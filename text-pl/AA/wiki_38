<doc id="10946" url="https://pl.wikipedia.org/wiki?curid=10946" title="Aikido">
Aikido

 – japońska sztuka walki skodyfikowana przez Morihei Ueshibę pod koniec dziewiętnastego i na początku dwudziestego wieku.
Wstęp.
Twórca "aikido" oparł rzuty i dźwignie na starodawnym i na wpół mitycznym nurcie aikijutsu, a pracę nóg i sztukę posługiwania się "bokkenem" na tradycyjnej szermierce kenjutsu. Sztukę posługiwania się "jō" i koordynację ruchów na podstawie jōdō ze szkoły Yagyū Shinkage-ryū.
Techniki "aikido" składają się głównie z rzutów, dźwigni, szczególnie z dźwigni na małe stawy: nadgarstki i łokcie oraz uników i padów ("ukemi"). Oprócz walki wręcz, aikido zawiera elementy walki bronią, w celach ćwiczebnych używane są jō, bokken, tantō. Według Jerzego Miłkowskiego, autora książek o sztukach walki, w najbardziej rozbudowanych systemach aikido wyróżnia się ponad dwa tysiące technik lub kombinacji technicznych.
"Aikido" współczesne składa się z kilkunastu szkół i nurtów, o mniej lub bardziej praktycznym nastawieniu. Sztuka walki przerodziła się obecnie w szeroko rozumianą działalność rekreacyjno-zdrowotną, o jednej z najbardziej kwestionowanych – spośród wszystkich sztuk walki – przydatności do samoobrony. Przedmiotem częstych dyskusji jest skuteczność technik aikido w przypadku rzeczywistej walki.
Koreańską sztuką walki, wykazującą podobieństwo do aikido w technikach dźwigni i rzutów, jest hapkido.
Elementy technik aikido wykorzystuje w swoich filmach aktor Steven Seagal.
Źródłosłów słowa "aikidō":
Historia.
Morihei Ueshiba, noszący tytuł , opracował aikido, opierając się na swoich doświadczeniach z Daitō-ryū oraz walki za pomocą włóczni "yari" i krótkiego kija "jō". Jednak prawdopodobnie największy wpływ na formy aikido miała sztuka walki japońskim mieczem "katana". W wielu przypadkach ruchy osoby ćwiczącej aikido przypominają ruchy szermierza bez miecza. Występujące w aikido uderzenia "shōmen-uchi" i " yokomen-uchi" wywodzą się z ataku z bronią, a odpowiadające im techniki – z form odbierania broni. Część szkół aikido nie uwzględnia ćwiczeń z bronią. Inne, jak Iwama-ryū, dużą część czasu poświęcają na trening z drewnianym mieczem "bokken", kijem "jō" i nożem "tantō".
Morihei Ueshiba rozwijał swoją sztukę walki przez większą część życia. W latach dwudziestych i trzydziestych XX wieku nauczał jej pod nazwą aiki-bujutsu („sztuka walki aiki”), a następnie aiki-budō („droga walki aiki”). W 1944 po raz pierwszy użył na jej określenie nazwy "aikido".
W 1940 została zawiązana Fundacja Aikikai, której pierwszym przewodniczącym został syn Morihei Ueshiby, Kisshōmaru Ueshiba. Fundacja ta do dziś jest najważniejszą organizacją w świecie aikido. Jednym z jej podstawowych zadań jest propagowanie aikido na świecie.
Aikido trafiło na Zachód w 1951, gdy Minoru Mochizuki odwiedził Francję. W Stanach Zjednoczonych zostało wprowadzone w 1953 przez Kenji Tomiki i następnie przez Koichi Tohei. W Wielkiej Brytanii pojawiło się w 1955, a w Niemczech i Australii w 1965. W Polsce pierwsza sekcja aikido powstała w 1976. Obecnie "dojo" aikido znajdują się prawie na całym świecie.
W 1975 powstała Międzynarodowa Federacja Aikido (IAF – International Aikido Federation), powołana przez Fundację Aikikai i narodowe organizacje aikido na świecie. IAF jest członkiem GAISF (The General Association of International Sports Federations). Jednym z zadań IAF jest prezentacja aikido jako dyscypliny pokazowej podczas World Games (Igrzysk Sportów Nieolimpijskich, organizowanych pod patronatem MKOL). W skład IAF wchodzi 43 organizacji narodowych aikido. Polska jest reprezentowana przez Polską Federację Aikido.
Praktyka aikido.
Aikido składa się z szerokiego zakresu technik, opierających się na zasadzie ruchu i energii, by zmienić kierunek lub zneutralizować atak oraz kontrolować atakującego. Wiele technik opiera się na ruchu kołowym lub po łuku. Istnieje opinia, że aikido jest szczególnie dobrze dostosowane do sytuacji z wieloma atakującymi. Na najwyższym poziomie aikido może być zastosowane do obrony bez powodowania poważnych obrażeń u atakującego lub broniącego się. Jeżeli techniki są wykonywane poprawnie, wzrost ani siła nie mają wpływu na ich efektywność.
Trening.
Metody treningu różnią się w zależności od organizacji i nauczyciela, ale typowy trening sprowadza się do tego, że nauczyciel pokazuje technikę, a ćwiczący starają się ją powtórzyć. Ćwiczenie polega na obustronnym wykonywaniu techniki, gdzie nacisk spoczywa na wejściu i przyjęciu ataku, nie na współzawodnictwie i przeciwstawianiu się sile atakującego. Podczas ćwiczeń występuje podział ról na "uke" – osobę, na której jest wykonywana technika, oraz "tori" (lub "nage") – osobę, która wykonuje technikę. "Uke" zwykle wyprowadza atak przeciwko "tori", który neutralizuje go techniką aikido. Role "uke" i "tori" są równie ważne. Zadaniem "uke" jest przeprowadzenie uczciwego i zdecydowanego ataku, ochrona siebie przez odpowiednie ułożenie ciała oraz nauka techniki poprzez sposób, w jaki "tori" wytrąca go z równowagi. Rolą "tori" jest przyjęcie i zneutralizowanie ataku "uke" bez pozostawiania możliwości ponownego ataku. Jednocześnie "tori" uczy się, jak stworzyć wrażenie “centrum” (równowagi) i kontroli w trakcie wykonywania techniki. Wszyscy uczniowie Ueshiby byli "uke" do chwili, aż uznał on, że wiedzą o technice dostatecznie dużo, by być "tori". Ruch, spostrzegawczość, precyzja, dystans i zgranie w czasie są równie ważne w wykonywaniu technik. Uczniowie przechodzą od sztywno ustalonych ćwiczeń do bardziej płynnych i elastycznych zastosowań. Na wyższym stopniu zaawansowania trening obejmuje "jiyo-waza" (ustalony atak, dowolna technika) i "randori" (wielu atakujących, dowolny atak), w którym atak jest mniej przewidywalny, a decyzja o rodzaju wykonywanej techniki zależy od konkretnej sytuacji. Większość szkół wykorzystuje też metody, w których "uke" stara się wykonać kontrtechnikę, czyli "kaeshi-waza".
Morihei Ueshiba nie zezwalał na współzawodnictwo na treningach, ponieważ część technik jest uważana za zbyt niebezpieczne oraz ponieważ uważał, że rywalizacja nie wpłynie dobrze na charakter jego uczniów. Większość stylów aikido kontynuuje tę tradycję. Wyjątkiem są Shodokan Aikido, gdzie bardzo szybko zaczęto organizować zawody, oraz Ki Society (zawody form "taigi"). Ze względu na odmienność celów i strategii walki, adepci aikido nie sprawdzają swoich umiejętności w zawodach MMA.
Obrona.
Techniki aikido w większości opierają się na wytrąceniu atakującego z równowagi i dźwigniach na stawy. W zależności od sytuacji, większość technik może być wykonywana jako rzuty ("nage-waza") albo kończyć się trzymaniem ("katame-waza" lub "osae-waza"). Podstawowymi pojęciami są: wejście ("irimi"), strona brzucha ("omote"), strona pleców ("ura"), obrót ("tenkan") i uderzenie ("atemi"). Podejście do uderzeń zależy od stylu. W niektórych szkołach uderzenia będące integralną częścią technik aikido są traktowane jedynie jako ułatwienie, odwracające uwagę przeciwnika, podczas gdy w innych "atemi" to realne uderzenie o potencjalnie niebezpiecznych skutkach. Sam Ueshiba napisał, odnosząc się do techniki "Ikkyo", „...najpierw uderz na oczy.” (Może się to odnosić do faktu, że klasycznym otwarciem dla "Ikkyo" jest pchnięcie nożem w kierunku twarzy, aby zmusić "uke" do bloku odsłaniającego ramię, pozwalającego na kontrolę stawu – a zatem, jakby uderzając na oczy "uke".) Kontrolowanie równowagi "uke" przez wejście jest często określane jako „zabieranie centrum "uke"”.
Rozróżnia się "suwari waza" (techniki wykonywane w pozycji niskiej) i "tachi waza" (techniki wykonywane w pozycji wysokiej). Coraz bardziej zaawansowane techniki unieruchomień to "ikkyo", "nikyo", "sankyo", "jonkyo", "gokyo", "rokkyo". Na przykład "sankyo" polega na wykręcaniu ręki i mówi się, że aby zrobić "sankyo" na "uke", trzeba je najpierw zrobić na sobie.
Niekiedy twierdzi się, że aikido jest sztuką walki typowo obronną i ćwiczenie ataku nie należy już do aikido. Z historycznego punktu widzenia to twierdzenie jest kontrowersyjne, ale wielu, o ile nie większość, aikidoków skupia się na technikach obronnych.
Atak.
Gdy Morihei Ueshiba rozpoczął nauczanie aikido, jego uczniowie zwykle mieli już wysokie umiejętności w innych sztukach walki. Między innymi z tej przyczyny nawet dziś w czasie treningów aikido ataki nie znajdują się w centrum zainteresowania. Uczniowie poznają różne ataki, z których wykonuje się techniki aikido. Mimo iż przeważnie nie ćwiczy się ich zbyt intensywnie, dobry atak jest niezbędny do nauki poprawnego i efektywnego wykonania techniki. Ważne jest, żeby atak był zdecydowanym uderzeniem lub neutralnym chwytem: ani pchaniem, ani ciągnięciem (adepci aikido określają taki rodzaj ataku jako „uczciwy”). Szybkość ataku może się zdecydowanie różnić w zależności od zaawansowania osoby wykonującej technikę. Bez względu na szybkość ataku, zamiar uderzenia lub kontroli (przez uchwyt) powinien być taki sam.
Podczas treningu aikido korzysta się z różnych stylizowanych uderzeń i chwytów. Najbardziej znane to:
Zazwyczaj uchwyt za przedramię rozumie się jako uchwyt za nadgarstek, lecz nie jest to regułą. Wiele uderzeń " –uchi" przypomina ciosy mieczem. Niekiedy wykorzystuje się kopnięcia, ale nie wchodzą one w podstawowy zakres treningów.
Większość technik aikido może być zastosowana także w przypadku odpowiedzi na atak, np. bloku. Niektóre szkoły określają to jako „bazową” formę danej grupy technik. Początkujący zwykle ćwiczą techniki będące odpowiedzią na uchwyt. Są one uważane za dobre ćwiczenie podstawowe, ponieważ połączenie z "uke" jest jasne i silne i łatwiej „wyczuć” mechanikę ciała i przepływ siły.
Poza atakami stanowiącymi “pretekst” do wykonania techniki, występują także "atemi", uderzenia wykonywane jako część techniki. Poglądy na rolę "atemi" są zróżnicowane. Dla niektórych "atemi" to uderzenia w ważne części ciała, mające podnieść efektywność techniki, tymczasem dla innych jest to metoda odwrócenia uwagi, szczególnie gdy są wymierzone w twarz. Przykładowo, jeśli ruch odsłoniłby aikidokę na atak, może on wyprowadzić szybkie uderzenie, żeby odwrócić uwagę przeciwnika lub zająć zagrażającą mu kończynę. "Atemi" to nie tylko kopnięcia i ciosy pięścią, ale także uderzenia innymi częściami ciała, jak ramię lub bark. Niektóre rzuty mogą być wykonane dzięki wybiciu "uke" z równowagi lub nagłemu użyciu "atemi". Niektórzy mistrzowie, jak Morihiro Saito, zalecają trening "atemi" poprzez uderzanie w drzewo lub oponę.
Broń.
Trening z bronią w ramach aikido obejmuje najczęściej ćwiczenia z krótkim kijem "jō", drewnianym mieczem "bokken" i nożem "tantō" (najczęściej drewniana imitacja). Nauka obejmuje "kata" z bronią oraz techniki polegające na odebraniu broni lub powstrzymaniu ataku uzbrojonego przeciwnika, co spaja w całość treningi z bronią i bez niej. Celem ćwiczeń z bronią jest lepsza koordynacja ciała, właściwe wyczucie dystansu oraz zrozumienie logiki technik. Część technik (np. z prostym uderzeniem na korpus) wykonuje się zarówno bez broni, jak i z "tanto". Wielu nauczycieli ilustruje wyjaśnienia technik aikido za pomocą kata z "bokkenem" lub "jo".
Wiele szkół używa systemu stworzonego przez Morihiro Saito: "aiki-jo" i "aiki-ken". Zawiera on "kata" z "jo" dla jednej osoby oraz ćwiczenia z "jo" i "bokkenem" dla dwóch osób. W niektórych stylach wykorzystuje się "kata" z "bokkenem" wywodzące się ze starych szkół władania mieczem. Kilku nauczycieli, na przykład Mitsugi Saotome i Kazuo Chiba, rozwinęło własne systemy ćwiczeń z bronią.
Wykorzystanie aikido w różnych sytuacjach walki.
Aikido nadaje się do obrony przed uchwyceniem dłonią kończyny, ramienia lub ubrania. Posiada również techniki obrony przed duszeniem dłońmi. Gorzej natomiast sprawdza się w przypadku technik zapaśniczych: chwytów opasujących i duszeń przedramieniem. Według strategii aikido, zaleca się niedopuszczenie do tego rodzaju chwytów lub wyślizgnięcie się, zwłaszcza gdy są niedomknięte. Aikido zawiera też techniki obrony w siadzie klęcznym. Słabością aikido jest natomiast brak treningu walki w parterze oraz brak obrony przed chwytami, gdy broniący się traci kontakt z podłożem, dlatego trening aikido często uzupełniany jest o odrębny trening elementów samoobrony.
Aikido obejmuje obronę przed uderzeniami z dużego dystansu, pojedynczymi i sygnalizowanymi. Strategia aikido pozwala również na obronę przed kopnięciami, choć rzadko ćwiczy się tego rodzaju techniki. Mniej sprawdza się natomiast w przypadku uderzeń seriami.
Nie ma tu rzeczy zabronionych, reguł które trzeba przestrzegać. Jedyną regułą jest chęć zachowania czyjegoś zdrowia i życia w stanie możliwie nienaruszonym. Nie ma współzawodnictwa, pychy zwycięstwa; jest za to studium ruchu, przestrzeni.
Ataki najróżniejsze. Na początek uchwyty, potem ataki proste (np. "men uchi") potem łączone (np. "kata dori men uchi"). Potem jeszcze serie dynamicznych i zmienianych uderzeń lub kopnięć. Zależy to od prowadzącego zajęcia, od jego maestrii ruchu i znajomości budo. Ilu ćwiczących tyle opinii o aikido i jego skuteczności.
Eksperci od ulicznych wersji mieszanych sztukach walki (np. Erik Paulson) wykorzystują w swoich systemach niektóre techniki aikido, zwłaszcza dźwignie na ramiona, łokcie i nadgarstki.
Ubiór.
W treningu aikido wykorzystuje się "keikogi" (niekiedy nazywane również "aikidogi"). Jest to ubranie do treningu, podobne do stosowanych w innych sztukach walki, najczęściej w kolorze białym. Krojem jest zbliżone do "keikogi" stosowanego w treningu judo, rzadziej karate. W części "dojo" skraca się , żeby uniknąć kontuzji palców przy technikach z chwytem za nadgarstek.
Częścią stroju w aikido jest "hakama", szerokie plisowane spodnie, najczęściej czarne lub granatowe. Wywodzą się one bezpośrednio z tradycji samurajów, z których wyżej postawieni wojownicy nosili takie spodnie jako element ubioru wojskowego, który był dla nich często też codziennym strojem. Dla sztuki walki ma to znaczenie, gdyż kryją ruchy nóg, co utrudnia rozpoznanie zamiarów przeciwnika. Tradycyjnie do jej noszenia są uprawnieni posiadacze stopni mistrzowskich ("dan"), ale reguły znacznie różnią się między poszczególnymi "dojo", nawet w ramach jednej organizacji. W Polskiej Federacji Aikido oraz AAI-Polska do noszenia "hakamy" są uprawnieni adepci od stopnia 2 "kyu". W Polskiej Unii Aikido do noszenia "hakam" są uprawnieni wszyscy mistrzowie, oraz uczniowie posiadający 1 "kyu", z uprawnieniami instruktorskimi.
Pas ("obi") owija się dwukrotnie wokół ciała. Tradycyjną praktyką jest noszenie czarnego pasa w przypadku stopni "dan" i białego dla stopni "kyu". Część "dojo" używa kolorowych pasów dla rozróżnienia stopni uczniowskich (kopiując pomysł Amerykanów), w celu łatwiejszego dostosowania poziomu ćwiczących i ułatwienia prowadzenia treningu. Kolory pasów są wówczas identyczne jak w judo:(dla dzieci) 14 "kyu" – biały pas, 13 "kyu" – biały pas + żółta naszywka, 12 "kyu" – biały pas + brązowa naszywka, 11 "kyu" – żółty pas, 10 "kyu" – pomarańczowy pas, 9 "kyu" – zielony pas, 8 "kyu" – niebieski pas, 7 "kyu" – brązowy pas, 6 "kyu" – biały pas + brązowa naszywka.(dla dorosłych) – 6 "kyu" – biały pas, 5 "kyu -" żółty pas, 4 "kyu" – pomarańczowy pas, 3 "kyu" – zielony pas, 2 "kyu" – niebieski pas, 1 "kyu" – brązowy pas, 1 "dan" – czarny pas.
Mistrzowie ze starszymi stopniami "dan" zamiast pasa często noszą pod hakamą szarfę zwaną "oiguri".
System stopni.
W aikido stosuje się system stopni uczniowskich "kyū" i mistrzowskich "dan", typowy dla sztuk walki wywodzących się z Japonii. Osoba początkująca nie posiada żadnego stopnia ("mo kyu"). Przeciętnie po 6 miesiącach może uzyskać najniższy stopień 12 kyu i przy każdym kolejnym egzaminie (który także następuje w odstępie ok. 6 mies.) może zdawać na 11 kyu, 10 kyu, itd. Najniższym stopniem mistrzowskim jest 1 "dan". W niektórych dojo wprowadzono stopnie 12-7 "kyu", przyznawane dzieciom. W niektórych federacjach systemy stopni uległy modernizacjom (np. pojawia się stopień 7 kyu u osób dorosłych, które można zdobyć po 3 miesiącach, by po kolejnych 3 można było podejść na 6 kyu).
W większości przypadków otrzymanie wyższego stopnia wiąże się z egzaminem praktycznym, czasem rozszerzonym o część teoretyczną. Egzamin obejmuje zakres technik wymaganych na danym poziomie zaawansowania, na wyższych stopniach również znajomość technik z bronią, a w niektórych dojo także elementy iaidō lub kenjutsu. Egzaminujący bierze pod uwagę również postawę ćwiczącego, jego stosunek do treningów oraz zaangażowanie. Częstą praktyką jest wymaganie uczestnictwa w stażach na poziomie lokalnym, krajowym i międzynarodowym.
W przypadku wyższych stopni mistrzowskich (od 3 "dan") na przyznanie następnego stopnia coraz większy wpływ mają wyniki w nauczaniu i propagowaniu aikido. Od poziomu 5 "dan" nie przeprowadza się już egzaminów praktycznych (dotyczy stopni Hombu Dojo). Najwyższym stopniem mistrzowskim w aikido jest 10 "dan", którego obecnie posiada Kyoichi Inoue sensei.
Stopnie uczniowskie przeważnie są przyznawane w ramach dojo. Stopnie mistrzowskie (często także najwyższe stopnie uczniowskie) są formalnie przyznawane przez organizację, do której należy dane dojo. Na świecie najszerzej akceptowane są stopnie Hombu Dojo (nadawane przez organizacje narodowe np. PFA, PSA i międzynarodowe jak np. Birankai, zrzeszone w Aikikai).
Fizyczny i duchowy wymiar aikido.
Końcówka "do" w słowie "aikido" wskazuje na duchową ścieżkę, w przeciwieństwie do końcówki "jutsu" w słowie "aikijutsu", oznaczającej system technik. Wielu ludzi uważa to rozróżnienie za istotne także w przypadku iaijutsu i iaidō, jujutsu i judo oraz kenjutsu i kendo. Istnieje także opinia, że ten rozdział jest nienaturalny i historycznie nieprawidłowy. Na potwierdzenie tego drugiego poglądu jest przytaczany argument, że aikido obejmuje zarówno drogę ("do") jak i aspekt techniczny ("jutsu").
Morihei Ueshiba nauczał, że pomimo znaczenia doskonałego opanowania techniki, nie jest to ostateczny cel treningu. Uczył, że wartości poznawane poprzez trening fizyczny są uniwersalne i powinny być używane we wszystkich aspektach życia. Powiedział kiedyś, że uczy swoich uczniów nie tego, jak poruszać nogami, lecz jak poruszać umysłem.
Wśród szkół aikido panuje wielkie zróżnicowanie pod względem nacisku kładzionego na technikę, wartości i elementy duchowe. W dużej mierze zależy to od okresu, w którym twórca danego nurtu ćwiczył pod kierunkiem Ueshiby. W miarę postępu lat jego styl stawał się bardziej miękki, płynny i wymagał coraz mniej siły fizycznej. Od jego śmierci powstało wiele interpretacji tego faktu. Niektórzy twierdzą, że był to wynik przesunięcia jego koncentracji na duchowe aspekty sztuki, podczas gdy inni uważają, że był to naturalny efekt coraz większej biegłości Ueshiby w wykonywaniu technik. Wynikiem tych zmian jest to, że wcześni uczniowie Ueshiby przeważnie koncentrują się na fizycznym wymiarze technik, podczas gdy uczniowie z ostatniego okresu jego życia w większym stopniu zwracają uwagę na wymiar duchowy. Nie jest to jednak ogólnie obowiązująca reguła, szczególnie, że konkretne podejście zależy od każdego nauczyciela. Część aikidoków uważa „fizyczne – duchowe” za sztuczny rozdział lub nieudaną próbę kategoryzacji stylów aikido.
Przykładem stylu skoncentrowanego bardziej na duchowych ideach aikido niż jego aspekcie fizycznym jest Ki Society.
Pojęcie "ki".
Umiejętność wykorzystania swojego "ki" jest kluczową kwestią do opanowania technik aikido. "Ki" jest często tłumaczone jako "siła oddechu", "moc", "energia", a czasem nawet "dusza". To pojęcie "ki" jest tożsame z chińskim "qi" w qigong, ale różni się od "ji" w taijiquan. Kiedy aikidoka mówi, że ktoś (zwykle nauczyciel wysokiego stopnia) ćwiczy z dużym "ki", najczęściej chce wyrazić, że ta osoba rozwinęła wysoki stopień harmonii w swoich technikach. Wyczucie czasu, poczucie odpowiedniego dystansu oraz koncentracja (spokój) umysłu i ciała są tu szczególnie istotne. Większość nauczycieli umiejscawia "ki" w "hara", które może być w przybliżony sposób zdefiniowane jako środek ciężkości ciała, znajdujący się w niższej części tułowia, około pięć centymetrów poniżej i w głąb w stosunku do pępka. W czasie treningu nieustannie przypomina się o utrzymywaniu "hara" (utrzymywaniu centrum), aby nie stracić "ki". Nauczyciele na najwyższym stopniu zaawansowania osiągają czasem stopień koordynacji pozwalający im wykonywać techniki przy pomocy nieznacznych tylko ruchów ciała, czasem pozornie bez dotykania ciała partnera.
W swoim podstawowym znaczeniu, "ki" odnosi się do pojęcia punktu ciężkości, centrum ruchu i centrum siły. Jednakże te centralne punkty nie muszą sprowadzać się do jednego, więc "ki" ukierunkowuje też biologiczne i umysłowe aspekty treningu w celu uzyskania całkowitej kontroli nad ruchem. Jest to też duchowy wymiar tego, jak osiągnąć harmonię tych centralnych punktów.
Duchowa interpretacja "ki" zależy w dużej mierze od szkoły. W "dojo" zrzeszonych w Aikikai zwykle spędza się dużo więcej czasu na treningu związanym z ki niż w dojo związanych z Yoshinkan. Znaczenie "ki" w aikido jest bezsprzeczne, co wyraża już sama nazwa tej sztuki walki, która w luźnym tłumaczeniu oznacza "Droga do harmonii z ki" lub "Droga do zjednoczenia się z ki". Jednakże dokładna natura "ki" jest dyskusyjna. Sam Morihei Ueshiba prawdopodobnie zmieniał swoje poglądy w tej kwestii w miarę upływu czasu. Yoshinkan Aikido, w dużej mierze bazujące na naukach udzielanych przez Morihei Ueshibę przed drugą wojną światową, zawiera w sobie zdecydowanie więcej elementów walki, odbijając obraz młodszego, gwałtowniejszego i mniej uduchowionego twórcy aikido. W szkołach tego nurtu "ki" powinno być raczej postrzegane poprzez pierwotne chińskie znaczenie tego słowa („oddech”), a samo aikido jako koordynacja ruchu z oddechem w celu zmaksymalizowania siły. W miarę, jak ewoluowały poglądy Morihei Ueshiby, jego nauczanie stało się bardziej uduchowione i wielu z jego późniejszych uczniów (prawie wszyscy znajdują się obecnie wysoko w hierarchii Aikikai) uczy o "ki" z bardziej duchowej perspektywy.
Bez względu na interpretację, jaką uznaje dana osoba, dla każdego aikidoki jest wyraźnie widoczne, że sztuki walki w rozległym zakresie korzystają z "ki". Ze względu na to oraz na częste odnoszenie "ki" do sfery duchowej, aikido jest często uważane za najbardziej "uduchowioną" sztukę walki i niekiedy określane mianem "zen ruchu".
Niektórzy wierzą, że "ki" jako fizyczne zjawisko nie istnieje i jest jedynie ideą wykorzystywaną do nauki ducha, intencji oraz koordynacji fizycznej i psychologicznej poprzez odprężenie i kontrolę. Te osoby zwykle unikają podkreślania filozoficznych i duchowych aspektów "ki". Na drugim krańcu skali znajdują się aikidocy skoncentrowani na duchowości, wierzący w fizyczne istnienie "ki" i możliwość przesyłania go w przestrzeni. Ci często używają pojęć takich jak "ki wszechświata" lub "rozszerzanie ki". Choć dla osób o najbardziej skrajnych poglądach ta dychotomia jest frustrująca, większość aikidoków o umiarkowanych poglądach uważa tę dyskusję za korzystną dla ogólnej społeczności. Każdy jest w stanie znaleźć dla siebie miejsce, wybierając nauczyciela w zależności od swoich preferencji.
Bez wątpienia jednak aikidocy kontynuują swoje poszukiwanie "ki". Słynne powiedzenie Morihei Ueshiby mówi, że był on taki sam jak jego uczniowie i że dopiero rozpoczynał swoją naukę.
Ciało.
Trening aikido służy ogólnej sprawności fizycznej, giętkości i odprężeniu. Ludzkie ciało może wykorzystywać siłę na dwa sposoby. Pierwszy z nich, częsty w wielu sportach (np. kulturystyka), angażuje tylko niektóre grupy mięśni. Niekorzystnym aspektem tego ruchu jest to, że rzadko występuje tu ruch całego ciała i ćwiczenie jego koordynacji. Więc mimo rosnącej wydolności i rozmiaru mięśni, nie ma nacisku na poprawę efektywności ich wspólnej pracy. Dodatkowo, ten typ treningu zwiększa napięcia, zmniejsza elastyczność i obciąża stawy.
Drugi sposób wykorzystania energii można obserwować przy tańcu lub gimnastyce. Przy tych czynnościach ciało musi nauczyć się poruszać w sposób skoordynowany i rozluźniony. Właśnie ten typ treningu najczęściej występuje w aikido. Mimo tego, że siła fizyczna jest ważna, osoba, która opanowała drugi z omawianych typów ruchu może często pokonać dużo większego lub silniejszego przeciwnika. Różnica wynika z tego, że skuteczność pierwszego typu ruchu jest ograniczona masą i siłą konkretnych mięśni. W drugim przypadku, z którego korzysta aikido, siła jest związana z ruchem całego ciała. Zamiast napinać tylko kilka mięśni, aikidoka uczy się rozluźniać i poruszać centrum swojego ciała, które jest najsilniejszym punktem. Siła jest przekazywana w naturalny sposób przez rozluźnione kończyny, które przez to wydają się dysponować dużo większą siłą, niż w rzeczywistości.
Z tego powodu aikido rozwija ciało na wiele sposobów. Sprawność ogólna jest uzyskiwana poprzez różnorodne ćwiczenia, często włączane do treningu w formie rozgrzewki. Elastyczność stawów i ścięgien jest rozwijana przez ćwiczenia rozciągające i same techniki. Rozluźnienie przychodzi w sposób naturalny, ponieważ bez tego nie jest możliwe skuteczne wykonanie technik. Wszystko to prowadzi do uzyskania umiejętności zrównoważonego korzystania z różnych aspektów swojej sprawności, pozwalającej nawet niewielkiej osobie na użycie energii całego ciała przeciwko napastnikowi.
Umysł.
Trening aikido nie rozdziela ciała i umysłu. Stan jednego wpływa na drugie. Z tej przyczyny, rozluźnienie ciała wynikające z nauki aikido w naturalny sposób przekłada się na psychiczne rozluźnienie. Podobnie, uzyskana pewność siebie i zdecydowanie przekładają się na silną postawę ciała i zdecydowane ruchy. Prawdziwe zrozumienie (w aspekcie psychologicznym lub duchowym) musi mieć swoje odbicie w ciele. W przeciwnym wypadku jest to tylko racjonalizacja, która zniknie w stresującej sytuacji, a dana osoba powróci do wcześniej nabytych zwyczajów i wzorców.
Trening aikido wymaga od uczniów stawiania czoła konfliktom, nie uciekania od nich. Poprzez to realne, fizyczne doświadczenie adept aikido uczy się reagować na życiowe sytuacje w proaktywny i konstruktywny sposób, przełamując wzorce unikania konfliktu i strachu. Aikidoka uczy się rozpoznawać i niwelować pełne napięcia obronne reakcje, które często prowadzą do eskalacji konfliktu. Dzięki treningowi aikido dana osoba może wykształcić w sobie cechy stawiane za wzór: prostolinijność, odwagę idącą w parze ze skromnością, siłę i umiejętność wykorzystywania jej tylko w takim stopniu, w jakim wymagają tego okoliczności.
Aikido w Polsce.
Od momentu pojawienia się aikido na kontynencie europejskim podjęto kilka prób wprowadzenia tej sztuki walki w Polsce. W 1952 przyjechał do Polski instruktor z Francji w celu rozpowszechnienia tej sztuki walki, jednakże po jego wyjeździe działalność z tym kierunku nie była kontynuowana. Druga próba, z podobnym skutkiem, miała miejsce 10 lat później w Warszawie. Rokiem przełomowym okazał się 1976. 3 stycznia 1976 roku Marian Osiński, zawodnik judo, założył sekcję aikido w Szczecinie przy Ognisku TKKF "ORKAN". Działalność tej sekcji rozpoczęło stały rozwój aikido w Polsce.
Ze względu na słaby dostęp do materiałów instruktażowych oraz wykwalifikowanych instruktorów, przez długi czas jedynym źródłem wiedzy o aikido dla polskich ćwiczących były książki. Pierwszą okazją do bezpośredniego zapoznania się z aikido na wysokim, profesjonalnym poziomie była wizyta instruktora z Danii Nielsa Bodkera, która miała miejsce w 1978. W tym samym roku powstała Rada Instruktorów Aikido, której zadaniem było ujednolicenie metod szkolenia w kilku klubach działających w Polsce.
Następnym przełomem w historii aikido w Polsce był przyjazd w 1979 mistrza Toshikazu Ichimury (7 "dan"), który był na stałe oddelegowany z Hombu Dojo do Szwecji. Po raz drugi "sensei" Ichimura przyjechał do Polski w marcu 1980 roku, a wraz z nim przybyło 9 asystentów ze Szwedzkiej Federacji Aikido. Wśród nich znalazła się Cecylia Stellander, która w późniejszych latach przez długi czas patronowała rozwojowi aikido w Polsce. Na przełomie 1982 i 1983 Polskę odwiedził po raz pierwszy przedstawiciel Europejskiej Federacji Aikido, jej ówczesny prezydent, Giorgio Veneri.
Wprowadzenie w 1981 stanu wojennego spowodowało wstrzymanie dynamicznie rozwijającego się ruchu aikido. Kontakty z instruktorami z zagranicy stały się niemożliwe, również wymiana doświadczeń pomiędzy poszczególnymi klubami w Polsce była bardzo utrudniona. Próba zalegalizowania i rejestracji Polskiego Stowarzyszenia Aikido – AIKIKAI w 1983 roku zakończyła się odmową Ministerstwa Spraw Wewnętrznych. W połowie lat 80. udało się sformalizować istnienie klubów aikido poprzez połączenie wszystkich sztuk walk pod wspólną nazwą Piątej Komisji Stylowej Polskiego Związku Karate, który obok Polskiego Związku Judo był jedyną oficjalnie zarejestrowaną organizacją w zakresie wschodnich sztuk i sportów walki.
W 1983 w szczecińskim "dojo" prowadzonym przez Jacka Wysockiego odbył się staż z "senseiem" Giampietro Savegnago, który okazał się być początkiem rozwoju w Polsce aikido związanego z linią przekazu mistrza Hirokazu Kobayashiego. Owocem współpracy z "senseiem" Savenago było utworzenie Polskiej Unii Aikido oraz wizyty wybitnych nauczycieli, między innymi Andre Cognarda.
W 1985 po raz pierwszy do Polski przyjeżdża sensei Daniel Brunner, 6 dan, shihan ze Szwajcarii. Od tego momentu, kilka razy do roku odwiedza Polskę prowadząc staże i obozy Aikido.
Pierwsze egzaminy na stopnie mistrzowskie "dan" odbyły się w Polsce w 1986, podczas czwartej wizyty "senseia" Ichimury. Egzamin zdało wówczas osiem osób: Marian Osiński, Roman Hoffmann, Marek Woźniak, Piotr Borowski, Jerzy Sapiela, Urszula Kokowska, Czesław Poczykowski i Witold Kirmiel. W szkole Kobayashi w tym samym roku odbyło się dziesięć egzaminów na 1 dan (Robert Gembal, Dariusz Bieńkowski, Tomasz Tomaszewski).
W drugiej połowie lat 80. rozwój aikido nasilił się. Powstało wiele nowych klubów, coraz częściej też polscy instruktorzy mieli możliwość wyjazdu za granicę, gdzie pogłębiali swą wiedzę. W tym okresie nawiązano między innymi bardzo dobre stosunki z "senseiem" Christianem Tissier. Polscy aikidocy mogli nieodpłatnie ćwiczyć w jego dojo w Paryżu.
W 1989 Polskę odwiedził sekretarz generalny Światowego Centrum Aikido (Fundacja Aikikai) w Tokio "shihan" Masatake Fujita (8 dan). Przeprowadził on po raz drugi egzaminy na stopnie mistrzowskie (1 i 2 "dan").
W roku 1990 z Inicjatywy Ireneusza Kołodziejaka (obecnie 6 dan) powstała Lubelska Akademia Aikido propagująca aikido Kobayashi według przekazu mistrza Giampietro Savegnago we wschodniej Polsce - ośrodki w Białej Podlaskiej, Chełmie, Radzyniu Podlaskim, Zamościu.
W 1996 roku utworzony został oddział Aikido Kobayashi przez mistrza (obecnie 6 dan), Marcina Velinova, ucznia Giampietro Savegnago i Jacka Wysockiego. W 2000 roku Marcin Velinov został dublerem filmowym amerykańskiego aktora, propagatora aikido na świecie Stevena Seagala. Velinov uczestniczył w procesie zaproszenia go do Polski. Steven Seagal nakręcił w Warszawie dwa filmy fabularne.

</doc>
<doc id="10947" url="https://pl.wikipedia.org/wiki?curid=10947" title="Rzut (sztuki walki)">
Rzut (sztuki walki)

Rzut to rodzaj techniki wykonywanej w wielu sportach oraz sztukach walki. Najogólniej, polega na takim pokierowaniu ciałem przeciwnika, aby został on powalony na ziemię.
Technika rzutu może obejmować wielorakie i nieraz bardzo sprytne działania: od pełnego wykorzystania siły przeciwnika lub siły odśrodkowej (szczególnie widoczne jest to w aikido), poprzez użycie fizjologicznych i anatomicznych reakcji i własności ciała ludzkiego (np. w judo), aż po czysto siłowe pchnięcia i podniesienia jak w zapasach.

</doc>
<doc id="10948" url="https://pl.wikipedia.org/wiki?curid=10948" title="Sztuki walki">
Sztuki walki

Sztuki walki (niekiedy błędnie utożsamiane ze sportami walki i systemami walki) – sposoby walki wręcz, czasami z użyciem broni białej. Podstawą nauki wszelkich sztuk walki jest trening, który zazwyczaj uczy umiejętności samokontroli wybuchów agresji, samoobrony, poprawia wydolność organizmu oraz redukuje poziom strachu.
Klasyfikacja rodzajów walk do konkretnych kategorii stała się punktem spornym wśród zainteresowanych ze względu na płynną granicę pomiędzy tymi kategoriami. Główną cechą rozgraniczającą kategorie jest cel trenowania danego rodzaju walki. Teoretycznym priorytetem w "sztukach walki" jest rozwój osobowościowo-duchowy. "Sporty walki" kładą nacisk na element rywalizacji sportowej. Z kolei "systemy walki" to formy stworzone dla potrzeb współczesnych armii, nastawione na szybką i skuteczną eliminację wroga. Płynność granic polega między innymi na przechodzeniu niektórych "sztuk walki" w sferę "sportów walki" (np. judo, taekwondo).
W ciągu XX wieku większość wiedzy, jaką świat zachodu zdobywał o sztukach walki, bazowała na kinematografii i stworzyła nieprawdziwy obraz, sugerujący, że sztuki walki to domena krajów azjatyckich. Tymczasem od zarania dziejów ludzie na całym świecie uczyli się metod obrony przed przeciwnikami, także bez użycia broni. W rezultacie na świecie istnieje dziś wiele sztuk walki, które są aktywnie trenowane i rozwijane.
Termin „sztuki walki” został przetłumaczony w 1920 w słowniku japońsko-angielskim Takenobu z japońskiego bu-gei lub bu-jutsu (武術): „sztuka/umiejętność zachowań militarnych”. Definicja została przetłumaczona bezpośrednio z chińskiego określenia wushu (pinyin: wǔ shù; Kantoński: mou seut), dosłownie, „sztuka walki”, oznaczająca wszystkie sposoby chińskich walk.
Ogólnie.
Istnieje wiele szkół sztuk walki, nauczają one sposobów fizycznego pokonania przeciwnika w bezpośrednim starciu (bez użycia broni dalekiego zasięgu, jak broń palna). Większość wschodnich szkół walki stawia sobie za zadanie nie tylko fizyczne przygotowanie człowieka do walki, ale również rozwój psychiczny i duchowy. Internalizacja wartości "budo" zawartych w tradycji sztuk walki, rozwija w osobie wiele cech związanych z poziomem zadowolenia z życia. 
Sztuki walki mogą składać się z następujących elementów: uderzeń pięścią lub łokciem, kopnięć, chwytów, duszeń, rzutów, dźwigni oraz walki bronią (białą).
Współcześnie dzieli się je według kilku schematów:
Podział nie zawsze jest ścisły, wiele szkół walki posiada elementy mieszane, a dodatkowo każda szkoła, każdy trener może uczyć na swój sposób.
Współcześnie istnieją dwa kierunku rozwoju szkół walki. Pierwszy to utrzymanie tradycyjnych wartości i rozwój duchowy. W tę stronę kieruje się m.in. aikido, karate tradycyjne, kung-fu, a także inne tradycyjne szkoły, których proces treningowy w znacznej mierze nastawiony jest na rozwój duchowy, spokój, umiejętność kontroli umysłu, medytację, a w mniejszym na brutalną walkę.
Inne szkoły, takie jak większość szkół Kyokushin czy taekwondo, zostały zmuszone do rozbudowy procesu treningowego, aby być konkurencyjne wobec nowych systemów walki oraz zmieniających się wymagań. Pojawienie się w czasie II wojny światowej wojskowych systemów walki, takich jak izraelska krav maga, polski Bas-3 czy rosyjskie sambo, uczących samoobrony z przeznaczeniem do walki ulicznej, oraz pojawienie się sportów walki „międzydyscyplinarnych”, jak Kudo Daido Juku czy MMA, wykazało niską praktyczną skuteczność niektórych tradycyjnych szkół sztuk walki. Wzrosła popularność systemów kompleksowych, uczących walki zarówno w "stójce" jak i w parterze, uczące uderzeń (także łokciami), kopnięć (także kolanami), chwytów, dźwigni (także na stawy), kluczy, duszeń.
Dla przedstawicieli tradycyjnych, wschodnich stylów walki jest kwestią dyskusyjną, czy za sztuki walki można uznać takie formy walki jak boks, kick-boxing, Kudo Daido Juku, MMA, zapasy czy szermierka, ponieważ poza elementami czysto technicznymi nie uwzględniają rozwoju duchowego i kulturowego adepta (co, zdaniem niektórych, jest koniecznym warunkiem "sztuki", a bez nich można mówić raczej jedynie o sporcie lub systemie walki). Krytycy tego podejścia podnoszą z kolei, że to raczej tradycyjne style, jak aikido czy capoeira, które duży nacisk kładą na rozwój duchowy i samą „sztukę”, ale nie sparingi i trening realnej walki, nie powinny podkreślać, że uczą walki wręcz.
Terminologia w sztukach walki.
Terminologia używana w sztukach walki może pochodzić z języków orientalnych. Przykładem są nazwy technik w judo lub karate. Część pojęć (rzut, dźwignia itp.) pochodzi z analogicznych dyscyplin znanych w kręgu cywilizacji europejskiej. Podobne źródło mają też takie nazwy, jak „boks tajski” czy „boks chiński”. Używa się też terminologii zaczerpniętej z języka angielskiego, np. grapling (ang. "grappling"), traping (ang. "trapping"). Pojawia się tendencja do spolszczania nazw angielskich: w miejsce pojęcia „traping” pojawia się „usidlanie”. Terminy te tworzy się spontanicznie, nie zawsze zgodnie z polską gramatyką. Przykładami mogą tu być „styl uderzany” i „styl chwytany”. Wyrazy „uderzany” i „chwytany” są imiesłowami przymiotnikowymi biernymi, które nie pasują jako określenia rzeczownika „styl” („styl chwytany” oznaczałoby, że ktoś chwyta styl; bardziej poprawne byłoby wyrażenie „styl chwytowy”, czyli „oparty na chwytach”).
Pisownia terminów dotyczących sztuk walki jest również niejednolita. Początkowo próbowano stosować ortografię polską („dżudo”), potem jednak pojawiła się tendencja do pisania nazw orientalnych zgodnie z transkrypcją łacińską przyjętą w odpowiednim języku ("judo"). Często w umiarkowanym stopniu adaptuje się pojęcie do polskiej gramatyki, np. łącząc poszczególne jego człony. Zatem zamiast dawnego „tae kwon do” obecnie pisze się „taekwondo”, gdyż w polszczyźnie nie ma słów „tae” i „kwon”, zaś „do” ma inne znaczenie niż w języku koreańskim, z którego ten wyraz pochodzi. Dotyczy to jednakże nazw dyscyplin jako nazw pospolitych. Nazwy organizacji, jak i inne nazwy własne, mają odmienną pisownię, opartą na stosowanej w nazwie odpowiedniej organizacji zagranicznej. Niejednokrotnie przedstawiciele różnych sztuk walki, chcąc podkreślić ich unikatowość, traktują nazwę dyscypliny jak nazwę własną i piszą ją w sposób różny od przyjętego, często rozpoczynając wielką literą. Jednakże takie postępowanie wprowadza chaos w nazewnictwie i utrudnia przyswojenie wschodniej terminologii przez kulturę europejską.
Aspekty psychologiczne.
Według niektórych badań z zakresu psychologii, aktywne trenowanie różnych form walki, a w szczególności tych wartościujących kulturę "budo", obniża poziom agresywności u adeptów. Związane to może być ze wzrostem świadomości własnych umiejętności i pewności siebie. Niewątpliwie istotną rolę w nauczaniu zachowań odgrywa trener, będący nierzadko autorytetem w danej dziedzinie, więc wzorem do naśladowania. W kulturze walczącej z narastającym poziomem agresji, odpowiednio ukierunkowany trening wydaje się być środkiem zaradczym.

</doc>
<doc id="10949" url="https://pl.wikipedia.org/wiki?curid=10949" title="Spinor">
Spinor

Spinor – obiekt geometryczny o specyficznych własnościach transformacyjnych. Spinory transformują się względem reprezentacji spinorowej (ułamkowej) grupy przekształceń.
Reprezentacje obiektów geometrycznych.
Różnym obiektom lub zjawiskom fizycznym można przypisać różne abstrakcyjne obiekty geometryczne, np. wielkości skalarne (np. pola temperatur), wielkości wektorowe (np. pola prędkości cząsteczek cieczy czy gazu), wielkości tensorowe (np. pola elektromagnetycznego) itp. Wprowadzenie układu współrzędnych pozwala na przypisanie każdemu obiektowi zestawu liczb, które nazywamy jego składowymi. Np. wektor w przestrzeni 3-wymiarowej zapisujemy za pomocą zestawu 3 liczb, zaś tensor 2-go rzędu zapisujemy za pomocą macierzy 3x3, czyli 9 liczb itd. Układ współrzędnych można wybrać na wiele sposobów, dlatego składowe obiektów geometrycznych będą na ogół inne w różnych układach współrzędnych. Mówimy, że obiekty geometryczne mają różne reprezentacje w zależności od wyboru układu współrzędnych.
Jednak pewne wielkości obliczone na podstawie składowych będą niezależne od przyjętego układu współrzędnych. Własności te zwane niezmiennikami odpowiadają własnościom geometrycznym reprezentowanych przez nie obiektów geometrycznych. Np. długość wektora, kierunek w przestrzeni są niezmiennikami, gdyż określenie tych wielkości jest niezależne od przyjętego układu współrzędnych.
Grupa transformacji układu współrzędnych.
Załóżmy, że mamy daną reprezentację obiektu geometrycznego w jednym układzie współrzędnych i chcemy znaleźć jego reprezentację w innym układzie współrzędnych. Może to być np. potrzebne do porównania wyników obliczeń, prowadzonych przez różne zespoły, gdy np. każdy zespół przyjął inny układ współrzędnych. Załóżmy np. że mamy do czynienia z układami o trzech osiach wzajemnie prostopadłych. Wtedy można dokonać odpowiedniego obrotu osi układu pierwszego i ewentualnie odbicia osi względem płaszczyzn do nich prostopadłych tak aby przekształcić ten układ w drugi (zakładamy, że przesunięcie układów w przestrzeni nie ma znaczenia).
Transformację potrzebną do przekształcenia jednego układu w drugi można opisać za pomocą macierzy. W przypadku przestrzeni 3-wymiarowej będziemy mieli 9 liczb, tworzących macierz. Macierz taka będzie reprezentacją fizycznej transformacji wykonanej na jednym układzie tak, by nałożyć jego osie współrzędnych na osie drugiego układu.
Wszystkie możliwe transformacje danego układu współrzędnych tworzą grupę. Oznacza to, że
Grupa transformacji jest grupą przemienną (abelową) jedynie w przestrzeni 2-wymiarowej.
Grupa transformacji jest grupą nieprzemienną (nieabelową) w przestrzeniach 3, 4, ...wymiarowych. Np. wykonanie dwóch obrotów w przestrzeni 3-wymiarowej nie da na ogół tego samego wyniku, co wykonanie tych obrotów w odwrotnej kolejności.
Grupy symetrii.
Inną sytuację, w której występują transformacje tworzące grupę mamy w przypadku rozważania symetrii danego obiektu albo symetrii np. funkcji. Przez symetrię rozumiemy przekształcenie obiektu w samego siebie przy dokonaniu na nim przekształcenia, np. obrotu czy odbicia itp. Symetrie tworzą grupę podobnie jak transformacje układu współrzędnych.
Reprezentacje transformacji.
Załóżmy, że mamy daną grupę transformacji formula_2 w pewnej przestrzeni.
Reprezentacją grupy transformacji formula_3 nazywamy zbiór macierzy kwadratowych formula_4 taki że każdej macierzy tego zbioru odpowiada jedna transformacja, a transformacji będącej wynikiem składania dwóch transformacji odpowiada macierz będąca iloczynem macierzy, z których pierwsza macierz odpowiada pierwszej transformacji, a druga macierz odpowiada drugiej transformacji.
Np. jeżeli transformacjom formula_5 przypiszemy macierze formula_6 oraz formula_7 to formula_8
Wynika stąd, że:
1) Macierze kwadratowe odpowiadające danej transformacji tworzą grupę.
2) Reprezentacja jest homomorfizmem grupy transformacji w grupę macierzy z mnożeniem.
3) Może istnieć więcej niż jedna reprezentacja dla danej grupy transformacji (przykłady omówiono niżej).
4) Niektóre reprezentacje mogą być niejednoznaczne, tzn. przypisywać tę samą macierz kilku transformacjom.
5) Różne reprezentacje mogą składać się z macierzy o wymiarach 1x1, 2x2, 3x3 itd.
6) Trywialną macierz 1x1 można utożsamić ze zwykłą liczbą.
Przykłady reprezentacji.
Niech np. formula_10 Wtedy
Łatwo sprawdzić, że inne warunki także są spełnione przez takie przyporządkowanie.
Wtedy np.
Wtedy np.
Reprezentacja spinorowa w przestrzeni formula_16.
Każdy obiekt geometryczny przekształca się względem jakiejś reprezentacji. Więcej na ten temat w artykule Tensor.
Tutaj omówimy reprezentację spinorową dla grupy transformacji złożonej z obrotów i odbić układów współrzędnych w trójwymiarowej przestrzeni euklidesowej.
1) Każdemu wektorowi formula_17 przyporządkujmy macierz 2x2 o składowych zespolonych:
Macierze te spełniają równanie:
gdzie:
2) Dla każdego odbicia definiujemy wektor jednostkowy prostopadły do płaszczyzny odbicia. Niech formula_22 oznacza odbicie względem płaszczyzny prostopadłej do wektora jednostkowego formula_23 Każdemu odbiciu przyporządkowujemy macierz formula_24 odpowiadającą temu wektorowi
Każdy obrót można przedstawić jako złożenie dwóch odbić, np. formula_26 możemy więc przyporządkować każdemu obrotowi macierz, będącą iloczynem macierzy formula_27 odpowiadających tym odbiciom:
3) W każdej reprezentacji przekształceniu tożsamościowemu powinna odpowiadać macierz jednostkowa. Ponieważ każde odbicie złożone samo ze sobą daje przekształcenie tożsamościowe, to powyżej przyjęte przyporządkowanie daje
gdyż formula_30 dla wektora jednostkowego, co oznacza że macierz odpowiadająca przekształceniu tożsamościowemu jest macierzą jednostkową.
Widzimy, że zdefiniowany wyżej zbiór macierzy formula_31 spełnia wszystkie założenia bycia reprezentacją.
Spinory.
Dla każdej reprezentacji istnieją obiekty geometryczne, których składowe przekształcają się zgodnie z nią. Dla reprezentacji spinorowej obiekty te nazywamy "spinorami".
Spinor jest to wektor kolumnowy o składowych zespolonych taki, że jeżeli jeden układ współrzędnych przekształca się w drugi pod wpływem transformacji formula_32 to składowe spinora w tych układach wiąże wzór:
gdzie formula_34 jest macierzą zdefiniowaną w poprzednim akapicie.
Spinory posiadają kilka mało intuicyjnych właściwości. M.in. jeżeli poddamy spinor obrotowi o 360 stopni, to zmieni on znak na przeciwny.
Definicja intuicyjna.
Pojęcie spinora można przybliżyć w następujący sposób:
Zwykłe wektory to obiekty, które posiadają długość i kierunek. O spinorach można powiedzieć, że są swego rodzaju wektorami, które posiadają długość, kierunek oraz pewną dodatkową właściwość. Można wyobrazić sobie spinor jako wektor, do którego przyczepiona jest na jednym końcu elastyczna, gumowa taśma. Drugi koniec taśmy przytwierdzony jest do ściany. Spinory oprócz długości i kierunku niosą informację, czy taśma jest skręcona parzystą czy nieparzystą liczbę razy. Po obrocie spinora o 360 stopni liczba skręceń na taśmie zmienia się z parzystej na nieparzystą lub na odwrót, co oznacza, że składowe spinora mają przeciwny znak. Dwa niezerowe spinory, których wszystkie współrzędne są do siebie wzajemnie przeciwne, mają ten sam kierunek, ale wykazują inną parzystość skręceń taśmy. Obrót każdego spinora o 720 stopni przywraca go do oryginalnego stanu.
Zastosowania.
Spinory pojawiają się w fizyce, w szczególności w mechanice kwantowej, np. funkcje falowe cząstek o ułamkowym spinie jak elektron lub inne fermiony, są opisywane właśnie za pomocą spinorów. Powoduje to pojawienie się szeregu doniosłych i często sprzecznych z intuicją efektów jak np. zakaz Pauliego.
Spinory istnieją w przestrzeniach o dowolnej liczbie wymiarów, jednak dla każdej liczby wymiarów trzeba osobno definiować macierze reprezentacji spinorowej. Jest to sytuacja inna niż w przypadku zwykłych tensorów, gdzie istnieje jeden ogólny schemat definiowania macierzy reprezentacji dla dowolnej liczby wymiarów. Reprezentacja spinorowa ma wyraźnie inną postać w przestrzeniach o parzystej liczbie wymiarów w porównaniu do przestrzeni nieparzyście wymiarowych. Jedną z konsekwencji takiego stanu rzeczy jest fakt, że w pewnych konkretnych przestrzeniach spinory wykazują pewne dodatkowe właściwości, których nie mają w przestrzeni o innej liczbie wymiarów. Kiedy odkryto teorię strun, zauważono, że jest matematycznie spójna tylko w przestrzeni dziesięcio- lub dwudziestosześciowymiarowej. Jest to odbiciem szczególnych właściwości spinorów w tych przestrzeniach.

</doc>
<doc id="10950" url="https://pl.wikipedia.org/wiki?curid=10950" title="Alpinizm">
Alpinizm

Alpinizm ma dwa albo trzy znaczenia, szersze i węższe.
1A. W sensie najbardziej dosłownym alpinizm to każda wspinaczka górska uprawiana w Alpach.
1B. W sensie potocznym alpinizm to każda wspinaczka górska (inaczej wspinaczka wysokogórska) uprawiana w górach wysokich (o rzeźbie alpejskiej), ale nie tylko w samych Alpach.
2. Natomiast według polskich ustawodawców alpinizm jest szerszą dziedziną sportu, obejmującą w zasadzie każdy rodzaj wspinaczki wymagający przygotowania specjalistycznego oraz przeważnie specjalistycznego ekwipunku i umiejętności samodzielnego posługiwania się nim. Są to:
W kilku językach występują odpowiedniki określeń „chodzący po górach”, „chodzenie po górach” (niemieckie "Bergsteiger", czeskie i słowackie "horolezec", "horolezectvo/~ctví") lub zbliżone angielskie "mountaineer" czy hiszpańskie "montañismo". Również szerokie znaczeniowo, choć związane z konkretnym masywem Tatr jest polskie taternik i taternictwo, które nosiło kiedyś w języku polskim charakter bardziej uniwersalny, ale zostało w owym najszerszym znaczeniu zdominowane przez słowo alpinizm.
Dziś określenie alpinizm i alpinista jest powszechnie zrozumiałe w świecie (w krajach anglosaskich jest jednak silniej związane z Alpami, więc poprawne tłumaczenie polskich słów "alpinizm", "alpinista" na angielski w przypadku owego szerszego kontekstu powinno być na ogół "mountaineering", "mountaineer", a dopiero w szczególnym kontekście na "alpinism", "alpinist").
Ze względu na to, że Alpy obfitują w niemal każdy rodzaj formacji skalnych i lodowych, oraz na to, że większość technik wspinaczkowych została zapoczątkowana w Alpach, termin alpinizm w języku polskim rozszerzył swe znaczenie na wszystkie rodzaje wspinaczki górskiej, niezależnie od tego, jak i gdzie się ją uprawia – i choć po II wojnie światowej rywalizował w tym ogólniejszym znaczeniu z terminem "taternictwo", to tę rywalizację wygrał. Natomiast inne terminy urobione od konkretnych łańcuchów górskich, takie jak "andynizm", "himalaizm", a nawet "pireneizm", dotyczą wspinaczki ograniczonej geograficznie do konkretnych rejonów.
Stąd np. nazwa organizacji, zrzeszającej większość klubów wysokogórskich (czyli klubów wspinaczkowych) w Polsce, brzmi Polski Związek Alpinizmu.
Powszechnie uznaje się, iż inicjatorem alpinizmu w sensie dosłownym (1A), rozumianego jako poznawanie i zdobywanie Alp metodami wspinaczkowymi, był w II połowie XVIII wieku szwajcarski przyrodnik z Genewy Horacy-Benedykt de Saussure.

</doc>
<doc id="10951" url="https://pl.wikipedia.org/wiki?curid=10951" title="Qi (energia życiowa)">
Qi (energia życiowa)

Qi (chiń. upr. 气; chiń. trad. 氣; ; w wymowie japońskiej i koreańskiej „ki”) – hipotetyczna energia życiowa w filozofii chińskiej, której manifestacją miałyby być zjawiska i procesy natury. W szczególności energia owa miałaby być silnie związana z siłami życiowymi natury i człowieka.
Natura "qi".
Chiński ideogram "qi" składa się ze znaku reprezentującego gotowany ryż oraz znak oznaczającego parę wodną, co wskazuje na podwójną, materialną i niematerialną, naturę "qi". Dosłownie pojęcie to oznacza więc „gaz” lub „eter”, ale także „oddech”. W filozofii chińskiej termin ten używany jest na określenie jednocześnie „życiowego tchnienia” i „kosmicznej energii”. Jest to więc chińska odmiana idei fundamentalnej jedności człowieka i wszechświata.
„Qi” oznacza także „intencje”, „emocje”, co obrazuje potoczny zwrot „shengqi” – „złościć się„, który oznacza dosł. „rodzić”, albo „wydawać na świat qi”, bowiem zagniewany człowiek nierzadko charakterystycznie dyszy.
Aspekt kosmiczny.
W ujęciu kosmicznym, "qi" jest fundamentalną esencją przedmiotów materialnych. "Qi" przenika cały Wszechświat, stanowiąc podstawę, z której tworzy się materia. Jako że w filozofii chińskiej kluczowym atrybutem natury jest zmienność, czy też przemiana, pustka cyklicznie zamienia się w formę, a forma w pustkę. Idea ta jest zobrazowana w symbolu 太極圖 ("Taiji tu") oznaczającym przemiany yin i yang. Jak pisze neokonfucjanista Zhang Zai:
Jednak w filozofii chińskiej natura "qi" była przedmiotem nieustających dociekań i debat. 
Aspekt jednostkowy.
Według tradycyjnej chińskiej medycyny, ciało ludzkie posiada wyznaczone szlaki (meridiany), którymi krąży w nim "qi". Harmonijny, stały i łagodny przepływ "qi" przez meridiany oznacza zdrowie - rozumiane w medycynie chińskiej szeroko: jako zdrowe ciało, jasność umysłu, bogactwo i powodzenie. Natomiast symptomy choroby pojawiają się wtedy, gdy przepływ energii ustaje (co nie znaczy, że ubywa "qi", a jedynie, że nie uczestniczy ono w obiegu) lub jest zaburzony.
Medycyna chińska zna wiele sposobów na przywrócenie harmonijnego przepływu "qi": zioła, specjalne diety, serie ćwiczeń qigong, usuwające blokady meridianów masaże, czy w końcu korygująca przepływ "qi" akupunktura.
Ze względu na założenie nierozerwalnej więzi człowieka z Wszechświatem filozofia chińska przyjmuje, że "qi" otoczenia jest jednym z czynników kształtujących zdrowie człowieka. Próbą zrozumienia tego wpływu i kształtowania go tak, by był korzystny jest feng shui – sztuka aranżacji przestrzeni tak, by z jednej strony zneutralizować niekorzystne wpływy otaczających człowieka form, a z drugiej – by „zaprosić” do tego otoczenia harmonijną "qi".
Również tradycyjne sztuki walki, takie jak: taijiquan, qigong, kung-fu czy aikido i hapkido dużo uwagi poświęcają kultywowaniu harmonii "qi". W systemach tych panuje przekonanie, że właściwą biegłość techniczną i sprawność duchową uzyskuje się właśnie poprzez opanowanie przepływu "qi" w organizmie ćwiczącego, zaś za tym idzie zdrowie oraz biegłość w walce.
Energia życiowa w ujęciu homeopatycznym.
Energia życiowa posiada według XIX-wiecznego amerykańskiego homeopaty J.T. Kenta następujące cechy charakterystyczne:

</doc>
<doc id="10952" url="https://pl.wikipedia.org/wiki?curid=10952" title="Wspinaczka lodowa">
Wspinaczka lodowa

Wspinaczka lodowa – sport ekstremalny uprawiany w warunkach zimowych na pionowych (i nie tylko) ścianach pokrytych lodem, lodospadach (zamarzniętych wodospadach) i różnych formacjach sopli.
Wspinaczka lodowa diametralnie różna jest od wspinaczki skalnej.
W skale używa się nóg i rąk bez dodatkowego sprzętu.
Natomiast do pokonywania lodowych formacji (ściany, sople, polewy) używa się rąk uzbrojonych w krótkie czekany (dziabki) i raki przymocowane do butów. Żeby korzystać z dobrodziejstwa tych przyrządów trzeba nieco się podszkolić i potrenować.
Do ubezpieczania używamy śrub lodowych (rura stalowa lub tytanowa z gwintem na całej swojej długości zakończona plakietką do wpięcia karabinka z jednej strony a narzynką umożliwiającą wkręcenie jej w lód z drugiej strony). 
Wspinaczka lodowa, w niższych i bardziej uczęszczanych górach (np. Tatry) polega, podobnie jak wspinaczka skalna, na pokonywaniu ściśle określonych tras wytyczonych na stromych stokach, zwanych drogami wspinaczkowymi. W wyższych i mniej uczęszczanych górach (np. Himalaje) ważniejsze jest samo dotarcie na szczyt, po zwykle najbardziej dostępnej w danym momencie trasie. Jednak ostatnio, nawet w Himalajach daje się zauważyć tendencję do ściślejszego wytyczania dróg.
Wspinaczka lodowa posiada własną skalę oceny trudności dróg - inną niż wspinaczka skalna. Na ocenę wartości dokonania sportowego duże znaczenie ma też styl i czas przejścia oraz warunki pogodowe.
Szczególnie trudną odmianą wspinaczki lodowej jest, często spotykana w Alpach, wspinaczka mikstowa - polegająca na pokonywaniu dróg, które wymagają stosowania miejscami technik skalnych a w innych miejscach technik lodowych. Wymaga to od wspinacza posiadania sprzętu i umiejętności potrzebnych do obu tych technik.
Opis technik lodowych.
Poniższy opis odnosi się głównie do tradycyjnej wspinaczki zimowej, w której wspinaczka lodowa jest podstawowym, ale nie jedynym elementem.
Sprzęt do wspinaczki lodowej.
Sprzęt do technik lodowych jest w dużym stopniu wspólny ze sprzętem do wspinaczki skalnej. Te wspólne części sprzętu są opisane w haśle wspinaczka skalna.
Sportowe podejście do wspinaczki lodowej.
W ostatnim okresie coraz większą popularność zdobywa sportowe podejście do wspinaczki lodowej, w którym praktykuje się wyczynowe traktowanie tej działalności. Prowadzi to do zbliżenia się wspinaczki lodowej i wspinaczki skałkowej: praktykowane jest przechodzenie dróg lodowych, zwłaszcza na lodospadach, w sposób jak najbardziej zbliżony do przejścia klasycznego czy wręcz sportowego, z tym, że w miejsce użycia rąk praktykuje się używanie czekanów, oraz wspinacz wyposażony jest w specjalny typ raków. 
Praktykowane jest także konstruowanie sztucznych ścian lodowych (przez wylewanie wody na odpowiednie konstrukcje nośne) i rozgrywanie zawodów wspinaczkowych na powstałych w ten sposób drogach, przy czym miejsca w których można wbić lub zaczepić czekan lub raki są oznaczone, co sprawia, że możliwe jest porównywanie kwalifikacji poszczególnych wspinaczy.

</doc>
<doc id="10953" url="https://pl.wikipedia.org/wiki?curid=10953" title="Fizyka teoretyczna">
Fizyka teoretyczna

Fizyka teoretyczna – sposób uprawiania fizyki polegający na matematycznym opisie praw przyrody, tworzeniu i rozwijaniu teorii, z których wnioski mogą być sprawdzone doświadczalnie. Przykładem jest fizyka matematyczna opisująca zjawiska i teorie fizyczne korzystając z rozwiniętej aksjomatyki matematycznej i obiektów zdefiniowanych w podobny sposób, jak np. rozmaitości.
Eksperymentami fizycznymi zajmuje się fizyka doświadczalna, w której podstawą wniosków jest pomiar wraz z teorią błędu, a nie spekulacja logiczna.

</doc>
<doc id="10954" url="https://pl.wikipedia.org/wiki?curid=10954" title="Hanyu pinyin">
Hanyu pinyin

Hanyu pinyin – oficjalna transkrypcja standardowego języka mandaryńskiego (putonghua, hanyu pinyin: "pǔtōnghuà") – urzędowego języka Chin – na alfabet łaciński.
Hanyu pinyin został opracowany przez Komitet Reformy Języka z Zhou Youguangiem na czele w 1956 i zatwierdzony przez rząd chiński w 1958 roku. Jego celem było upowszechnienie wymowy putonghua i pomoc w nauce znaków chińskiego pisma. Do szerszego użytku wprowadzony został dopiero w 1979 r., po otwarciu Chin na świat. Miał zastąpić starsze metody transkrypcji:
Zamierzenie to się powiodło. Obecnie "pinyin" jest akceptowany przez większość międzynarodowych instytucji (m.in. ONZ), jako system transkrypcji współczesnego języka chińskiego ogólnonarodowego. W 1979 roku Rada Państwa ChRL podjęła decyzję o wyłącznym stosowaniu transkrypcji "hanyu pinyin" w publikacjach dyplomatycznych i tłumaczeniach na języki obce. W 1981 roku Międzynarodowa Organizacja Normalizacyjna (ISO) na wniosek ONZ zaadaptowała "pinyin" jako jedyny sposób romanizacji współczesnego chińskiego. Pinyin wyparł wcześniejsze systemy transkrypcji, m.in. angielski system Wade-Gilesa. W języku angielskim stara angielska forma nazwy Pekinu – Peking została wyparta przez zapis w pinyin – Beijing.
Pinyin jest stosowany przy zapisie chińskich nazw i nazwisk, stosuje się go również w publikacjach prasowych i fachowych, a także w słownikach oraz podręcznikach putonghua dla cudzoziemców. Wypiera powoli systemy lokalne stosowane w Hongkongu, Makau i Singapurze. Przez długi czas nie przyjęto go natomiast na Tajwanie, gdzie królował angielski system Wade-Gilesa. Z dniem 1 stycznia 2009 r. również Tajwan przeszedł oficjalnie na system hanyu pinyin.
W Chinach pinyin jest również nauczany w szkołach podstawowych, co ma pomagać w opanowaniu putonghua. Większość dzieci używa bowiem w domu lokalnego dialektu. Opanowanie pinyinu ułatwia dzieciom także naukę języków europejskich, z drugiej strony przyspiesza proces inkorporacji łacińskich liter do pisma chińskiego.
Nazwa "hanyu pinyin" oznacza "zapis fonetyczny języka chińskiego" (pełna nazwa: 漢語拼音方案 hànyǔ pīnyīn fāng’àn – "schemat fonetyzacji języka chińskiego") i bywa często skracana do samego słowa pinyin (dosł. „składanie dźwięków [w słowa]”, od 拼 „łączyć coś w całość, składać”, 音 „dźwięk/dźwięki”). Chociaż najczęściej chodzi właśnie o hanyu pinyin, warto pamiętać, że istnieją inne "pinyiny", m.in. opracowany w 2000 r. na Tajwanie tongyong pinyin.
Zasady pisowni.
Oryginalny pinyin używa następujących liter: "a, b, c, d, e, f, g, h, i, j, k, l, m, n, o, p, q, r, s, t, u, w, x, y, z" – wszystkich liter alfabetu łacińskiego oprócz "v", gdyż w standardowym języku mandaryńskim dźwięk ten nie występuje. Do tej puli często dodaje się także literę "ü", która precyzuje, o jaki dźwięk chodzi w "lu" i "nu" (występują po dwa warianty lu/lü oraz nu/nü). Komputerowe systemy wprowadzania znaków chińskich przy pomocy pinyinu zastępują zwykle literę "ü" literą "v", stąd dość często spotyka się takie właśnie użycie litery "v" w różnego typu tekstach chińskich (gdzie pinyin jest stosowany np. do transkrypcji tytułu). Jest to błędem, ponieważ litera "v" nie występuje w pinyinie.
W podręcznikach do nauki putonghua, słownikach oraz publikacjach fachowych stosuje się również oznaczenia tonów, które zmieniają znaczenie danej sylaby. Tony można zapisywać przy pomocy znaków diakrytycznych, które na przykładzie sylaby „ma” wyglądają odpowiednio: mā, má, mǎ, mà. Inny system polega na użyciu cyfr: ma1, ma2, ma3 i ma4. Sylaby nieintonowane (tzw. piąty ton) w obu wariantach pozbawione są dodatkowych oznaczeń.
W pinyinie wyrazy kilkusylabowe pisane są łącznie, bez kresek („-”) czy spacji. Częsty błąd polega na pisowni rozdzielnej, np. Mao Ze Dong, zamiast prawidłowego Mao Zedong (patrz też: chińskie nazwiska). System ten ma jednak jedną wadę: prawidłowa wymowa wymaga umiejętności podzielenia słowa na sylaby, co wymaga znajomości podstaw mandaryńskiego. Ponadto definicja słowa w języku chińskim jest kwestią sporną wśród językoznawców. Są jednak zbitki, których jednoznacznie podzielić się nie da, dlatego wówczas stosuje się apostrof, który w publikacjach niefachowych jest na ogół pomijany, np. Yan’an (w odróżnieniu od „yanan”; zapis „yanan” wskazywałby na wystąpienie innych sylab: „ya-nan”), Xi’an (zapis bez apostrofu wskazywałby, że chodzi o jedną sylabę „xian”) itd.
Przybliżona wymowa dla Polaków.
Pinyin najlepiej traktować tak jak łaciński zapis języka obcego, tj. francuski, angielski czy hiszpański. Oznacza to, że jego poprawna wymowa wymaga opanowania podstaw fonologii putonghua. Prawidłowa wymowa pinyinu jest dla Polaków stosunkowo łatwa. Dzieje się tak dlatego, że putonghua obfituje w „szeleszczące” głoski podobne do polskich, tj. "ś, dź, ć" itd.
Problem w wymowie mogą stanowić dźwięki, które w polskim nie występują, jak "ü" czy spółgłoski przydechowe.
Spolszczanie pinyinu.
Niektórzy poznawszy podstawy wymowy pinyinu próbują go spolszczać. To jednak nie jest precyzyjne i utrudnia identyfikację nazw. Przykładowo imię Mao Zedonga można spolszczyć jako "Dzedung, Cedung, Dzetung, Cetung" itd., a żaden z wariantów nie jest lepszy od innych.
Kolejny błąd polega na spolszczaniu "pinyinu" tak, jakby był on pisownią anglojęzyczną, np. "Chongqing" na „Czongking”, podczas gdy przybliżona chińska wymowa to „czhung–ćhing”.
Warto jednak pamiętać, że istnieje pula nazw własnych i nazwisk, które mają spolszczoną formę, na ogół pochodzącą z innych transkrypcji, m.in. Wade’a-Gilesa, czy rosyjskiej. Stosowanie tych nazw jest zalecane ze względu na uzus (patrz: poniższa tabela). Porównaj: Polska transkrypcja sinologiczna.

</doc>
<doc id="10959" url="https://pl.wikipedia.org/wiki?curid=10959" title="Reinkarnacja">
Reinkarnacja

Reinkarnacja (również: "metempsychoza", "transmigracja"; łac. "re+in+caro, carnis" „ponowne wcielenie”) – pogląd, według którego dusza (bądź świadomość) po śmierci ciała może wcielić się w nowy byt fizyczny. Np. dusza jednego człowieka może przejść w ciało nowo narodzonego dziecka lub zwierzęcia czy nawet według niektórych poglądów rośliny.
Samo słowo reinkarnacja jest zestawieniem dwóch członów: inkarnacja (wcielenie) i przedrostka re- (oznaczającego powtórzenie czegoś). Dosłownie więc reinkarnacja oznacza powtórne wcielenie.
Perspektywy religijne.
Różne formy reinkarnacji stanowią jedno z podstawowych wierzeń hinduizmu, dżinizmu, wierzeń afrykańskich, orfików, pitagorejczyków, występuje w platonizmie, gnostycyzmie, kabalistyce, spirytyzmie, teozofii, antropozofii. W pewnym sensie stanowi także podstawową koncepcję w buddyzmie, jednak buddyzm łączy to z doktryną braku indywidualnej niezmiennej duszy (anatman), nie mówi się tutaj jednak dosłownie o reinkarnacji, a raczej o „wielu wcieleniach”.
Hinduizm.
Wiara w reinkarnację występuje w najbardziej rozbudowanej formie w hinduizmie. Według zasad tej religii cykl śmierci i ponownych narodzin dusz ciągnie się aż do przerwania (zob. moksza) – pełnego zjednoczenia z Brahmanem, które nigdy się nie skończy. Jakkolwiek nie można bezpośrednio sterować procesem przechodzenia do następnego wcielenia, o jego kierunku decyduje indywidualna karma oraz pragnienia danej duszy. Stąd poprawianie własnej karmy poprzez dobre, zgodne z dharmą uczynki skutkuje wcieleniem się po śmierci w lepszy byt, zaś pogarszanie własnej karmy powoduje wcielenie się w gorszy byt. Krąg reinkarnacji może być przerwany dopiero po osiągnięciu oświecenia, które wiąże się z całkowitym oczyszczeniem karmy. Według jednego z głównych nurtów filozoficznych, Wisznuizmu, krąg reinkarnacji może być przerwany po oczyszczeniu karmy oraz pozbyciu się materialnych pragnień w procesie rozwinięcia miłości do Osobowego Boga. Zjednoczenie z Bogiem, nie jest rozumiane jako zjednoczenie z bezosobowym Brahmanem, ale miłosny związek indywidualnej duszy, jivy z Duszą Najwyższą.
Buddyzm.
Pogląd na temat reinkarnacji, występuje też w buddyzmie, jednak buddyzm godzi go z twierdzeniem, że nie istnieje wieczne „ja”, czyli dusza, które przechodziłoby do następnego życia. Nazywa się to anatmanem. To tylko nieustannie zmieniający się konglomerat, kontinuum. Doktryna anatmana (pali. anatta) jest naturalnym rezultatem analizy pięciu skupisk i nauki o współzależności (pali: paticca-samuppāda; „Dwunastu Ogniwach Współzależnego Powstawania”)... Nie ma niczego poza pięcioma skupiskami, co można odnaleźć jako atman, jaźń „ja” lub inną niezmiennie istniejącą istotę. Budda nauczał, że kiedy człowiek dostrzeże, że idea trwałego, metafizycznego „ja” jest iluzją, przestanie cierpieć i zadawać cierpienie innym.
Nauki o „Dwunastu Ogniwach Współzależnego Powstawania” rozróżniają kontinuum pięciu skupisk, które można podzielić na kontinuum ciała i kontinuum umysłu. Kontinuum umysłu w przypadku narodzin (zapłodnienie) zaczyna być współzależnym z kontinuum ciała, a po śmierć nie współzależy już od niego. O kolejnym odrodzeniu decydują rezultaty z niezliczonych uczynków zgodnie z buddyjskim prawem karmy. Uczynki wykonywane były nie tylko w obecnym życiu, ale i w poprzednich niezliczonych żywotach, jak i również, co podkreślane jest w buddyzmie tybetańskim, wykonywane będą nawet po śmierci w stanie przejściowym bardo tuż przed kolejnymi narodzinami.
Ze względu na brak przewidywalności, jaki rezultat powstanie z niezliczonych uczynków, w buddyjskiej karmie nie ma w przeciwieństwie do katolickiego pojęcia grzechu śmiertelnego skazującego duszę na wieczne piekło, czy hinduistycznej nieuchronnej karmy skazującej kogoś na następne złe odrodzenie jako zwierzę. Rezultaty doświadczane będą tylko przez istotę, która nagromadziła ich przyczyny i nikt nie może zbawić z tego „z zewnątrz” lub tym bardziej potępić. Nie ma pojęć, takich jak bóg „zbawiciel” lub bóg karzący na wieczne piekło. Są natomiast poglądy siunjata lub anatman:
Chrześcijaństwo.
Fundamentalne chrześcijańskie nauki o zmartwychwstaniu (np. Ewangelia Jana 5:28-29, 1 Koryntian 15:14), o sądzie ostatecznym (np. 2 Koryntian 5:10; Dzieje Apostolskie 24:15), o życiu wiecznym i wiecznym potępieniu (np. Ewangelia Mateusza 25:46) wykluczają koncept reinkarnacji. Ponadto idea reinkarnacji jest sprzeczna z doktryną piekła, wiecznej kary dla potępionych, która jest obecna w Biblii. 
Ponieważ doktryna o reinkarnacji nie była uznawana w Kościele, nie była uznawana przez wierzących i nie budziła kontrowersji, toteż nie potępił jej żaden z soborów. Jedynie heretyckie ruchy, np. gnostycyzm lub nestorianizm zawierały elementy wiary w reinkarnację. Wiele osób twierdzi, że usunięto z Biblii naukę o reinkarnacji. Chociaż większość nie może wymienić konkretnego soboru, najczęściej odwołuje się do II Soboru Konstantynopolitańskiego (AD 553) i Soboru Nicejskiego (AD 325). Przebieg obu soborów jest dobrze udokumentowany przez historyków, a zapisy wskazują, że temat reinkarnacji w ogóle nie został poruszony. Chociaż nauczanie o preegzystencji (o istnieniu duszy przed poczęciem) zostało potępione przez Sobór Konstantynopolitański II (553) w odpowiedzi na nauczanie Orygenesa, nauczanie o kolejnych reinkarnacjach jest odrębną sprawą i nie zostało uwzględnione. Podczas gdy wielu uważa, że Orygenes wierzył w reinkarnację, on sam odrzuca tę naukę w swoim komentarzu do Ewangelii Mateusza (XIII.1): „…W tym miejscu nie wydaje mi się, że Eliasz mówi o duszy, i bym miał popaść w dogmat transmigracji, która jest obca Kościołowi Bożemu i nie została przekazana przez Apostołów, ani nigdzie nie wymieniona w Piśmie Świętym…”. Kilku ojców kościoła i autorzy wczesnochrześcijańscy potwierdzają tę opinię: Ireneusz ("Adversus Haereses" 2:33:1–2), Tertulian ("Apologeticum" 48), Grzegorz z Nyssy ("O stworzeniu człowieka" 28:3). Oprócz Kościoła rzymskokatolickiego również inne wyznania chrześcijańskie odrzucają wiarę w reinkarnacje (np. Świadkowie Jehowy).
W szczególności jeden fragment w nowym Testamencie wyraźnie wyklucza doktrynę reinkarnacji i wskazuje na koncepcję bezpośredniego pochodzenia duszy ludzkiej od Boga i zbawienia/potępienia następującego tylko raz – zaraz po śmierci człowieka: "Podobnie jak ludzie muszą raz umrzeć, a potem następuje sąd" /List do Hebrajczyków 9: 27/Najstarszym zachowanym rękopisem zawierającym to jasne stwierdzenie jest Papirus 46, dokument napisany w II wieku naszej ery, na długo przed soborami nicejsko-konstantynopolańskimi.
Zwolennicy reinkarnacji próbują doszukiwać się w Nowym i Starym Testamencie cytatów nawiązujących do reinkarnacji. Często stosowanym przykładem jest stwierdzenie Jezusa, że Jan Chrzciciel „jest Eliaszem, który miał przyjść” (Ewangelia Mateusza 11,14). Co jednak należy rozumieć symbolicznie, że Jan Chrzciciel "pójdzie przed Nim w duchu i mocy Eliasza" (Ewangelia Łukasza 1,17). Inne wersety biblijne, które miałyby nawiązywać do reinkarnacji to Mt 11:25-26, J 3:1-10, J 9:1-3, Ga 6:7-9.
Islam.
Większość muzułmanów odrzuca wiarę w reinkarnację. Mimo to istnieją grupy sufickie, które w nią wierzą. Według nich nie kłóci się ona z Koranem. Koraniczny werset, na który muzułmanie wierzący w reinkarnację się powołują, to 2:28:
Inna aja interpretowana jako potwierdzenie teorii o reinkarnacji to 3:27:
Judaizm.
Odkrycie Zwojów znad Morza Martwego w 1947 roku wzbudziło w wielu nadzieje, że w końcu zostaną odkryte dowody na wiarę w reinkarnację. Jednak znalezione tam rękopisy biblijne zostały dokładnie zbadane i opublikowane w języku angielskim. Obejmują one pisma społeczności żydowskiej, której koncepcja życia po śmierci odpowiada nauczaniu Starego Testamentu, że śmierć fizyczna jest ostateczna i jest końcem życia na ziemi (2 Samuela 12:23; 1 Królewska 2:1-2; Księga Rodzaju 25:8) oraz, że sprawiedliwi powstaną i będą z Bogiem na wieczność (np. Księga Daniela 12: 2-3).
Argumenty empiryczne.
Przypadkami osób, które twierdzą, iż pamiętają swoje poprzednie wcielenia, interesuje się również świat naukowy. Należy tu wskazać wkład psychiatry profesora Iana Stevensona. Wśród wielu jego publikacji (niemal trzysta pozycji) jedna została również wydana w Polsce („Dwadzieścia przypadków wskazujących na reinkarnację”). Zdaniem badacza nie istnieją żadne naturalistyczne wyjaśnienia faktu zgodności twierdzeń „reinkarnowanych” dzieci z pewnymi danymi z życia zmarłych, których to inkarnacjami miały być. Spośród innych autorów pokroju Stevensona wymienić można m.in. Raymonda Moody, Briana Weissa, Roberta Monroe, Michaela Newtona, Satwanta Pasricha, Jima B. Tuckera, Antonię Mills i Godwina Samararatne. Często badania nad reinkarnacją są prowadzone poprzez regresję hipnotyczną. Poglądy Stevensona i innych badaczy wierzących w reinkarnację spotkały się jednak z krytyką ze strony innych przedstawicieli świata nauki, których zdaniem przesłanki przemawiające za istnieniem reinkarnacji są niewystarczające (jako kontrargumenty podawane są m.in. warunkowanie kulturowe, anegdotyczny charakter dowodów, ewentualne motywy osób „reinkarnowanych”, możliwości kryptomnezji i konfabulacji). Wśród krytyków wiary w reinkarnację znajdują się m.in. Paul Edwards, Keith Augustine, Ian Wilson i Robert Baker.

</doc>
<doc id="10960" url="https://pl.wikipedia.org/wiki?curid=10960" title="Karma">
Karma

Karma (lub karman, sanskr. कर्म, pali. kamma, chiń. 業 "yè", kor. 업 "ǒp"; jap. "gō"; wiet. "nghiệp") – w buddyzmie, hinduizmie i religiach dharmicznych jest to przyczyna – rozumiana w sensie prawa przyczyny i skutku.
Filozoficzne wyjaśnienie karmy różni się pomiędzy tradycjami, jednak główna idea głosi, że czyny tworzą przyszłe doświadczenia i przez to każdy jest odpowiedzialny za własne życie, cierpienie i szczęście, jakie sprowadza na siebie i innych.
Etymologia.
W dosłownym tłumaczeniu jest to „czyn”, „dzieło”, .
Hinduizm.
W hinduizmie według niektórych wyznań karma może być ściśle związana z postacią boga, podczas gdy według innych jest bardziej niezależna. Wyznawcy wedanty uważają, że Iśwara, czyli najwyższy bóg pełni pewną rolę w dostarczaniu karmy. Teistyczne szkoły hinduizmu takie, jak wedanta nie zgadzają się z poglądem buddystów i dźinistów. Inne szkoły hinduistyczne twierdzą, że karma jest jedynie prawem przyczyny i skutku, chociaż jest też zależna od woli najwyższego boga. Przykładami najwyższych bóstw są tu Śiwa w śiwaizmie i Wisznu w wisznuizmie. Dobre podsumowanie takich teistycznych poglądów jest wyrażone przez następujący wiersz: „bóg nie sprawia, że ktoś cierpi bez powodu ani nie czyni nikogo szczęśliwym bez przyczyny. bóg jest bardzo sprawiedliwy i daje ci to, na co zasługujesz”.
Pisma hinduistyczne dzielą karmę na trzy rodzaje:
Każda "krijamana karma" staje się "sanćita karma", gdy dane działanie zostaje dokonane. Z nagromadzenia "sanćita karma" jedynie garść służy jednemu życiu, a te działania, które przynoszą owoc i przez to wygasają są nazywane "prarabdha karma". Tak długo, jak wciąż trwa nagromadzenie "sanćita karma" część ich będzie się zamieniać w "prarabdha karma", które będą konsumowane, jednak część będzie pozostawać prowadząc do kolejnych narodzin i śmierci. Istota (sanskryt: dźiwa), a właściwie odradzająca się dusza (sanskryt: atman) nie może osiągnąć wyzwolenia (sanskryt: moksza) tak długo, jak nagromadzona już "sanćita karma" nie zostanie całkowicie wyczerpana.
Wykluczeni poza system ortodoksyjnego hinduizmu, na przykład w następstwie zaniechania obowiązków religijnych i społecznych wynikających z warny i dźati, postrzegani są jako istoty nie podlegające prawu karmy, czyli nie posiadający potencjału dla reinkarnowania w kolejnym ciele po śmierci.
Ludzie wyznający hinduizm również często mówią, że karma jest zrobieniem złego uczynku, który trzeba odpracować albo zrobić coś dobrego w zamian. Czyli czasami karma jest traktowana jako kara.
Buddyzm.
"Karma" jest podstawowym i bardzo ważnym pojęciem we wszystkich szkołach buddyzmu i oznacza tu jedynie „zamierzone działanie”. Nie oznacza więc rezultatu (określanego jako owoc), efektu czy przeznaczenia. Prawo przyczyny i skutku zwane jest w języku pali "kamma-vipaka" (działanie-owoc). W buddyzmie jest to prawo uniwersalne i bezosobowe.
Czynnikiem, który decyduje o moralnej wartości każdego działania jest towarzysząca mu wola lub zamiar. Wola mająca szkodliwe korzenie: (1) pragnienie (lub chciwość), (2) gniew i (3) niewiedzę przynosi szkodliwe owoce. Niewiedza oznacza tu wrodzoną nieznajomość prawdy: na przykład Czterech Szlachetnych Prawd, Szlachetnej Ośmiorakiej Ścieżki lub "Trzech Cech Istnienia". Wola stowarzyszona z korzystnymi korzeniami, czyli z: (1) brakiem pragnień, czyli wyrzeczeniem, (2) brakiem gniewu, czyli miłującą dobrocią oraz (3) mądrością przynosi korzystne owoce.
W buddyjskiej karmie nie ma fatalizmu. Buddyjskie prawo karmy opisuje, że działania, których rezultaty „zaowocowałyby” cierpieniem w następnym odrodzeniu, mogą być wyparte przez nowe działania jeszcze przed śmiercią, których rezultaty „zaowocują” szczęściem w następnym odrodzeniu. W buddyzmie tybetańskim podkreślane jest ponadto, że na własną karmę można wpłynąć nawet po śmierci w stanie przejściowym bardo przed kolejnymi narodzinami (reinkarnacja), np. nie ulegając w stanie pośmiertnym bardo rozproszeniu, które prowadziłoby do niekorzystnego po nim odrodzenia. Prawo karmy działa tak, że rezultaty doświadczane są tylko przez istotę, która nagromadziła ich przyczyny i nikt nie może zbawić „z zewnątrz” lub tym bardziej potępić.
W buddyzmie jest nauczane, że jeżeli usunie się niewiedzę realizując brak atmana (tłum. „duszy”) podlegającego jakiejkolwiek karmie to nastąpi wyzwolenie od wszelkich uwarunkowanych stanów szczęśliwości i cierpień, inaczej zwane wyzwoleniem od dukkha, od niepewności wszelkich uwarunkowanych zjawisk. Prawdziwe i ostateczne zrozumienie buddyjskiej karmy jest możliwe jedynie dzięki głębokiemu wglądowi w Bezosobowość (anattā) i Przyczynowość (paticca-samuppāda) wszelkich zjawisk istnienia.

</doc>
<doc id="10962" url="https://pl.wikipedia.org/wiki?curid=10962" title="Kosmologia">
Kosmologia

Kosmologia (z gr. "kósmos": porządek, wszechświat oraz "lógos": słowo, nauka) – pierwotnie dział filozofii rozpatrujący świat materialny w świetle jego ostatecznych przyczyn. 
Termin ten został wprowadzony przez Christiana Wolffa, jednak stał się potem rzadko stosowany, gdyż został wyparty przez zbliżony znaczeniem „filozofia przyrody”. Kosmologia zaczęła oznaczać głównie naukę empiryczną poszukującą odpowiedzi na pytanie o strukturę i ewolucję Wszechświata. Natomiast pochodzenie Wszechświata, choć bywa przedstawiane jako ściśle związane z kosmologią, jest obszarem zainteresowania kosmogonii, a nie kosmologii.
Przed powstaniem nowożytnych nauk przyrodniczych, przy wyjaśnianiu zasad rządzących Wszechświatem łączono kwestie jego strony fizycznej z problemami natury metafizycznej (kosmologia religijna). Powstanie ogólnej teorii względności dało podstawę do tworzenia fizycznych modeli Wszechświata, a co za tym idzie do powstania kosmologii fizycznej, obejmującej kosmologię obserwacyjną i kosmologię teoretyczną.
Synonimem kosmologii była kosmografia, która oprócz informacji astronomicznych obejmowała też niektóre z innych nauk przyrodniczych, zwłaszcza nauk o Ziemi. Termin ten oznaczał także podręcznik opisujący ten dział wiedzy.
Linki zewnętrzne.
Polskojęzyczne
Anglojęzyczne

</doc>
<doc id="10963" url="https://pl.wikipedia.org/wiki?curid=10963" title="Astrofizyka">
Astrofizyka

Astrofizyka – dziedzina nauki leżąca na pograniczu fizyki i astronomii, zajmująca się badaniem procesów fizycznych w skali astronomicznej oraz budową i prawami rządzącymi obiektami astronomicznymi. Tematem badań astrofizyki są procesy fizyczne we Wszechświecie dotyczące takich obiektów jak gwiazdy, galaktyki, materia międzygwiezdna oraz ich wzajemne oddziaływanie.
Badania dotyczą ewolucji Wszechświata w skali kosmologicznej, jak i ewolucji gwiazd (astrofizyka teoretyczna).
Historia astrofizyki.
Przez długi czas rozwijała się niezależnie od fizyki. W światopoglądzie Arystotelesa, świat niebieski zbudowany był z ciał doskonałych, składał się z doskonałych sfer poruszających się po doskonałych orbitach kołowych. Świat zjawisk ziemskich był niedoskonały. Te dwa światy nie były z sobą związane.
Przez wieki pogląd, że Słońce oraz planety krążą wokół Ziemi był niepodważalny, aż do XVI wieku, gdy Mikołaj Kopernik zasugerował, że Ziemia, jak i inne planety Układu Słonecznego krążą wokół Słońca. Galileo Galilei dokonał pierwszych obserwacji.
Odkrycie satelitów Jowisza skłoniło badacza ku systemowi heliocentrycznemu.
Na początku XVII wieku Jan Kepler odkrył prawa ruchu planet (prawa Keplera). Pod koniec tego wieku Isaac Newton połączył prawa Keplera z dynamiką Galileusza. Pokazał, że to samo prawo ciążenia rządzi ruchem ciał na Ziemi, jak i ruchem Księżyca czy planet. Newton dokonał ujednolicenia fizyki ziemskiej z astronomią. Była to pierwsza unifikacja fizyki w historii. Od tego momentu stosuje się jednolity opis (matematyczny, prawa mechaniki nieba) do opisu Wszechświata.
Opublikowanie przez Isaaca Newtona swego dzieła "Principia" zmieniło nawigację morską.
Od 1670 roku zaczęto używać nowoczesnych przyrządów nawigacyjnych i precyzyjnych zegarów. Potrzeby nawigacji wymogły bardziej dokładne obserwacje astronomiczne i konstrukcję bardziej precyzyjnych instrumentów pomiarowych.
Na początku XIX wieku Fraunhofer zaobserwował linie widmowe w promieniowaniu ze Słońca. Eksperymenty z gorącymi gazami pokazały, że takie same linie można obserwować w obserwowanym widmie, linie te są charakterystyczne dla poszczególnych pierwiastków.
W ten sposób udowodniono, że pierwiastki występujące w Słońcu występują również na Ziemi. Faktycznie, pierwiastek hel został najpierw odkryty w widmie ze Słońca, a następnie w laboratorium ziemskim (stąd etymologia nazwy pierwiastka). Ten przełomowy moment często uważa się za narodziny astrofizyki jako osobnej gałęzi wiedzy.
W XX wieku spektroskopia (badanie linii spektralnych) silnie się rozwinęła prowadząc do mechaniki kwantowej koniecznej do zrozumienia eksperymentów i obserwacji astronomicznych.
Dyscypliny.
Astrofizyka obserwacyjna.
Większość procesów astrofizycznych nie może być zrealizowana w ziemskich laboratoriach. Istnieje jednak ogromna liczba obiektów astrofizycznych widzialnych w promieniowaniu elektromagnetycznym. Badanie tych obiektów jest celem obserwacyjnej astrofizyki.
Techniki obserwacji obiektów astrofizycznych wymagają bardzo zaawansowanej technologii i do niedawna były po prostu nieznane.
Większość obserwacji jest robiona przy użyciu promieniowania elektromagnetycznego.
Astrofizyka teoretyczna.
Astrofizyka teoretyczna jest dyscypliną starającą się wyjaśnić zjawiska obserwowane przez astronomów w oparciu o teorie fizyczne. W tym celu astrofizyka teoretyczna buduje modele teoretyczne (abstrakcyjne, jak i numeryczne), które starają się tłumaczyć obserwacje, jak i przewidywać nowe zjawiska.
Teoretyczna astrofizyka używa szerokiego spektrum metod, np. modelowania analitycznego (dla przykładu metoda politrop do modelowania zachowania gwiazdy), metod numerycznych do symulacji układów astrofizycznych. Każda z tych metod ma swoje zalety.
Zainteresowania astrofizyki teoretycznej dotyczą: ewolucji gwiazd, materii (barionowej i ciemnej materii) i promieniowania kosmicznego, kosmologii, formowania się i ewolucji: galaktyk, wielkoskalowych struktur we Wszechświecie.

</doc>
<doc id="10964" url="https://pl.wikipedia.org/wiki?curid=10964" title="Nemesis (astronomia)">
Nemesis (astronomia)

Nemesis – hipotetyczna gwiazda towarzysząca Słońcu, której istnienie zasugerowano na podstawie regularności w występowaniu masowych wymierań w historii Ziemi. Nazwa tej gwiazdy pochodzi od bogini przeznaczenia z mitologii greckiej.
Gwiazda towarzysząca Słońcu mogłaby nie zostać dostrzeżona nawet na początku XXI wieku, jeżeli byłby to chłodny czerwony karzeł lub brązowy karzeł, krążący w odległości od 50 000 do 100 000 au od Słońca, poza granicami Obłoku Oorta. Obserwacje nieba w podczerwieni dokonane przez teleskop kosmiczny WISE wykluczają jednak istnienie gwiazdy lub brązowego karła w takiej odległości.
Założenia hipotezy.
W 1984 roku paleontolodzy Jack Sepkoski i David Raup zauważyli, że masowe wymierania gatunków powtarzają się w historii Ziemi z pewną okresowością, średnio raz na ok. 26–27 milionów lat. Do dziś nie jest znane wytłumaczenie tego zjawiska, jednak długi okres między kolejnymi zdarzeniami zasugerował uczonym możliwość istnienia pozaziemskiej przyczyny.
Astronomowie zajmujący się tą kwestią wskazali, że możliwym wytłumaczeniem jest istnienie gwiazdy towarzyszącej Słońcu, która porusza się po wydłużonej eliptycznej orbicie i co około 26 milionów lat pojawia się w pobliżu Obłoku Oorta. Zbliżenie Nemesis powodowałoby destabilizację orbit odległych komet i wyrzucanie ich (między innymi) w kierunku centrum Układu Słonecznego, znacznie zwiększając prawdopodobieństwo zderzenia Ziemi z dużym obiektem.
Problemy hipotezy.
Gdyby Słońcu istotnie towarzyszyła gwiazda Nemesis, to nawet w najdalszym punkcie orbity musiałaby znajdować się bliżej Słońca niż inne najbliższe gwiazdy. Taki obiekt zapewne byłby dobrze znany astronomom. Gdyby był to jednak brązowy karzeł, świecący głównie w podczerwieni, to mógłby uniknąć wykrycia przez teleskopy optyczne. Współczesne analizy potwierdzają istnienie cyklu wymierań, jednak obliczenia hipotetycznej orbity Nemesis wskazują, że nie może ona być stabilna. Na ruch ciała krążącego tak daleko od Słońca miałaby wpływ grawitacja innych pobliskich gwiazd, powodując zmiany elementów orbity o 20 do 50%, co sprawia, że nawet gdyby Nemesis istniała, to nie mogłaby być przyczyną tak regularnych wymierań.
Kontrargumenty obserwacyjne.
Obserwatoria dokonują od końca XX wieku przeglądów nieba w zakresie promieniowania podczerwonego, które emituje każde ciało niebieskie. Wśród obserwacji satelity IRAS i późniejszego programu 2MASS ("Two Micron All Sky Survey") nic nie potwierdzało istnienia Nemesis. Obserwacje te nie miały jednak takiej czułości, jaką osiągnął teleskop kosmiczny WISE. Był on w stanie wykryć obiekt o masie Jowisza w odległości do 82 000 jednostek astronomicznych, a trzykrotnie masywniejszy w odległości przekraczającej 100 tysięcy au. Niewykrycie takiego ciała wyklucza istnienie gwiazdy (lub brązowego karła) powodującej masowe wymierania. Niewykluczone natomiast pozostaje istnienie nieznanej planety Układu Słonecznego, krążącej po bardzo odległej orbicie.
Nemesis w fikcji.
Gwiazda Nemesis pojawia się też w powieści Nemesis, autorstwa Isaaca Asimova. Z "Planety Nemesis" pochodzi także Bractwo Czarnego Księżyca z anime Sailor Moon R.

</doc>
<doc id="10965" url="https://pl.wikipedia.org/wiki?curid=10965" title="Planeta podwójna">
Planeta podwójna

Planeta podwójna – nieoficjalne i niezdefiniowane przez Międzynarodową Unię Astronomiczną (IAU) określenie na układ podwójny składający się z dwóch obiektów o masie planetarnej – planet lub planet karłowatych. Europejska Agencja Kosmiczna nieoficjalnie określa układ Ziemia-Księżyc jako „planetę podwójną”. W czasie spotkania IAU w 2006 rozważano sklasyfikowanie układu Plutona i Charona jako „planety podwójnej”, ale pomysł ten został porzucony zanim jeszcze doszło do głosowania nad nim.
Definicja.
Dotychczas nie powstała jeszcze żadna oficjalna i przyjęta definicja planety podwójnej i jaka jest granica pomiędzy planetą podwójną a układem składającym się z planety (czy planety karłowatej) i dużego, naturalnego księżyca.
W Układzie Słonecznym istnieją tylko dwa układy, w których przypadku rozważana była ich definicja jako planety podwójnej, są nimi układy Ziemia–Księżyc oraz Pluton–Charon. W przypadku innych naturalnych satelitów ich masy wynoszą mniej niż 0,00025 mas obieganych przez nich planet czy planet karłowatych, w przypadku Ziemi i Księżyca stosunek ten wynosi 0,01230, a w przypadku Plutona i Charona – 0,117.

</doc>
<doc id="10966" url="https://pl.wikipedia.org/wiki?curid=10966" title="Planetologia">
Planetologia

Planetologia, nauki planetarne – interdyscyplinarna dziedzina nauki, wywodząca się z astronomii, zajmująca się badaniem budowy i ewolucji planet, księżyców, oraz mniejszych ciał niebieskich, a także procesów na nich zachodzących. Dzięki rozwojowi badań kosmosu od II połowy XX wieku, w szczególności misjom automatycznych sond kosmicznych, możliwości badania planet Układu Słonecznego nie ograniczają się już do samych obserwacji astronomicznych. Coraz częściej w badaniach planetologicznych wykorzystywane są metody geofizyczne i geologiczne.
Nauki o Ziemi również mogą być rozumiane jako część nauk planetarnych. Na niektórych uczelniach wyższych istnieją jednostki badawcze zajmujące się zarówno naukami o Ziemi, jak i innych planetach, lub kierunki studiów łączące te dziedziny (np. „Geofizyka w Geologii” na Uniwersytecie Warszawskim).
Metody badań planetologii.
Teledetekcja.
Przy badaniu planet i księżyców Układu Słonecznego wykorzystuje się głównie metody teledetekcyjne, prowadząc obserwacje z Ziemi i z kosmosu. Badania planet wykraczające poza mechanikę nieba rozpoczęły się z rozwojem teleskopów, kiedy możliwe stało się identyfikowanie szczegółów ich powierzchni; w XIX wieku powstały pierwsze mapy Marsa. Obserwacje radioteleskopowe w latach 70. XX wieku pozwoliły poznać ukształtowanie powierzchni Wenus. Obserwacje naziemne i z niskiej orbity okołoziemskiej są kontynuowane także w epoce lotów międzyplanetarnych. Radary naziemne są regularnie wykorzystywane do obserwacji planetoid bliskich Ziemi
Obecnie najwięcej informacji wartościowych dla planetologii dostarczają sondy kosmiczne przelatujące w pobliżu planet i orbitujące wokół nich. Do tej pory (2018) udało się wprowadzić sztuczne satelity na orbity wokół Księżyca, sześciu planet Układu Słonecznego (z wyjątkiem Urana i Neptuna), a także niektórych planetoid i jądra komety 67P/Czuriumow-Gierasimienko.
Obserwacje ukształtowania powierzchni (w świetle widzialnym, podczerwieni oraz radarowe) pozwalają na dokonanie analiz geomorfologicznych. Dzięki nim możliwe jest postawienie hipotez dotyczących zjawisk kształtujących powierzchnię, w tym procesów impaktowych, tektonicznych i wulkanicznych. Prowadzone są także obserwacje spektroskopowe, ujawniające skład chemiczny powierzchni i dystrybucję minerałów. Satelita krążący po orbicie planety lub księżyca dostarcza informacji o polu grawitacyjnym okrążanego ciała, pozwalających planetologom tworzyć modele jego budowy wewnętrznej.
Badania powierzchniowe.
W miarę rozwoju planetologii możliwe staje się używanie na innych ciałach niebieskich metod badawczych wypracowanych na Ziemi. Badania takie są prowadzone przez lądowniki, łaziki, a w przypadku Księżyca także astronautów. W ramach programu Apollo na Księżyc dostarczony został zestaw instrumentów ALSEP, dzięki któremu przeprowadzone zostały m.in. eksperymenty sejsmiczne (aktywne i pasywne) i magnetometryczne. Sonda InSight, która wylądowała na Marsie w 2018 roku, ma mierzyć m.in. aktywność sejsmiczną planety i strumień ciepła dochodzący z jej wnętrza.
Współcześnie, dzięki zainteresowaniu możliwością istnienia życia i planami wyprawy załogowej, szczególnie rozwija się geologia Marsa. Na powierzchni planety działają (stan na marzec 2019) dwa roboty, stacjonarny lądownik InSight do badań geofizycznych i łazik Curiosity misji Mars Science Laboratory, wyposażony w laboratorium, umożliwiające m.in. badania mineralogiczne próbek, obserwacje radiometryczne i meteorologiczne. Marsjańskie lądowniki sond Viking w latach 1970. prowadziły nawet badania biologiczne.
Analizy próbek.
Głównym źródłem próbek materii pochodzącej z ciał Układu Słonecznego są meteoryty. Zidentyfikowano wśród nich skały wyrzucone z powierzchni Marsa (m.in. Allan Hills 84001 i Northwest Africa 7034), Księżyca (np. Yamato 791197) i Westy (meteoryty HED). Takie próbki, poddane badaniom laboratoryjnym, stanowią źródło wiedzy o budowie innych ciał niebieskich. Meteoryty pochodzące z Marsa są jak dotąd jedynym źródłem skał z tej planety na Ziemi.
Załogowe loty Apollo i bezzałogowe misje Łuna na Księżyc pozwoliły zdobyć próbki skał z tego globu, które zostały poddane analizom na Ziemi. Sondy przywiozły także materię z komety 81P/Wild i planetoidy (25143) Itokawa, wzbogacając wiedzę nie tylko o tych ciałach, ale także o historii i ewolucji Układu Słonecznego. W planach jest misja mająca na celu dostarczenie na Ziemię skał pochodzących bezpośrednio z Marsa, rozważane było nawet przechwycenie małej planetoidy bliskiej Ziemi.
Badania teoretyczne.
W ramach planetologii prowadzone są także badania teoretyczne. Jednym z ich dużych sukcesów było przewidzenie aktywności wulkanicznej na Io, księżycu Jowisza, na krótko przed przelotem sond Voyager, dokonane na podstawie obliczeń ilości ciepła wydzielanego przez siły pływowe pochodzące od planety.

</doc>
<doc id="10967" url="https://pl.wikipedia.org/wiki?curid=10967" title="Szczególna teoria względności">
Szczególna teoria względności

Szczególna teoria względności (STW) – teoria fizyczna stworzona przez Alberta Einsteina w 1905 roku. Zmieniła ona sposób pojmowania czasu, przestrzeni i ruchu opisanych wcześniej w newtonowskiej mechanice, nazwanej potem nierelatywistyczną. Jednocześnie – zgodnie z zasadą korespondencji – mechanika Newtona pozostaje szczególnym przypadkiem tej Einsteina, a STW używa się głównie do opisu dużych prędkości, np. w fizyce cząstek elementarnych. Teoria Einsteina pozwoliła usunąć trudności interpretacyjne i sprzeczności pojawiające się na styku mechaniki, optyki i elektromagnetyzmu opracowanego przez Maxwella.
Najpóźniej od lat 30. XX w. STW jest teorią powszechnie zaakceptowaną i silnie potwierdzoną eksperymentalnie. Wyjaśniła wiele wcześniejszych doświadczeń, jak aberracja światła, eksperyment Fizeau i doświadczenie Michelsona-Morleya. Została też potwierdzona przez badania późniejsze, jak doświadczenie Kennedy’ego-Thorndike’a, doświadczenie Ivesa-Stillwella i inne. Przewidywane przez nią efekty, jak np. dylatacja czasu, są wykorzystywane m.in. w technologii GPS. STW opiera się m.in. na postulacie, że prędkość światła w próżni jest niezmienna. Jest to fakt poświadczony z precyzją tak dużą, że w 1983 roku Generalna Konferencja Miar przyjęła prędkość światła w próżni za podstawę definicji metra. Potwierdzeniem STW są też sukcesy opartych na niej teorii grawitacji i cząstek elementarnych. W ten sposób STW zastąpiła wcześniejsze teorie eteru, m.in. podobną do niej teorię eteru Lorentza. Teoria Einsteina wyeliminowała też konkurencyjne teorie emisyjne.
Szczególna teoria względności wywarła również wpływ na popkulturę. Przewidywany przez nią wzór formula_1 stał się jednym z najbardziej znanych na świecie. Nawiązują do niego m.in. tytuły filmów fabularnych i albumów muzycznych (także polskich). Oprócz tego w twórczości science fiction – m.in. w powieści "Powrót z gwiazd" Stanisława Lema – pojawia się opisywana przez STW dylatacja czasu i powiązany paradoks bliźniąt, będące formą podróży w przyszłość.
Nazewnictwo.
Termin "teoria względności" został wprowadzony przez Plancka i Bucherera, a nazwa "szczególna teoria względności" pojawiła się później, kiedy Einstein pracował nad teorią ogólną. Wskazywano na niefortunność i potencjalną mylność tego terminu, zwł. w innych językach (niem. "Relativitätstheorie", ang. "theory of relativity"). STW nie ma nic wspólnego z relatywizmem filozoficznym. Stojąca u jej podstaw zasada względności oznacza, że prawa fizyki są niezmiennicze i bezwzględne. Podobnie niezmiennicza jest prędkość światła w próżni, o czym mówi II postulat STW, a także interwał czasoprzestrzenny wprowadzony w geometrycznym formalizmie Minkowskiego.
Przesłanki powstania teorii.
Przed XIX wiekiem.
W XVI w. Galileusz i inni zakwestionowali poglądy starożytnych, zwłaszcza Arystotelesa, wierzących w układ preferowany, w którym środek Wszechświata i położona w nim Ziemia spoczywają. Galileusz doszedł do wniosku, że prędkość i położenie ciała są względne. Z każdym przedmiotem można powiązać inny układ odniesienia. Obserwator nieruchomy względem takiego układu odnosi wrażenie, że on jest w spoczynku, podczas kiedy całe otoczenie porusza się, a jednocześnie osoba nieruchoma względem innego układu (np. stojąca na ziemi) dojdzie do zupełnie przeciwnych wniosków. Matematycznym zapisem względności położenia i prędkości jest transformacja Galileusza.
Galileusz był też prekursorem pierwszej zasady dynamiki Newtona. Wierzył – inaczej niż Arystoteles – że ciała swobodne poruszają się ruchem jednostajnym, a nie opóźnionym. Układy odniesienia, w których to zachodzi, nazwano potem układami inercjalnymi. Zgodnie z transformacjami Galileusza, istnienie jednego układu inercjalnego pociąga za sobą istnienie nieskończenie wielu, poruszających się względem niego i siebie nawzajem ze stałą prędkością.
Wśród tych nieskończenie wielu układów odniesienia żaden nie jest wyróżniony – prawa fizyki, np. mechaniki Newtona, przyjmują w nich identyczną postać. Przez to żaden eksperyment nie jest w stanie wskazać, w którym układzie inercjalnym jest obserwator. Ten ostatni fakt nazwano galileuszowską zasadą względności.
XIX i XX wiek.
Przesłanki optyczne.
W XIX wieku nowe badania ujawniły niedoskonałość mechaniki klasycznej. Zgodnie z transformacjami Galileusza oraz długo uznawaną korpuskularną teorią światła Newtona prędkość światła powinna zależeć od wzajemnego ruchu obserwatora i źródła. Obserwacje aberracji gwiazdowej przez François Arago w 1810 nie znalazły żadnych rozbieżności.
Obserwacje te wyjaśnił w 1818 roku Augustin Jean Fresnel w ramach falowej teorii światła, która m.in. z tego powodu stała się nowym paradygmatem w optyce. Jednak falowa teoria światła również miała problemy z mechaniką klasyczną. Wprowadzała układ preferowany – eter. W modelu Fresnela niemożliwe było wykrycie go przez aberrację światła i inne doświadczenia pierwszego rzędu – takie, których wyniki zależały od tylko pierwszej potęgi formula_2 Ruch względem eteru miał być niemożliwy do wykrycia metodami mechanicznymi i optycznymi I rzędu, ale potencjalnie możliwy metodami optycznymi wyższych rzędów – łamiąc zasadę względności Galileusza. Oprócz tego Fresnelowskie wzory na transformację prędkości światła w ośrodku rozbiegały się z transformacjami Galileusza. Eksperyment Fizeau wydawał się potwierdzać model Fresnela (tzw. częściowe wleczenie eteru), naruszając zasadę względności i transformacje Galileusza.
Aby wykryć „wiatr eteru”, wykonano wiele doświadczeń II rzędu, które dały wynik negatywny, z których najbardziej znanym było doświadczenie Michelsona-Morleya z 1887. Okazało się, że – wbrew przewidywaniom fizyki klasycznej – światło biegnie w próżni z taką samą prędkością względem obserwatora niezależnie od układu odniesienia, także w II rzędzie.
Przesłanki elektrodynamiczne.
Nie tylko optyka, ale i elektrodynamika wydawała się łamać zasadę względności. Równania Maxwella opisują pole elektromagnetyczne i w swojej pełnej postaci zawierają w prawie Ampère’a człon opisujący prąd przesunięcia. Gwarantuje on zachowanie ładunku i przewiduje fale elektromagnetyczne. Prąd przesunięcia zniszczył symetrię Galileuszowską – transformacje Galileusza zawodziły w tym przypadku. Równania Maxwella wydawały się obowiązywać w tylko jednym układzie odniesienia, który utożsamiono z eterem.
Odpowiedzi teoretyczne.
Aby wyjaśnić doświadczenie Michelsona-Morleya, FitzGerald w 1889 i niezależnie Lorentz w 1891 zaproponowali hipotezę kontrakcji – przyrządy pomiarowe na skutek ruchu względem eteru miały się skracać, co prowadzi do uzyskania zawsze tej samej wartości prędkości światła w próżni. Lorentz rozwinął tę hipotezę, proponując transformacje Lorentza i całą teorię eteru, wyjaśniającą wszystkie dotychczasowe doświadczenia. Oprócz tego te transformacje okazały się symetriami równań Maxwella – potencjalnie ratując zasadę względności w elektrodynamice.
Młody wówczas Albert Einstein prawdopodobnie wiedział o doświadczeniu Michelsona-Morleya, pracach Lorentza i Poincarégo. Starał się pogodzić elektrodynamikę Maxwella z zasadą względności Galileusza. Próbował zmodyfikować elektrodynamikę, tak by prowadziła do emisyjnej teorii światła. Kiedy to się nie udało, Einstein postanowił zrewidować podstawy mechaniki.
Postulaty szczególnej teorii względności.
Albert Einstein oparł swoje rozumowanie na dwóch postulatach:
Alternatywne założenia szczególnej teorii względności, interesujące szczególnie z teoretycznego punktu widzenia, są oparte na następujących, prostszych założeniach:
Powyższe założenia pozwalają wyprowadzić ogólną postać transformacji pomiędzy układami inercjalnymi. Te transformacje okazują się mieć matematyczną postać transformacji Lorentza. Zawierają one w szczególności jeden parametr – stałą o wymiarze odwrotności prędkości. Należy ją interpretować jako odwrotność prędkości granicznej: maksymalnej prędkości, z jaką mogą poruszać się obserwatorzy, stałej we wszystkich inercjalnych układach odniesienia. Zerowa wartość tego parametru oznacza nieskończoną prędkość graniczną (brak prędkości granicznej) i prowadzi do transformacji Galileusza. Jeśli zamiast tego skorzysta się z równań Maxwella, to prędkość graniczna musi być równa prędkości światła w próżni.
Najważniejsze konsekwencje.
Dwa postulaty Einsteina jednoznacznie prowadzą do transformacji Lorentza, a one – do dalszych przewidywań. Jeśli prędkości względne są porównywalne do prędkości światła w próżni formula_4 to fizyczne wnioski z STW są różne od tych z mechaniki Newtona. Prędkość formula_5 jest nieporównywalnie większa niż te, z którymi ludzie się spotkają na co dzień. Dlatego też niektóre konsekwencje szczególnej teorii względności są początkowo sprzeczne z intuicją:
Dokładniejszy opis konsekwencji.
Składanie prędkości.
Dylatacji czasu zawsze towarzyszy kontrakcja przestrzeni. Przez to transformacja Lorentza prowadzi do praw składania prędkości, innych niż dla transformacji Galileusza. Można założyć, że dany obserwator inercjalny formula_18 widzi ciało poruszające się wzdłuż osi formula_19 zgodnie z jej zwrotem, z prędkością formula_20
Niech obserwator formula_22 porusza się względem niego z prędkością formula_23 w tym samym kierunku formula_19 mierząc odpowiednie współrzędne przestrzenne jako formula_25 Układ formula_22 obserwuje prędkość tego ruchomego ciała jako formula_27
Można ją wyrazić przez prędkości formula_29 oraz formula_30
Analogiczna jest transformacja odwrotna – wyrażająca prędkość formula_29 dla obserwatora formula_18 przez tę formula_34 Opisuje ją wzór:
To prawo składania prędkości jest zgodne z II postulatem STW – niezmienniczością prędkości światła w próżni. Niech w jednym układzie inercjalnym jakieś ciało (foton, gluon, grawiton lub inny lukson) porusza się z prędkością formula_36 W drugim układzie inercjalnym – poruszającym się z prędkością formula_23 względem pierwszego – ciało również będzie się poruszać z prędkością formula_38
Przykład.
Z Ziemi wysyłana jest duża stacja badawcza do badania kosmosu i osiąga ona prędkość formula_40 względem Ziemi. Ze stacji tej wysyłana jest sonda badawcza i porusza się ona w tym samym kierunku, z prędkością formula_41 względem stacji badawczej.
Według mechaniki klasycznej (transformacji Galileusza) prędkość sondy względem Ziemi miałaby wartość formula_42 Prędkość sondy przekraczałaby prędkość światła w próżni, zatem obliczenie jest błędne. Poniżej prawidłowe obliczenie, zgodne z STW.
Niech układ primowany oznacza układ odniesienia związany z Ziemią, a układ nieprimowany niech będzie związany ze stacją badawczą. Wówczas wzór na składanie prędkości będzie miał postać:
a po podstawieniu wartości liczbowych daje:
Prędkość ta jest mniejsza od prędkości światła w próżni formula_45 Złożenie dwóch dowolnych prędkości mniejszych od formula_5 da zawsze prędkość mniejszą od formula_5.
Równoważność masy i energii.
Energia spoczynkowa.
Prawdopodobnie najsłynniejszą implikacją szczególnej teorii względności jest wniosek, że masa jest formą energii.
Wcześniej uważano, że masa ciała jest wielkością stałą i addytywną, tzn. masa całości jest sumą mas jej części, niezależnie od energii oddziaływań między nimi. W procesach z udziałem wielu ciał, np. w zderzeniach i reakcjach chemicznych, masa miała być bezwzględnie zachowana. Za to energia – kinetyczna i potencjalna – miały być wielkościami wtórnymi, zależnymi od masy ciała, która jednak była od nich niezależna. Podobnie zasada zachowania energii miała być niezależna od zachowania masy.
Jednak Einstein w pracy z 1905 przewidział, że zmiana energii obiektu wpływa na jego bezwładność, zgodnie z równaniem:
gdzie:
Oznacza to, że zasada zachowania masy – w przeciwieństwie do zachowania energii – nie musi obowiązywać bezwzględnie. W szczególności: odkryto, że nie obowiązuje w reakcjach jądrowych ani w reakcjach cząstek elementarnych. Przykładowo anihilacja cząstek i antycząstek prowadzi do całkowitej zamiany masy w energię bezmasowych fotonów. Za to kreacja par polega na zamianie wysokich energii kinetycznych w masy cząstek, także ciężkich jak higgs. Oprócz tego masa nie jest addytywna i np. w jądrach atomowych występuje znaczny deficyt masy, ze względu na wysoką energię potencjalną oddziaływań silnych między nukleonami.
Z powyższego równania wynika wzór na energię spoczynkową ciała: formula_52 STW nie przewiduje jednoznacznie energii spoczynkowej, tzn. nie wskazuje wartości tej stałej. Jednak okazuje się, że dla wszystkich obiektów jest to najprostsza zależność (stała wynosi zero): formula_53
Energia kinetyczna.
Oprócz tego STW podaje nowy wzór na energię obiektu w ruchu. Jeśli ciało porusza się z prędkością formula_23 względem obserwatora, to jego całkowita energia wynosi:
gdzie:
Parametr formula_58 (mieszczący się w przedziale od 0 włącznie do 1 wyłącznie, formula_59) wyraża prędkość ciała w jednostkach naturalnych. Parametr formula_60 nazywany jest czynnikiem Lorentza lub współczynnikiem relatywistycznym. Za to wielkość formula_61 jest tzw. masą relatywistyczną, odrzucaną przez część autorów.
Gdy formula_23 jest dużo mniejsze od formula_63 równanie można uprościć do:
Przyjmując, że pierwszy człon formula_65 odpowiada energii wewnętrznej ciała, dochodzi się do „zwykłego” wzoru na całkowitą energię ciała w ruchu. Drugi człon jest równy „normalnej” energii kinetycznej, wynikającej z newtonowskiej mechaniki klasycznej. Przejście to wynika z rozwinięcia czynnika formula_60 w szereg Maclaurina w otoczeniu punktu formula_67
Ograniczenie prędkości.
Przy bardzo dużej prędkości, zbliżonej do formula_17 mianownik wyrażenia na formula_69 zaczyna dążyć do 0, a sama wartość formula_69 dąży do nieskończoności:
Wynika z tego, że przy prędkości światła w próżni energia ciała posiadającego niezerową masę powinna być nieskończona, czyli praktycznie nie istnieje możliwość rozpędzenia go do tej prędkości. Oznacza to, że żadna cząstka nie może zostać rozpędzona do prędkości światła w próżni, a tym bardziej przekroczyć jej. Prędkość tę mogą osiągnąć tylko cząstki bezmasowe (fotony, gluony, grawitony, w ogólności luksony). Jednak dla nich prędkość formula_5 jest jedyną możliwą – nie mogą jej przekroczyć ani poruszać się wolniej.
Tachiony to hipotetyczne cząstki, które mogłyby się poruszać z prędkością większą od światła w próżni. Miałyby paradoksalne własności jak urojona masa lub energia. W ich układzie odniesienia odwrócona byłaby kolejność przyczyn i skutków, czyli mogłyby podróżować wstecz w czasie (dając tachionowy antytelefon). Istnieją teorie postulujące ich istnienie. Jak dotąd nie zaobserwowano żadnych zjawisk świadczących o ich istnieniu.
Od czasu do czasu pojawiają się doniesienia o przekroczeniu prędkości światła w próżni przez różne obiekty. Ostatnio miało to miejsce 23 września 2011 roku (eksperyment OPERA). Jak dotąd żadne z tych doniesień nie zostało potwierdzone.
Formalizm czasoprzestrzeni Minkowskiego.
Diagram czasoprzestrzenny.
W STW do opisu zjawisk fizycznych stosowana jest czterowymiarowa czasoprzestrzeń, w której chwilowe położenia ciała punktowego są nazywane zdarzeniami. Zmiany położenia obiektu układają się w linię ciągłą, nazywaną linią świata. Ciało takie może posiadać parametry fizyczne jak masę, ładunek, energię, pęd itd., które nie są bezpośrednio uwzględniane w takim opisie.
Czasoprzestrzeń jest czterowymiarowa, zatem współrzędne zdarzenia określone są przez czwórkę liczb. W takim układzie współrzędnych jedna z osi odpowiada czasowi, a pozostałe – współrzędnym przestrzennym. W użyciu jest kilka wersji takiego opisu. A. Einstein używał tradycyjnej konwencji kartezjańskiego układu współrzędnych formula_73 oraz czasu formula_74 Minkowski wprowadził czasoprzestrzeń z czasem urojonym: formula_75 gdzie formula_76 Obecnie często używa się konwencji formula_77 gdzie formula_78 lub formula_75 gdzie formula_80
Można stosować układ jednostek SI i wtedy czas jest mierzony w sekundach, a położenie – w metrach. Można również uproszczać wzory przez jednostki naturalne, w których prędkość światła w próżni formula_3 jest wielkością bezwymiarową i równą 1. Czas jest tam mierzony w metrach świelnych lub przeciwnie – odległość jest mierzona w sekundach świetlnych.
By przedstawić czasoprzestrzeń graficznie, na rysunkach pomija się co najmniej jeden wymiar przestrzenny. Oś odpowiadającą czasowi skaluje się odpowiednio do rysunku, zazwyczaj w jednostkach formula_82 (rysunek stożka świetlnego).
Obserwator stale porusza się wzdłuż linii świata, zgodnie ze zwrotem osi czasowej, nawet jeśli stoi w miejscu w zwykłej przestrzeni. Liniami świata punktu materialnego, na który nie działa żadna siła, jest linia prosta w czasoprzestrzeni. Odpowiada to pierwszej zasadzie dynamiki Newtona znanej z mechaniki klasycznej.
Wszystkie linie świata światła wysłanego z jednego punktu w jednej chwili spełniają wspólne równanie. Odpowiada ono równaniu powierzchni stożka, którego osią jest oś czasu, tyle że w przestrzeni czterowymiarowej. Powierzchnię tę nazywa się stożkiem świetlnym światła wychodzącego. Podobnie wszystkie promienie świetlne docierające do punktu w jednej chwili tworzą powierzchnię stożka, a powierzchnia ta jest nazywana stożkiem świetlnym światła przychodzącego.
Postulaty i transformacje.
Różni obserwatorzy (układy odniesienia) opisują czasoprzestrzeń Minkowskiego za pomocą innych współrzędnych. Dwa postulaty STW można wyrazić w języku geometrii i transformacji między tymi układami.
Pierwszy postulat wyraża zasadę względności – każdy z postulowanych układów odniesienia musi być inercjalny i żaden z nich nie może być wyróżniony. Drugi postulat mówi w języku geometrii o stałej prędkości światła w próżni formula_3 dla każdego inercjalnego obserwatora.
Przy wyżej opisanych założeniach (zasada względności i niezmienność prędkości światła w próżni) okazuje się, że różni obserwatorzy obserwują to samo zdarzenie w różnych momentach czasowych i w różnych punktach przestrzennych. Zasady przeliczania (transformacji) współrzędnych obserwatorów poruszających się wzdłuż osi x określa transformacja Lorentza:
Jak napisano w poprzednich sekcjach – z tych transformacji wynikają wszystkie efekty relatywistyczne, np. dylatacja czasu i kontrakcja przestrzeni.
Interwał czasoprzestrzenny.
Transformacja Lorentza nie zmienia wartości interwału czasoprzestrzennego s
lub
tzn. jest on jednakowy dla wszystkich inercjalnych obserwatorów.
Uwaga: także liczba przeciwna do powyższej jest stała. Dlatego to ją można przyjąć za definicję interwału czasoprzestrzennego. Wtedy odpowiednia forma kwadratowa ma inną sygnaturę.
Czasoprzestrzeń z tak określonym niezmiennikiem nazywana jest czasoprzestrzenią Minkowskiego. Interwał odpowiada odległości w „zwykłej” przestrzeni (przestrzeń Euklidesa). Tak jak odległość – ma on pewne własności metryki: jest funkcją symetryczną i spełniającą nierówność trójkąta. Mimo to są między nimi istotne różnice:
Z tego powodu czasami interwał nie jest metryką, ale pseudometryką, a czasoprzestrzeń Minkowskiego – przestrzenią pseudoeuklidesową. Z tej perspektywy transformacje Lorentza są izometriami czasoprzestrzeni Minkowskiego, a grupa Lorentza i grupa Poincarégo są grupami izometrii.
Można też z góry postulować pseudometrykę czasoprzestrzeni Minkowskiego, a znajdując dla niej grupę izometrii – otrzymać transformacje Lorentza, bez odwołania do dwóch postulatów STW.
Klasyfikacja interwałów ze względu na znak (dla konwencji formula_88):
(1) interwał czasopodobny
– dotyczy zdarzeń, które "są powiązane przyczynowo" ze sobą, bo może przejść oddziaływanie od jednego zdarzenia do drugiego, poruszające się z prędkością światła lub mniejszą.
Mówi się, że punkt B jest "położony czasowo" względem punktu A, jeżeli leży wewnątrz stożka świetlnego punktu A lub na jego powierzchni. Przy tym obszar „górnego” stożka to absolutna przyszłość punktu A, a obszar „dolnego” stożka – jego absolutna przeszłość.
(2) interwał przestrzennopodobny
– dotyczy zdarzeń, które "nie są powiązane przyczynowo" ze sobą, bo nie może przejść oddziaływanie od jednego zdarzenia do drugiego, poruszające się nawet z prędkością światłą.
Na rysunku punkt C jest "położony przestrzennie" względem punktu A, bo leży poza stożkiem światła punktu A. Dla punktów położonych przestrzennie można znaleźć układ odniesienia, w którym oba zdarzenia występują jednocześnie, a w innych – jedno może być wcześniej lub później niż drugie. Dlatego cały obszar poza stożkami świetlnymi nazywa się "względną teraźniejszością".
(3) interwał zerowy
– dotyczy zdarzeń, które "są powiązane przyczynowo" ze sobą, bo może przejść oddziaływanie od jednego zdarzenia do drugiego, poruszające się z prędkością światła. Każdy punkt leżący na powierzchni stożka świetlnego ma położenie zerowe względem początku układu.
Nierówność trójkąta dla interwału czasoprzestrzennego pozwala na eleganackie wyjaśnienie paradoksu bliźniąt.
Względność jednoczesności.
W teorii względności istnieją pojęcia „ścieżki czasowej” i „ścieżki przestrzennej” w czasoprzestrzeni. Gdy jakiś obiekt porusza się ze stałą prędkością razem z obserwatorem, to wówczas obserwator w swoim układzie odniesienia odczuwa tylko upływ czasu, a nie ma możności zaobserwowania ruchu obiektu. Trasa, jaką pokonuje taki obiekt, definiuje pojęcie „ścieżki czasowej”. Można też sobie wyobrazić trasę w czasoprzestrzeni, wzdłuż której obserwator nie odczuwa upływu czasu, a jedynie przemieszczanie się w przestrzeni. To właśnie jest ścieżka przestrzenna. Biorąc pod uwagę, że maksymalna prędkość, jaką można osiągnąć, to prędkość światła w próżni, można łatwo dowieść, że każdy prosty odcinek między takimi dwoma punktami w czasoprzestrzeni, którego nie można przebyć w skończonym czasie, jest ścieżką przestrzenną. Obiekty połączone taką ścieżką nie mogą na siebie w żaden sposób oddziaływać fizycznie ani siebie wzajemnie obserwować.
Jeżeli dwaj obserwatorzy formula_92 i formula_93 znajdują się w dwóch różnych układach odniesienia, między którymi istnieje ścieżka czasowa, i obserwują oni dwa różne zdarzenia A i B, między którymi istnieje tylko ścieżka przestrzenna, wówczas, stosując szczególną teorię względności, można dowieść, że dla obu obserwatorów zdarzenia formula_94 i formula_95 mogą następować w różnej kolejności czasowej. Obserwator formula_92 może widzieć zdarzenie formula_94 jako pierwsze, zaś obserwator formula_93 może widzieć zdarzenie B jako pierwsze.
Wynika stąd, że również pojęcie równoczesności jest względne. Jeżeli jakieś dwa zdarzenia są równoczesne dla jednego obserwatora, wcale nie muszą być takie dla innego obserwatora.
Ograniczenie prędkości. Zasada przyczynowości.
Oddziaływania fizyczne mogą rozchodzić się z maksymalną prędkością równą prędkości światła. Dlatego żadne zdarzenie nie może mieć wpływu na zdarzenie leżące poza stożkiem świetlnym – określa to zasadę przyczynowości. Gdyby zasada ta nie obowiązywała, to dane zdarzenie mogłoby wpłynąć na zdarzenia z przeszłości.
Dla przykładu jeżeli w punkcie A wybuchnie supernowa, to obserwator w punkcie B ją dostrzeże, ale ten w punkcie C już nie będzie widział eksplozji. Zjawisko to jest podobne do sytuacji człowieka stojącego na powierzchni Ziemi. Nie widzi on niczego, co dzieje się poza horyzontem, mimo że coś tam się znajduje. Powierzchnia stożka świetlnego odpowiada właśnie linii tego horyzontu w czasoprzestrzeni. Podobnie jak obserwator na Ziemi, ten w punkcie C może się przemieścić. Wniosek ten jest zgodny z codziennym doświadczeniem. Astronomowie nie mogą obserwować odległych gwiazd w stanie aktualnym (jednoczesnym według nas). Ale obserwują światło gwiazd wyemitowane wiele lat temu (np. jeżeli gwiazda alfa Centauri odległa jest od nas o 4 lata świetlne, to obserwując ją, widzimy ją w stanie, w jakim była 4 lata temu).
Ograniczenie prędkości ciał można wyrazić matematycznie. Linie świata są nie tylko funkcjami ciągłymi, ale i lipschitzowskimi – ich iloraz różnicowy jest ograniczony przez stałą formula_5.
STW a inne teorie.
Elektrodynamika.
STW była inspirowana m.in. klasyczną elektrodynamiką Maxwella. Pozwoliła wyprowadzić wzór na siłę Lorentza, wcześniej postulowany arbitralnie, na podstawie doświadczenia.
Ze względu na symetrię lorentzowską równań Maxwella, można je zapisać w sposób tensorowy i jawnie kowariantny (niezmienniczy). W takich równaniach osobne współrzędne przestrzenne i czasowe są zastąpione przez czterowektor położenia w czasoprzestrzeni Minkowskiego. Osobne pola elektryczne i magnetyczne są zastąpione przez tensor pola elektromagnetycznego. Odpowiadające im potencjały są wyrażone przez czteropotencjał, a oddziałujące z nimi ładunki i prądy – przez czterowektor gęstości prądu elektrycznego. To redukuje liczbę równań Maxwella do dwóch, ponieważ prawo Gaussa dla elektryczności można połączyć z prawem Ampère’a, a prawo Gaussa dla magnetyzmu – z prawem Faradaya.
STW pozwala też sformułować elektrodynamikę w sposób jeszcze prostszy, wolny od współrzędnych i indeksów – za pomocą form różniczkowych na czasoprzestrzeni.
Grawitacja.
Po opublikowaniu STW rozwinęły się prace nad relatywistycznymi teoriami grawitacji, uwzględniającymi ograniczenie prędkości oddziaływań. Oprócz tego w 1907 Hermann Minkowski sformułował STW w języku płaskiej czasoprzestrzeni. Einstein zaakceptował pomysł Minkowskiego i zrozumiał, że relatywistyczną teorię grawitacji można sformułować za pomocą ogólniejszych, zakrzywionych czasoprzestrzeni.
Wreszcie w 1915 roku Einstein opracował, a w 1916 opublikował ogólną teorię względności – rozszerzającą STW o opis zjawisk zachodzących w obecności pola grawitacyjnego. Zasada równoważności mówi, że układy odniesienia spadające swobodnie są lokalnie inercjalne. To pozwala na uogólnienie zasady względności z układów inercjalnych także na niektóre nieinercjalne – mianowicie te spadające swobodnie. Ogólna teoria względności opiera się nie tylko na zasadzie równoważności i uogólnieniu zasady względności z STW. Pozostałe filary to zasada korespondencji postulująca uogólnienie prawa powszechnego ciążenia oraz zasady zachowania.
Fizyka kwantowa.
STW zastosowano nie tylko do klasycznej elektrodynamiki i grawitacji, ale również do mechaniki kwantowej. W 1916 roku Sommerfeld zastosował teorię Einsteina do modelu atomu Bohra, poprawiając jego zgodność z doświadczeniem. Dalsze prace przyszły po sformułowaniu właściwej mechaniki kwantowej w 1926 przez Heisenberga, Schrödingera i Borna. Już w 1926 sformułowano równanie Kleina-Gordona, a w 1928 – równanie Diraca. Dirac stworzył w ten sposób relatywistyczną mechanikę kwantową, a później sformułowano również kwantowe teorie pola.
Jednocześnie sam Einstein był sceptycznie nastawiony do kompletności mechaniki kwantowej i do jej pełnej zgodności z STW, proponując w 1935 roku paradoks EPR. STW jest trudna do pogodzenia z mechaniką Bohma, co jest jednym z powodów niepopularności tej interpretacji mechaniki kwantowej.
Linki zewnętrzne.
Polskojęzyczne
Anglojęzyczne
Inne

</doc>
<doc id="10968" url="https://pl.wikipedia.org/wiki?curid=10968" title="Antarktyda">
Antarktyda

Antarktyda – kontynent położony najdalej na południe Ziemi, na którym znajduje się geograficzny biegun południowy. Jest położony w rejonie Antarktyki na półkuli południowej, niemal w całości na południe od koła podbiegunowego i otoczony przez Ocean Południowy. Jest to jedyny kontynent trwale i całkowicie niezamieszkany przez człowieka i niewykorzystywany gospodarczo. Ma powierzchnię 14,2 mln km², jest piątym co do wielkości kontynentem po Azji, Afryce, Ameryce Północnej i Ameryce Południowej, prawie dwa razy większym od Australii. Około 98% Antarktydy pokrywa polarna czapa lodowa o średniej grubości 1,9 km, która rozciąga się do wszystkich, prócz wysuniętych najbardziej na północ krańców Półwyspu Antarktycznego.
Pod względem średnich warunków Antarktyda to najzimniejszy, najsuchszy i najbardziej wietrzny kontynent, ma także najwyższą średnią wysokość ze wszystkich kontynentów. Antarktyda jest uznawana za kontynent pustynny, z roczną sumą opadów równą 200 mm wzdłuż wybrzeża i znacznie mniej w głębi lądu. Temperatura na Antarktydzie spada poniżej . Kontynent nie ma stałych mieszkańców, ale w ciągu roku od 1000 do ponad 4000 osób przebywa na stacjach badawczych rozsianych po całym kontynencie. Tylko organizmy przystosowane do zimna są w stanie przetrwać na Antarktydzie, w tym wiele gatunków archeonów, bakterii, grzybów, protistów, niektóre rośliny i niektóre zwierzęta, w tym nicienie, niesporczaki, pingwiny, płetwonogie i roztocze. Zbiorowiska roślinne mają charakter tundry.
Mimo że spekulacje i mity na temat "Terra Australis Incognita" („Nieznanego Lądu Południowego”) sięgają starożytności, dopiero w 1820 członkowie rosyjskiej wyprawy Fabiana Bellingshausena i Michaiła Łazariewa na okrętach „Wostok” i „Mirnyj” jako pierwsi ujrzeli brzeg kontynentu (ściślej lodowca szelfowego). Przez resztę XIX wieku pozostał on w dużej mierze niezbadany, ze względu na nieprzyjazne środowisko, brak dostępnych zasobów naturalnych i izolację.
Antarktyda jest zarządzana wspólnie przez państwa, które mają prawo głosu w ramach systemu Układu Antarktycznego. Układ Antarktyczny został podpisany w 1959 przez 12 państw; do tej pory podpisały go 54 państwa, w tym Polska. Zakazuje on działań wojskowych i wydobycia surowców mineralnych, prowadzenia prób jądrowych i składowania odpadów jądrowych, wspiera badania naukowe oraz chroni faunę i florę kontynentu. Badania naukowe są prowadzone przez ponad 4000 naukowców z wielu krajów.
Pochodzenie nazwy Antarktydy.
Nazwa „Antarktyda” jest zlatynizowaną wersją greckiego słowa ἀνταρκτική ("antarktiké"), żeńskiej formy od ἀνταρκτικός ("antarktikos"), co oznacza „naprzeciwko Arktyki”, „przeciwnie do północy”. Alternatywne wyjaśnienie odnosi się do gwiazdozbioru Wielkiej Niedźwiedzicy (gr. Μεγάλη Άρκτος, "Megale Arktos"), nazwa kontynentu miałaby wskazywać, że leży „naprzeciwko gwiazdozbioru Wielkiej Niedźwiedzicy”.
Zanim termin ten został przyjęty w obecnym znaczeniu, określenie to było używane dla opisu innych miejsc, położonych „przeciwnie do północy”. Na przykład w XVI wieku krótkotrwała kolonia francuska w Brazylii została nazwana „France Antarctique”, a zwierzęta i rośliny z półkuli południowej bywały określane terminem „antarktyczne”.
Po raz pierwszy nazwy „Antarktyda” w odniesieniu do kontynentu użył w 1840 lub 1841 polarnik Charles Wilkes, twórca pierwszych map jego wybrzeży. Jako pierwszy nazwę tę naniósł na mapy w latach 90. XIX wieku szkocki kartograf, John George Bartholomew. 
Historia odkryć.
Antarktyda nie ma rdzennej ludności i nie ma dowodów, że była widziana przez ludzi aż do XIX wieku. Jednak przekonanie o istnieniu "Terra Australis" – rozległego kontynentu na dalekim południu kuli ziemskiej dla „zrównoważenia” północnych kontynentów Europy, Azji i Afryki Północnej, istniało od czasów starożytnych. Koncepcję tę zaproponował Arystoteles, aby zachować symetrię wszystkich znanych lądów na świecie, a następnie rozwinął ją Ptolemeusz (I wiek n.e.), umieszczając ów ląd na swoich mapach. Pod koniec XVII wieku odkrywcy stwierdzili, że Ameryka Południowa i Australia nie są częściami legendarnego „Lądu Południowego”, jednak geografowie wciąż umieszczali na mapach nieznany kontynent, o rozmiarach znacznie większych niż obecnie stwierdzone.
Antarktyda nie została nazwana "Terra Australis", gdyż nazwa ta została wcześniej nadana Australii, a wynikało to z błędnego założenia, że dalej na południe nie może istnieć już znacznych rozmiarów ląd. Jako główny popularyzator nazwy „Australia” jest wskazywany angielski podróżnik i odkrywca Matthew Flinders. We wstępie do swej książki "A Voyage to Terra Australis" (1814) usprawiedliwiał on tytuł, pisząc:
Europejskie mapy ukazywały ten hipotetyczny ląd aż do XVIII wieku, gdy statki kapitana Jamesa Cooka, HMSS „Resolution” i „Adventure”, przekroczyły koło podbiegunowe południowe, w dniu 17 stycznia 1773, w grudniu tego roku i ponownie w styczniu 1774. W styczniu Cook był w odległości około 120 km od wybrzeża Antarktydy, zanim wycofał się w związku z zagrożeniem statków przez lód morski. Pierwsi łowcy fok pojawili się na Szetlandach Południowych w Antarktyce dopiero w 1819. W 1820 ląd antarktydzki jako pierwsi zobaczyli członkowie załóg trzech różnych wypraw. Według różnych źródeł (Polskiej Akademii Nauk, NASA, National Science Foundation i innych) byli to: von Bellingshausen (kapitan Marynarki Wojennej Imperium Rosyjskiego), Edward Bransfield (kapitan Royal Navy) i Nathaniel Palmer (łowca fok ze Stonington, Connecticut). Wyprawa kierowana przez von Bellingshausena i Łazariewa osiągnęła punkt odległy o 32 km od Wybrzeża Księżniczki Marty i zaobserwowała barierę lodową na współrzędnych ; jest ona znana obecnie jako Lodowiec Szelfowy Fimbul. Stało się to trzy dni przed tym, jak ląd zobaczyła ekspedycja Bransfielda, a dziesięć miesięcy przed wyprawą Palmera (zaobserwowała ląd w listopadzie 1820). Pierwsze lądowanie na Antarktydzie miało miejsce prawdopodobnie 7 lutego 1821: amerykański łowca fok John Davis miał wylądować w Hughes Bay na Ziemi Grahama, na Półwyspie Antarktycznym; część historyków kwestionuje jednak prawdziwość tej relacji. 26 stycznia 1853 na wybrzeżu Antarktydy Wschodniej miał wylądować Mercator Cooper. Pierwsze odnotowane i potwierdzone lądowanie miało miejsce 24 stycznia 1895, na Przylądku Adare’a na Ziemi Wiktorii na Antarktydzie Wschodniej.
W latach 1837–1840 odbyła się francuska wyprawa pod dowództwem Dumont d’Urville’a. 22 stycznia 1840, dwa dni po odkryciu zachodniego wybrzeża Wysp Balleny’ego, część członków wyprawy wysiadła na najwyższej wysepce z grupy Wysp Dumoulina około 4 km od Cape Géodésie na wybrzeżu Ziemi Adeli, gdzie zebrali próbki minerałów, glonów i zwierząt.
W latach 1838–1842 United States Navy zorganizowała wyprawę badawczą "United States Exploring Expedition" (określaną skrótem Ex. Ex.). W jej ramach w grudniu 1839 okręty Charlesa Wilkesa wypłynęły z Sydney w Australii na Ocean Antarktyczny, jak wówczas określano te wody. W styczniu 1840 członkowie wyprawy zobaczyli wybrzeże utworzone przez ciemne, wulkaniczne skały; Wilkes nadał tej ziemi nazwę „kontynentu Antarktydy”. Część Antarktydy została później nazwana Ziemią Wilkesa i nazwa ta jest używana do dnia dzisiejszego.
Badacz James Clark Ross w 1841 przepłynął akwen znany dziś jako Morze Rossa i odkrył Wyspę Rossa (nazwane na jego cześć). Płynął wzdłuż ogromnej bariery lodowej, nazywanej dziś Lodowcem Szelfowym Rossa. Wulkany na wyspie Rossa: czynny Mount Erebus i wygasły Terror noszą nazwy dwóch statków z tej wyprawy: HMS „Erebus” i HMS „Terror”.
W 1898 miało miejsce pierwsze zimowanie u antarktydzkich wybrzeży. Belgijska Wyprawa Antarktyczna na statku „Belgica” pod dowództwem Adriena de Gerlache prowadziła badania naukowe na zachodnim wybrzeżu Ziemi Grahama, m.in. badając i nazywając Archipelag Palmera. Członkami wyprawy byli dwaj polscy uczeni: Henryk Arctowski i Antoni Bolesław Dobrowolski.
W 1907, podczas wyprawy „Nimroda”, którą dowodził Ernest Shackleton, grupa prowadzona przez Edgewortha Davida zdobyła górę Erebus i dotarła do południowego bieguna magnetycznego. Douglas Mawson, który przewodził grupie zdobywców bieguna magnetycznego podczas ich niebezpiecznego powrotu, poprowadził kilka wypraw aż do 1931. Ponadto Shackleton wraz z trzema towarzyszami w okresie od grudnia 1908 do lutego 1909 jako pierwszy przemierzył Lodowiec Szelfowy Rossa, przekroczył Góry Transantarktyczne (przez Lodowiec Beardmore’a) i postawił stopę na Płaskowyżu Polarnym. 14 grudnia 1911 po raz pierwszy został zdobyty geograficzny biegun południowy: wyprawa kierowana przez norweskiego polarnika Roalda Amundsena, ze statku „Fram”, pokonała trasę z Zatoki Wielorybiej i w górę Lodowca Axela Heiberga do bieguna. Miesiąc później Ekspedycja Terra Nova, pod dowództwem Scotta, również osiągnęła biegun, jednak członkowie tej wyprawy zginęli w drodze powrotnej.
Richard Byrd przewodził kilku ekspedycjom lotniczym na Antarktydę w latach 30. i 40. XX wieku. Prowadziły one szeroko zakrojone badania geologiczne i biologiczne; przypisuje się mu wprowadzenie zmechanizowanego transportu lądowego na tym kontynencie. Jednak dopiero 31 października 1956 kolejny człowiek postawił stopę na biegunie południowym; drogą lotniczą dotarła tam grupa amerykańskich wojskowych, którą dowodził kontradmirał George J. Dufek.
Pierwszym żeglarzem, który samotnie dopłynął do Antarktydy, był Nowozelandczyk David Henry Lewis; wyczynu tego dokonał w 1972 na 10-metrowym stalowym slupie „Ice Bird”.
Geografia.
Ułożona asymetrycznie wokół bieguna południowego, w większości na południe od koła podbiegunowego, Antarktyda jest lądem najbardziej wysuniętym na południe. Jej wybrzeża są oddalone od wybrzeży Ameryki Południowej o około 1000 km, od Australii o 3100 km, natomiast od Afryki o 3980 km. Otaczają ją wody Oceanu Południowego. Według dawniej stosowanego podziału uznawano, że wybrzeża kontynentu oblewają wody południowego Pacyfiku, Atlantyku i Oceanu Indyjskiego, lub też, inaczej ujmując, otaczają ją południowe wody Oceanu Światowego. Jej powierzchnia to ponad 14 200 000 km², co czyni ją piątym co do wielkości kontynentem, około 1,3 raza większym od Europy. Linia brzegowa ma 17 968 km i najczęściej tworzą ją formacje lodowe:
Antarktyda jest podzielona na dwie części łańcuchem Gór Transantarktycznych, blisko przewężenia między Morzem Rossa i Morzem Weddella. Część na zachód od Morza Weddella i wschód od Morza Rossa nazywa się Antarktydą Zachodnią, a pozostała, większa część, nazywa się Antarktydą Wschodnią; z grubsza odpowiadają one półkuli zachodniej i wschodniej w stosunku do południka zerowego.
Około 98% Antarktydy pokrywa polarna czapa lodowa, lądolód o średniej miąższości 1,9 km (wliczając w to lodowce szelfowe). Grubość lodu sięga 4897 m w podlodowcowym basenie Astrolabe na Ziemi Adeli. Powoduje to także, że Antarktyda ma największą średnią wysokość bezwzględną spośród kontynentów Ziemi. Kontynent zawiera około 90% światowego lodu (a tym samym ok. 70% światowych zasobów słodkiej wody). Gdyby cały lądolód uległ stopieniu, poziom mórz wzrósłby o ~60 m. W lądolodzie wyróżniają się szybko płynące lodowce, zwane strumieniami lodowymi; średnia prędkość ich spływu wynosi 200 m/rok. Największymi strumieniami lodowymi są: Lodowiec Lamberta, Amundsena, Beardmore’a, Dawsona-Lambtona, Denmana i Mertza. Strumienie lodowe są dużymi strukturami, mogą mieć kilkaset kilometrów długości; składają się łącznie na ok. 10% pokrywy lodowej kontynentu. W głębi kontynentu przeciętna suma opadów jest bardzo niska, nawet do 2 mm w skali roku na biegunie południowym. W kilku obszarach niebieskiego lodu opady są niższe niż utrata masy przez sublimację i lokalny bilans masy jest ujemny. W Suchych Dolinach ten sam efekt występuje na podłożu skalnym, co kształtuje tamtejszy krajobraz. Stanowią one pustynię polarną, najsuchszą i najzimniejszą na Ziemi, ze średnią roczną temperaturą .
Antarktydę Zachodnią pokrywa lądolód, którego podłoże w znacznej części znajduje się poniżej współczesnego poziomu morza (jest to kryptodepresja). Współcześnie zachodzące zmiany klimatu sprawiają, że możliwy jest jego rozpad. Jeżeli uległby on stopieniu, doszłoby do eustatycznego wzrostu poziomu oceanu o 5–6 metrów. Kluczowe znaczenie dla stabilności tego lądolodu mają dynamiczne strumienie lodowe, spływające do lodowców szelfowych (w szczególności Lodowca Szelfowego Rossa).
Niemal cała Antarktyda Wschodnia leży na półkuli wschodniej. Wyróżnia się na niej obszary takie jak Ziemia Coatsów, Ziemia Królowej Maud, Ziemia Enderby, Ziemia Mac Robertsona, Ziemia Wilkesa i Ziemia Wiktorii.
Masyw Vinsona, zawierający najwyższy szczyt Antarktydy (4892 m), znajduje się w Górach Ellswortha. Na Antarktydzie i okolicznych wyspach znajduje się wiele gór, spośród których część ma pochodzenie wulkaniczne. Wiele wygasłych wulkanów zachowało się w dobrym stanie dzięki niskiemu tempu erozji. Mount Erebus na Wyspie Rossa jest najdalej wysuniętym na południe czynnym wulkanem. Inny znany wulkan znajduje się na Deception Island; jego silna erupcja miała miejsce w 1970. Erupcje kilku wulkanów (w tym Mount Melbourne i Buckle) miały miejsce w XIX wieku. W 2004 u wybrzeża Półwyspu Antarktycznego został odkryty potencjalnie czynny wulkan podwodny, a w 2013 na podstawie wstrząsów sejsmicznych stwierdzono istnienie czynnego podlodowcowego wulkanu na Antarktydzie Zachodniej.
U podstawy antarktydzkiej pokrywy lodowej w niektórych miejscach znajdują się jeziora podlodowcowe. W 2013 było znanych 387 takich zbiorników; liczba ta rośnie w miarę postępu badań. Największym z nich jest jezioro Wostok o powierzchni około 16 tysięcy km², co czyni je jednym z największych jezior na Ziemi; zostało ono odkryte pod rosyjską stacją polarną Wostok w 1996. Dawniej sądzono, że od 500 000 do miliona lat musi być ono całkowicie odizolowane od wpływów zewnętrznych; obserwacje pokrywy lodowcowej wykazały jednak, że między przynajmniej niektórymi jeziorami podlodowcowymi występują duże przepływy wody.
Pobrane przez amerykańskich badaczy próbki wody z podlodowcowego Jeziora Whillansa zawierają molekularne dowody występowania w nim około 4000 gatunków mikroorganizmów. Rdzenie lodowe wydobyte znad powierzchni jeziora Wostok wskazują, choć nie tak jednoznacznie, że także w tym większym jeziorze występują organizmy żywe. Ukryte pod czterokilometrowej grubości lodem jezioro przypomina warunkami ocean na Europie, księżycu Jowisza. Jeśli potwierdzą się wiadomości o wykryciu życia w jeziorze Wostok, wzmocni to argumenty za możliwością życia na Europie. Także powierzchniowe jeziora Antarktyki zawierają zbiorowiska organizmów żywych. W 2008 zespół NASA, poszukujący ekstremofili w silnie alkalicznych wodach jeziora Untersee, odkrył współcześnie powstające stromatolity. Takie odkrycia wzmacniają argumenty za możliwością istnienia życia pozaziemskiego w bardzo niskich temperaturach, w bogatych w metan środowiskach.
Geologia.
Badania geologiczne Antarktydy znacznie utrudnia fakt, że prawie cały kontynent jest trwale pokryty grubą warstwą lodu. Większość wychodni, przeważnie w postaci nunataków, znajduje się w zachodniej części kontynentu. Na kontynencie znajdują się trzy główne jednostki geologiczne: prekambryjska platforma antarktyczna, młoda platforma paleozoiczna oraz strefa fałdowań alpejskich.
Zachodnia Antarktyda to głównie platforma paleozoiczna. Góry znajdujące się na niej powstały w trakcie tych samych ruchów górotwórczych, które wypiętrzyły Andy w Ameryce Południowej oraz góry w Nowej Zelandii. Platforma ta jest zbudowana ze zmetamorfizowanych skał z proterozoiku (łupki, gnejsy) oraz kambryjskich skał okruchowych; skały te są uzupełnione intruzjami skał magmowych. Na skałach budujących platformę znajdują się, powstałe podczas orogenezy alpejskiej, skały okruchowe (piaskowce, łupki), z których są zbudowane Góry Ellswortha, góry Ziemi Królowej Elżbiety oraz Ziemia Coatsów. Młoda platforma paleozoiczna została ostatecznie wykształcona przez wulkanizm, szczególnie we wschodniej części.
Strefa fałdowań alpejskich jest najmłodszą, najbardziej górzystą, najmniejszą i najbardziej rozczłonkowaną częścią Antarktydy, w jej skład wchodzi Półwysep Antarktyczny. Strefa fałdowań alpejskich jest zbudowana głównie ze skał metamorficznych paleozoiku i triasu oraz skał okruchowych i węglanowych, sfałdowanych na początku mezozoiku. Powszechnie występują bazalty i andezyty powstałe w kenozoiku. Trzęsienia ziemi są notowane przeważnie na Szetlandach Południowych oraz poza kontynentem, w archipelagu Sandwich Południowy i na podmorskim Grzbiecie Pacyficzno-Antarktycznym. W strefie fałdowań alpejskich znajduje się czynny wulkan Erebus.
Antarktydę Wschodnią tworzy przede wszystkim platforma prekambryjska. Budują ją skały metamorficzne (gnejsy, łupki, ale także marmury), które zawierają intruzje granitów i gabra. W części odsłania się jako tarcza kontynentalna. Na Ziemi Enderby występują jedne z najstarszych skał na Ziemi, archaiczne enderbity datowane na 3,9 mld lat. Na platformie znajdują się także różnorodne młodsze skały, w tym piaskowce, wapienie, złoża węgla i łupków zdeponowane w okresach dewońskim i jurajskim, tworzące Góry Transantarktyczne. Obszary przybrzeżne, między innymi Góry Shackletona i Ziemia Wiktorii, zostały zuskokowane. Niemal cała jednostka jest pokryta grubą warstwą lądolodu, wychodnie skał znajdują się jedynie na wybrzeżu oraz szczytach gór i oazach.
Głównym znanym surowcem mineralnym Antarktydy jest węgiel. Jego występowanie po raz pierwszy stwierdził Frank Wild z ekspedycji "Nimroda" w pobliżu Lodowca Beardmore’a; obecnie złoża węgla brunatnego są znane w wielu częściach Gór Transantarktycznych. Poza węglem zostały odkryte żelaza, miedzi, złota, srebra i ołowiu. Obfite złoża rudy żelaza występują w Górach Księcia Karola. Najcenniejsze surowce Antarktyki leżą u jej brzegów, na szelfie Morza Rossa, gdzie w 1973 odkryto ropę naftową i gaz ziemny. Wydobycie jakichkolwiek surowców jest zakazane do 2048, na podstawie "Protokołu o ochronie środowiska naturalnego", dodanego w 1991 do Układu Antarktycznego.
Podłoże skalne lądolodu.
Nowe techniki badawcze, takie jak teledetekcja, georadar i zdjęcia satelitarne, pozwalają obecnie obserwować struktury ukryte pod lodem. Antarktyda bez uwzględnienia lądolodu jest jednym z niższych kontynentów, w dużej mierze przez fakt, że ciężar lodowców spowodował izostatyczne obniżenie skalnego podłoża kontynentu. Średnia wysokość podłoża skalnego to zaledwie 82,8 m n.p.m. Pod powierzchnią morza leży 5,5 miliona kilometrów kwadratowych, 44,7% całego obszaru lądowego. W centrum Antarktydy Wschodniej wznoszą się Góry Gamburcewa, podobne rozmiarami do Alp, w całości ukryte pod lądolodem. Obszar pomiędzy nimi, Górami Transantarktycznymi i górami Ziemi Królowej Maud bywa określany jako Równina Zachodnia; jest on stosunkowo słabo rozpoznany, wiadomo, że znajdują się w nim baseny podlodowcowe, niektóre zawierające jeziora (np. u źródeł lodowca Recovery). We wschodniej części Antarktydy Wschodniej znajdują się głównie nizinne baseny podlodowcowe (np. Wilkesa, Aurora, Schmidta), oraz gdzieniegdzie pasma wzgórz (np. na południowy zachód od jeziora Wostok). Między Ziemią Królowej Maud, Górami Gamburcewa i Ryftem Lamberta kończącym się w Zatoce Prydza znajduje się Wyżyna Wschodnia o wysokościach sięgających 1000–1500 m. Na Antarktydzie Zachodniej, równolegle do łańcucha Gór Transantarktycznych pod lodowcem rozciąga się rozległa dolina ryftowa, Ryft Zachodnioantarktyczny, w której najgłębsze miejsce (Rów Bentleya) leży 2496 m p.p.m.
Historia geologiczna i paleontologia.
Ponad 170 milionów lat temu Antarktyda była częścią superkontynentu Gondwany. Z biegiem czasu Gondwana rozpadła się i Antarktyda, jaką znamy dzisiaj, powstała około 25 mln lat temu. Nie zawsze była zimnym, suchym i zlodowaconym kontynentem. W wielu momentach w swej długiej historii znajdowała się bardziej na północ, w strefie klimatu tropikalnego lub umiarkowanego, była pokryta lasami i zamieszkiwana przez różne wymarłe formy życia.
Proterozoik.
Fragmenty litosfery kontynentalnej tworzące dziś Antarktydę Wschodnią i Australię były połączone już przeszło 1,7 miliarda lat temu. Wchodziły w skład paleo- i mezoproterozoicznego superkontynentu Kolumbii, a następnie po jego rozpadzie weszły w skład mezo- i neoproterozoicznego superkontynentu Rodinii. Procesy tektoniczne sprawiły, że terrany tworzące blok australijsko-antarktyczny uległy reorganizacji i scaleniu. Orogenezy, fałdowanie i uskokowanie ukształtowały proterozoiczną platformę Antarktydy Wschodniej. W późnym neoproterozoiku i wczesnym paleozoiku połączenie z blokiem indyjsko-antarktycznym scaliło Gondwanę, a w jej obrębie większą część Antarktydy.
Paleozoik.
W okresie kambru Gondwana miała łagodny klimat. Zachodnia Antarktyda częściowo leżała na półkuli północnej, w tym czasie zostały w niej zdeponowane duże ilości piaskowców, wapieni i łupków. Wschodnia Antarktyda była na równiku, gdzie morskie bezkręgowce bentoniczne i trylobity bujnie rozwijały się w tropikalnych morzach. Na początku dewonu (416 mln lat temu) Gondwana znajdowała się w bardziej południowych szerokościach geograficznych i klimat był chłodniejszy, choć z tego czasu znane są skamieniałości roślin lądowych. Warstwy piasku i mułu zostały odłożone w miejscu, gdzie dziś wznoszą się Góry Ellswortha, Horlicka i Pensacola. Pod koniec dewonu (360 milionów lat temu) rozpoczęło się zlodowacenie Gondwany, związane z przemieszczeniem się superkontynentu w pobliże bieguna południowego i ochłodzeniem klimatu, choć rośliny wciąż porastały Antarktydę. W cieplejszym okresie permu życie roślinne zdominowały paprocie nasienne takie jak "Glossopteris", które rosły na mokradłach. Z czasem materia organiczna, zdeponowana na tych terenach, przekształciła się w złoża węgla w obecnych Górach Transantarktycznych. Pod koniec permu dalsze ocieplenie sprawiło, że na większej części Gondwany zapanował suchy, gorący klimat.
Mezozoik.
W wyniku ocieplenia polarne czapy lodowe stopiły się i duża część Gondwany stała się pustynią; w tym czasie odłożone zostały duże ilości piaskowców i łupków. Na Antarktydzie Wschodniej rosły paprocie nasienne. W późnym permie i wczesnym triasie na Antarktydzie powszechnie występowały synapsydy (znane też jako „gady ssakokształtne”), takie jak lystrozaur. W okresie jurajskim (201-145 milionów lat temu) zaczął powstawać Półwysep Antarktyczny. Miłorzęby i sagowce były pospolite w tym okresie. Na Antarktydzie Zachodniej, w całym okresie kredowym (145-66 milionów lat temu) dominowały lasy iglaste, choć pod koniec tego okresu rozpowszechniły się bukany. Amonity występowały powszechnie w morzach wokół Antarktydy, a na kontynencie żyły także dinozaury; do tej pory opisane zostały cztery rodzaje dinozaurów pochodzące z Antarktydy (glacjalizaur i kriolofozaur z formacji Hanson, antarktopelta i "Trinisaura"). To właśnie w tej erze Gondwana zaczęła się rozpadać.
Rozpad Gondwany.
Ochładzanie Antarktydy następowało stopniowo, do czego częściowo przyczyniał się dryf kontynentów, zmieniający układ prądów oceanicznych. Prądy płynące od równika ku biegunom, które wyrównywały temperatury globu, były stopniowo zastępowane przez prądy równoleżnikowe, zachowujące różnice temperatur na różnych szerokościach geograficznych.
Afryka oddzieliła się od Antarktydy około 160 milionów lat temu, a następnie na początku kredy (125 mln lat temu) odłączył się subkontynent indyjski. Pod koniec okresu kredowego, około 66 milionów lat temu, Antarktyda (połączona z Australią) miała jeszcze klimat tropikalny i subtropikalny, żyły na niej również torbacze. 40 milionów lat temu Australia z Nową Gwineą oddzieliła się od Antarktydy, równoleżnikowy prąd morski odizolował kontynenty i na Antarktydzie pojawiły się lodowce. Na przełomie eocenu i oligocenu, około 34 milionów lat temu, stężenie zmniejszyło się z kilku tysięcy ppm do wartości 760 ppm.
Około 23 mln lat temu otworzyła się Cieśnina Drake’a pomiędzy Antarktydą i Ameryką Południową, w wyniku czego kontynent otoczył Antarktyczny Prąd Okołobiegunowy. Miało to również wpływ na ochłodzenie, choć modele zmian klimatycznych wskazują, że zmniejszenie stężenia w atmosferze było ważniejszym czynnikiem. Powierzchnia lądolodu rosła pokrywając coraz większe obszary kontynentu.
Neogen i czwartorzęd.
Od około 15 milionów lat większą część kontynentu pokrywa lód. Skamieniałe liście bukanów w formacji Meyer Desert w Górach Transantarktycznych ukazują, że dzięki okresowym ociepleniom zarośla notofagusowe utrzymywały się lokalnie jeszcze 3–4 miliony lat temu. Potem nadeszły zlodowacenia plejstoceńskie, które zniszczyły życie roślinne na kontynencie.
Klimat.
Antarktyda jest najzimniejszym spośród kontynentów Ziemi. Jej surowy, unikalny klimat bywa określany terminem „klimat glacjalny”. Antarktyda jest chłodniejsza niż Arktyka z trzech powodów. Po pierwsze, znaczna część kontynentu leży na wysokości ponad 3000 m nad poziomem morza, a temperatura w troposferze spada wraz z wysokością (dodatkowo polarna troposfera jest cieńsza niż w obszarach bliżej równika). Po drugie, północną strefę polarną obejmuje Ocean Arktyczny: ocean oddaje ciepło przez pak lodowy, co zapobiega spadkowi temperatury do wartości spotykanych na kontynencie antarktycznym; w dodatku otwarte wody mają znacznie niższe albedo niż pokrywa lodowa, przez co pochłaniają ciepło. Po trzecie, w lipcu, gdy na Antarktydzie panuje zima, Ziemia jest w aphelium (czyli najdalej od Słońca), a w styczniu (antarktyczne lato) w peryhelium. Mimośród ziemskiej orbity jest jednak mały i efekt ten ma mniejszy wpływ niż dwa pierwsze.
Temperatura i wiatry.
Najniższa zarejestrowana przez człowieka temperatura naturalnie występująca na Ziemi, , została stwierdzona 21 lipca 1983 na radzieckiej (obecnie rosyjskiej) stacji polarnej Wostok. Jeszcze niższe temperatury, sięgające , są znane z obserwacji satelitarnych. Najcieplejszym miesiącem jest styczeń z temperaturą minimalną , natomiast najchłodniejszy jest sierpień, z temperaturami spadającymi do . Na wybrzeżu temperatury są wyższe, przy północnych krańcach Półwyspu Antarktycznego mogą sięgać powyżej . Najniższa średnia temperatura stycznia w miejscu stale zamieszkanym przez ludzi wynosi (stacja Wostok). Najwyższą temperaturę na Antarktydzie, zanotowano 6 lutego 2020 w stacji Esperanza na Półwyspie Antarktycznym; poprzedni rekord () odnotowano także w tym miejscu w marcu 2015. Półwysep Antarktyczny należy do najszybciej ocieplających się obszarów globu, temperatura wzrosła tam o od lat 1970. do początku lat 2020..
Antarktyda Wschodnia jest chłodniejsza od Zachodniej, ponieważ ma większą średnią wysokość. Fronty atmosferyczne rzadko przenikają w głąb kontynentu, pozostawiając jego wnętrze zimne i suche. Wewnątrz kontynentu, w pobliżu bieguna, znajduje się przez znaczną część roku ośrodek wysokiego ciśnienia. Niże przynoszące opady pojawiają się rzadko. Na przybrzeżnych morzach ośrodki niżowe tworzą tzw. bruzdę niskiego ciśnienia. Taki układ baryczny powoduje cyrkulację mas powietrza i bardzo silne wiatry wiejące od bieguna do wybrzeży; także ukształtowanie powierzchni sprzyja powstawaniu silnych wiatrów katabatycznych, spływających z wyżynnego wnętrza lądu ku jego brzegom. Prędkość wiatrów w pobliżu wybrzeży sięga 50–90 m/s (180–325 km/h). Wiatry silne (powyżej 15 m/s) wieją przez 200–340 dni w roku. Bruzdy niskiego ciśnienia powodują częste sztormy na przybrzeżnych morzach.
Opady i nasłonecznienie.
Zachmurzenie we wnętrzu kontynentu Antarktydy jest mniejsze niż w Arktyce, przez 45–65% dni w roku niebo jest zachmurzone w mniej niż 50%. Wybrzeże jest znacznie bardziej zachmurzone niż wnętrze kontynentu. Opady występują prawie wyłącznie pod postacią stałą (śnieg lub grad), deszcze zdarzają się bardzo rzadko i tylko podczas lata na wybrzeżach. Wnętrze Antarktydy jest lodową pustynią z niewielką ilością opadów, średnio poniżej 100 mm rocznie; w pobliżu wybrzeży opady są większe, osiągając typowo 200 mm w skali roku. Na stacji polarnej Amundsen-Scott na biegunie południowym spadają zaledwie 2 milimetry śniegu na rok; pod koniec lat 90. XX wieku na wybrzeżach zarejestrowano rekordowe opady przekraczające 800 mm w skali roku.
W lecie, w pogodne dni, na biegunie południowym do powierzchni ziemi dociera więcej promieniowania słonecznego niż na równiku, bo Słońce świeci 24 godziny dziennie. Największe nasłonecznienie występuje w strefie 70-80°S. Niemniej bilans promieniowania cieplnego jest generalnie ujemny, na biegunie południowym ma średnią roczną wartość -377 MJ/m², a wartości dodatnie osiąga tylko w oazach antarktycznych (np. 1574 MJ/m² rocznie w stacji Oazis). Oparzenie słoneczne jest częstym problemem zdrowotnym, jako że powierzchnia śniegu odbija prawie całe padające promieniowanie ultrafioletowe. W tak wysokich szerokościach geograficznych występują długie okresy stałej ciemności lub stałego oświetlenia, tworzące warunki nieznane ludziom żyjącym w większej części świata.
Zjawiska atmosferyczne.
Zorza polarna – blask obserwowany na nocnym niebie wokół południowego bieguna magnetycznego, wywołany przez plazmę wiatru słonecznego, która uderza w ziemską magnetosferę. Innym wyjątkowym zjawiskiem polarnym jest tzw. pył diamentowy, przyziemna chmura złożona z maleńkich kryształków lodu. Zwykle pojawia się przy bezchmurnym niebie. Często towarzyszą mu zjawiska optyczne w atmosferze, między innymi słońca poboczne, jasne plamki na niebie po dwóch stronach rzeczywistego Słońca.
Populacja.
Około 30 państw utrzymuje stacje badawcze na kontynencie, sezonowe lub stale obsadzone przez personel (w tym gronie znajduje się Polska). Liczba osób prowadzących lub wspierających badania naukowe i inne prace na kontynencie i pobliskich wyspach waha się od około 1100 zimą do około 4400 latem, co daje Antarktyce gęstość zaludnienia między 0,00008 a 0,00031 mieszkańca na kilometr kwadratowy. Wiele stacji pracuje przez cały rok, personel zimowy zwykle przybywa z krajów pochodzenia na jeden rok. W Antarktyce znajduje się siedem chrześcijańskich kaplic lub kościołów, na samym kontynencie położone są dwie (w stacjach Esperanza i Belgrano II). Prawosławna Cerkiew Trójcy Świętej na Wyspie Króla Jerzego, otwarta w 2004 w rosyjskiej bazie Bellingshausen, jest czynna przez cały rok; posługuje w niej jeden lub dwóch kapłanów, zmieniających się rotacyjnie co roku.
Pierwszymi mieszkańcami Antarktyki, rozumianej jako obszar na południe od strefy konwergencji antarktycznej, byli brytyjscy i amerykańscy łowcy fok, którzy od 1786 spędzali rok lub więcej na Georgii Południowej. W epoce wielorybnictwa, która trwała do 1966, liczba ludności tej wyspy wahała się od około 200 zimą do ponad 1000 latem (w kilku latach ponad 2000). Większość wielorybników była Norwegami, choć z czasem przybywało Brytyjczyków. Powstały osiedla wielorybnicze: Grytviken, Leith Harbour, King Edward Point, Stromness, Husvik, Prince Olav Harbour, Ocean Harbour i Godthul. Kierownicy i inni wyżsi oficerowie stacji wielorybniczych często mieszkali w nich razem z rodzinami. Wśród nich był założyciel Grytviken, kapitan Carl Anton Larsen, norweski wielorybnik i podróżnik, który wraz ze swoją rodziną przyjął obywatelstwo brytyjskie w 1910.
Pierwszym dzieckiem urodzonym w południowym regionie polarnym była Norweżka Solveig Gunbjørg Jacobsen, urodzona w Grytviken 8 października 1913, a jej narodziny zostały odnotowane przez rezydenta Brytyjskiego Magistratu Georgia Południowa. Była córką Fridthjofa Jacobsena, asystenta kierownika stacji wielorybniczej i Klary Olette Jacobsen. Jacobsen przybył na wyspę w 1904 i w latach 1914–1921 był kierownikiem stacji Grytviken; dwoje jego dzieci urodziło się na wyspie.
Pierwszą osobą, która urodziła się na południe od 60 równoleżnika południowego (granica Antarktyki zgodnie z Układem Antarktycznym), na kontynencie antarktycznym, był Emilio Palma. Przyszedł na świat w 1978 w argentyńskiej bazie Esperanza, na czubku Półwyspu Antarktycznego; jego rodzice zostali wysłani tam wraz z siedmioma innymi rodzinami przez rząd Argentyny, aby ustalić, czy możliwe jest zasiedlenie kontynentu przez osoby cywilne, dla wzmocnienia argentyńskich roszczeń terytorialnych. W 1984 w stacji Presidente Eduardo Frei urodził się Chilijczyk Juan Pablo Camacho. W niektórych stacjach żyją rodziny z dziećmi uczęszczającymi do zorganizowanych tam szkół. Do 2009 w Antarktyce (na południe od 60°S) urodziło się jedenaścioro dzieci: ośmioro w stacji Esperanza i troje w stacji Frei.
Różnorodność biologiczna.
Zwierzęta.
Cechą charakterystyczną fauny antarktycznej jest brak rodzimych kręgowców całkowicie lądowych. Występujące tu gatunki ptaków (53 gatunki reprezentowane przez przedstawicieli: pingwinów, wydrzyków, mew, warcabnika, albatrosów, fulmarów, rybitw, kormoranów) i ssaków (6 gatunków z nadrodziny płetwonogich, Pinnipedia), choć potrzebują środowiska lądowego do reprodukcji, pierzenia/linienia i odpoczynku, jednak uzależnione są od środowiska morskiego, w którym zdobywają pożywienie. Wśród ptaków dominują pingwiny, stanowiąc 90% biomasy ptaków Oceanu Południowego. Charakterystyczne gatunki to m.in. pingwin cesarski ("Aptenodytes forsteri"), pingwin Adeli ("Pygoscelis adeliae"), pingwin maskowy ("P. antarcticus") oraz pingwin białobrewy ("P. papua"). Petrel śnieżny jest jednym z trzech ptaków, które gniazdują wyłącznie w Antarktyce. Spośród ssaków endemiczne są 4 gatunki: krabojad foczy ("Lobodon carcinophagus"), weddelka arktyczna ("L. weddelli"), amfitryta lamparcia (tzw. lampart morski, "Hydrurga leptonyx") i foczka mała (in. foka Rossa, "Ommatophoca rossi"). Faunę lądową stanowią bezkręgowce, reprezentowane przez kilka gatunków muchówek z rodziny ochotkowatych (występujące na wyspach i w rejonie nadmorskim – największym wyłącznie lądowym zwierzęciem żyjącym na Antarktydzie jest nielotna muchówka "Belgica antarctica", osiągająca do 6 mm długości), roztocze, skoczogonki, wszy, nicienie, niesporczaki, wrotki i pierwotniaki. Słodkowodne zbiorniki śródlądowe zasiedlane są przez nieliczne gatunki widłonogów, małżoraczków, wioślarek i wrotków. Bardzo duży udział stanowią gatunki endemiczne, np. większość gatunków skoczogonków i prawdopodobnie wszystkie gatunki nicieni występujące na tym obszarze są endemiczne.
Fauna bentosowa i pelagiczna mórz oblewających Antarktydę obejmuje ponad 8200 gatunków. Najliczniej pod względem liczby gatunków reprezentowane są stawonogi (2309 gatunków), nicienie (1909 gatunków) i strunowce (718 gatunków). Spośród kręgowców najliczniej reprezentowane są ryby – 314 gatunków, występujące tam ssaki to 10 gatunków waleni. Bardzo duży odsetek stanowią gatunki endemiczne (np. wśród występujących tam małży 43% gatunków, a wśród ślimaków 74% gatunków to endemity). Stwierdzono też endemiczne taksony wyższej rangi: wśród ryb endemicznymi dla Antarktyki są rodziny Bathydraconidae oraz Channichthâyidae. Duży odsetek endemitów w faunie szelfowej wynika z izolacji, spowodowanej przez wokółantarktyczny prąd morski, oraz ewolucji w kierunku przystosowania do skrajnie surowych warunków środowiskowych. Charakterystyczną cechą bentosu jest brak krabów. Innymi charakterystycznymi cechami antarktycznej fauny bentosowej jest długowieczność osobników i gigantyzm – przedstawiciele gatunków antarktycznych żyją dłużej i osiągają większe wymiary ciała niż ich pobratymcy z wód cieplejszych.
W 2010 ukazał się spis gatunków żyjących w morzach Antarktyki, przygotowany przez około 500 badaczy podczas Międzynarodowego Roku Polarnego. Badania te były częścią globalnej kampanii Census of Marine Life (CoML) i ujawniły kilka znaczących wyników. Ponad 235 gatunków organizmów morskich żyje w obu regionach polarnych, które dzieli 12 000 km. Duże zwierzęta, takie jak niektóre walenie i ptaki, odbywają rocznie podróże w obie strony. Bardziej zaskakujące było występowanie w obu obszarach mórz polarnych małych gatunków, takich jak strzykwy i pelagiczne ślimaki morskie. W ich rozprzestrzenieniu mogły pomóc różne czynniki – temperatura na dnie oceanu w rejonie biegunów i równika różni się o nie więcej niż , a cyrkulacja termohalinowa może transportować jaja i larwy tych organizmów.
Grzyby.
Na Antarktydzie rozpoznano około 1150 gatunków grzybów, z których około 400 tworzy porosty. Ze względu na ekstremalne warunki życia, część z nich to endolity (kryptoendolity); organizmy te przyczyniły się do kształtowania formacji skalnych w McMurdo Dry Valleys i na sąsiadujących grzbietach skalnych. Ich przystosowania do środowiska obejmują: prostą budowę ciała, słabo zróżnicowane struktury, metabolizm i enzymy funkcjonujące w bardzo niskich temperaturach, oraz skrócone cykle życiowe. Komórki grzybów, grubościenne i zawierające dużo melaniny, chronią je przed promieniowaniem UV. Cechy te występują u różnych, nawet daleko spokrewnionych grup grzybów, a także u glonów i sinic, co sugeruje, że są to niezależne adaptacje do warunków panujących na Antarktydzie. Antarktyczne grzyby, takie jak "Cryomyces minteri", dzięki tym adaptacjom są w stanie przetrwać także w warunkach odpowiadających powierzchni Marsa, co daje podstawy do spekulacji, jak mogło wyglądać (o ile kiedykolwiek istniało) życie na Marsie. Niektóre z antarktycznych grzybów są endemitami; należą do nich gatunki żyjące na guanie, które rozwinęły się w warunkach wymagających przystosowania zarówno do ekstremalnego zimna podczas wzrostu, jak też do przetrwania drogi przez jelita zwierząt stałocieplnych.
Rośliny.
Współczesny klimat Antarktydy uniemożliwia bujną wegetację. Wzrost roślin utrudnia połączenie niskich temperatur, słabej gleby, niedoboru wilgoci i światła słonecznego. W rezultacie flora jest mało zróżnicowana i występuje tylko na ograniczonych obszarach. W dużej mierze składa się z mszaków. Występuje około 100 gatunków mchów i 25 gatunków wątrobowców, ale tylko dwa rodzime gatunki roślin naczyniowych, z których oba rosną na Półwyspie Antarktycznym: śmiałek antarktyczny ("Deschampsia antarctica") i kolobant antarktyczny ("Colobanthus quitensis"). Trzecim gatunkiem, który zadomowił się w Antarktyce, jest zawleczona przez człowieka wiechlina roczna ("Poa annua"). Na obszarach morskich występuje fitoplankton i makrofity będące pokarmem dla zooplanktonu. Produkcja fitoplanktonu jest szacowana na ok. 610 mln ton rocznie.
Inne organizmy.
W Antarktyce żyje siedemset gatunków glonów, w większości należą one do fitoplanktonu. Tworzą one również zjawiska takie jak czerwony śnieg; barwne glony i okrzemki są szczególnie częste latem w pobliżu wybrzeży. W osadach jezior żyją bakterie i archeony. Żywe bakterie były znajdowane nawet pod ośmiusetmetrowej grubości pokrywą lodu, w podlodowcowym jeziorze.
Ekosystemy.
Ekosystemy (zwłaszcza lądowe i słodkowodne) cechują się stosunkowo prostą strukturą, łańcuchy pokarmowe są krótkie. Bogactwo gatunkowe fauny morskiej jest stosunkowo małe, choć większe niż w Arktyce. Produktywność ekosystemów pelagicznych jest latem stosunkowo wysoka, lecz zimą drastycznie maleje (średnia roczna produkcji pierwotnej: ok. 20–100 g/m2/rok), wysokie liczebności osiągają niektóre gatunki widłonogów, skrzydłonogów i eufauzji. Przedstawiciel tych ostatnich – kryl antarktyczny, jest gatunkiem kluczowym ekosystemu Oceanu Południowego i ważnym źródłem pożywienia wielorybów, uchatek, fok, kałamarnic, ryb z podrzędu nototeniowców, pingwinów, albatrosów i wielu innych ptaków.
Ochrona przyrody.
Protokół o ochronie środowiska naturalnego do Układu Antarktycznego (znany również jako protokół madrycki lub protokół środowiskowy) wszedł w życie w 1998. Jest to główny dokument dotyczący ochrony przyrody i zarządzania bioróżnorodnością na Antarktydzie. Komitet Ochrony Środowiska doradza zgromadzeniom konsultacyjnym sygnatariuszy Układu. Możliwość niezamierzonego sprowadzenia obcych gatunków jest uznawana za poważne zagrożenie dla środowiska Antarktyki.
W 1978 w Stanach Zjednoczonych uchwalono ustawę o ochronie Antarktydy, która przyniosła kilka ograniczeń w amerykańskiej działalności na Antarktydzie. Ustawa przewiduje kary za wprowadzenie obcych roślin i zwierząt, jak również za polowanie na gatunki rodzime. Przełowienie kryla, który odgrywa kluczową rolę w ekosystemie Antarktyki, skłoniło władze do wydania rozporządzenia w sprawie połowów. Konwencja o ochronie żywych zasobów morskich Antarktyki (, CCAMLR), która weszła w życie w 1980, wymaga, aby regulacje dotyczące wszystkich łowisk Oceanu Południowego brały pod uwagę potencjalne skutki dla całego ekosystemu Antarktyki. Pomimo tych nowych aktów poważnym problemem pozostawały nieuregulowane i nielegalne połowy ryb, w szczególności antara patagońskiego. Według ocen, nielegalne połowy antara w latach 2000. wzrosły nawet do 32 000 ton; problem ten w dużej mierze został rozwiązany dzięki zwiększonym kontrolom, spadając do poziomu ocenianego na około 1300 ton w 2010.
Polityka.
Antarktyda nie należy do żadnego państwa i nie ma rządu, chociaż niektóre kraje roszczą sobie prawa do fragmentów jej terytorium. Kilka z tych krajów uznaje wzajemnie swoje prawa, ale żadne z nich nie jest powszechnie uznawane.
Kwestia statusu prawnego Antarktydy była szeroko dyskutowana od czasu zakończenia II wojny światowej. Były wysuwane różne propozycje: ustanowienie tymczasowego "modus vivendi", przy zawieszeniu roszczeń terytorialnych, ustanowienie terytorium powierniczego lub kondominium. W 1959 w wyniku tych rozmów uchwalono Układ Antarktyczny i nie są zgłaszane nowe roszczenia co do terytoriów w Antarktyce. Układ i inne powiązane umowy regulują status obszarów na południe od równoleżnika 60° S, zarówno lądu, jak i lodowców szelfowych. Układ został podpisany przez dwanaście państw, w gronie tym były Argentyna, Australia, Chile, Stany Zjednoczone, Wielka Brytania i Związek Radziecki; Polska dołączyła do niego już w 1961. Zapewnił on wolność badań naukowych i ochronę środowiska, a zakazał działalności wojskowej na Antarktydzie. Było to pierwsze porozumienie dotyczące kontroli zbrojeń podczas zimnej wojny.
W latach 80. strony układu rozpoczęły negocjacje w sprawie konwencji regulującej eksploatację złóż na Antarktydzie. W tym czasie międzynarodowe organizacje pozarządowe rozpoczęły kampanię w celu zapobieżenia rozwojowi wydobycia minerałów w regionie. Przewodnią rolę odgrywał w tym Greenpeace, który założył własną placówkę w Antarktyce, World Park Base, w rejonie Morza Rossa i prowadził coroczne wyprawy w celu monitorowania skutków ludzkiej działalności w tej części świata. W 1988 uchwalono Konwencję o regulacji zasobów mineralnych Antarktyki (, CRAMRA). Jednak w następnym roku Australia i Francja odmówiły ratyfikowania tej konwencji, blokując jej wejście w życie. Państwa te zaproponowały w zamian wynegocjowanie kompleksowego porozumienia co do ochrony środowiska Antarktyki. Wskutek tych zabiegów powstał Protokół w sprawie ochrony środowiska naturalnego do Układu Antarktycznego („protokół madrycki”), który wszedł w życie 14 stycznia 1998. Protokół madrycki zakazuje wszelkiej działalności wydobywczej na Antarktydzie, określając Antarktydę jako „rezerwat naturalny poświęcony pokojowi i nauce”.
Układ Antarktyczny zakazuje wszelkiej działalności wojskowej w Antarktyce, w tym tworzenia baz wojskowych i fortyfikacji, manewrów wojskowych i testowania broni. Obecność wojskowych lub sprzętu jest dozwolona tylko jako wsparcie logistyczne badań naukowych lub w innych celach pokojowych. Jedyne udokumentowane manewry lądowe przeprowadziły siły zbrojne Argentyny: operacja pod nazwą Operación 90 polegała na dotarciu grupy dziesięciu żołnierzy do bieguna południowego.
Siły Zbrojne Stanów Zjednoczonych przyznają medal za służbę w Antarktyce () żołnierzom lub cywilom, którzy pracują na Antarktydzie. Osobom, które spędziły w Antarktyce dwa sześciomiesięczne sezony, przysługuje okucie ze słowami "Wintered Over" („przezimował”).
Wizyty rządzących głów państw.
10 lutego 2015 król Norwegii Harald V jako pierwszy sprawujący władzę monarcha odwiedził Antarktykę, lądując na Ziemi Królowej Maud, do której Norwegia rości sobie prawa, i zyskując tym sobie przydomek „króla Antarktydy” (norw. "kongen av Antarktis").
Roszczenia terytorialne.
Argentyńskie, brytyjskie i chilijskie roszczenia pokrywają się, co powodowało spory. 18 grudnia 2012 brytyjskie Foreign and Commonwealth Office nazwało wcześniej nienazwany obszar Ziemią Królowej Elżbiety dla uczczenia diamentowego jubileuszu królowej Elżbiety II. 22 grudnia ambasador Wielkiej Brytanii w Argentynie, John Freeman, został wezwany do złożenia wyjaśnień i otrzymał notę protestacyjną. Relacje argentyńsko-brytyjskie wcześniej zaognił spór związany z planami referendum na Falklandach w 2013 roku i 30. rocznica wojny o Falklandy.
Obszary pokazane jako roszczenia Australii i Nowej Zelandii wcześniej były obszarami roszczeń brytyjskich; zostały one przekazane tym krajom po uzyskaniu niezależności. Australia obecnie zgłasza pretensje do największego obszaru. Australijskie, brytyjskie, francuskie, norweskie i nowozelandzkie roszczenia są wzajemnie uznawane.
Inne kraje – sygnatariusze Układu Antarktycznego mają interesy terytorialne na Antarktydzie, ale postanowienia Układu nie pozwalają na wysuwanie nowych roszczeń.
Historycznie także Trzecia Rzesza rościła sobie prawa do terytorium na Antarktydzie, określanego jako Nowa Szwabia ().
Gospodarka.
Z wyjątkiem połowów w wodach przybrzeżnych i uprawianej na małą skalę turystyki, działalność gospodarcza na Antarktydzie obecnie nie ma miejsca.
Choć na Antarktydzie zostały odkryte węgle kopalne, węglowodory, rudy żelaza, platyna, miedź, chrom, nikiel, złoto i inne minerały, nie są one wystarczająco dostępne, aby ich wydobycie było opłacalne; surowce mineralne prawdopodobnie występują także w mniejszych koncentracjach niż na innych kontynentach, wskutek warunków klimatycznych niesprzyjających naturalnemu wzbogacaniu rud. "Protokół o ochronie środowiska naturalnego" do Układu Antarktycznego z 1991 również ogranicza możliwe konflikty o zasoby naturalne. W 1998 osiągnięto kompromis w sprawie zakazu wydobycia na czas nieokreślony, z możliwością rewizji w 2048.
Podstawową działalnością gospodarczą jest rybołówstwo, w latach 2001–2011 rocznie odławiano (legalnie) od 127 do 230 tysięcy ton ryb. Rybacy łowiący w Antarktyce od 1 lipca 1998 do 30 czerwca 1999 oficjalnie poinformowali o złowieniu 119 898 ton ryb, ocenia się jednak, że nieuregulowane połowy były od pięciu do sześciu razy większe. W następnych latach legalne połowy wzrosły, przekraczając 200 tys. ton w sezonie 2009–10, ale równocześnie zwiększone kontrole sprawiły, że skala kłusownictwa znacznie się zmniejszyła. Mimo tego statki kłusowników wciąż powracają na wody Antarktyki, często pod zmienioną nazwą i banderą; w styczniu 2015 nowozelandzka łódź patrolowa zebrała dowody nielegalnego odławiania antara przez załogi trzech statków i powiadomiła Interpol.
Prowadzona na małą skalę „turystyka ekspedycyjna” istnieje od 1957 i jest obecnie przedmiotem postanowień Układu Antarktycznego i Protokołu o ochronie środowiska, ale efektywnie reguluje ją Międzynarodowe stowarzyszenie antarktycznych operatorów turystycznych (, IAATO), którego członkowie obsługują 95% turystów. Turystów przywożą przeważnie małe lub średnie statki, pływające w łatwo dostępne, malownicze miejsca. W lecie 2013-14 IAATO obsłużyło łącznie 37 405 turystów odwiedzających Antarktykę.
Ruch turystyczny wywołał pewne obawy, w związku z możliwymi negatywnymi skutkami dla środowiska i ekosystemu. Niektórzy ekolodzy i naukowcy wzywali do wprowadzenia bardziej restrykcyjnych przepisów dla statków i ograniczenia liczby turystów. W efekcie Komisja ochrony środowiska wspólnie z IAATO ustaliła wytyczne co do zachowania i ilości turystów w miejscach lądowania, a także wyznaczyła strefy zamknięte w niektórych częściej odwiedzanych miejscach. Z Australii i Nowej Zelandii organizowano loty turystyczne nad Antarktydą, aż do katastrofy lotu Air New Zealand 901 na Mount Erebus w listopadzie 1979, w której zginęło 257 pasażerów. W połowie lat 1990. Qantas wznowił komercyjne przeloty nad Antarktydą z Australii.
Do całego kontynentu, niezależnie od jurysdykcji, przypisany jest kod ISO 3166-1 alfa-2 „AQ”. Różne placówki wykorzystują różnorodne telefoniczne kody krajów i waluty, zależnie od państwa zarządzającego. 
Badania.
Każdego roku naukowcy z kilkudziesięciu krajów prowadzą na Antarktydzie badania niewykonalne w innych częściach świata. Latem około 4400 naukowców pracuje w stacjach badawczych; liczba ta spada do 1100 w zimie. Amerykańska stacja McMurdo jest największą stacją badawczą na Antarktydzie, zdolną przyjąć ponad 1000 osób: naukowców, personel techniczny, a także turystów. Pierwsza polska stacja polarna, Stacja im. A.B. Dobrowolskiego w Oazie Bungera, została przekazana przez Związek Radziecki w 1959, jednak jej utrzymanie okazało się zbyt kosztowne i trudne logistycznie; obecnie nie funkcjonuje. Polska Stacja Antarktyczna im. Henryka Arctowskiego na Wyspie Króla Jerzego została założona w 1977 i działa do dziś.
Obszary badań naukowców to biologia, geologia, oceanografia, geofizyka, astronomia, glacjologia i meteorologia. Geolodzy zajmują się m.in. tematyką dryfu kontynentów, w szczególności rozpadu superkontynentu Gondwany i meteorytyką. Glacjologów zajmuje historia i zmienność sezonowa lodu morskiego, opadów śniegu i pokrywy lodowej. Biolodzy, oprócz obserwacji przyrody, zajmują się badaniem mechanizmów adaptacji organizmów do trudnych warunków środowiska i wpływu obecności ludzi na lokalną przyrodę. W dziedzinie medycyny w Antarktyce dokonano odkryć dotyczących rozprzestrzeniania się wirusów i reakcji organizmu na działanie skrajnych temperatur. Astrofizycy na stacji Amundsen-Scott obserwują sklepienie niebieskie i mikrofalowe promieniowanie tła. Wiele obserwacji astronomicznych można wykonać lepiej z wnętrza Antarktydy, niż z większości innych miejsc na powierzchni Ziemi. Wynika to z dużej wysokości nad poziomem morza, co wiąże się z cieńszą warstwą atmosfery, niskich temperatur, przez co zawartość pary wodnej w atmosferze jest niewielka i zmniejszają się fluktuacje termiczne, oraz braku zanieczyszczenia światłem; w efekcie możliwe jest uzyskiwanie bardzo wyraźnych obrazów kosmosu. Największe obserwatorium neutrin na świecie, IceCube Neutrino Observatory, powstało 2 km pod stacją Amundsen-Scott na biegunie południowym i wykorzystuje kilometr sześcienny antarktycznego lodu jako osłonę i ośrodek detektora.
Od lat 70. XX wieku warstwa ozonowa w atmosferze ponad Antarktydą jest istotnym tematem badań. W 1985 trzech brytyjskich uczonych, analizując dane zebrane na stacji Halley, odkryło dziurę ozonową. Później stwierdzono, że niszczeniu ozonu winne są przede wszystkim freony emitowane przez ludzką działalność. We wrześniu 2006 satelity NASA stwierdziły, że dziura ozonowa nad Antarktydą osiągnęła powierzchnię 27,5 miliona km², większą niż kiedykolwiek wcześniej zmierzono. Od uchwalenia Konwencji wiedeńskiej w sprawie ochrony warstwy ozonowej i protokołu montrealskiego pod koniec lat 80. używanie freonów jest zakazane i przewiduje się, że do 2040 dziura ozonowa przestanie osiągać rozmiary powyżej 20 mln km².
W 2007 założone zostało centrum "Polar Geospatial Center". Wykorzystując metody teledetekcyjne, centrum to sporządza szczegółowe mapy na użytek amerykańskich zespołów badawczych finansowanych ze środków federalnych. Obecnie Polar Geospatial Center może sporządzać mapy całej Antarktydy o rozdzielczości 50 cm/piksel, co 45 dni.
6 września 2007 Międzynarodowa Fundacja Polarna działająca w Belgii zaprezentowała stację Princesse-Élisabeth, pierwszą stację będącą budynkiem pasywnym, przeznaczoną do badania zmian klimatycznych. Kosztująca 16,3 miliona dolarów stacja z prefabrykatów została wysłana na Antarktydę w końcu 2008, w ramach Międzynarodowego Roku Polarnego. Lider zespołu projektowego stacji Johan Berte kieruje w niej badaniami w zakresie klimatologii, mikrobiologii i glacjologii.
W styczniu 2008 naukowcy z British Antarctic Survey (BAS), pod kierownictwem Hugh Corra i Davida Vaughana, odkryli, że 2200 lat temu pod antarktydzką pokrywą lodową wybuchł wulkan, pozostawiając w lodzie warstwę pyłu wulkanicznego, widoczną przy obserwacjach radarowych z powietrza. Była to największa erupcja wulkaniczna na kontynencie w ciągu ostatnich 10 000 lat. Rozmieszczenie pyłu wskazuje, że erupcja miała miejsce w Górach Hudsona, blisko lodowca Pine Island; jeżeli wulkanizm wciąż ogrzewa tamten obszar, to może przyczyniać się do obserwowanego wzrostu tempa ruchu lodowca.
Meteoryty.
Meteoryty z Antarktydy pozwalają badać pierwotną materię, powstałą na początku istnienia Układu Słonecznego. Uważa się, że większość z nich pochodzi z planetoid, ale niektóre z nich mogą pochodzić z większych planet. Pierwszy meteoryt na tym kontynencie został znaleziony w 1912 i nazwany Adélie Land. W 1969 japońska ekspedycja odkryła dziewięć meteorytów. Większość z nich spadła na obszar lądolodu w ciągu ostatnich milionów lat. Ruch pokrywy lodowej przemieszcza spadłe meteoryty do miejsc stanowiących przeszkody w ruchu lodu, takich jak łańcuchy górskie, a erozja wiatrowa odsłania je po wiekach spędzonych pod nagromadzonym śniegiem. Antarktyczne meteoryty są lepiej zachowane niż te znajdowane w bardziej umiarkowanym klimacie.
Duży zbiór meteorytów z Antarktydy pozwala lepiej zrozumieć liczebność różnych typów meteorytów w Układzie Słonecznym i ich związki z planetoidami i planetami. Wśród nich znajdują się nowe typy meteorytów i meteoryty rzadko spotykane, takie jak skały wybite z Księżyca i Marsa przez uderzenia. Jeden z marsjańskich meteorytów, Allan Hills 84001, spowodował ożywienie debaty o możliwości życia na Marsie, poprzez konkrecje mineralne zinterpretowane jako możliwe mikroskamieniałości. Meteoryty w przestrzeni kosmicznej są poddane działaniu promieni kosmicznych, na podstawie badań laboratoryjnych można określić, jaki czas upłynął od upadku meteorytu. Pomiar taki może być także przydatny w badaniach pokrywy lodowej Antarktyki. W styczniu 2013 na polu lodowym Nansena belgijska ekspedycja SAMBA znalazła meteoryt o masie 18 kg.
Na Antarktydzie nie potwierdzono jak dotąd obecności kraterów uderzeniowych. W 2006 zespół naukowców z Uniwersytetu Stanu Ohio, na podstawie pomiaru sond GRACE, wskazał jednak możliwość istnienia krateru na Ziemi Wilkesa o średnicy około 480 km, którego powstanie mogło mieć związek z wymieraniem permskim około 250 milionów lat temu. W styczniu 2015 pojawiły się doniesienia o odkryciu na Lodowcu Szelfowym Króla Baudouina okrągłej struktury o średnicy 2 km, która może być kraterem wybitym w lodzie. Powiązano to zdarzenie z upadkiem meteorytu z 2004, jednak zdjęcia satelitarne sprzed 25 lat także zdają się ukazywać tę strukturę.
Badania rakietowe.
Od 1962 z Antarktydy wysyłane były rakiety meteorologiczne, przeznaczone do badań górnej atmosfery i jonosfery. Rakiety wystrzeliwano z następujących stacji:
Masa pokrywy lodowej i wzrost poziomu morza.
Ze względu na położenie wokół bieguna południowego Antarktyda jest bardzo zimna, a woda występuje na niej najczęściej w stanie stałym. Opady są niskie (większość kontynentu jest pustynią) i prawie zawsze mają postać śniegu, który gromadzi się i przekształca w lód, pokrywający większą część Antarktydy. Część tej pokrywy lodowej tworzą ruchome lodowce znane jako strumienie lodowe, które spływają w kierunku krawędzi kontynentu. Przy brzegach kontynentu występują liczne lodowce szelfowe. Tworzą je pływające części lodowców spływających z kontynentu. Dalej od brzegów temperatury są również na tyle niskie, że przez większą część roku występuje pak lodowy. Zrozumienie dynamiki lodu w Antarktyce jest bardzo ważne dla oceny jego potencjalnego wpływu na poziom morza. Zasięg lodu morskiego powiększa się co roku w zimie, większość tego lodu topi się w lecie. Tworzy się on z wody morskiej i pływa w tej samej wodzie, a zatem nie przyczynia się do wzrostu poziomu morza. Zasięg lodu morskiego wokół Antarktydy pozostaje stabilny w ciągu ostatnich dziesięcioleci, choć niejasne jest, czy grubość tej warstwy nie maleje.
Topnienie lodowców szelfowych (które powstały z opadów na lądzie) samo w sobie nie przyczynia się znacznie do wzrostu poziomu morza: lodowiec szelfowy unosząc się na wodzie wypiera ją – topnienie tylko przemieszcza środek masy wody. To odpływ lodu z powierzchni lądu, który tworzy lodowce szelfowe, powoduje wzrost poziomu morza. Efekt ten jest częściowo kompensowany przez śnieg spadający z powrotem na kontynent. W ostatnich dziesięcioleciach kilka dużych lodowców szelfowych u wybrzeży Antarktydy uległo rozpadowi, zwłaszcza wzdłuż Półwyspu Antarktycznego. Pojawiły się obawy, że rozpad tych barier przyczyni się do zwiększenia odpływu lodu z lądolodu pokrywającego kontynent.
Lądolód antarktyczny zawiera około 70% światowych zasobów słodkiej wody, jest on ok. ośmiokrotnie większy niż drugi co do wielkości lądolód grenlandzki. Opady zwiększają ilość zgromadzonej wody, natomiast odpływ lodowców do morza powoduje zmniejszenie tych zasobów. Sumaryczna zmiana netto w okresie 1992–2003 była oceniana jako nieznacznie dodatnia, na poziomie około 33 Gt/rok, ze znacznym zróżnicowaniem regionalnym. Zachodnia Antarktyda obecnie ma już ujemny bilans masy, co z czasem zwiększy światowy poziom mórz. Przegląd badań naukowych od 1992 do 2006 sugeruje, że roczna strata netto wynosi około 50 gigaton lodu (odpowiada to około 0,14 mm wzrostu poziomu morza). Znaczne przyspieszenie ruchu lodowców spływających do Morza Amundsena w 2006 mogło ponad dwukrotnie zwiększyć tę wartość.
Antarktyda Wschodnia to region znacznie chłodniejszy, którego podłoże skalne znajduje się nad poziomem morza; obejmuje większą część kontynentu. Akumulacja śniegu, który przekształca się w lód, jest mała, ale całkowity bilans masy pokrywy lodowej Antarktydy Wschodniej jest uważany za nieznacznie dodatni (więcej lodu akumuluje się, niż odpływa) lub zerowy. Jednakże w niektórych regionach odpływ lodu mógł ulec zwiększeniu.
Obserwacje europejskiego satelity CryoSat-2 ujawniły, że od 2009 stabilne dotąd lodowce w południowej części Półwyspu Antarktycznego zaczęły topnieć, tracąc około 60 km³ lodu rocznie.
Skutki ocieplenia klimatu.
W niektórych częściach Antarktydy obserwowane jest wyraźne ocieplenie klimatu; szczególnie silne stwierdzono na Półwyspie Antarktycznym. Eric Steig jako pierwszy w 2009 wykazał, że średnia temperatura powierzchni kontynentu Antarktydy nieznacznie rośnie, w tempie &gt; na dekadę od 1957 do 2006. Badania te również wskazały, że Antarktyda Zachodnia w ciągu ostatnich 50 lat ocieplała się w tempie wyższym niż na dekadę, a efekt ten jest najsilniejszy zimą i wiosną. Jest to częściowo zrównoważone przez jesienne ochłodzenie Antarktydy Wschodniej. Istnieją dowody na to, że wpływ na ogrzewanie Antarktydy ma antropogeniczna emisja gazów cieplarnianych, przede wszystkim dwutlenku węgla, chociaż nie jest to bezsprzecznie wykazane. Ocieplenie powierzchni Antarktydy Zachodniej, choć duże, nie doprowadziło do znacznego topnienia powierzchni lądolodu i nie ma bezpośredniego związku ze wzrostem poziomu morza. Wzrost tempa ruchu strumieni lodowcowych w tej części kontynentu bywa jednak tłumaczony zwiększonym napływem ciepłej wody z głębin oceanu, tuż przy krawędzi szelfu kontynentalnego. Z kolei w regionie Półwyspu Antarktycznego ocieplenie atmosfery ma prawdopodobnie istotny wpływ na topnienie pokrywy lodowej.
W 2002 rozpadł się lodowiec szelfowy Larsen-B u wybrzeża Półwyspu Antarktycznego. 28 lutego i 8 marca 2008 odłamało się około 570 km² lodu z Lodowca Szelfowego Wilkinsa przylegającego do Wyspy Aleksandra w południowo-zachodniej części półwyspu, wystawiając pozostałe 15 000 km² na ryzyko. Pokrywę lodową podtrzymywały pasma lodu szerokości około 6 km; duża część lodowca rozpadła się 5 kwietnia 2009. Według NASA najbardziej intensywne topnienie powierzchni Antarktydy w ostatnich 30 latach miało miejsce w 2005, kiedy obszar lodu o powierzchni zbliżonej do Kalifornii na krótko roztopił się i zamarzł ponownie; mogło to być wynikiem wzrostu temperatury o nawet .
Badania opublikowane w „Nature Geoscience” w 2013 stwierdzają, że centrum Antarktydy Zachodniej jest jednym z najszybciej ocieplających się regionów na Ziemi. Autorzy dowodzą, że pełny zapis temperatury ze stacji Byrd „ujawnia liniowy wzrost rocznej temperatury między 1958 a 2010 o ”.
Warstwa ozonowa.
Każdego roku nad Antarktydą rozrasta się duży obszar niskiego stężenia ozonu w wysokiej atmosferze (ozonosferze), określany jako „dziura ozonowa”. Największe rozmiary osiąga we wrześniu, utrzymuje się od sierpnia po grudzień. Obszar ten w niektórych latach obejmuje praktycznie cały kontynent, sięgając południowego krańca Ameryki Południowej; największe rozmiary osiągnął we wrześniu 2008, w tym roku również najdłużej utrzymał tak duże rozmiary – aż do końca grudnia. Dziura ozonowa została wykryta przez naukowców z British Antarctic Survey w 1985; pojawia się co roku i przez lata obserwacji wykazywała generalną tendencję do zwiększania rozmiarów. Dziurę ozonową wiąże się z emisją freonów do atmosfery, które pod wpływem słonecznego ultrafioletu uwalniają chlor, reagujący z ozonem.
Niektóre badania naukowe sugerują, że ubytek ozonu może mieć dominującą rolę w zmianach klimatycznych w Antarktyce (i w większym obszarze półkuli południowej). Ozon pochłania duże ilości promieniowania ultrafioletowego w stratosferze, ogrzewając ją. Ubytek powłoki ozonowej nad Antarktydą może spowodować ochłodzenie w stratosferze o około . W wyniku tego zjawiska silniejsze stają się zachodnie prądy strumieniowe ograniczające wir polarny, co ogranicza odpływ zimnego powietrza z okolic bieguna południowego. Niższe temperatury sprzyjają powstawaniu polarnych chmur stratosferycznych, w których zachodzą reakcje dalej niszczące ozon. Temperatury nad lądolodem Antarktydy Wschodniej spadają, a obszary wybrzeża, zwłaszcza Półwyspu Antarktycznego, podlegają działaniu wyższych temperatur, co przyspiesza topnienie. Modele sugerują, że efekt ubytku ozonu / wzmocnienia wiru polarnego ma również wpływ na wzrost ilości lodu morskiego blisko brzegów kontynentu.
Dzięki znacznemu ograniczeniu produkcji i emisji freonów przez protokół montrealski, w 2019 roku Program Środowiskowy Organizacji Narodów Zjednoczonych ogłosił, że warstwa ozonowa powinna się odnowić do lat 2030.

</doc>
<doc id="10969" url="https://pl.wikipedia.org/wiki?curid=10969" title="Biomatematyka">
Biomatematyka

Biomatematyka, biologia matematyczna – nauka interdyscyplinarna z pogranicza biologii i matematyki, wchodząca w zakres matematyki stosowanej, zajmująca się rozwojem metod matematycznych na potrzeby biologii i nauk pokrewnych (np. bioinformatyka, informatyka medyczna, biofizyka, biochemia, biotechnologia, inżynieria środowiska.
Obejmuje problemy modelowania matematycznego i inne metody matematyczne, stosowane m.in. w ekologii (np. dynamika liczebności populacji) lub ochronie środowiska (np. modelowaniu klimatu), fizjologii człowieka, epidemiologii, immunologii, onkologii, psychologii, socjologii, chemii i biochemii, medycynie i weterynarii, leśnictwie).

</doc>
<doc id="10970" url="https://pl.wikipedia.org/wiki?curid=10970" title="Leading (typografia)">
Leading (typografia)

Leading – angielski termin typograficzny (ang. "lead" – ołów), który zadomowił się także w języku polskim. Leading jest to odległość pomiędzy sąsiednimi wierszami drukowanego tekstu. Zarówno w języku angielskim, jak i polskim istnieją problemy terminologiczne związane z jednoznacznością tego słowa.
Historia.
W zecerstwie angielskie słowo "leading" było synonimem polskich określeń: "interlinia" oraz "odstęp międzywierszowy" i oznaczało to, co dziś zwiemy w sposób jednoznaczny interlinią, czyli pusty pas pomiędzy wierszami tekstu (odległość pomiędzy dolną linią pisma w wierszu górnym i górną linią pisma w wierszu dolnym). Pierwotnie czcionki układano w linie, które oddzielano pasami ołowiu (czasem papieru lub miedzi). Ponieważ pasy ołowiu (ang. "leading") nie były wysokie jak czcionka, dlatego były niedrukowalne tworząc przestrzeń między liniami tekstu.
Teraźniejszość.
Leading obecnie oznacza odległość pomiędzy dwiema sąsiednimi podstawowymi liniami pisma, czyli liniami na których stoją litery. Z tradycyjnego, zecerskiego określenia "odstęp międzywierszowy" wyewoluowało dzisiejsze określenie "odstęp między wierszami", co oznacza leading w terminologii programów biurowych, np. w edytorach tekstu. Odstęp między wierszami podaje się w jednostkach (i ułamkach) wierszy. Odstęp między wierszami jest równy jeden, gdy interlinia jest równa zero. Terminu leading używa się w programach do składu i łamania, a określa się go w punktach typograficznych. Leading jest równy stopniowi pisma, gdy interlinia wynosi zero.

</doc>
<doc id="10971" url="https://pl.wikipedia.org/wiki?curid=10971" title="Nemesis">
Nemesis



</doc>
<doc id="10972" url="https://pl.wikipedia.org/wiki?curid=10972" title="Taternictwo">
Taternictwo

Taternictwo – wspinaczka uprawiana w Tatrach. Niegdyś termin ten oznaczał każdą działalność w Tatrach polegającą na wchodzeniu na ich szczyty. Obecnie obejmuje on wyłącznie wspinaczkę górską, prowadzoną poza wyznaczonymi szlakami turystycznymi. Termin powstał w podobny sposób jak alpinizm (który dziś często jest równoznaczny ze wspinaczką górską), himalaizm czy andynizm.
Osoba uprawiająca taternictwo to taternik. Tym terminem określa się wyłącznie osoby, które zajmują się zaawansowaną wspinaczką górską.
Specyfika.
Niewielkie rozmiary gór, gęsta sieć szlaków i schronisk ułatwiają wspinaczkę w Tatrach. Natomiast częsta zła pogoda i stosunkowo duża kruszyzna ją utrudniają.
Specyficzną cechą Tatr, z którą muszą sobie radzić wspinacze, jest obecność traw w ścianach nawet najwyższych wierzchołków. Latem utrudniająca, zimą jest znacznym ułatwieniem – wspinanie w trawach przypomina nieco wspinaczkę w lodzie. Istnieją drogi przebiegające prawie w całości w trawach, w szczególności w Tatrach Zachodnich.
Stan prawny po polskiej stronie Tatr.
Taternictwo jest objęte w Polsce dość restrykcyjnymi regułami, uzasadnianymi potrzebą ochrony przyrody. W rejonach dopuszczonych do wspinania wspinacze mają prawo do podejścia pod ścianę najkrótszą drogą od najbliższego znakowanego szlaku i tak samo do zejścia ze szczytu do szlaku. Zdecydowana większość terenów udostępnionych do wspinania znajduje się na terenie Tatr Wysokich, w obrębie Doliny Gąsienicowej, Doliny Pięciu Stawów Polskich i Doliny Rybiego Potoku. Szczegółowy spis znajduje się na stronie internetowej Tatrzańskiego Parku Narodowego.
Przemieszczać się wolno w obrębie grani i jej ścian: w Dolinie Gąsienicowej pomiędzy Świnicką Przełęczą a Żółtą Przełęczą wraz z boczną granią Kościelców na północ od Karbu (nie są jednak udostępnione wschodnie ściany Grani Fajek, ponieważ opadają one do Doliny Pańszczycy) – można w ten sposób zdobyć różnymi drogami między innymi Świnicę, Kozi Wierch, Granaty, Kościelec, Zadni Kościelec, Wierch pod Fajki. W Dolinie Pięciu Stawów Polskich od Zawratu do Małej Buczynowej Przełączki, a ponadto na odcinku Świnica – Zawrat pomiędzy granią a czerwonym szlakiem turystycznym łączącym te dwa obiekty – można w ten sposób zdobyć różnymi drogami między innymi Niebieską Turnię, Zamarłą Turnię, Kozi Wierch, Granaty, Wielką Buczynową Turnię. W Dolinie Rybiego Potoku pomiędzy Wrotami Chałubińskiego a Białczańską Przełęczą wraz z boczną granią Mnicha – można w ten sposób zdobyć różnymi drogami między innymi Mnicha, Zadniego Mnicha, Cubrynę, Mięguszowieckie Szczyty, Żabiego Konia, Rysy, Niżnie Rysy, Żabi Szczyt Wyżni. W Tatrach Zachodnich dopuszczone do wspinaczki są: skała Między Ściany w Dolinie Lejowej oraz żleb Jaroniec. Zimą niekiedy udostępniana jest także skałka Wapiennik w pobliżu schroniska Murowaniec.
Nie obowiązuje wymóg posiadania odpowiednich uprawnień wspinaczkowych lub członkostwa w klubie zrzeszonym w UIAA. Wspinacz nie musi też posiadać karty taternika. Obowiązkiem taternika jest natomiast zamieszczenie przed wyjściem na trasę wspinaczkową wpisu w Książce Wyjść Taternickich. Takie książki znajdują się w schroniskach w Dolinie Pięciu Stawów Polskich, na Hali Gąsienicowej i nad Morskim Okiem oraz w COS PZA „Betlejemka” i na stacji kolejki na Kasprowym Wierchu. Wymóg ten nie dotyczy wspinaczki w dozwolonych miejscach w Tatrach Zachodnich.
Stan prawny po słowackiej stronie Tatr.
Kwestie taternictwa po słowackiej stronie Tatr regulują przepisy TANAP-u, zgodnie z którymi wspinaczkę mogą uprawiać członkowie klubu wspinaczkowego (na żądanie strażników Parku wymagane jest okazanie legitymacji). Wspinaczka nie może się odbywać drogami w obszarach wskazanych jako niedozwolone. Zasadniczo taternicy mogą schodzić z wytyczonych szlaków turystycznych, podchodząc pod drogę wspinaczkową o trudności co najmniej II stopnia (według tatrzańskiej skali trudności), wiodącą na szczyt lub po grani. Biwakowanie na terenie Parku jest niedozwolone. TANAP nakłada też wymóg wpisywania się przez taterników do księgi wyjść w hotelach lub na kempingach.

</doc>
<doc id="10973" url="https://pl.wikipedia.org/wiki?curid=10973" title="Redukcja">
Redukcja



</doc>
<doc id="10974" url="https://pl.wikipedia.org/wiki?curid=10974" title="Czcibór">
Czcibór



</doc>
<doc id="10975" url="https://pl.wikipedia.org/wiki?curid=10975" title="Chemia kwantowa">
Chemia kwantowa

Chemia kwantowa – dziedzina z pogranicza fizyki i chemii, która stosuje
mechanikę kwantową i kwantową teorię pola do opisu atomowych i molekularnych układów będących przedmiotem zainteresowania chemii.
Podstawowym równaniem nierelatywistycznej chemii kwantowej jest równanie Schrödingera. Głównym zadaniem chemii kwantowej jest rozwijanie metod rozwiązywania równania Schrödingera opisującego atomy i cząsteczki, najdokładniej jak jest to możliwe, oraz zastosowanie tych metod w praktycznych obliczeniach. W tym celu chemicy kwantowi rozwinęli szereg matematycznych i numerycznych metod.
Efekty relatywistyczne w chemii kwantowej uwzględnia się zastępując równanie Schrödingera równaniem Diraca, albo wprowadzając poprawki, wynikające z relatywistycznej mechaniki kwantowej i kwantowej teorii pola, przy użyciu teorii perturbacji (rachunku zaburzeń), lub metody wariacyjnej.
Punktem startowym przeważającej części obliczeń w chemii kwantowej jest przybliżenie Borna-Oppenheimera. Przybliżenie to pozwala odseparować dynamikę ruchu elektronów i jąder oraz podzielić obliczenia na dwa kroki. W pierwszy kroku rozwiązuje się równanie Schrödingera (lub Diraca) z elektronowym hamiltonianem, otrzymując zależność energii elektronowej w funkcji współrzędnych atomów. W drugim kroku rozwiązuje się równanie Schrödingera dla ruch jąder z potencjałem uzyskanym w pierwszym kroku. W praktyce główny nacisk w chemii kwantowej kładzie się na rozwiązanie problemu elektronowego, ponieważ niedokładność tych obliczeń wpływa głównie na rozbieżności pomiędzy danymi doświadczalnymi a eksperymentalnymi.
Dziedzinę, która wykorzystuje metody chemii kwantowej (jak również klasyczne lub półklasyczne teorie), a nie zajmuje się rozwijaniem metod matematycznych i numerycznych, nazywa się chemią obliczeniową.
Obliczenia struktury elektronowej.
Pierwszym krokiem, po zastosowaniu przybliżenia Borna-Oppenheimera, jest rozwiązywanie równania Schrödingera z elektronowym hamiltonianem. Wynikiem takich obliczeń jest poznanie struktury elektronowej cząsteczki dla danego położenia jąder.
Ponieważ dla zdecydowanej większości układów nie istnieje analityczne rozwiązanie elektronowego równania Schrödingera, chemia kwantowa rozwinęła całą paletę metod mających na celu jak najdokładniejsze rozwiązanie tego równania w sposób przybliżony.
Obecnie używane metody chemii kwantowej można podzielić na kilka grup:
Symulacje dynamiki molekularnej.
Drugim krokiem, po zastosowaniu przybliżenia Borna-Oppenheimera, jest rozwiązywanie równania Schrödingera z hamiltonianem opisującym ruch jąder z potencjałem oddziaływania uzyskanym w obliczeniach struktury elektronowej. Wynikiem takich obliczeń jest poznanie kwantowej dynamiki molekularnej.
Na tym etapie można zbadać zarówno strukturę stanów rowibracyjnych cząsteczki, jak również przeprowadzić symulacje zależnej od czasu dynamiki opisującej np. przebieg reakcji chemicznej lub oddziaływanie cząsteczki z zewnętrznymi polami.
Możliwości chemii kwantowej.
Metody chemii kwantowej pozwalają m.in.:

</doc>
<doc id="10976" url="https://pl.wikipedia.org/wiki?curid=10976" title="Elektrochemia">
Elektrochemia

Elektrochemia – dział chemii fizycznej badający elektryczne aspekty reakcji chemicznych, a także w mniejszym stopniu własnościami elektrycznymi związków chemicznych.
Przedmiotem jej badań są m.in. procesy chemiczne towarzyszące przepływowi prądu elektrycznego przez elektrolit, którymi są stopy i roztwory związków chemicznych zdolnych do dysocjacji elektrolitycznej.
Główne obszary badawcze elektrochemii:
Czasami stosuje się podział elektrochemii na:

</doc>
<doc id="10977" url="https://pl.wikipedia.org/wiki?curid=10977" title="Piastowie śląscy">
Piastowie śląscy

Piastowie śląscy – linia dynastii Piastów zapoczątkowana przez syna Krzywoustego, Władysława Wygnańca panująca w licznych księstwach śląskich od 1138 do 1675 r. Ostatnim księciem śląskim z rodu Piastów, a także z całej dynastii był przedwcześnie zmarły Jerzy IV Wilhelm książę Brzegu, Wołowa i Legnicy do 1675 r. Ostatnim męskim przedstawicielem dynastii Piastów był Ferdynand II baron (Freiherr) von und zu Hohenstein (z linii Piastów cieszyńskich) zmarły w 1706 r.
Drzewo genealogiczne.
Władysław II Wygnaniec

</doc>
<doc id="10979" url="https://pl.wikipedia.org/wiki?curid=10979" title="Bioinformatyka">
Bioinformatyka

Bioinformatyka – interdyscyplinarna dziedzina łącząca nauki biologiczne i informatyczne. 
Obejmuje rozwój metod obliczeniowych służących do badania i symulacji struktury, funkcji i ewolucji genów, genomów i białek. Tworzy metody wykorzystywane do analizy i zarządzania informacji biologicznej gromadzonej w toku badań genomicznych oraz badań prowadzonych z zastosowaniem wysokoprzepustowych technik eksperymentalnych. Z bioinformatyką powiązane są: genomika, proteomika, lipidomika, metabolomika, transkryptomika i konektomika. W szerszym znaczeniu obejmuje także biokomputery i neuroinformatykę.
Wstęp.
Historia.
Termin „bioinformatyka” pojawił się po raz pierwszy w 1970 roku i odnosił się do badania procesów informatycznych w systemach biotycznych. Jego twórcami są Paulien Hogeweg i Ben Hesper. W ten sposób wyróżnili oni bioinformatykę jako osobną dziedzinę nauki obok biochemii i biofizyki.
Z bioinformatyką związana jest ściśle biologia molekularna. Na rozwój tej drugiej dziedziny miały wpływ przede wszystkim dwa dokonania w latach 50 XX wieku. Pierwszym z nich było odkrycie w 1953 r. przez Jamesa Watsona i Francisa Cricka struktury podwójnej helisy DNA przechowującego informację genetyczną we wszystkich organizmach żywych. Drugim było określenie przez F. Sangera w 1952 r. pełnej sekwencji aminokwasów insuliny. Eksperymenty biologiczne zaczęły generować ogromne ilości danych, które okazały się trudne do przechowywania i „ręcznego” przetwarzania. Z tego powodu wykorzystanie komputerów i informatyki stało się niezbędne przy pracy biologów.
Pionierką w tej dziedzinie była Margaret Oakley Dayhoff – twórczyni pierwszej bioinformatycznej bazy danych, w której zgromadziła wszystkie dostępne sekwencje białkowe. Dzięki kolejnym dokonaniom, takim jak zsekwencjonowanie po raz pierwszy pełnego genomu DNA przez Fredericka Sangera, zapotrzebowanie na bioinformatykę znacznie się zwiększyło, a jej rozwój wyraźnie przyspieszył. W latach 80. XX wieku powstał GenBank, amerykańska bioinformatyczna baza danych zbierająca i gromadząca sekwencje nukleotydowe. Ponadto założono National Center for Biotechnology Information (NCBI) – organizację, która zajęła się zarządzaniem GenBankiem i Human Genome Project (HGP) – projekt naukowy, którego celem było poznanie ludzkiego genomu. W Europie powstała baza danych na Uniwersytecie w Genewie (SWISS-PROT) i European Molecular Biology Laboratory (EMBL). Dzięki dalszym badaniom i postępowi w bioinformatyce możliwe było między innymi zsekwencjonowanie w 2001 r. ludzkiego genomu.
Cele.
Szybki rozwój genomiki i biologii molekularnej doprowadził do powstawania ogromnej ilości informacji, które były wynikami przeprowadzonych eksperymentów w tych dziedzinach. Biolodzy w swojej pracy byli zmuszeni do skorzystania z komputerów i informatyki na dwóch etapach:
Bioinformatyka jest dziedziną wiedzy dla której biologia i związane z nią problemy są przyczyną działania, natomiast informatyka wraz z matematyką dostarczają narzędzi do ich rozwiązania. Po pierwsze pociąga to za sobą powstanie i zarządzanie zaawansowanymi bazami danych, w których mogą być przechowywane i efektywnie eksplorowane dane biologiczne. Drugą ważną częścią bioinformatyki jest aspekt obliczeniowy, czyli wykorzystanie komputerów do przetwarzania danych. Matematyka pozwala przy pomocy równań modelować pewne zjawiska, ale nie jest to wystarczające. Potrzebne są przede wszystkim efektywne algorytmy i programy komputerowe konstruujące rozwiązania. Przykładem są metody do lokalizowania genów w sekwencjach białkowych, aby przewidzieć ich strukturę i/lub funkcję i przydzielić tym samym daną sekwencję białkową do rodziny pokrewnych sekwencji.
Celem bioinformatyki jest pomoc w zrozumieniu funkcjonowania mechanizmów organizmów żywych i procesów biologicznych. Jest wykorzystywana między innymi do dopasowywania sekwencji, odnajdywania genów, przewidywania struktur białek, ale również znajduje zastosowanie także w wiele pokrewnych dziedzin takich jak biotechnologia czy medycyna. Przyczynia się to między innymi do szybszego projektowania leków czy też wykonywania analiz DNA w medycynie sądowej.
Stosunek do innych dziedzin wiedzy.
Bioinformatyka jest ściśle związana z biologią obliczeniową. Podział między obiema dziedzinami przebiega na styku nauki i technologii. Biologia obliczeniowa opracowuje modele ilościowe zagadnień biologicznych bazujące na sformułowaniach matematycznych, natomiast bioinformatyka korzystając z tych modeli tworzy algorytmy dające rozwiązania. Bioinformatyka zajmuje się więc rozwijaniem narzędzi do analiz sekwencji, strukturalnych, funkcjonalnych oraz systemowych oraz narzędzi do przetwarzania informacji przechowywanych w bazach danych.
Podział bioinformatyki.
W celu analizy danych biologicznych przy pomocy bioinformatyki tworzone są programy, które używają algorytmów z teorii grafów, sztucznej inteligencji czy eksploracji danych. Algorytmy są natomiast zależne od podstaw teoretycznych, takich jak matematyka dyskretna czy statystyka.
Analiza sekwencji DNA.
Sekwencjonowanie DNA to analiza, której celem jest poznanie kolejności ułożenia nukleotydów (tworzących informację genetyczną) wzdłuż nici DNA w komórkach danego osobnika. Dalsza analiza pozwala również na poznanie funkcji jakie pełnią określone fragmenty genów organizmów eukariotycznych i prokariotycznych. Ustalenie tych informacji umożliwia badaczom na posługiwanie się skolonowanaymi odcinkami DNA, jako narzędziami badawczymi do różnych celów. Technologia ta zmieniła także podejście do zastosowań praktycznych między innymi w farmakologii i medycynie.
Stosowaną do niedawna metodą rozpoznawania określonych sekwencji była metoda laboratoryjna poprzez elektroforezę w żelu, która pomija etap informatyczny i pozwala na odczytanie sekwencji stosunkowo krótkich łańcuchów DNA. Kolejną metodą poznawania sekwencji DNA jest sekwencjonowanie poprzez hybrydyzację, która akceptuje cząsteczki nawet parokrotnie dłuższe, wymaga ona za to wspomagania algorytmicznego.
Pierwsze maszyny do automatycznego sekwencjonowania powstały w latach siedemdziesiątych. Opierały się one na metodzie terminacji łańcucha, za którą w 1974 r. biochemicy Fred Sanger i Walter Gilbert otrzymali Nagrodę Nobla. Od tamtego momentu technologia ta stała się w pełni zautomatyzowana, a zasób zgromadzonych danych genomowych znacząco wzrósł. Powodem tego jest niski koszt takich operacji oraz możliwość pracy nad większymi genomami. Współczesne maszyny do sekwencjonowania są bardzo wydajne i mogą odkodować około 1,5 miliona zasad w ciągu 24h.
Wyznaczanie pierwszorzędowej struktury DNA organizmów stanowi, będąc pierwszym krokiem w kierunku poznania i zrozumienia genomów i zakodowanych w nich funkcji, ważną pozycję w prowadzonych współcześnie badaniach. Jednym z przykładowych projektów jest Projekt poznania ludzkiego genomu (ang. Human Genome Project, HUGO Project), realizowany w laboratoriach na całym świecie. Jest to program mający na celu poznanie sekwencji wszystkich komplementarnych par zasad, tworzących genom ludzki.
Kolejnym narzędziem stosowanym w bioinformatyce jest program BLAST (ang. Basic Local Aligment Search Tool). Służy on do lokalnego przyrównywania sekwencji aminokwasów białek lub nukleotydów DNA. Jest to jeden z najczęściej używanych programów tego typu ze względu na zastosowanie mechanizmu heurystycznego i dużo większą szybkością działania.
Adnotacja genomu.
Adnotacja genomu stanowi etap w procesie analizy danego genomu. Następuje po zidentyfikowaniu sekwencji kodujących. Polega na przypisywaniu odnalezionym genom (a właściwie ich białkowym produktom) funkcji i roli jaką pełnią w komórce oraz określa wszystko co może być dokonane w sekwencji genomu za pomocą obliczeń.
Adnotacja dzieli się na trzy główne etapy:
Istnieje wiele różnych organizacji w świecie nauki, których jednym z głównych przedsięwzięć jest adnotacja genomów. Efektem ich pracy są powszechnie dostępne biologiczne bazy danych. Są to między innymi:
Obliczenia dotyczące relacji ewolucyjnych.
Biologia ewolucyjna zajmuje się badaniem pochodzenia gatunków od wspólnych przodków, ich zmianami i różnicowaniem w czasie. Stara się wyjaśnić przystosowania organizmów do środowiska oraz przyczyny ich zróżnicowania. Jest to dziedzina interdyscyplinarna w której informatyka znalazła swoje zastosowanie pozwalając naukowcom na:
Porównywanie genomów.
Porównywanie genomów stanowi część badań biologicznych w których to porównywane są ze sobą cechy genetyczne odrębnych organizmów lub ustalenie zgodności genowej. Genetyczne cechy zawierać mogą sekwencje DNA, geny, sekwencje regulatorowe oraz inne. Złożoność genomów stanowi bardzo wiele zaskakujących wyzwań dla rozwoju matematycznego modelowania i algorytmów, które uciekają się do spektrum algorytmicznych, statystycznych oraz matematycznych technik, z precyzyjnych parametrów i przybliżonych algorytmów.
Analiza mutacji nowotworowych.
Istotnym aspektem bioinformatyki stał się rozwój infrastruktury odpowiedzialnej za badania nad chorobami nowotworowymi. W takich przypadkach genomy zarażonych komórek są zwykle rearanżowane w kompleksy. W celu zidentyfikowania nieznanych poprzednio punktowych mutacji, znajdujących się w genach nowotworowych, stosuje się próby masowego sekwencjonowania. Bioinformatycy tworzą nowe algorytmy i oprogramowanie do porównania wzrastającej kolekcji sekwencji ludzkiego genomu. Rodzajem danych, który wymaga ciągłego rozwoju informatycznego jest analiza zmian patologicznych, które znajdują się w wielu nawracających się nowotworach.
Ekspresja genów i analiza białek.
Analiza ekspresji genów.
Ekspresja genów jest wieloetapowym procesem o dużym zapotrzebowaniu energetycznym, którego celem jest utworzenie białek lub cząsteczek RNA. Może ona zostać zdeterminowana m.in. poprzez wykonanie pomiaru poziomu matrycowego RNA. Istnieje wiele metod na zbadanie poziomu ekspresji, niektórymi z nich są np. stosowanie mikromacierzy DNA, równoległa sekwencja masowa (MPSS) czy hybrydyzacja in-situ, do której używa się fluorescencyjnych sond DNA, a następnie używając specjalnie przystosowanego mikroskopu obserwuje się materiał badawczy. Cechą technik stosowanych do odczytywania jest niedokładność i możliwość występowania błędów ze względu na występujące mutacje oraz niemożność uzyskania idealnej próbki materiału. Stanowi to pole do zastosowania narzędzi bioinformatycznych, dzięki którym za pomocą komputerów możliwa jest naprawa błędów i poprawny odczyt danych.
Analiza regulacji.
Procesy, o których mówimy cechują się wysokim zapotrzebowaniem energetycznym, dlatego też konieczna jest ich precyzyjna regulacja. Odpowiada za nią fragment genu - promotor. Kontroluje on m.in. częstość zachodzenia transkrypcji, podczas której powstają transkrypty na podstawie których syntezowane są odpowiednia białka oraz aktywację i inaktywację białek po ich syntezie. Analizując regulację jesteśmy w stanie np. porównać różne etapy cyklu komórkowego w określonych warunkach fizjologicznych.
Analiza białek.
Analiza struktur białkowych pozwala zidentyfikować dane białko i przy odpowiednich metodach badawczych poznawać funkcje tego białka, dzięki czemu jesteśmy w stanie produkować m.in. skuteczniejsze lekarstwa. Do analizy strukturalnej białek wykorzystuje się mikromacierze białkowe i spektrometrię masową wysokiej przepustowości. Zwłaszcza ta druga metoda zyskuje na popularności dzięki osiąganej wysokiej wydajności w analizie struktur białkowych. Podobnie jak przy analizie ekspresji genów pojawiają się problemy z dopasowywaniem bardzo dużych ilości danych do siebie i z ich analizą statystyczną, tworząc tym samym miejsce na zastosowanie narzędzi bioinformatycznych.
Bioinformatyka strukturalna.
Bioinformatyka strukturalna jest gałęzią bioinformatyki, związaną z analizą i prognozą trójwymiarowej struktury biologicznych makromolekuł takich jak białka, RNA czy DNA. Bioinformatyka strukturalna może być spostrzegana jako część komputerowej biologii strukturalnej.
Przewidywanie struktury białka jest jednym z ważnych zastosowaniem bioinformatyki. Struktura pierwszorzędowa białka może być łatwo określona z sekwencji w genie, która go koduje. W zdecydowanej większości przypadków, ta pierwszorzędowa struktura określa unikalnie strukturę w jej oryginalnym środowisku (wyjątkiem jest np. choroba wściekłych krów). Wiedza na temat tej struktury jest ważna w rozumieniu funkcji białek.
Jednym z kluczowych pomysłów w bioinformatyce jest homologia. W genomicznej gałęzi bioinformatyki, homologia jest używana do przewidywania funkcji genu: jeśli sekwencja genu A, której funkcja jest znana, jest homologiczna z sekwencją genu B, której funkcja jest nieznana, to można wnioskować, że B ma wspólną funkcje genem A. W strukturalnej gałęzi bioinformatyki, homologia jest używana do określenia które części białka są ważne w tworzeniu się struktury i interakcji z innymi białkami. W technice zwanej modelowanie homologiczne ta informacja jest używana do przewidywania struktury białka gdy struktura białka homologicznego jest znana. To pozostaje obecnie jedyną drogą do niezawodnego przewidywania struktury białka.
Bazy danych.
Bioinformatyczne bazy danych to bardzo duże zbiory informacji, składające się w głównej mierze z sekwencji DNA/RNA. Ich tworzenie jest jednym z najważniejszych zastosowań bioinformatyki, ponieważ są one niezbędne przy badaniach naukowych. Początkowo podstawowymi kryteriami przy tworzeniu baz danych był sposób zbierania, katalogowania i wyszukiwania informacji z już zgromadzonych zasobów. Z czasem zaczęły powstawać bazy danych pozwalające uzyskać dodatkowe informacje np. na temat ewolucyjnych zależności pomiędzy sekwencjami dla danych grup organizmów. Dzięki temu możliwy był szybki rozwój między innymi genomiki. Informacje zgromadzone w biologicznych bazach danych nie są niezmienne i ostateczne. Każda sekwencja w bazach jest wynikiem eksperymentu o określonej dokładności. Z tego powodu czasami zdarza się, że opublikowana w bazie dane zawierają błędy.
Biologiczna baza danych powinna się charakteryzować:
Bazy danych były początkowo tworzone przez biologów molekularnych i biochemików, ale obecnie dokłada się starań, aby były one czytelne i zrozumiałe dla niespecjalistów z różnych dziedzin nauk biologicznych i im pokrewnych.
Oprogramowanie i narzędzia.
Zakres dostępnego oprogramowania przeznaczonego dla bioinformatyki zaczyna się od narzędzi korzystających z linii poleceń i kończy na programach graficznych i usługach internetowych.
Oprogramowanie o otwartym kodzie źródłowym.
Wiele spośród narzędzi i oprogramowania wykorzystywanych w bioinformatyce jest dostępnych za darmo lub w postaci otwartego kodu źródłowego. Połączenie ciągłego zapotrzebowania na nowe algorytmy służące do analizy i swobodny dostęp do kodu programów umożliwiło rozwój darmowych programów. Wszystkie grupy badawcze mogą przyczynić się to ich ulepszenia. Darmowe oprogramowanie przyczynia się również do tworzenia pewnych standardów i integracji bioinformatycznych danych.
Fundacja Bioinformatyki Open Source (The Open Bioinformatics Foundation (O|B|F)) jest organizacją non-profit, która zajmuje się promocją wolnego oprogramowania w bioinformatyce. Jest ona odpowiedzialna za takie projekty jak BioPerl, BioJava i Biopython. Ponadto wspiera coroczną konferencję związaną z oprogramowanie o otwartym kodzie wykorzystywanym w bioinformatyce (Bioinformatics Open Source Conference (BOSC)).
Usługi internetowe.
Interfejsy oparte o protokoły SOAP i REST zostały szeroko opracowane dla szerokiej gamy zastosowań bioinformatycznych, pozwalając aplikacji działającej na komputerze w jednej części świata używać algorytmów, danych i zasobów obliczeniowych serwerów w innych częściach świata. Główne korzyści wynikają z faktu, że użytkownicy końcowi nie mają do czynienia z oprogramowaniem i utrzymaniem bazy danych. Podstawowe usługi bioinformatyczne zostały podzielone przez Europejski Instytut Bioinformatyki (EBI) na trzy kategorie:
Inne.
Komputery DNA.
Komputer DNA jest to zbiór wyselekcjonowanych łańcuchów DNA, których kombinacja pozwala na rozwiązanie postawionego problemu. Komputery DNA charakteryzuje się wysokim stopniem równoległości, dzięki czemu powinny umożliwić rozwiązywanie problemów wymagających wielu obliczeń równoległych. Pierwsze komputery tego typu powstały na początku XXI wieku.
Kryptografia molekularna.
Cząsteczki DNA mogą być wykorzystywane do symetrycznych algorytmów jednorazowych (one-time-pad) z operacjami podstawiania oraz XOR. Kluczem jest łańcuch DNA, który musi spełniać trzy warunki: musi być przynajmniej tak długi jak tekst do zaszyfrowania, musi być losowy oraz może być wykorzystany tylko raz. Łańcuch ten złożony jest z losowo wybranych krótkich sekwencji oligonukleotydów. Każdy segment łańcucha zaczyna i kończy się tak zwanymi stoperami, między nimi znajduje się tekst zaszyfrowany oraz tekst jawny.

</doc>
<doc id="10981" url="https://pl.wikipedia.org/wiki?curid=10981" title="Stabilność struktury (statystyka)">
Stabilność struktury (statystyka)

Stabilność struktury – własność rozkładów zmiennych losowych.
Rozkład prawdopodobieństwa zmiennej losowej ma własność stabilności struktury, kiedy rozkład prawdopodobieństwa sumy bardzo wielu takich niezależnych zmiennych losowych jest zadany takim samym (co do formy matematycznej) rozkładem.
Przykład: zgodnie z centralnym twierdzeniem granicznym rozkład sumy wielu niezależnych zmiennych losowych o rozkładzie Gaussa jest także zadany rozkładem Gaussa, w granicy sumy bardzo wielu składników.
Rozkłady prawdopodobieństwa zmiennych losowych można podzielić na dwie ogólne klasy: takie które mają skończona wariancję, i takie które mają wariancję niezdefiniowaną (odpowiednie wyrażenie całkowe jest rozbieżne lub źle zdefiniowane). W klasie rozkładów o skończonej wariancji jedynym rozkładem strukturalnie stabilnym jest rozkład Gaussa. W klasie o niezdefiniowanej wariancji, rozkłady strukturalnie stabilne tworzą rodzinę rozkładów Lévy’ego.
Rozkłady stabilne (według Chinczyna i Lévy’ego).
Paul Pierre Lévy i Aleksander Chinczyn wyznaczyli pełną klasę rozkładów stabilnych. Najogólniejsza postać funkcji charakterystycznej jest dana następującym wzorem:
gdzie wykładnik formula_2 formula_3 jest dodatnim czynnikiem skalującym, średnia formula_4 jest dowolną liczbą rzeczywistą, natomiast formula_5 jest parametrem asymetrii rozkładu.
Wszystkie stabilne procesy Lévy’ego, dla których formula_11 mają nieskończoną wariancję.

</doc>
<doc id="10983" url="https://pl.wikipedia.org/wiki?curid=10983" title="Logo (język programowania)">
Logo (język programowania)

Logo (gr. λόγος ["logos"] – „słowo, myśl”) – język programowania stworzony jako narzędzie do nauczania informatyki i matematyki. Składa się z gotowych elementarnych procedur, które służą do definiowania procedur użytkownika. Został zaprojektowany przez pracującego pod koniec lat 60. XX wieku na MIT Seymoura Paperta, który inspirował się pracami szwajcarskiego psychologa i pedagoga Jeana Piageta.
Język Logo oparty jest na LISP z inną składnią i używa tzw. „grafiki żółwia” (ang. "turtle graphics").
Programowanie żółwia.
Za pomocą następujących komend:
 ;komendy angielskie
 FORWARD 100
 LEFT 90
 FORWARD 100
 LEFT 90
 FORWARD 100
 LEFT 90
 FORWARD 100
 ;komendy polskie
 naprzód 100
 lewo 90
 naprzód 100
 lewo 90
 naprzód 100
 lewo 90
 naprzód 100
można sprawić, że żółw narysuje kwadrat o boku 100.
Komendy:
 ;komendy angielskie
 FORWARD 100
 RIGHT 120
 FORWARD 100
 RIGHT 120
 FORWARD 100
 ;komendy polskie
 naprzód 100
 prawo 120
 naprzód 100
 prawo 120
 naprzód 100
narysują trójkąt równoboczny.
W Logo używać można pętli. Powyższy kwadrat narysować można również tak:
REPEAT 4 [FORWARD 100 LEFT 90]
powtórz 4 [naprzód 100 lewo 90]
Komendy żółwia można grupować i tworzyć własne "procedury" np.:
 ;angielskie
 TO KWADRAT
 REPEAT 4 [FORWARD 100 LEFT 90]
 END
 ;polskie
 oto kwadrat
 powtórz 4 [naprzód 100 lewo 90]
 już
teraz, po napisaniu KWADRAT, żółw „będzie wiedział”, co narysować.
Istnieje również implementacja języka Logo o nazwie Imagine, w której można realizować obiektowy model programowania w oparciu o klasy i obiekty.
Pełny paradygmat programowania obiektowego implementuje dialekt POOL (Parallel Object Oriented LOGO), pozwalając m.in. na definiowanie klas, stosowanie dziedziczenia i tworzenie funkcji wirtualnych. Charakterystyczną cechą jest implementacja żółwi jako obiektów aktywnych oraz programowanie współbieżne. Programy w dialekcie POOL są kompilowane.
Logo w Polsce.
Logo uzyskało w Polsce popularność m.in. dzięki magazynowi „Bajtek”. Czasopismo to w dziale „Programować może każdy” prowadziło kurs programowania w Logo, a w 1986 Wojciech Zientara, redaktor tego działu, przygotował polską wersję dla komputera Atari.
Cele edukacyjne języka przyczyniły się do rozpowszechnienia tego spolszczenia również w innych czasopismach, w wersjach dla innych komputerów i w książkach, które wtedy zaczęły się pojawiać. Wśród pierwszych książek wymienić można dwie części „"LOGO na Sinclair Spectrum"” (1987, , ) i inne publikacje profesora UW, dr. hab. Stanisława Waligórskiego czy „"Atari Logo – komputerowe przygody"” (1991, ) i inne prace (m.in. dla studentów i nauczycieli) profesora Ryszarda Tadeusiewicza.
Upowszechnienie komputerów osobistych sprawiło, że w połowie lat 80. XX wieku w ramach projektów rządowych zlecono opracowanie i wdrożenie do produkcji seryjnej sprzętu i oprogramowania profesjonalnych systemów wielomikrokomputerowych i mikrokomputera szkolnego. Ogłoszony konkurs wygrał zespół Politechniki Poznańskiej. W rezultacie wdrożenia prowadzonego przez inżynierów Politechniki w ramach Przedsiębiorstwa Innowacyjno-Wdrożeniowego „AdvaCom” sp. z o.o. i konstruktorów Elwro powstały mikrokomputery serii Elwro 800, w tym przeznaczony dla edukacji Elwro 800 Junior, do którego opracowano m.in. polski kompilator Logo. Powstała też stosowna literatura dla użytkowników, w tym książka „"Leksykon LOGO"” (1990, ), której autorami byli Wojciech Cellary (współtwórca komputera) i Krzysztof Pielesiak (współtwórca kompilatora). Następnie rozpoczęto prace nad konstrukcją komputera Elwro 801AT zgodnego z IBM PC/AT, dla którego zespół AdvaCom opracował w 1992 r. nową wersję polskiego kompilatora nazwaną AC-Logo (od nazwy firmy). Wersja 1.0 programu powstała w czerwcu, a jej wdrożenie dla szkolnictwa prowadziła współpracująca z Elwro Ogólnopolska Fundacja Edukacji Komputerowej (OFEK). W rezultacie zgłaszanych uwag w grudniu 1992 wydano ostateczną wersję AC-Logo 1.20, dla której OFEK wydała "Podręcznik użytkownika AC-LOGO: wersja 1.2 dla IBM PC" (1994, ).
W późniejszych latach uznanie zyskała opracowana i promowana przez Ośrodek Edukacji Informatycznej i Zastosowań Komputerów (OEIiZK) w Warszawie polska wersja słowackiego programu Komeniusz Logo, dla której również wydano książkę "Wprowadzenie do języka i środowiska Logo Komeniusz" (2000, ). W 2003 r. zalecenie Ministra Edukacji Narodowej i Sportu uzyskała obiektowa następczyni Komeniusza – Imagine, znana w polskiej wersji OEIiZK jako "Logomocja, polska edycja Imagine". Od 2009 r. ministerstwo nie wydaje już zaleceń, ale ta wersja Logo jest wciąż najpopularniejsza w szkołach, choć nadal można zetknąć się z wykorzystaniem Komeniusz Logo, a nawet AC-Logo (uruchamianego w dosowej maszynie wirtualnej).
Strony WWW dotyczące programowania w Logo stają się rzadziej odwiedzane, gdyż zaczęto promować inne metody nauki programowania komputerów, np. Scratch czy Arduino.

</doc>
<doc id="10984" url="https://pl.wikipedia.org/wiki?curid=10984" title="Przelew (prawo)">
Przelew (prawo)

Przelew ( „dobrowolne ustąpienie”, stąd potoczne określenie „cesja”) – przeniesienie wierzytelności z majątku pierwotnego wierzyciela (zbywającego, cedenta) do majątku osoby trzeciej (nabywcy, cesjonariusza) na podstawie umowy zawartej między tymi osobami. 
Instytucja przelewu wierzytelności i bliźniacza do niej instytucja przejęcia długu są wyrazem obiektywizacji zobowiązań w nowoczesnym prawie cywilnym. Obiektywizacja ta polega na oderwaniu wierzytelności od podmiotu, któremu przysługuje, na tyle, że może ona stanowić samodzielny przedmiot obrotu - wierzytelność nie tylko nie upada wraz ze zbyciem przez wierzyciela, ale nawet nie zmienia swojej istoty. 
Przelew wierzytelności w prawie polskim regulują przepisy art. 509-517 Kodeksu cywilnego. 
Przelana może zostać każda wierzytelność, o ile nie sprzeciwia się to ustawie (np. zakaz z art. 449 kc), zastrzeżeniu umownemu () lub właściwości zobowiązania (np. przy zobowiązaniach alimentacyjnych) (art. 509 § 1 kc). 
Prawnym skutkiem przelewu jest przejście ze zbywającego na nabywcę wierzytelności wraz ze wszystkimi związanymi z nią prawami (art. 509 § 2 kc). Skutek ten następuje z mocy samej umowy (). Jeżeli przelew następuje w wykonaniu zobowiązania wynikającego z innej czynności prawnej, to jego ważność jest uzależniona od istnienia tego zobowiązania (art. 510 kc). Do ważności przelewu nie jest natomiast wymagana żadna szczególna forma, może być ona ustna albo - art. 514 kc zastrzega jedynie wymóg formy pisemnej do celów dowodowych, gdy wierzytelność jest stwierdzona pismem. 
Poza zmianą osoby wierzyciela przelew nie wprowadza żadnej zmiany samej treści wierzytelności. Dłużnik przelanej wierzytelności zachowuje wszelkie zarzuty, które miał wobec zbywającego (pierwotnego wierzyciela) w chwili powzięcia wiadomości o przelewie (art. 513 § 1 kc). Dlatego do przelania wierzytelności nie jest potrzebna zgoda dłużnika; jednakże aktem staranności ze strony zbywającego wierzytelności jest zawiadomienie go o tej umowie - w przeciwnym przypadku dłużnik może zwolnić się ze zobowiązania świadcząc zbywającemu (pierwotnemu wierzycielowi) (art. 512 kc). 
Należy podkreślić, że przelew nie prowadzi do wstąpienia nabywcy w miejsce zbywającego wierzytelności w danym stosunku zobowiązaniowym - do tego byłaby potrzebna umowa łącząca przelew i przejęcie długu. Przy przelewie wierzytelności z umowy wzajemnej cedent nadal pozostaje dłużnikiem w zakresie swego świadczenia. 
Od przelewu wierzytelności należy odróżnić wstąpienie w prawa zaspokojonego wierzyciela, uregulowane w art. 518 kc, które następuje z mocy prawa, tylko w określonych przypadkach i tylko do wysokości dokonanej zapłaty. 
W odróżnieniu od poprzednio obowiązującego Kodeksu zobowiązań, Kodeks cywilny nie zawiera ogólnej regulacji skutków ani trybu przejścia praw innych, niż prawa rzeczowe, w szczególności praw obligacyjnych. Przelew nie jest taką ogólną regulacją, tym niemniej w przypadkach nieuregulowanych przez prawo dopuszczalne jest stosowanie przepisów o przelewie przez analogię.

</doc>
<doc id="10987" url="https://pl.wikipedia.org/wiki?curid=10987" title="Ceres">
Ceres



</doc>
<doc id="10988" url="https://pl.wikipedia.org/wiki?curid=10988" title="(1) Ceres">
(1) Ceres

Ceres (symbol: ) – planeta karłowata krążąca wewnątrz pasa planetoid między orbitami Marsa i Jowisza. Ma średnicę 939 km i jest największym z ciał krążących wewnątrz tego pasa. Została odkryta 1 stycznia 1801 przez włoskiego astronoma Giuseppe Piazziego. Początkowo była określana jako planeta, po kilkudziesięciu latach zaczęto określać ją jako planetoidę. W sierpniu 2006 roku wprowadzono termin "planeta karłowata" i Ceres została zaliczona do tej grupy obiektów.
Odkrycie.
W 1766 roku astronom Johann Daniel Titius z Wittenbergi zauważył pewną prawidłowość dotyczącą odległości kolejnych planet od Słońca. Jeśli zacząć od 0, potem użyć liczb 3, 6, 12, 24, 48 itd., podwajając za każdym razem, do wyniku dodać 4 i podzielić przez 10, otrzymuje się ciąg niemal dokładnie odpowiadający odległościom kolejnych planet od Słońca, wyrażonych w jednostkach astronomicznych. Ta prawidłowość, znana obecnie jako reguła Titiusa-Bodego, zgadzała się dla sześciu znanych wtedy planet: Merkurego, Wenus, Ziemi, Marsa, Jowisza i Saturna, pod warunkiem, że zostawiło się dodatkowe puste miejsce pomiędzy Marsem i Jowiszem. W 1768 roku astronom Johann Elert Bode zacytował tę regułę w swoim dziele "Anleitung zur Kenntniss des gestirnten Himmels", nie podając jednak jej oryginalnego autora, co sprawiło, że przez długi czas była znana jako „prawo Bodego”. Kiedy William Herschel odkrył Urana w 1781 roku, okazało się, że znajduje się on prawie dokładnie w odległości przewidzianej przez tę regułę. To sprawiło, że astronomowie zaczęli poszukiwać planety pomiędzy Marsem a Jowiszem.
W 1800 roku Franz Xaver von Zach zaprosił 24 astronomów do nieformalnego klubu „Lilienthal Society”, którego celem miało być uporządkowanie wiedzy o Układzie Słonecznym. Klub ten był potem nazywany „Himmelspolizei” (Policją Nieba). Wśród jego członków znaleźli się William Herschel, Nevil Maskelyne, Charles Messier i Heinrich Wilhelm Olbers. Każdy z nich miał za zadanie obserwować 15° ekliptyki w poszukiwaniu brakującej planety. Korzystali oni z obserwatorium w Lilienthal, gdzie znajdował się największy wtedy teleskop w Europie.
Już kilka miesięcy później astronom nienależący do Policji Nieba dokonał oczekiwanego odkrycia. 1 stycznia 1801 roku Giuseppe Piazzi, główny astronom Uniwersytetu w Palermo na Sycylii, znalazł mały poruszający się obiekt w odległości dokładnie przewidzianej przez regułę Titusa-Bodego. Nazwał go Ceres Ferdinandae, na cześć Ceres, bogini upraw polowych i patronki Sycylii oraz ku czci swojego patrona Ferdynanda III Toskańskego. Piazzi początkowo myślał, że jest to kometa, ale brak komy sugerował, że jest to planeta.
W lutym tego samego roku, po tym, jak była obserwowana na przestrzeni około 9°, Ceres przestała być widoczna, niknąc w blasku Słońca. Obliczeniem jej trajektorii zajął się wtedy młody matematyk i astronom, 24-letni Carl Friedrich Gauss, który sprowadził zadanie do równania ósmego stopnia i rozwiązał je. Na podstawie jego obliczeń Ceres została ponownie zaobserwowana przez von Zacha i Wilhelma Olbersa. Parametry tej trajektorii pasowały do „brakującej planety”, wobec czego została ona oficjalnie uznana za ósmą (Neptuna jeszcze wtedy nie znano) planetę Układu Słonecznego. W 1802 roku Heinrich Olbers odkrył kolejny obiekt w tym samym obszarze i nazwał go Pallas. Do 1807 roku dalsze obserwacje pozwoliły wykryć kolejne dwa obiekty w tym regionie, nazwane Junona i Westa. Wojny napoleońskie wstrzymały dalsze odkrycia. Obserwatorium w Lilienthal zostało splądrowane, a większość wyników obserwacji utracona. Kolejny obiekt ((5) Astraea), został odkryty dopiero w 1845 roku. Gdy w coraz krótszych odstępach czasu zaczęto odkrywać kolejne obiekty, zaliczanie ich do planet stało się niewygodne. W latach 50. XIX wieku Alexander von Humboldt rozpowszechnił wymyśloną wcześniej przez Herschela nazwę "asteroidy", która jest używana do dzisiaj w krajach anglosaskich.
Orbita.
(1) Ceres porusza się wokół Słońca w środku głównego pasa planetoid, w średniej odległości 2,767 j.a. od Słońca. Najmniejsza odległość Ceres od Słońca (peryhelium) wynosi 2,55 j.a., największa zaś (aphelium) to 2,98 j.a. Okres orbitalny wynosi 4 lata i 220 dni. Orbita Ceres nachylona jest względem ekliptyki pod kątem 10,6°, mimośród zaś ma wartość 0,0786.
Planetoida ma parametry orbity podobne do rodziny planetoidy Gefion, nazywanej dawniej rodziną Ceres lub rodziną Minervy. Jednak zarówno Minerva, jak i Ceres różnią się właściwościami spektralnymi powierzchni od członków tej rodziny i są uznawane za „intruzów”: nie łączy ich wspólne pochodzenie.
Właściwości fizyczne.
Z Ziemi Ceres najlepiej obserwować podczas jej opozycji, może ona wtedy osiągnąć względną jasność 6,7. Można ją zatem dostrzec przez lornetkę.
Rozmiary Ceres to 964,4×964,2×891,8 km i wśród planetoid pasa głównego jest obiektem największym i najbardziej masywnym. Jej masa wynosi ok. 9,4×1020 kg i stanowi – jak się przypuszcza – 1/3 masy wszystkich obiektów z pasa planetoid. Wokół swej własnej osi obraca się w czasie 9h 4m. Średnia gęstość materii, z której jest zbudowana, szacowana jest na 2,162±0,008 g/cm³.
Powierzchnia Ceres ma ciemny odcień, pokryta jest materiałem bogatym w węgiel. Stąd jej albedo jest także bardzo małe – 0,09. Badania radarowe wykazały, że powierzchnię Ceres pokrywa drobnoziarnisty pył, zwany regolitem.
Obserwacje szczegółów na powierzchni tej planety karłowatej stały się możliwe dopiero po wyniesieniu na orbitę okołoziemską Kosmicznego Teleskopu Hubble’a, przez który dostrzeżono ciemną plamę (nazwaną „Piazzi” od nazwiska odkrywcy) o średnicy ok. 250 km. Dalsze obserwacje pozwoliły zidentyfikować pewną jasną formację o średnicy początkowo szacowanej na 400 km.
Dokładniejsze obserwacje powierzchni Ceres przeprowadziła w latach 2014–2018 sonda kosmiczna Dawn.
Wnętrze Ceres składa się z dużego skalnego jądra, ponad którym rozciąga się warstwa lodu wodnego i cienka skorupa zewnętrzna z lekkich minerałów. Podczas tworzenia się Układu Słonecznego Ceres przechodziła bogatą ewolucję, podczas której ciepło wydzielające się z jej wnętrza roztapiało lód i utworzyło wewnętrzny płaszcz z ciekłej wody, wypychając ją ku górze. Cięższe pierwiastki i minerały (np. krzem) wędrowały ku jądru. Jak się ocenia masa Ceres to od 17 do 27% masy całego pasa planetoid. Woda – jej ilość pięciokrotnie przewyższa ilość słodkiej wody na Ziemi.
Mimo swej „planetarnej budowy” – zdecydowanie innej niż w przypadku pozostałych planetoid – Ceres nie rozwinęła się do postaci pełnoprawnej planety. Prawdopodobnie przeszkadzały jej w tym ogromne siły grawitacyjne ze strony Jowisza i Marsa.
Nowa definicja – planeta karłowata.
24 sierpnia 2006 roku jeden z komitetów Międzynarodowej Unii Astronomicznej zaproponował, aby zmienić definicję „planety” – „za planetę uważa się ciało niebieskie o masie wystarczającej na to, aby pod wpływem własnej grawitacji przyjęło mniej więcej kulisty kształt, nie dzielące swojej orbity i jej bezpośredniego otoczenia z innymi ciałami jemu podobnymi oraz obiegające gwiazdę centralną, samo natomiast nie będące gwiazdą lub księżycem”. Stworzono również nowe określenie na małe obiekty – planety karłowate. Do tej kategorii ciał niebieskich (które nie są pełnoprawnymi planetami) została zaliczona (1) Ceres oraz (134340) Pluton, (136199) Eris, (136108) Haumea i (136472) Makemake.
Badania Ceres.
Od końca 2014 roku bezpośrednie obserwacje Ceres prowadziła amerykańska sonda kosmiczna Dawn. Misja miała na celu zbadanie składu i struktury planety karłowatej, która najprawdopodobniej jest złożona z pierwotnej materii Układu Słonecznego o znaczącej zawartości wody. 6 marca 2015 roku sonda weszła na orbitę wokół Ceres i kontynuowała obserwacje aż do momentu wyczerpania zapasów paliwa 31 października 2018 roku. 

</doc>
<doc id="10989" url="https://pl.wikipedia.org/wiki?curid=10989" title="Korea">
Korea

Korea ( "Chosŏn", "Han'guk", "Cháoxiǎn") – kraina historyczna na Półwyspie Koreańskim we wschodniej Azji; obszar zamieszkany przez jednolitą grupę etniczną – Koreańczyków. 
Po zakończeniu II wojny światowej, w 1945 roku, podzielona na dwa państwa: Koreę Południową (Republika Korei) i Koreę Północną (Koreańska Republika Ludowo-Demokratyczna). Od 1948 do 1950 roku, kiedy wybuchła wojna koreańska granica pomiędzy obiema państwami koreańskimi przebiegała dokładnie przez równoleżnik 38°, jednak od 1953 roku granica ta uległa zmianom. 
Dla reprezentowania „Korei”, czyli połączonej reprezentacji obu państw koreańskich, na międzynarodowych zawodach sportowych (np. na Zimowych Igrzyskach Olimpijskich w 2018 roku), często używana jest Flaga Zjednoczenia, niebędąca jednak oficjalną flagą żadnego z krajów.
Wprowadzenie do historii Korei.
Archeologiczne i paleontologiczne dowody wskazują, że ludzie żyli już na terenach dzisiejszej Korei 70 000 lat temu, a 2,5 miliona lat temu przodkowie człowieka. Przez większą część poprzedniego tysiąclecia Korea była politycznie jednym państwem z własnym językiem.
W IV oraz V w. p.n.e. istniało państwo Go-Joseon, pokonane w 108 p.n.e. przez chińską dynastię Han. Po tym okresie, w I w. p.n.e., powstały trzy niezależne królestwa – Goguryeo, Baekje i Silla. Powstanie ich rozpoczęło nowy okres Trzech Królestw Korei, który sporo wniósł dla rozwoju kultury koreańskiej oraz japońskiej.
W dawnych tekstach chińskich Korea nazywana jest "Kumsu Kangsan", co oznacza dosłownie „rzeka i góry wyszyte na jedwabiu”. Chińczycy wcześnie docenili umiejętności Koreańczyków w produkcji najlepszego jedwabiu na świecie. W wieku VII oraz VIII istniały wodne i lądowe szlaki handlowe z Korei do krajów arabskich. Od roku 751 do sporządzania zapisów używano w Korei drewnianych bloków. W roku 1232, na długo przed wynalazkiem Gutenberga, po raz pierwszy zastosowano metalowe ruchome czcionki do publikacji tekstów. Podczas okresu Goryeo (918–1392 r. n.e.) przemysł jedwabniczy rozpowszechnił się na całym obszarze Korei, a wyroby ceramiczne zrobione z kolorowego szkliwa (zwanego celadonem) stały się koreańską specjalnością. Gwałtowny wzrost kultury w okresie Joseon (1392-1897 r.) spowodowany był rozpowszechnianiem się kultury Chin z okresu dynastii Ming. W okresie tym rozwinęła się tradycyjna sztuka i rzemiosła, takie jak produkcja celadonu, jedwabiu, papieru, ubrań oraz wachlarzy. W okresie tym powstał także koreański alfabet, hangeul. Wybudowano także pierwszy na świecie pancerny okręt wojenny.
Między XVII a XIX wiekiem Korea pozostawała w zależności od Chin. Od 1895 niepodległa (od 1897 jako Cesarstwo Koreańskie), od 1910 – pod władzą Japonii. W 1945 podzielona na radziecką i amerykańską strefę okupacyjną. 
Obecnie Korea podzielona jest na dwa państwa: Republikę Korei oraz Koreańską Republikę Ludowo-Demokratyczną.
Korea Północna oficjalnie propaguje politykę samowystarczalności ("Dżucze"), jednakże jest państwem zależnym od pomocy m.in. Chińskiej Republiki Ludowej, Federacji Rosyjskiej. Dla kontrastu, Korea Południowa, której gospodarka jest wolnorynkowa, jest jedenastym najlepiej rozwiniętym ekonomicznie krajem na świecie. Oba kraje twierdzą, że starają się doprowadzić do zjednoczenia całego Półwyspu Koreańskiego. Każde jednak chce wprowadzić na terenie całego półwyspu swoją ideologię i system polityczny. Istniały też próby zjednoczenia obu państw jako federacji z zachowaniem oddzielnych rządów oraz systemów politycznych i gospodarczych.
Zjednoczenie Korei.
Państwa koreańskie przeprowadziły szereg rozmów na temat zjednoczenia. Jednak, głównie ze względu na różnice ideologiczne i polityczne, żadna z nich nie przyniosła rozwiązania. W świadomości Koreańczyków jednakże nie ginie myśl o kulturowej i narodowej bliskości obu państw, a wiele rodzin podzielonych jest sztuczną granicą. Należy zauważyć, że od czasu formalnego zakończenia wojny koreańskiej w 1953 roku obie Koree nie podpisały traktatu pokojowego, a więc oficjalnie są jeszcze w stanie wojny. 
Przeszkodą w ponownym zjednoczeniu może być także strach samych Koreańczyków przed potencjalnymi problemami, jakie mogą z tego wyniknąć. Obie Koree rozwijają się niezależnie, toteż ich gospodarka znajduje się na innym poziomie. W porównaniu do podobnego zjednoczenia Niemiec zauważyć należy, że stan gospodarki Korei Południowej jest gorszy niż Zachodnich Niemiec, a gospodarka Korei Północnej jest na znacznie gorszym poziomie niż we wschodnioniemieckim odpowiedniku. Kulturowo oba kraje także zaczynają się różnić, jednakże starokoreańskie tradycje i kultura są powszechnie znane. 
W 1991 roku na zawodach w tenisie stołowym w Chiba w Japonii drużyny narodowe obu Korei wystąpiły jako jedna drużyna Korei. W roku 2000 na Igrzyskach Olimpijskich w Sydney oraz w 2004 w Atenach, jak również na Zimowych Igrzyskach Olimpijskich w Pjongczangu w 2018 drużyny południowo- i północnokoreańska wystąpiły na rozpoczęciu pod wspólną flagą. Planowane było całkowite połączenie obu drużyn na Igrzyskach w Pekinie, jednak do tego nie doszło.
Tradycje.
Więzy rodzinne odgrywają olbrzymią rolę w relacjach rodzinnych, a także biznesowych. Kłanianie się jest ciągle dominującym sposobem witania się, choć podawanie ręki zdobywa coraz większą popularność. Tradycyjny koreański system wartości wywodzi się od konfucjanizmu, neokonfucjanizmu, buddyzmu, poszanowania przodków, a także, szczególnie ostatnimi czasy, chrześcijaństwa. Kuchnia koreańska, dzięki stosowaniu ostrych papryczek chilli, jest bardzo pikantna. Stałym elementem koreańskich posiłków jest kimchi oraz typowy dla kuchni azjatyckiej ryż.
Korea jest znana na świecie także dzięki sztukom walki. Z tego państwa wywodzą się takie style, jak hapkido, hwarangdo, taekkyon, taekwondo i tukong musul.
Nazwy.
W języku koreańskim Korea zwana jest „Hanguk” (한국; 韓國) w Korei Południowej, a „Joseon” (조선; 朝鮮) w Północnej. Każda z tych nazw dotyczy także obszaru, na którym jest używana. Nazwa „Korea” lub czasami „Corea” (obie wywodzące się z Goryeo (고려; 高麗)) jest neutralną nazwą używaną w odniesieniu do obu państw. Chińskie znaki 高麗 w Chinach wymawiane są jako Gāolì, co Marco Polo zapisał jako "Cauli".
Demografia.
Półwysep Koreański zamieszkany jest głównie przez Koreańczyków. Mieszka tam także niewielka liczba Chińczyków (około 20 000) w Korei Południowej i niewielkie grupy Chińczyków i Japończyków w Korei Północnej. Liczbę mieszkańców obu Korei szacuje się na 77 milionów ludzi.
Geografia.
Korea znajduje się na Półwyspie Koreańskim w północno-wschodniej Azji. Od Chin dzieli ją rzeka Yalu (kor. "Amnok") na północy i Morze Żółte na zachodzie. Od Japonii Morze Japońskie na wschodzie. Korea ma także krótką granicę z Rosją wzdłuż rzeki Tuman.

</doc>
<doc id="10990" url="https://pl.wikipedia.org/wiki?curid=10990" title="Achromat">
Achromat

Achromat, dublet achromatyczny – układ optyczny (np. obiektyw) składający się z dwóch soczewek, skupiającej i rozpraszającej, wykonanych z gatunków szkła o różnej dyspersji (np. szkła kronowego i flintowego) połączonych razem. Pozwala na korekcję aberracji chromatycznej dla światła o dwóch określonych długościach fal (zazwyczaj dla światła czerwonego i niebieskiego). Dla innych długości fal aberracja nie zostaje całkowicie wyeliminowana, lecz znacznie zmniejszona – jest to tzw. chromatyzm wtórny.
Dokładniejszą korekcję aberracji chromatycznej zapewnia układ 3 lub więcej soczewek, np. apochromat.

</doc>
<doc id="10991" url="https://pl.wikipedia.org/wiki?curid=10991" title="Apochromat">
Apochromat

Apochromat (z gr. "apó" – od, "chrōma" – barwa, "chrōmatos" – dopełniacz barwy, "apochrōmatos" – odbarwiony) – układ soczewek (np. obiektyw) złożony z co najmniej dwóch soczewek ze szkła optycznego różnych gatunków, o różnych współczynnikach załamania i różnych dyspersjach – zależnościach współczynnika załamania światła od długości fali. W tym jednej ze szkła niskodyspersyjnego.
Dzięki takiemu zestawieniu aberracja chromatyczna jest całkowicie korygowana dla trzech różnych długości fali, np. dla barwy czerwonej, niebieskiej i żółtozielonej. Dla porównania, układ korygujący aberrację chromatyczną, złożony z dwóch soczewek ze zwykłych szkieł optycznych (achromat) pozwala na całkowitą korekcję tylko dla dwóch długości fali czerwonej i niebieskiej, zaś układ z 2 soczewek z których jedna jest wykonana z egzotycznego szkła nisko-dyspersyjnego pozwala przy umiarkowanej światłosile skonstruować apochromat skorygowany dla 3 barw czerwonej, żółtozielonej i niebieskiej, układy optyczne zwierające w swoim składzie trzy, cztery i więcej soczewek pozwalają skonstruować dobrze skorygowany (superachromat) – co najmniej dla czterech długości fali optycznej jak na przedstawionym wykresie.
Poniższy rysunek przedstawia przykładowy układ trzech soczewek typu superapochromat korygujący aberrację chromatyczną:

</doc>
<doc id="10992" url="https://pl.wikipedia.org/wiki?curid=10992" title="Lodospad">
Lodospad

Lodospad – stroma część lodowca pocięta szczelinami. Występuje zwykle kiedy lodowiec pokonuje stromy odcinek doliny albo próg karu. 
W terminologii wspinaczkowej lodospadem nazywamy także zamarznięte wodospady lub okresowe cieki wodne na ścianach skalnych,
które stanowią obszar zimowej działalności wspinaczkowej we wspinaczce lodowej.

</doc>
<doc id="10996" url="https://pl.wikipedia.org/wiki?curid=10996" title="Ściek (góry)">
Ściek (góry)

Ściek w terminologii górskiej oznacza drogę spływania wody z masywu górskiego lub zbocza. Zwykle każda ściana posiada swój własny ściek, często jest ich wiele, czasem da się wyodrębnić ściek główny i inne, mniejsze.
Ponieważ zjawiska erozyjne są przyspieszane przez obecność wody, ściek często wykształca wklęsłą formację górską, np. komin, czasem jednak może przebiegać zachodami, czy wyjątkowo, płytami. W zimie, zwykle zamarznięty, tworzy lodospad, co pozwala na uprawianie wspinaczki lodowej.

</doc>
<doc id="11000" url="https://pl.wikipedia.org/wiki?curid=11000" title="Komin (formacja skalna)">
Komin (formacja skalna)

Komin – we wspinaczce jest to pionowa formacja skalna posiadająca formę zagłębienia ograniczonego z trzech stron ścianami skalnymi (dwie ściany po bokach i jedna w głębi). Cechą charakterystyczną tej formacji jest szerokość wystarczająca do pomieszczenia wspinacza w jej wnętrzu. Podstawową techniką wspinaczki w kominie jest zapieraczka lub jej odmiana - rozpieraczka.
Formację węższą niż komin nazywa się rysą. Odmianą komina jest studnia krasowa. 
Należy odróżnić pojęcie komin stosowane we wspinaczce skalnej od pojęcia komin używanego w speleologii. Jest to inna formacja skalna występująca w jaskiniach. Dawniej kominami nazywano również pionowe, lub prawie pionowe pustki w jaskiniach charakteryzujące się długością kilkukrotnie większą od szerokości. We współczesnej speleologii noszą one nazwę studni.

</doc>
<doc id="11001" url="https://pl.wikipedia.org/wiki?curid=11001" title="Cisa">
Cisa

Cisa (, , , , , ) – rzeka w środkowej Europie, lewostronny dopływ Dunaju. Długość wynosi 966 km (201 km na Ukrainie, 597 km na Węgrzech, 168 km w Serbii; przed regulacją – 1419 km), powierzchnia zlewni – 157 218 km², średni przepływ u ujścia – 776 m³/s.
Przebieg.
Cisę dzieli się na trzy odcinki: górny – do ujścia Samoszu, środkowy – do ujścia Maruszy i dolny – do ujścia.
, wypływającej w Czarnohorze. Cisa początkowo płynie przez góry na południe, a u ujścia Vișeu ostro skręca na zachód. Na tym odcinku stanowi granicę ukraińsko-rumuńską (62 km). Dalej koło Sihotu Marmaroskiego Cisa wkracza do Kotliny Marmaroskiej.
Przez bramę między masywem Tupego a górami Oaș koło Chustu Cisa wypływa do Kotliny Panońskiej. Początkowo płynie przez jej ukraińską część zwaną Niziną Zakarpacką, następnie przez część węgierską – Równinę Satmarsko-Berehowską. Tutaj skręca na północ, okrążając od północy wysoczyznę Nyírség. Na tym odcinku przyjmuje swój pierwszy wielki dopływ – Samosz. Między miasteczkami Czop i Záhony na granicy węgiersko-ukraińskiej Cisa osiąga najdalej wysunięty na północ punkt swojego biegu. Stąd płynie na południowy zachód (na odcinku 6,5 km stanowi granicę węgiersko-słowacką), rozdzielając dwie podmokłe równiny – Bodrogköz na północy i Rétköz na południu. Następnie Cisa dociera do góry Tokaj, u stóp której przyjmuje swój kolejny wielki dopływ – Bodrog.
Od góry Tokaj dolina Cisy stanowi samodzielną jednostkę geomorfologiczną Wielkiej Niziny Węgierskiej. Oddziela Średniogórze Północnowęgierskie na północy, a następnie Międzyrzecze Dunaju i Cisy na zachodzie od Kraju Zacisańskiego na południowym wschodzie. Cisa płynie na południowy wschód – na tym odcinku przecina wielki sztuczny zbiornik wodny Cisa – po czym stopniowo skręca na południe. Mniej więcej od Szolnoku, gdzie uchodzi do niej Zagyva, Cisa płynie równolegle do Dunaju, około 80 km na wschód od niego. Na tym odcinku Cisa przyjmuje dwa kolejne wielkie dopływy, Keresz i Maruszę, spływające z Kraju Zacisańskiego. Tuż na południe od ujścia Maruszy Cisa przecina granicę węgiersko-serbską. Na tym odcinku oddziela historyczną Baczkę i Banat. Cisa uchodzi do Dunaju naprzeciwko serbskiej wsi Novi Slankamen, w połowie drogi między Nowym Sadem a Belgradem.
Geografia.
Cisa jest najdłuższym dopływem Dunaju, tworzy też największą podzlewnię zlewni Dunaju. Pod względem przepływu jest drugim co do wielkości dopływem Dunaju – po Sawie. Dorzecze Cisy obejmuje terytoria pięciu państw, w jego obrębie mieszka ponad 14 mln ludzi. Największe miasta w zlewni Cisy to Użhorod na Ukrainie, Preszów i Koszyce na Słowacji, Târgu Mureș, Kluż-Napoka, Satu Mare, Baia Mare, Oradea, Hunedoara, Arad i Timișoara w Rumunii, Miszkolc, Nyíregyháza, Debreczyn, Kecskemét, Békéscsaba, Hódmezővásárhely i Segedyn na Węgrzech, Subotica i Zrenjanin w Serbii. Największym miastem, przez które Cisa przepływa, jest Segedyn.
Niemal na całej swej długości, z wyjątkiem odcinka źródłowego, Cisa jest typową rzeką nizinną. Spadek jest bardzo niewielki, zaledwie kilka centymetrów na kilometr, wobec czego nurt rzeki jest powolny. Do czasu regulacji w XIX wieku Cisa tworzyła bardzo szeroką terasę zalewową, podmokłą, pełną meandrów, starorzeczy i nadrzecznych wydm, po której płynęła siecią odnóg i kanałów. Rzeka nie miała wówczas właściwie stałego koryta – podczas kolejnych wezbrań nurt przemieszczał się swobodnie po terasie zalewowej. Podczas powodzi rzeka zalewała do 2 mln hektarów gruntów. Obecnie na większości swego biegu Cisa jest uregulowana i ujęta w wały przeciwpowodziowe.
Reżim rzeczny Cisy jest podobny do reżimu Dunaju. Wezbrania występują wczesną wiosną – wywołane topnieniem śniegów w Karpatach – i wczesnym latem, wywołane deszczami. Na górnej Cisie występuje niekiedy trzecie maksimum opadowe w październiku. O ile drugie wezbranie nie powodowało powodzi, to pierwsze wezbranie spotykało się z równoczesnym wezbraniem Dunaju. Wezbrany Dunaj nie mógł przyjąć wód Cisy, która gwałtownie przybierała, wywołując katastrofalne powodzie (taki charakter miała powódź w 1879, która zniszczyła Segedyn). Na Cisie nie występują natomiast wezbrania wywołane przez zatory lodowe, ponieważ pokrywa lodowa znika wcześniej w jej dolnym biegu. Charakterystyczne dla Cisy są duże wahania stanu wody między niżówką a wezbraniami. U ujścia różnica jest jedenastokrotna (371 m³/s do 3,867 m³/s), w Szolnoku – 53-krotna, a w Vásárosnamény – 84-krotna.
Większość wód Cisy pochodzi z Karpat Wschodnich i Wyżyny Transylwańskiej, poza tym Cisa odwadnia pewne części Karpat Zachodnich i Południowych. Największe dopływy Cisy to Samosz, Bodrog, Sajó, Zagyva, Keresz i Marusza. Każdy z nich ma własny rozbudowany system rzeczny.
Cisa jest stale żeglowna od ujścia do Dombrád, a okresowo – aż od Vásárosnamény. Żegluga jest jednak niemożliwa podczas powodzi i niżówek. Liczne kanały żeglugowe łączą Cisę z Dunajem i z Berettyó. Oprócz tego wody Cisy są szeroko wykorzystywane do nawadniania, w związku z czym Cisa jest osią rozległego systemu irygacyjnego.
Prehistoria.
Początki Cisy datują się od czasów, gdy paleozoiczny masyw Tisii zapadł się, tworząc obwiedzioną górami Kotlinę Panońską. W zapadlisku powstało śródlądowe Morze Panońskie. Po utracie połączenia z oceanem światowym 5–6 mln lat temu morze stało się słodkowodnym jeziorem. Cisa była wówczas jedną z krótkich rzek odprowadzających wody z pierścienia gór do tego jeziora. Rzeki kierowały się do najniższego miejsca kotliny, płynąc z północy i północnego wschodu na południe i południowy zachód. Znosiły z gór na niziny wielkie ilości osadów – żwirów, piasków i iłów, zasypując jezioro i tworząc wielkie stożki napływowe. Jednym z takich stożków jest usypana przez Cisę i Samosz wielka piaszczysta równina Nyírség.
45-50 tysięcy lat temu Nyírség został wydźwignięty przez ruchy tektoniczne. Wskutek tego Cisa zmieniła kierunek, omijając go od wschodu, doliną dzisiejszej rzeki Ier. 20-22 tysiące lat temu zapadł się region Równiny Satmarsko-Berehowskiej oraz Bodrogköz i Rétköz. Doszło wówczas do ostatniej zmiany przebiegu Cisy, która obecnie omija Nyírség od północy.
Historia.
Kolejna zmiana charakteru rzeki była dziełem rąk ludzkich. Wobec cyklicznych wielkich powodzi i spowodowanego nimi wyłączenia wielkich obszarów z produkcji rolnej od dawna planowano regulację Cisy i osuszenie jej doliny. Ostatecznie prace podjęto sumptem Korony Węgierskiej w 1846. W wyniku melioracji w XIX i XX wieku 84% powierzchni terasy zalewowej zostało trwale osuszone. Uregulowano 32% długości Cisy, a bieg rzeki skrócono o 453 km poprzez odcięcie meandrów i wyprostowanie nurtu. Pozostało 589 km odciętych zakoli. Przekopano 136 km nowego łożyska. Wały przeciwpowodziowe nad Cisą liczą 2940 km długości i stanowią największy system przeciwpowodziowy w Europie. Regulacja Cisy została w zasadzie zakończona w 1880, jednak również później dokonywano wielu prac, w szczególności kopano kanały transportowe i nawadniające. Ostatnią zmianą było utworzenie w latach 1973–1990 wielkiego sztucznego zbiornika wodnego Cisa.
W latach 1989–2001 doszło do kilku katastrofalnych powodzi Cisy. 30 stycznia 2000 z kopalni złota w Baia Mare wydostało się do Samoszu około 100 000 m³ wody zanieczyszczonej cyjankiem i metalami ciężkimi. Wyciek spowodował w Samoszu i Cisie katastrofę ekologiczną. Podczas powodzi w kwietniu 2006 zanotowano najwyższy w historii stan Cisy – 1009 cm (21 kwietnia 2006 w Segedynie).
Cisa zajmuje szczególne miejsce w węgierskiej kulturze, podobne do miejsca Wisły w kulturze polskiej. Do czasu podziału Węgier po traktacie w Trianon była największą rzeką mającą źródła i ujście w granicach Królestwa Węgier.

</doc>
<doc id="11002" url="https://pl.wikipedia.org/wiki?curid=11002" title="Zjawisko kwantowe">
Zjawisko kwantowe

Zjawisko kwantowe, efekt kwantowy – zjawisko opisywane przez mechanikę kwantową.

</doc>
<doc id="11004" url="https://pl.wikipedia.org/wiki?curid=11004" title="Drawa (dopływ Dunaju)">
Drawa (dopływ Dunaju)

Drawa (niem. "Drau", serb. "Drava", czes. i węg. "Dráva", wł. "Drava") – rzeka w północnych Włoszech, południowej Austrii, wschodniej Słowenii i północnej Chorwacji (Slawonii), prawy dopływ Dunaju. Jej długość wynosi 725 km, powierzchnia zlewni – 40 tys. km².
Drawa ma źródła we włoskich Dolomitach, w Tyrolu Południowym, następnie płynie przez Kotlinę Celowiecką w południowo-wschodniej Austrii, a dalej na południe przez południową część Kotliny Panońskiej. Częściowo tworzy granicę węgiersko-chorwacką. Uchodzi do Dunaju poniżej miasta Osijek. Drawa jest żeglowna od miejscowości Čađavica, około 150 km od ujścia. Na Drawie zbudowano liczne elektrownie wodne.
Główne miasta położone nad Drawą:

</doc>
<doc id="11005" url="https://pl.wikipedia.org/wiki?curid=11005" title="Pseudonauka">
Pseudonauka

Pseudonauka – rodzaj nieakceptowanego powszechnie przez środowisko naukowe zbioru twierdzeń, które aspirują do miana nauki, lecz nie spełniają jej podstawowych reguł, a w szczególności nie są oparte na metodzie naukowej i nie są intersubiektywnie weryfikowalne (nie mają oparcia w sprawdzalnych i możliwych do powtórzenia doświadczeniach).
Pseudonauka posługuje się językiem naukowym, jednak uzasadniane nim hipotezy, teorie i twierdzenia naukowe nie znajdują potwierdzenia w badaniach naukowych. W skrajnej sytuacji stoją nawet w sprzeczności z teoriami sprawdzonymi naukowo.
Możliwość oddzielenia wiedzy naukowej od pseudonaukowej na bazie zasad metody naukowej jest sama w sobie sprawą kontrowersyjną, dyskutowaną ciągle przez filozofię nauki pod nazwą problemu demarkacji. Ze względu na to, że termin „pseudonauka” ma silnie negatywny wydźwięk, osoby, które są oceniane w ten sposób, niemal zawsze odrzucają klasyfikację oraz zasady, według których jest ona prowadzona.
Pseudonauka a paranauka i protonauka.
Oprócz pseudonauki wyróżnia się:
Protonauki i paranauki – w odróżnieniu od pseudonauk – można w oczach nauki uznać za mniej lub gorzej uzasadnione hipotezy lub zbiory teorii, których jak dotąd nie udało się dowieść, ale które rokują szanse. Czasami protonauka głosi hipotezy, które stoją w sprzeczności z dotychczas przyjętymi teoriami naukowymi, lecz nie domaga się ich uznania bez dowodu eksperymentalnego, a wręcz przeciwnie – koncentruje się na poszukiwaniu tego rodzaju dowodów i sama siebie traktuje według zasad sceptycyzmu naukowego.
"Pseudonauka" domaga się od środowiska naukowego uznania swoich teorii, całkowicie odrzucając wszelkie próby ich naukowego zweryfikowania, a gdy tego rodzaju weryfikacja przebiegnie negatywnie, zarzuca błędy metodologicznie lub stawia takie warunki eksperymentowi, że staje się on niewykonalny. Pseudonauka nie reaguje zazwyczaj na apele poddania się weryfikacji naukowej, np. przez przejście procesu recenzowania i dyskusji swoich wyników w czasopismach naukowych.
Rozróżnienie pseudonauki, paranauki i protonauki od nauki jest dla laika trudne. Zdarza się, że w ramach dyskusji publicznej zwolennicy różnych teorii obrzucają się nawzajem oskarżeniami o „pseudonaukowość”, zaś osoby postronne, bez dobrego przygotowania naukowego, nie są w stanie rozsądzić, kto ma rację.
W tego rodzaju sporach pomocne mogą być następujące zasady:
Przykłady:
Dodatkowe formy identyfikacji pseudonauki.
Pseudonauka, w oczach nauki, nie spełnia kryteriów oceny naukowości, które są stosowane przez tę ostatnią (zwłaszcza niestosowanie się do zasad metody naukowej). Pseudonaukę charakteryzują zwykle następujące cechy, z których każda może wystąpić razem z innymi lub osobno:
Andrzej Kajetan Wróblewski w książce poświęconej pseudonauce "Prawda i mity w fizyce" przedstawia następujące kryteria, które „pozwalają odróżnić prace pseudonaukowe od innych”:
Pseudonauka i mass media.
Tzw. nauka popularna, obecna często w mediach, miesza często wiedzę uznaną za naukową z pseudonauką lub paranauką, zacierając w oczach opinii publicznej różnice między nimi.
Część krytyków pseudonauki uważa, że wiedza ta jest na ogół rodzajem nieszkodliwej formy rozrywki, przyciągającej osoby poszukujące taniej sensacji. Inni jednak (m.in. Richard Dawkins i Carl Sagan; w Polsce – Maciej Zatoński, Tomasz Witkowski oraz Andrzej Gregosiewicz) twierdzą, że wszelkie rodzaje pseudonauki są szkodliwe społecznie, gdyż prowadzą do zniekształcania rzeczywistości i podejmowania ważnych decyzji w oparciu o fałszywe przesłanki. Część mediów w sposób świadomy lub nieświadomy, poprzez prezentację faktów przez pryzmat pseudonauki lub przez prezentację faktów, które nie miały miejsca, dokonuje manipulacji opinią publiczną. Dodatkowo nauka kontrowersyjna odbiera miejsce w środkach masowego przekazu nauce, jako bardziej atrakcyjna przez swoją sensacyjność dla masowego konsumenta.
W krajach zachodnich (USA, Wielka Brytania) na wielu uniwersytetach naucza się wśród studentów podstaw metodologii naukowej (tzw. "Public Understanding of Science", "Critical Thinking Skills"). W Polsce prekursorem publicznego zrozumienia nauki są Maciej Zatoński (lekarz, nauczyciel akademicki) oraz Tomasz Witkowski (psycholog, pisarz naukowy).

</doc>
<doc id="11006" url="https://pl.wikipedia.org/wiki?curid=11006" title="Kawitacja">
Kawitacja

Kawitacja – zjawisko fizyczne polegające na gwałtownej przemianie fazowej z fazy ciekłej w fazę gazową pod wpływem zmniejszenia ciśnienia. Jeżeli ciecz gwałtownie przyspiesza zgodnie z zasadą zachowania energii, ciśnienie statyczne cieczy musi zmaleć. Dzieje się tak np. w wąskim otworze przelotowym zaworu albo na powierzchni śruby napędowej statku. Kawitacja występuje wyłącznie w cieczach.
Wpływ czynników na kawitację.
Temperatura wrzenia cieczy zależy od jej ciśnienia i im ciśnienie to jest niższe, tym niższa temperatura wrzenia. Lokalny spadek ciśnienia statycznego prowadzić może do wrzenia cieczy i tworzenia się pęcherzyków gazu (łac. "cavum" = pusty). Kiedy ciecz opuści obszar szybkiego przepływu, ciśnienie statyczne ponownie rośnie. Pęcherzyki zapadają się, a często gwałtownie implodują, co wytwarza fale uderzeniowe.
Głównym czynnikiem wpływającym na występowanie kawitacji jest temperatura cieczy. Wpływ na zjawisko kawitacji w cieczy o danej temperaturze mają przede wszystkim jej prędkość, kształt powierzchni z jaką się kontaktuje, występowanie w cieczy zanieczyszczeń i inne.
Rejon objęty kawitacją jest obszarem burzliwego (turbulentnego) przepływu cieczy. Ruch taki charakteryzuje się wielką złożonością, zaś wystąpienie kawitacji dodatkowo utrudnia jego opis, ponieważ ciecz jako taka traci ciągłość i należy taki przepływ opisywać jako przepływ wielofazowy (to znaczy taki, w którym bierze udział wiele faz jednej substancji: np. wody w fazie ciekłej i gazowej, oraz następują przemiany termodynamiczne).
Kawitacja jest gwałtownym i najczęściej bardzo niepożądanym zjawiskiem. Lokalne nagłe zmiany ciśnienia mogą przekraczać ciśnienie cieczy nawet kilkusetkrotnie, a powstające uderzenia są tak silne, iż mogą zniszczyć niemal dowolny materiał.
Powstające podczas implozji bąbelków gazu fale uderzeniowe powodują mikrouszkodzenia śrub okrętowych, łopat turbin, zaworów i innych elementów i znacząco skracają czas ich eksploatacji.
Znaczenie i zastosowanie.
Kawitacja jest jednym z głównych źródeł hałasu, co stanowi szczególny problem na przykład na okrętach podwodnych, czy w instalacjach pracujących pod wysokim ciśnieniem. Współcześnie coraz częstszą uciążliwością staje się też kawitacja występująca w tunelach sterów strumieniowych, zamontowanych na małych statkach specjalistycznych wykorzystujących tzw. DP (system dynamicznego pozycjonowania) oraz na statkach pasażerskich wyposażonych w takie stery, w celu uzyskania dużej manewrowości w ciasnej zabudowie portowej.
Kawitacja może mieć jednak także użyteczne zastosowania, takie jak produkcja emulsji, czyszczenie powierzchni, pompa kawitacyjna.
Aktualnie prowadzone są badania nad torpedą superkawitacyjną. Dzięki umieszczeniu na przodzie torpedy odpowiednio ukształtowanego stożka lub tzw. śmigła kawitacyjnego, następuje zjawisko superkawitacji. Dzięki temu torpeda de facto porusza się nie w otoczeniu cieczy, lecz gazu, co znacznie zmniejsza opór ośrodka i teoretycznie pozwala jej osiągnąć prędkości zbliżone do prędkości rozchodzenia się dźwięku w powietrzu.
Kawitacja występuje także podczas intensywnego podgrzewania cieczy i to ona jest odpowiedzialna za syczenie wody podczas jej podgrzewania.
Podział.
Podział zjawiska kawitacji według kształtu obłoku kawitacyjnego pojawiającego się za opływanym ciałem:
W Polsce tunel kawitacyjny posiada Centrum Techniki Okrętowej S.A. z siedzibą w Gdańsku.
Kawitacja w turbinach wodnych.
Istnieją cztery zasadnicze rodzaje kawitacji, które mogą wystąpić w turbinach wodnych:

</doc>
<doc id="11009" url="https://pl.wikipedia.org/wiki?curid=11009" title="Rysa (formacja skalna)">
Rysa (formacja skalna)

Rysa – rodzaj pionowej, szczelinowej formacji skalnej. W odróżnieniu od komina jest na tyle wąska, że niemożliwa jest w niej wspinaczka techniką zapieraczki. Ma szerokość od ok. 1 cm do ok. 30 cm.

</doc>
<doc id="11010" url="https://pl.wikipedia.org/wiki?curid=11010" title="Magnetyzer">
Magnetyzer



</doc>
<doc id="11011" url="https://pl.wikipedia.org/wiki?curid=11011" title="Asymmetric Digital Subscriber Line">
Asymmetric Digital Subscriber Line

Asymmetric Digital Subscriber Line, ADSL (z ang. "asymetryczna cyfrowa linia abonencka") – szerokopasmowa technologia cyfrowa pozwalająca użytkownikowi połączyć się z siecią komputerową, np. z Internetem, umożliwiająca odbiór danych z szybkością większą niż ich wysyłanie, czyli asymetrycznie.
W technice tej do przesyłania danych wykorzystuje się częstotliwości większe od 25 kHz, które nie są używane przy przesyłaniu głosu rozmowy telefonicznej. Asymetria polega tutaj na tym, iż przesyłanie danych z sieci do użytkownika jest szybsze niż w drugą stronę. Technologia ta stworzona została z myślą o użytkownikach częściej odbierających dane (np. ze stron internetowych) niż wysyłających dane (np. posiadających serwer internetowy).
Opis systemu.
W standardzie tym wykorzystuje się zwykłe, miedziane kable telefoniczne. ADSL pozwala na dużo większą przepustowość niż technologia modemów telefonicznych, w której wszystkie sygnały są przesyłane w paśmie przeznaczonym do przesyłania głosu. W najczęstszym przypadku Plain Old Telephone Service w centrali telefonicznej jest demodulowany na postać cyfrową z częstotliwością 8 kHz i 8-bitowym kodowaniem, co odpowiada przepustowości 64 kb/s.
Przesyłane wspólnym kablem sygnały rozmowy telefonicznej i ADSL w centrali i u użytkownika są rozdzielane przez filtry (spliter) na sygnał telefoniczny (rozmowę) i szerokopasmową transmisję danych. U użytkownika sygnał rozmowy jest kierowany do telefonów a ADSL do modemu. W centrali rozmowa jest kierowana do zwykłej sieci telefonicznej, natomiast pakiety danych związane z transmisją szerokopasmową są przesyłane poprzez multiplekser DSLAM, albo do wewnętrznej sieci ATM (wtedy usługodawca telekomunikacyjny korzysta z enkapsulacji PPPoA), albo do wewnętrznej sieci Ethernet usługodawcy (gdy korzysta z enkapsulacji PPPoE), aż do bramy internetowej.
ADSL pozwala na transmisję z prędkością od 16 kb/s do 24 Mb/s. Prędkość, z jaką można wysyłać dane, jest zwykle znacznie niższa.
Technologia ADSL została opisana w zaleceniach ITU-T G.992.1, G.992.2 (G.Lite) (i kolejnych) oraz w standardzie ANSI T1.413-1998.

</doc>
<doc id="11012" url="https://pl.wikipedia.org/wiki?curid=11012" title="Skrętka">
Skrętka

Skrętka – rodzaj przewodu sygnałowego służącego do przesyłania informacji, który zbudowany jest z jednej lub większej liczby par kabli skręconych ze sobą w celu eliminacji wpływu zakłóceń elektromagnetycznych oraz zakłóceń wzajemnych, zwanych przesłuchami. Skręcenie żył powoduje jednocześnie zawężenie pasma transmisyjnego. Wynalazcą tego rozwiązania jest Alexander Graham Bell.
Skrętki mają zastosowanie w łączach telekomunikacyjnych oraz sieciach komputerowych – obecnie najczęściej wykorzystywane są w telefonii stacjonarnej oraz w sieciach Ethernet. Skrętka ma zastosowanie przy przesyłaniu danych zarówno w postaci analogowej, jak i cyfrowej.
Rodzaje skrętki.
Wyróżnia się skrętkę nieekranowaną (U/UTP), ekranowaną folią, która posiada dodatkowe płaszcze z folii (F/UTP i U/FTP) oraz z metalowej siatki (SF/UTP, S/FTP i SF/FTP).
Norma ISO/IEC 11801:2002 opisuje sposób oznaczania kabli. Określa ona, że przewody powinny posiadać opis o składni "xx/yyTP", gdzie oznaczenie "xx" odnosi się do całości przewodu, a "yy" opisuje pojedynczą parę przewodów (np. UTP – para nieekranowana).
Przyjmowane przez "xx" i "yy" oznaczenia są następujące:
Spotykane konstrukcje kabli typu skrętka to:
Klasa skrętki.
Klasy skrętki według europejskiej normy EN 50173:
Norma TIA/EIA 568A definiuje dodatkowo:

</doc>
<doc id="11013" url="https://pl.wikipedia.org/wiki?curid=11013" title="Skrętka nieekranowana">
Skrętka nieekranowana

Skrętka nieekranowana (, UTP) – rodzaj kabla elektrycznego zbudowany ze skręconych ze sobą par przewodów tworzących linię zrównoważoną (symetryczną), w którym nie zastosowano ekranowania ani dla całego kabla, ani dla poszczególnych par przewodów. Skręcenie przewodów w parze występuje zwykle ze splotem jeden zwój na 6-10 cm, dla każdej pary jest on inny, co redukuje pole elektromagnetyczne i przesłuch między sąsiednimi parami oraz chroni transmisję przed interferencją otoczenia. Według normy ISO/IEC 11801 jest określona jako U/UTP. 
Tego typu kabel jest powszechnie stosowany w sieciach informatycznych i telefonicznych, przy czym istnieją różne technologie splotu, a poszczególne skrętki mogą mieć inny skręt. Dla przesyłania sygnałów w sieciach komputerowych konieczne są skrętki kategorii 3 (stosowane przy przepustowościach rzędu 10 Mb/s), kategorii 5 (przy przepustowościach rzędu 100–1000 Mb/s) i kategorii 6 (przy przepustowościach rzędu 1–10 Gb/s), przy czym aktualnie (2019 r.) powszechnie stosuje się tylko skrętkę kategorii 5 i 6. Popularność UTP wynika w dużym stopniu z faktu, iż jest ona znacznie tańsza od każdego innego rodzaju skrętki ekranowanej: U/FTP, F/UTP, S/UTP, SF/UTP, F/FTP, S/FTP czy SF/FTP (według ISO/IEC 11801).
Do niedawna normy określały istnienie kategorii 5e (kategorii 5. rozszerzonej); po zmianach istnieje wyłącznie kategoria 5 (bez podziału na 5 i 5e), która jest de facto kategorią 5e. Jeśli chodzi o UTP, to w praktyce instalacyjnej stosuje się wyłącznie okablowanie kategorii 5 i 6. Niektórzy producenci okablowania oferują skrętkę kategorii 7, której standard został wprowadzony w 2002 roku – jednak są to kable wyłącznie ekranowane typu S/FTP, F/FTP o podwyższonych parametrach, jednak charakteryzują się zupełnie innymi złączami, takimi jak GG45, TERA czy ARJ45. W 2018 r. wprowadzona została kategoria 8, która ma zastosowanie tylko w serwerowniach, gdyż odległość między urządzeniami nie może być większa niż 30–36 m, ale i w tym przypadku nie jest to „czysta” skrętka nieekranowana, lecz typu F/UTP lub U/FTP.

</doc>
<doc id="11015" url="https://pl.wikipedia.org/wiki?curid=11015" title="Skaner">
Skaner

Skaner – urządzenie służące do przebiegowego odczytywania: obrazu, kodu paskowego lub magnetycznego, fal radiowych itp. do formy elektronicznej (najczęściej cyfrowej). Skaner przeszukuje kolejne pasma informacji odczytując je lub rejestrując. Nie jest to więc zwykły czytnik, a czytnik krokowy (np. skaner obrazu nie rejestruje całego obrazu w jednej chwili jak aparat fotograficzny, a zamiast tego rejestruje kolejne linie obrazu - dlatego głowica czytająca skanera przesuwa się lub skanowane medium pod nią). Nazwa skanera jako czytnika przebiegowego często przenoszona jest na czytniki nieprzebiegowe (np. elektroniczne).
Optyczny.
Skaner optyczny w komputerach to peryferyjne urządzenie wejściowe umożliwiające przetworzenie statycznego obrazu rzeczywistego obiektu (np. kartka, powierzchnia ziemi, siatkówka ludzkiego oka) do postaci cyfrowej, w celu dalszej obróbki komputerowej. Plik komputerowy powstający w wyniku skanowania jakiegoś obrazu nosi nazwę skan. Skanery optyczne stosuje się w celu przygotowania do obróbki graficznej obrazu (DTP), rozpoznawania pisma, w systemach zabezpieczeń i kontroli dostępu, archiwizacji dokumentów i zbiorów starodruków, badaniach naukowych, medycznych itd.
Skanery optyczne kodów kreskowych są powszechnie stosowane w szeroko pojętej logistyce do szybkiego i automatycznego odczytywania informacji o produktach. Najczęściej spotykane są w kasach sklepowych, magazynach części zamiennych, a także w kasach pocztowych (odczytywanie informacji z rachunków) czy w bibliotekach (identyfikacja książek i klientów). 
Rodzaje skanerów:
Magnetyczny.
Czytniki te posiadają głowice odczytujące informację zapisaną zwykle na pasku magnetycznym. W ten sposób są zapisane informacje np. na większości kart płatniczych.
Cyfrowy.
Czytnik odczytuje informacje zapisane w obiekcie poprzez bezpośredni styk z układem w obiekcie. W ten sposób jest między innymi realizowana autoryzacja użytkownika komputera za pomocą karty cyfrowej.
Radiowy.
Czytnik drogą radiową (RFID) odczytuje informacje zapisane w obiekcie. Zwykle zasięg takiego czytnika wynosi kilka do kilkunastu centymetrów, choć popularne są także czytniki o zasięgu kilkudziesięciu centymetrów. Ze względu na wygodę użytkowania coraz częściej zastępują rozwiązania oparte na czytnikach magnetycznych np. w systemach kontroli dostępu.
Pojęcie skaner radiowy odnosi się również do szerokopasmowych odbiorników sygnałów radiowych, służących głównie do nasłuchu wszelkich informacji przesyłanych drogą radiową (zwłaszcza analogowego przekazu głosowego).

</doc>
<doc id="11018" url="https://pl.wikipedia.org/wiki?curid=11018" title="Blanki">
Blanki

Blanki (krenelaż) – element architektoniczny w postaci zwieńczenia murów obronnych i baszt tzw. zębami – merlonami, pomiędzy którymi znajduje się wolna przestrzeń (tzw. miedza), co miało ułatwić obronę w czasie oblężenia. Blanki stanowiły przedpiersie wieńczące mur, jednocześnie chroniąc biegnący za nimi chodnik strzelecki. W czasie walk w prześwitach pomiędzy zębami byli rozlokowani łucznicy. 
W miarę rozpowszechniania się broni palnej w zębach przebijano wąskie strzelnice, likwidując z czasem prześwity pomiędzy merlonami.
Wyróżnia się dwa typy krenelażu:
Blanki wykorzystywano w budownictwie obronnym, głównie w średniowieczu. W okresie późniejszym, w stylach nawiązujących do średniowiecza, stały się elementem dekoracyjnym, wieńczącym budowle nieobronne. Szczególnie często wykorzystywano je w architekturze neogotyku.
Jedną z bydgoskich ulic w południowej części Starego Miasta nazwano Pod Blankami.

</doc>
<doc id="11019" url="https://pl.wikipedia.org/wiki?curid=11019" title="Transatlantyk">
Transatlantyk



</doc>
<doc id="11020" url="https://pl.wikipedia.org/wiki?curid=11020" title="Skrętka ekranowana">
Skrętka ekranowana

Skrętka ekranowana – jeden z rodzajów skrętki stosowanej w sieciach standardu Ethernet. Zastosowanie ekranowania elektrycznego powoduje, iż sygnał przesyłany za jej pomocą w mniejszym stopniu ulega zakłóceniom zewnętrznym oraz minimalizuje emisję zakłóceń radiowych. Wg normy ISO/IEC 11801 wyróżnia się następujące typy skrętek ekranowanych: 
Najczęściej spotykane rodzaje skrętek ekranowanych: 
Stosowanie przewodów ekranowanych wymaga od wykonawcy okablowania strukturalnego znajomości zasad prawidłowego ekranowania oraz elektrycznych połączeń wyrównawczych budynku. Podstawową zasadą ekranowania jest prawidłowe uziemienie ekranu na obu końcach przewodu, w przeciwnym wypadku ekran zadziała jako antena odbierająca i nadająca zakłócenia, pogarszając parametry sygnału. W przypadku nieprawidłowego wykonania sieci elektrycznej oraz teleinformatycznej może dojść do przypadku, w którym ekran przewodu ethernetowego będzie służył jako przewód ochronny (PE) lub powstaną tzw. pętle uziemienia. Prócz niebezpieczeństwa porażenia prądem elektrycznym, przepływ prądu przez ekran powoduje znaczące pogorszenie parametrów transmisji.

</doc>
<doc id="11021" url="https://pl.wikipedia.org/wiki?curid=11021" title="Krenelaż">
Krenelaż



</doc>
<doc id="11025" url="https://pl.wikipedia.org/wiki?curid=11025" title="Teleinformatyka">
Teleinformatyka

Teleinformatyka – równoważna ściśle powiązanym: informatyce technicznej z telekomunikacją, jako specjalność w dyscyplinie nauk inżynieryjno-technicznych oraz kierunek studiów, obejmująca inżynierię komputerów i oprogramowania w projektowaniu i eksploatacji systemów teleinformatycznych funkcjonujących z wykorzystaniem sieci internetowej.
Etymologia.
W latach 78/79 dyskutowano w Polsce o dwóch rozumieniach pojęcia "teleinformatyka" (nazwa pochodząca ze złożenia nazwy "telekomunikacja" i "informatyka") stwierdzając:
a było to jeszcze w czasach mechanicznych i elektronicznych central PSTN.
Termin teleinformatyka istniał nieco w zapomnieniu przez następne lata. Jednakże w tych latach coraz więcej urządzeń sieci telekomunikacyjnych było projektowanych w technice cyfrowej, aż do opracowania infrastruktury sieciowej całkowicie zarządzanej przez systemy informatyczne. Równocześnie w tych latach, systemy informatyczne w znaczącym stopniu uzależniły swoje działania od stałego dostępu do publicznej sieci teleinformatycznej – internetu, stając się systemami teleinformatycznymi. Pojawiły się też nowe wymagania na zapewnienie bezpieczeństwa systemów i sieci – bezpieczeństwa teleinformatycznego. Symbioza informatyki i telekomunikacji stała się faktem.
Coraz więcej uczelni wprowadza kierunki studiów dziennych oraz podyplomowych: „informatyka techniczna i telekomunikacja oraz studiów „teleinformatyka”. Istnieje też zawód „technik teleinformatyk”.
Obecnie termin teleinformatyka oraz "teleinformatyczny" jest już powszechnie używany i dobrze rozumiany. Występuje też w szerszym znaczeniu opisu produktów i usług teleinformatycznych społeczeństwa cyfrowego.
W ramach obowiązującej od 2018 w Polsce Klasyfikacji dziedzin i dyscyplin naukowych teleinformatyka jest specjalnością w ramach szerokiej dyscypliny "informatyka techniczna i telekomunikacja" w dziedzinie nauk inżynieryjno-technicznych.
Badania i program kierunku teleinformatyka.
Zakres badań i przedmioty programu obejmują praktycznie cały obszar wiedzy informatycznej i telekomunikacyjnej, stąd konieczne jest formowanie specjalności i specjalizacji. W tym obszarze znajdują się działy:

</doc>
<doc id="11026" url="https://pl.wikipedia.org/wiki?curid=11026" title="Radzanów (powiat białobrzeski)">
Radzanów (powiat białobrzeski)

Radzanów – wieś gminna w Polsce położona w województwie mazowieckim, w powiecie białobrzeskim, w gminie Radzanów.
Najstarszy zapis datuje się na 1391 rok, od XIII wieku istnieje parafia św. Marcina z Tours.
Obecnie 356 mieszkańców (2000), dominują rolnicy. W Radzanowie znajdują się też: sklepy, stacja paliw, bank, ośrodek zdrowia, zakłady mięsne i młyn. W pobliskim Rogolinie funkcjonują gimnazjum i szkoła podstawowa.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Radzanów jest siedzibą rzymskokatolickiej parafii św. Marcina z Tours.

</doc>
<doc id="11027" url="https://pl.wikipedia.org/wiki?curid=11027" title="1471">
1471



</doc>
<doc id="11033" url="https://pl.wikipedia.org/wiki?curid=11033" title="Chemioterapeutyki">
Chemioterapeutyki

Chemioterapeutyki – substancje chemiczne stosowane w leczeniu chorób zakaźnych i zakażeń. Są to leki przeciwdrobnoustrojowe otrzymane metodą syntezy chemicznej, nieposiadające swojego odpowiednika w przyrodzie.
Bezpośrednio działanie wszystkich chemioterapeutyków polega na zwalczaniu rozwoju drobnoustrojów w organizmie. Do tej grupy leków należą między innymi sulfonamidy przeciwbakteryjne (w przeciwieństwie do sulfonamidów moczopędnych i przeciwcukrzycowych).
Chemioterapeutyki w praktyce klinicznej i piśmiennictwie medycznym bywają zaliczane do antybiotyków, pomimo że nie spełniają wymogu pochodzenia naturalnego z definicji tych ostatnich. Wynika to z takiej samej charakterystyki działania leczniczego obu tych grup substancji. 

</doc>
<doc id="11034" url="https://pl.wikipedia.org/wiki?curid=11034" title="Kurhan">
Kurhan

Kurhan, in. tumulus () – rodzaj mogiły w formie kopca, o kształcie stożkowatym lub zbliżonym do półkulistego, z elementami drewnianymi, drewniano-kamiennymi lub kamiennymi, w którym znajduje się komora grobowa z pochówkiem szkieletowym lub ciałopalnym. Pomieszczenia grobowe, nieraz bardzo rozbudowane, mają zwykle konstrukcję kamienną bądź drewnianą, czasem są kute w litej skale.
Występowanie.
Kurhany występują na obszarach Europy, Azji i Ameryki w epoce neolitu i żelaza (kultura unietycka, trzciniecka, przedłużycka, także w niektórych lokalnych grupach kultury łużyckiej). Rzadziej spotykane były także w kulturach okresu rzymskiego i wczesnośredniowiecznego.
Przykłady kurhanów.
Państwa bałkańskie.
Tereny obecnej Bułgarii, Rumunii, Grecji, Serbii i europejskiej części Turcji (na obszarze dawnej Tracji, Dacji i Mezji)

</doc>
<doc id="11039" url="https://pl.wikipedia.org/wiki?curid=11039" title="FSO Syrena">
FSO Syrena

FSO Syrena – rodzina polskich samochodów osobowych i dostawczych produkowanych w latach 1957–1972 przez Fabrykę Samochodów Osobowych w Warszawie, a od 1972 do 1983 przez Fabrykę Samochodów Małolitrażowych w Bielsku-Białej pod marką FSM Syrena. Wyprodukowano 521 311 egzemplarzy.
Historia.
Decyzja o rozpoczęciu prac projektowych nad nowym polskim samochodem małolitrażowym została podjęta w maju 1953 roku przez ówczesne Prezydium Rządu. Miał on uzupełniać większy samochód FSO Warszawa. W czerwcu tego samego roku FSO otrzymała oficjalne zlecenie opracowania konstrukcji samochodu popularnego, wydane przez Ministerstwo Przemysłu Maszynowego oraz Centralny Zarząd Przemysłu Motoryzacyjnego. Według przyjętych założeń, w samochodzie, który otrzymał nazwę Syrena, należało w maksymalnym stopniu wykorzystać elementy konstrukcyjne modelu Warszawa M20, zaś do napędu pojazdu przeznaczyć mały, rzędowy dwucylindrowy silnik dwusuwowy. Nadwozie tego modelu miało być wykonywane w postaci drewnianego szkieletu wykończonego płytami pilśniowymi. Zakładane rozwiązania konstrukcyjne były jak na ówczesne czasy nowatorskie; silnik napędzał poprzez półosie z przegubami oś przednią. Zakładano początkowo wielkość produkcji jedynie 3-4 tysiące sztuk rocznie, ostatecznie była ona kilkakrotnie większa.
W sierpniu 1953 roku nastąpiło oficjalne rozpoczęcie prac konstrukcyjnych, których realizacja podzielona została między trzy zakłady: FSO odpowiedzialne za opracowanie podwozia, BKPMot odpowiedzialne za nadwozie pojazdu i WSM Bielsko-Biała, której zadaniem była modernizacja i unowocześnienie silnika. Koordynatorem całości prac był inż. Karol Pionnier. Pierwszy przedprototypowy egzemplarz został ukończony i zaprezentowany 31 grudnia 1953 roku. Kolejne dwa przedprototypy wykonane zostały w styczniu 1954 roku.
Pojazdy przedprototypowe zbudowane zostały w dwóch wersjach, różniących się od siebie rodzajem zastosowanego poszycia drewnianego szkieletu nadwozia. Wersja I, zaprojektowana przez prof. Stanisława Panczakiewicza, zgodnie z początkowymi założeniami posiadała nadwozie wykończone płytami pilśniowymi obłożonymi dermatoidem. Natomiast w wersji II, autorstwa inż. Stanisława Łukaszewicza, zastosowano tłoczniki błotników przednich, błotników tylnych, fragmentów dachu oraz drzwi z samochodu Warszawa M20. Konstrukcja nadwozia przedprototypów osadzona została na podłużnicowej ramie, spawanej z belek prostokątnych. Do napędu zastosowano prototypowy opracowany przez zespół pod kierownictwem inż. Fryderyka Bluemke, 2-cylindrowy, dwusuwowy silnik benzynowy typu S-14 o pojemności skokowej 690 cm³ i mocy 16,2 kW (22 KM). Jednostka napędowa zblokowana została z 4-biegową manualną niezsynchronizowaną skrzynią biegów. W układzie jezdnym zastosowano przednie zawieszenie niezależne, oparte na poprzecznym resorze piórowym i poprzecznych dolnych wahaczach oraz hydraulicznych amortyzatorach ramieniowych. Zawieszenie kół tylnych opierało się na osi pływającej wspartej na poprzecznym resorze piórowym i jednym hydraulicznym amortyzatorze ramieniowym.
W lipcu 1954 roku przeprowadzono rajd doświadczalny z udziałem egzemplarzy przedprototypowych Syreny i konkurencyjnych samochodów zagranicznych na dystansie 3600 km. W wyniku rezultatów testowej eksploatacji postanowiono zrezygnować z całkowicie drewnianej konstrukcji nadwozia na rzecz metalowo-drewnianej oraz wprowadzić zmiany w układzie jezdnym i napędowym.
W okresie od października 1954 roku do marca 1955 roku zbudowano 5 egzemplarzy prototypów Syreny. Pojazdy te w stosunku do przedprototypów dysponowały zmodernizowanym nadwoziem, którego cześć dolna wykonana została ze stali natomiast konstrukcja dachu z drewna obłożonego dermatoidem. Nadwozie prototypów zostało osadzone na ramie spawanej. Niezależne zawieszenie kół przednich zostało oparte na poprzecznym resorze piórowym oraz dolnym wahaczu poprzecznym. Rurowa oś tylna została oparta na resorze piórowym, hydraulicznym amortyzatorze ramieniowym oraz dwóch podłużnych drążkach reakcyjnych. Do napędu prototypów zastosowano prototypowy silnik S-15 o pojemności skokowej 746 cm³ i mocy 19,1 kW (26 KM). Jednostka napędowa tak samo jak w przedprototypach zblokowana została z 4-biegową niezsynchronizowaną skrzynią biegów.
W czerwcu 1955 roku na XXIV Międzynarodowych Targach Poznańskich zaprezentowano po raz pierwszy publicznie prototypowy egzemplarz Syreny. Pojazd ten cieszył się znacznym zainteresowaniem odwiedzających targi. W sierpniu 1955 roku zorganizowano rajd doświadczalny o długości 6000 km z udziałem prototypowych wersji Syreny oraz zachodnich samochodów Renault 4CV, Panhard Dyna, DKW 3=6 i Goliath GP700.
W styczniu 1956 roku ukończono dokumentację produkcyjną Syreny. Doświadczenia zdobyte podczas rajdów doświadczalnych doprowadziły do wyeliminowana z konstrukcji nadwozia pojazdu elementów drewnianych.
Modele osobowe.
Syrena 100.
W 1956 roku zarządzono wdrożenie samochodu Syrena do produkcji, z zakładanym poziomem 10 tys. egzemplarzy rocznie. Po prawie czteroletnim okresie prac nad konstrukcją nowego samochodu małolitrażowego, 20 marca 1957 roku rozpoczęto jego produkcję. Pierwszy model Syreny początkowo nie nosił oznaczenia liczbowego, a dopiero po pojawieniu się kolejnej wersji 101 zaczęto pierwszy model oznaczać jako 100. W pierwszym roku wyprodukowano 200 sztuk Syren, których nadwozie wykonane było z blach ręcznie wyklepywanych na cementowo-asfaltowych formach. W następnym roku w ten sam sposób wyprodukowana została jeszcze seria 300 egzemplarzy. Produkcja nadwozi z wykorzystaniem powstałych na prasach tłoczników, łączonych ze sobą poprzez zgrzewanie rozpoczęta została jesienią 1958 roku.
W stosunku do prototypów, seryjne Syreny 100 posiadały w pełni metalową konstrukcję nadwozia, które osadzone zostało na ramie podłużnicowej. Z przodu zmodernizowano wygląd atrapy chłodnicy – wyróżniała się ona dwoma poziomymi żebrami malowanymi w kolorze nadwozia, wykończonymi chromowanymi listwami. W układzie jezdnym w stosunku do wersji prototypowych nie wprowadzono zmian. Do napędu zastosowano dwusuwowy, 2-cylindrowy silnik S-15 o pojemności skokowej 746 cm³ (średnica cylindra 76 mm, skok tłoka 82 mm). Przy stopniu sprężania 6,8-7,0:1 miał on moc maksymalną 27 KM (19,9 kW) przy 3800 obr./min i moment obrotowy 61 Nm przy 2800 obr./min. Jednostka ta zasilana była gaźnikiem Jikov 35P0H lub BVF H362-8 (opadowo, bez pompy paliwa) i zblokowana została z 4-biegową, niezsynchronizowaną skrzynią biegów. W układzie zawieszenia zastosowano resory piórowe oraz amortyzatory dźwigniowe. Z przyczyn technicznych oraz finansowych w Syrenie 100 zastosowano szereg elementów konstrukcyjnych z samochodu Warszawa M20 m.in. pompę hamulcową, przekładnię kierowniczą, drążki kierownicze oraz bębny hamulcowe. Wykorzystanie tych podzespołów przyczyniło się do zwiększenia masy własnej tego modelu. Prędkość maksymalna wynosiła 100 km/h, zaś średnie zużycie paliwa 8,5 l / 100 km.
Charakterystycznie rozwiązano zamek drzwi – wyposażone w niego były tylko drzwi pasażera. Syrena 100 została przetestowana w 1957 przez redakcję magazynu „Motor”. Samochodowi zarzucano: niską jakość wykonania, jak i wykończenia, niewygodne miejsca siedzące, opornie działającą skrzynię biegów, słaby układ hamulcowy wymagający zbyt dużego nacisku na pedał od kierowcy, ubogie wyposażenie kabiny pasażerskiej oraz zbyt duże koło kierownicy. Zmierzono prędkość maksymalną 98,9 km/h oraz średnie zużycie paliwa na poziomie 7,1 l / 100 km.
Syrena 101.
Już w momencie wprowadzenia do produkcji seryjnej Syreny 100 zdawano sobie sprawę z niedostatków oraz wad tego auta, które utrudniały jego eksploatację oraz produkcję. Ze względów finansowych oraz technicznych dalsze usprawnienia i modernizacje Syreny postanowiono wprowadzać etapami.
Pierwsza zmodernizowana wersja o oznaczeniu Syrena 101 wdrożona została do produkcji seryjnej w 1960 roku. W układzie zasilania silnika S-15 zastosowano sterowaną pneumatycznie pompę paliwa typu BVF UPO oraz gaźnik typu BVF H362/13 wyposażony dodatkowo w urządzenie rozruchowe. Jednostka napędowa osiągała moc 27 KM przy 3800 obr./min, co pozwalało na osiągnięcie prędkości 105 km/h. Modernizacja układu jezdnego objęła zawieszenie przednie, w którym wprowadzono amortyzatory teleskopowe oraz zmieniono konstrukcję wspornika resoru. Dodatkowo zastosowano koła o rozmiarze 5,60-15, które w stosunku do poprzedniego modelu miały mniejszą średnicę i były szersze. Zmiana ta spowodowała zwiększenie rozstawu kół tylnych o 40 mm. W nadwoziu auta zastosowano usztywnioną pokrywę silnika, zmieniono konstrukcję progów, wprowadzając równocześnie progowe listwy ozdobne wykonane z aluminium (drzwi obecnie nie zachodziły na progi), oraz zastąpiono jednopiórową wycieraczkę szyby przedniej zespołem wycieraczek o dwóch piórach pracujących współbieżnie (według niektórych źródeł, część ulepszeń, jak podwójne wycieraczki i mniejsze koła, wprowadzono już na późnych samochodach modelu 100). Oprócz tego, po bokach na całej długości nadwozia umieszczono ozdobną aluminiową listewkę załamującą się nad tylnym nadkolem.
Syrena 102.
Syrenę 102 produkowano w latach 1962–1963. Od poprzedniego modelu – Syreny 101 odróżniała się krótszą klapą bagażnika o innej konstrukcji i innymi drobnymi detalami nadwozia. Dodatkowo zmieniono ustawienie koła zapasowego w bagażniku na prawie pionowe, co zaowocowało wzrostem pojemności ładunkowej. Zastosowano także nowe odchylane fotele przednie.
W pasie tylnym zaczęto montować zespolone lampy, zamiast pochodzących z Warszawy. Nadwozie malowano najczęściej w dwóch kolorach, dach w kolorze zbliżonym do barwy kości słoniowej, resztę karoserii w kolorze wybranym przez nabywcę (najczęściej błękit). Dźwignię hamulca ręcznego przeniesiono na prawo od kolumny kierowniczej – pod deskę rozdzielczą, dodano także drugie położenie dla stacyjki, które uruchamiało rozrusznik. Moc silnika i osiągana prędkość maksymalna w porównaniu z Syreną 101 pozostały niezmienione. Zalecana przez producenta prędkość podróżna wynosiła 60–75 km/h.
Produkowano również model 102 S wyposażony w silnik o pojemności 992 cm³ i mocy 42 KM przy 4200 obr./min z Wartburga 312. Zastosowano w nim skrzynię biegów ze zsynchronizowanymi biegami II, III i IV. Prędkość maksymalna wynosiła 125 km/h. Zewnętrznie model 102 S różnił się od 102 podwójnymi listwami ozdobnymi umieszczonymi poniżej klamek po bokach auta, oraz przednim grillem z pionowymi gęsto rozmieszczonymi żeberkami pokrytymi chromowanymi listwami. Powstało około 150 egzemplarzy wersji 102 S.
Syrena 103.
Model 103 produkowany był od października 1963 do lipca 1966 roku. W stosunku do poprzednika, głównymi zmianami były zmodernizowany przód (inny wlot powietrza) oraz nowy silnik S-150.
Główne zmiany w silniku dotyczyły stopnia sprężania i faz rozrządu oraz rozwiązania wydechu (inny układ tłumików). Dzięki modyfikacjom rozwijał on moc 30 KM przy 4000 obr./min, co pozwalało na rozpędzenie Syreny 103 do prędkości 105 km/h.
Kilka zmian wprowadzono także już podczas produkcji modelu 103. Zbiornik paliwa spod maski trafił za oparcie tylnej kanapy. Wskaźnik prądu ładowania zastąpiono wskaźnikiem poziomu paliwa oraz wprowadzono lampkę kontrolną prądu ładowania. Pojedynczy amortyzator ramieniowy tylnej osi zastąpiono dwoma amortyzatorami teleskopowymi. Zmieniono także pas przedni i tylny – ze zderzaków usunięto charakterystyczne kły, ulepszono zamek maski. Z kołpaków zniknęło logo FSO.
Od 1965 roku samochody wyposażone były w nagrzewnicę z dmuchawą elektryczną połączoną z układem chłodzenia.
Istniała także wersja 103 S, wyposażona w silnik Wartburga o mocy 40 KM i zsynchronizowaną skrzynię biegów, dający dużą poprawę osiągów pojazdu (silnik ten wykorzystano także w Syrenie 102 S). Wersja ta, zwana gwarowo "folksdojcz", wyróżniała się podwójnymi listwami ozdobnymi na bokach nadwozia.
Zmieniono znacznie sposób produkcji auta – wykonano około 250 nowych tłoczników, zmieniono technologię spawania, dzięki czemu karoseria stała się sztywniejsza i szczelniejsza. Istotnych zmian doczekał się także proces malowania nadwozi – zaczęto je lakierować piecowo, co wpłynęło pozytywnie na ich jakość i trwałość.
Syrena 104.
Model 104 samochodu FSO Syrena produkowany był w latach 1966–1972. Zastosowano w nim nowy silnik trzycylindrowy S-31 o pojemności 842 cm³ i mocy maksymalnej 40 KM oraz całkowicie zsynchronizowaną skrzynię biegów. Nowa jednostka napędowa charakteryzowała się wydajniejszym wymuszonym układem chłodzenia z pompą wodną. Zmieniono klosze lamp tylnych, reflektory, kierunkowskazy przednie, kołpaki. Podstawową zmianą w nadwoziu była zmiana ściany grodziowej. W kabinie zmieniono usytuowanie cięgien sterowania, m.in. „ssania” i rączki hamulca ręcznego. Model 104 w odróżnieniu od 102 i 103 ozdabiano unoszącymi się ku górze listwami bocznymi umieszczonymi na wysokości klamek. Syrena 104 była ostatnim modelem z drzwiami otwieranymi „pod wiatr”, czyli przeciwnie do kierunku jazdy. W październiku 1971 roku rozpoczął się montaż szkolny Syreny 104 w Bielsku-Białej, do końca roku zmontowano 117 sztuk. W 1972 roku wyprodukowano 9002 szt. Syren 104 i 105 (pierwsze Syreny miały logo WSM na masce)
Syrena 105.
Syrena 105 była produkowana w 1972 roku przez FSO, a następnie po przeniesieniu całości produkcji w latach 1972–1983 w FSM (do 1972 roku pod nazwą WSM). 30 sierpnia 1972 w FSM rozpoczęto systemem potokowym montaż i produkcję tego typu samochodu.
Pierwsze modele 105 produkowano jednocześnie na Żeraniu i w Bielsku do czasu całkowitego przeniesienia produkcji do Bielska. Samochody te różniły się tylko znaczkami (warszawskie FSO, bielskie WSM – „Wytwórnia Sprzętu Mechanicznego”), po zmianie nazwy fabryki zastąpionym znaczkiem FSM. Od poprzednika odróżniają go drzwi z zawiasami umieszczonymi na przednim słupku nadwozia (jak w większości współczesnych samochodów). Zastosowano klamki zewnętrzne pochodzące z modelu Polski Fiat 125p. Obniżono o 2 cm krawędź bocznych okien. Wewnątrz siedzenia przednie wyposażono w blokadę położenia. Zastosowano prostokątne tylne światła odblaskowe obok kloszy lamp tylnych. W 1975 roku wprowadzono także dwuobwodowy układ hamulcowy. W Warszawie powstało 3571 egzemplarzy Syreny 105.
Od 1975 roku produkowano także wersję Syrena 105 Lux z lewarkiem zmiany biegów i dźwignią hamulca pomocniczego w podłodze między siedzeniami. Syrena 105 L miała także węższe fotele z regulacją kąta oparcia. W tym roku również zaczęto montować radio w specjalnie wyciętym i zaślepianym czarną atrapą otworze. Na kołach pojawiły się także ozdobne kołpaki. Samochód mógł rozpędzić się do 120 km/h.
Syrena 105 doczekała się wersji pochodnych: Syrena R20 to rolniczy pick-up, natomiast Syrena Bosto to furgon.
W 2013 roku egzemplarz Syreny 105 został zakupiony w Polsce przez ekipę brytyjskiego programu "Fani czterech kółek", sprowadzony do Wielkiej Brytanii, odremontowany w poświęconym mu odcinku programu i sprzedany następnie za 8000 funtów do prywatnego muzeum motoryzacji Bubble Car Museum w Lincolnshire. Odrestaurowanym samochodem przewieziono w programie polskiego ambasadora Witolda Sobkowa.
Dane produkcyjne.
Łącznie wyprodukowano 521 311 sztuk Syreny, nie licząc egzemplarzy prototypowych, które nie weszły do seryjnej produkcji. Najwięcej FSO wyprodukowała w 1971 roku – 25 229 sztuk, a w FSM produkowano około 40 tysięcy sztuk rocznie. Główną przyczyną zakończenia produkcji było zużycie oprzyrządowania.
Eksploatacja i krytyka.
Pomimo mało nowoczesnej konstrukcji, samochód Syrena cieszył się popytem aż do końca produkcji po 25 latach, co spowodowane było w dużej mierze trudnościami w zakupie nowych samochodów przez nabywców indywidualnych w okresie PRL. Na początku produkcji były one ponadto tańsze w zakupie i eksploatacji od samochodów Warszawa, które były dostępne dla ludności w małej liczbie. Zaletą Syreny było dobre pokonywanie złych dróg, dzięki przedniemu napędowi i dużym kołom. Konstrukcja ramowa zapewniała dużą wytrzymałość. Samochód dzięki swej prostej konstrukcji pozwalał na przeprowadzanie większości napraw we własnym zakresie. 
Do newralgicznych części samochodu należały homokinetyczne przeguby napędowe, które zawodziły szczególnie przy częstym dynamicznym ruszaniu ze skręconymi kołami. Problemem były często przytrafiające się drobne usterki oraz duży hałas generowany przez jednostkę napędową. Bolączką Syren modelu 101-103 był zbyt mało wydajny układ chłodzenia, poprawę przyniosła w modelu 104 (nowy silnik S-31) modernizacja układu chłodzenia z samoczynnego na wymuszony. Samochód miał blachy nadwozia mało odporne na korozję – sytuację poprawiało zastosowanie nadkoli w błotnikach. Masa samochodu była znaczna, co wynikało z konstrukcji ramowej i przejęcia wielu podzespołów z samochodu FSO Warszawa. Znaczna bezwładność cieplna silnika powodowała duże zużycie paliwa podczas jazdy zimą na krótkich odcinkach. Samochód z racji swojego napędu musiał być zasilany poprzez mieszankę benzyny z olejem (proporcja 30:1-25:1). Produktem spalania tej mieszanki były spaliny o charakterystycznym niebieskim kolorze i zapachu, dzięki czemu samochód zyskał popularne przezwisko „Skarpeta”. Przeciętny przebieg międzynaprawczy jednostki napędowej wynosił 50 000-70 000 km.
Dane techniczne Syren 100-105.
Dane techniczne Syren 100-105 (w nawiasie oznaczenie modelu):
Modele osobowo-towarowe.
Pierwsze próby stworzenia samochodu dostawczego na bazie Syreny podjęto w 1968 roku. Skonstruowano wtedy pick-upa i furgon na bazie Syreny 104. Konstruktorami obu tych samochodów byli inżynierowie FSO Czesław Piechur i Stanisław Łukaszewicz. Pomimo dużego zainteresowania nie znaleziono środków potrzebnych do kontynuacji prac. Ostatecznie decyzja o budowie samochodów zapadła w 1971 roku.
Syrena Bosto.
Syrena Bosto – wersja dostawcza samochodu Syrena („Bosto” to skrót od określenia bielski osobowo-towarowy), produkowana przez bielskie zakłady FSM od 1975 do 30 czerwca 1983 roku, za projekt plastyczny odpowiadał prof. Cezary Nawrot. Samochód oznaczony był pierwotnie jako Syrena 104 B i pokazywany był w czasie ogólnopolskich dożynek w Myślęcinku z jednoosiową przyczepką o masie 97 kg i ładowności 200 kg. Sam samochód miał ładowność zwiększoną do 500 kg dzięki zastosowaniu innej osi tylnej zawieszonej na wahaczach i drążkach skrętnych.
Syrena Bosto przeznaczona była do przewozu czterech osób i 200 kg bagażu. Do budowy prototypu wykorzystano przednią część nadwozia Syreny 104, tylna część ładunkowa była zaś zupełnie nową konstrukcją. Główną zmianą była łamana oś tylna (dla obniżenia poziomu podłogi) oraz dwa piórowe resory podłużne, w miejsce jednego poprzecznego. Zmiana układu tylnego zawieszenia wymusiła przedłużenie tylnej części ramy samochodu. Dostęp do części użytkowej odbywał się poprzez duże, dwuskrzydłowe, przeszklone drzwi. Miejsce na koło zapasowe zostało wydzielone na specjalnym stelażu na dachu kabiny kierowcy. W późniejszych latach pojazd zmodernizowano, używając do jego produkcji podzespołów Syreny 105, w tym systemu otwierania drzwi.
Syrena R-20.
Syrena R-20 – dostawcza wersja samochodu Syrena produkowana od 1972 roku do 30 czerwca 1983 w Fabryce Samochodów Małolitrażowych – Bielsko-Biała.
Prace nad rolniczą wersją Syreny trwały od 1971 roku. Stworzono wtedy trzy prototypy (R-1, R-2 i R-3). 3 grudnia 1971 roku 17 sztuk samochodu przekazano do próbnej eksploatacji rolnikom i w wyniku zebranych doświadczeń rozpoczęto w 1972 seryjną produkcję.
Syrenę R-20 zbudowano na bazie Syreny 105 jako osobowo-towarowy pojazd dla rolnictwa do przewozu ludzi i niewielkich ładunków. Syrena R-20 zaprezentowana w 1972 roku w czasie ogólnopolskich dożynek w Myślęcinku miała 2-osobową metalową kabinę kierowcy, wyposażoną jak Syrena 105, a także elementy podwozia z modelu 105. Skrzynia ładunkowa o powierzchni 2 m² umożliwiała przewóz 350 kg ładunku.
Całkowita ładowność R-20 wynosiła 400 kg, co w połączeniu z niemożnością holowania przyczepy dawało niskie możliwości użytkowe. W roku 1974 powstała wersja rozwojowa tego modelu oznaczona jako R 20 M o zwiększonej powierzchni ładunkowej i obniżonym progu załadunku. W kolejnych latach skonstruowano jeszcze furgon R 20 F ze zdejmowaną nadbudową skrzyni ładunkowej wykonaną z blachy stalowej wyposażoną w oszklone drzwi tylne podnoszone do góry.
Prototypy.
W ciągu 28 lat produkcji samochodów Syrena wprowadzono wiele zmian konstrukcyjnych udoskonalając kolejne seryjne wersje tych pojazdów. W toku prac nad nowymi modelami powstało wiele prototypów, które nigdy nie weszły do seryjnej produkcji.
Syrena Sport.
Na początku lat 60. XX wieku grupa inżynierów FSO stworzyła Syrenę Sport. Samochód zaprojektowany przez Cezarego Nawrota, którego konstrukcję opracował Stanisław Łukaszewicz, był całkowitą nowością, z nadwoziem wykonanym z laminatu opartym na nośnej płycie podłogowej. Podczas budowy korzystano z podzespołów Syreny.
Mimo iż projekt cieszył się sporym zainteresowaniem, spotkał się z niechęcią władz komunistycznych. Prototyp Syreny Sport stał w magazynach Ośrodka Badawczo-Rozwojowego w Falenicy do lat 70. XX wieku. Następnie wydano decyzję by go zniszczyć. Pracownicy starali się za wszelką cenę uratować unikalny prototyp, lecz specjalna komisja pilnowała, żeby całe nadwozie doszczętnie rozbić.
Syrena Mikrobus.
Prace nad Syreną Mikrobus rozpoczęto w 1959 roku ze względu na duże zapotrzebowanie na tego typu samochody. Zapotrzebowanie na auto zgłaszano m.in. w służbie zdrowia (jednonoszowy ambulans) oraz w poczcie na samochód dostawczy.
W 1960 roku wykonano prototyp 3-drzwiowego mikrobusu dla 7 osób, na bazie Syreny. Nadwozie tego pojazdu o konstrukcji drewniano-stalowej zaprojektował inż. Cezary Nawrot. Przystosowane było do małoseryjnej produkcji poza FSO. Blaszane elementy poszycia zewnętrznego nie wymagały głębokiego tłoczenia. Był to pierwszy w dziejach Polski samochód określany obecnie jako minivan.
Samochód miał trzy rzędy siedzeń, dwa ostatnie można było wyjmować. Tworzyła się wtedy dosyć duża (1,7 na 1,3 m) płaska powierzchnia ładunkowa.
Do napędu pojazdu użyto silnika S-15. Przednie zawieszenie oraz układy kierowniczy i hamulcowy pozostały bez zmian w porównaniu z seryjną Syreną. Dopuszczalne obciążenie mikrobusu to 480 kg, sama Syrena bez załadunku ważyła 900 kg. Istotną wadą konstrukcji było trzydrzwiowe nadwozie. Według dzisiejszych standardów, Syrena Mikrobus była właściwie modelem kombi, nazwa „Syrena Kombi” występująca w niektórych źródłach dotyczy tego właśnie modelu.
Inspiracją dla konstruktorów był Lloyd Motoren-Werke LT600, który podczas projektowania był w posiadaniu FSO.
Syrena Kombi.
W 1961 roku powstał prototyp samochodu trzydrzwiowego, czteroosobowego Syrena Kombi, który powstał poprzez zmianę tylnej części nadwozia seryjnej Syreny. Nadwozie zaprojektowali inżynierowie Stanisław Łukaszewicz i Czesław Piechur. Przekonstruowanie tylnego zawieszenia (podobnie jak w Syrenie Mikrobus) pozwoliło uzyskać płaską i nisko umieszczoną podłogę w części bagażowej auta. Przednie zawieszenie na poprzecznym resorze piórowym, dwusuwowy silnik S-15 o pojemności 744 cm³ i mocy 27 KM (20 kW) oraz skrzynia biegów – pozostały bez zmian.
Syrena 110.
W roku 1961 Biuro Konstrukcyjne Przemysłu Motoryzacyjnego (BKPMot) rozpoczęło prace nad stworzeniem nowego samochodu małolitrażowego mającego zastąpić Syrenę 104. Równolegle do prac BKPMot trwały prace zespołu konstruktorów w Fabryce Samochodów Osobowych na Żeraniu nad skonstruowaniem nowego samochodu popularnego – Syreny 110. W roku 1964 oba zespoły połączyły się, aby wspólnie pracować nad nowym polskim samochodem.
Aby sprostać wymaganiom, skonstruowano zupełnie nowe lekkie samonośne 3-drzwiowe nadwozie typu hatchback. W zawieszeniu zastosowano resorowanie niezależne, na sprężynach spiralnych i wahaczach. Z modelu 104 przejęto sprzęgło i skrzynię biegów. W drugiej kolejności zamierzano zbudować nowoczesny silnik 4-suwowy, jednak to zadanie odłożono na przyszłość skupiając się na dopracowaniu nowego 3-cylindrowego, ale wciąż 2-suwowego, silnika S-31 o pojemności 842 cm³ i dobrych cechach trakcyjnych, przy umiarkowanym zapotrzebowaniu na paliwo.
Pomimo nowoczesnej konstrukcji i osiągów na światowym poziomie, w latach 1965–1966 wykonano tylko około 20 samochodów serii próbnej przeznaczonych do prób drogowych, a prace nad Syreną 110 zarzucono ze względu na zakup licencji na Fiata 125p.
Syrena Laminat.
Prototyp samochodu 5-osobowego, z dwudrzwiowym nadwoziem z laminatu, wykorzystującym część elementów z nadwozia Syreny 104.
W 1968 roku postanowiono definitywnie przenieść produkcję Syreny z Warszawy do Bielska-Białej, co wiązało się z zakończeniem produkcji modelu 104. Przez siedem kolejnych lat produkowano części zamienne do 104, a wówczas częściami zamiennymi były także kompletne nadwozia. Inż. Stanisław Łukaszewicz zaproponował zbudowanie kompletnego nadwozia z tworzywa sztucznego. Zaprojektowane przez niego i skonstruowane z Władysławem Kolasą nowe nadwozie z żywic było trwałe i wytrzymałe na urazy. Nowe auto nazwano Syreną Laminat.
W porównaniu do 104 unowocześniono kształt maski, pokrywy bagażnika, przednich i tylnych zderzaków oraz zmieniono kształt deski rozdzielczej.
Nowe nadwozie miało być częścią zamienną do każdego modelu Syreny. Musiało więc pasować do każdej Syreny (100, 101, 102, 103, 104) dlatego zlecono badania pod nazwą projekt 316/66. Każde z nadwozi na podwoziach kolejnych modeli Syren trafiło do jazd testowych trwających nawet 3 lata. Dla Laminatu wykonano nowe wnętrze, które było dużo nowocześniejsze od tego z modeli produkcyjnych.
Syrena 607.
Syrena w wersji hatchback (z otwieraną wraz z szybą tylną klapą) została zaprojektowana w latach 1970–1971 przez inżynierów Stanisława Łukaszewicza, Zbigniewa Wattsona i Zygmunta Grochowskiego, na bazie części z Polskich Fiatów 126p i 125p oraz Zastavy 1100p. Wydłużono rozstaw osi i zmieniono tył nadwozia. Jedyny istniejący egzemplarz, który latach 70. miał zostać zniszczony, odnaleziono w 2011 roku. Od 1974 roku samochód był przechowywany w garażu w okolicy Bielska-Białej. Trwają prace nad rekonstrukcją nadwozia.
5-osobowy, 3-drzwiowy hatchback posiadał trzycylindrowy silnik S-31 o pojemności 842 cm³ i mocy 40 KM.
Syrena R-1, R-2, R3.
Źródło:
W 1971 roku sprecyzowano założenia jakie powinno spełniać „auto dla rolników”: umożliwiać przewóz ludzi i ładunków po drogach nie najlepszej jakości; ładowność minimum 400 kg, moc ok. 35 KM, prędkość maksymalna ok. 80 km/h, okres eksploatacji od 8 do 10 lat. Powstało kilka prototypów rolniczej Syrenki.
Syrena R-1.
Auto zostało nieznacznie zmodyfikowane względem wersji osobowej: zmianie uległa tylna część nadwozia, którą wyposażono w składany dach. Podłoga w części ładunkowej nie była płaska, gdyż krył się pod nią zbiornik paliwa, koło zapasowe i schowek na zestaw narzędzi dostępny zarówno od wewnątrz, jak i z zewnątrz. Pojazd miał też niewielką ładowność wynosząca tylko 380 kg; przestrzeń ładunkowa miała następujące wymiary maksymalne: 1500 × 900 × 700 mm.
Syrena R-2.
R-2 to modyfikacja R-1. Auto powstało jedynie na papierze. Pozostała dokumentacja uwzględniała dwie wersje nadwoziowe: z blaszanym i składanym brezentowym dachem.
Syrena R-3.
Bezpośrednia poprzedniczka Syreny R20 wykonana na bazie Syreny 104. Przód i wnętrze pochodziły z osobowej Syreny. Tylną część nadwozia stanowiła blaszana skrzynia ładunkowa. Ładowność samochodu wynosiła 500 kg, a ograniczona brezentową opończą przestrzeń ładunkowa, miała wymiary 1430 × 1420 × 890 mm. Na bazie tego modelu powstała seryjna Syrena R-20, której produkcję seryjną rozpoczęto w 1972 r. w Fabryce Samochodów Małolitrażowych w Bielsku-Białej.
Syreny w sporcie.
Samochody Syrena uczestniczyły także w sporcie samochodowym, między innymi w latach 60. XX wieku w Rajdzie Monte Carlo. W 1960 w rajdzie wzięła udział załoga w składzie Marek Varisella i Marian Repeta, startująca na Syrenie 101 z dwucylindrowym silnikiem o mocy 28 KM i standardową skrzynią biegów, a od seryjnego różniący się dodatkowymi reflektorami, pasami bezpieczeństwa i drobnymi dodatkami, kończąc rajd na 99. miejscu na 149 sklasyfikowanych załóg. Druga załoga: Marian Zatoń z pilotem Stanisławem Wierzbą, rajdu nie ukończyła. Rok później w rajdzie wzięło udział 6 polskich załóg, z czego 4 na Syrenach 101. Dwie z nich nie ukończyły rajdu, jedna z powodu awarii instalacji elektrycznej, druga natomiast z powodu przekroczenia 90-minutowego limitu spóźnień. Dwie sklasyfikowane załogi zajęły miejsca 96. i 126.
W 1962 roku wystartowały w Rajdzie Monte Carlo cztery Syreny 102, dwie z nich ukończyły rajd, na miejscach 210. i 222. Ostatni start Syren w Rajdzie Monte Carlo miał miejsce w roku 1964. Wystartowały trzy załogi na samochodach Syrenach 103S wyposażonych w silniki Wartburga 1000. Wszystkie przekroczyły dopuszczalny limit spóźnień, nie kończąc rajdu.
Obecnie fani zabytkowych samochodów mogą brać udział w organizowanym z myślą o nich Rajdzie Samochodów Historycznych Monte Carlo. Biorą w nich udział również załogi startujące na samochodach marki Syrena.

</doc>
<doc id="11042" url="https://pl.wikipedia.org/wiki?curid=11042" title="Tritlenek diglinu">
Tritlenek diglinu

Tritlenek diglinu (, zwyczajowo tlenek glinu), – nieorganiczny związek chemiczny z grupy tlenków, w którym glin występuje na III stopniu utlenienia. Występuje w wielu odmianach polimorficznych, z których najważniejsze to:
Znane są również formy η, χ, δ i θ, różniące się właściwościami i budową krystaliczną. Związek określony w 1916 r. jako β- okazał się w rzeczywistości glinianem sodu o wzorze . Ma on bardzo duże znaczenie jako stały elektrolit ze względu na wysokie przewodnictwo elektryczne.
Wytwórstwo przemysłowe.
Podstawową rudą aluminium, z której uzyskiwany jest tlenek glinu, są boksyty. Tak uzyskany tlenek glinu może służyć do produkcji aluminium.
Największym producentem tlenku glinu na świecie jest korporacja Alcoa; za nią plasują się Alcan i Rusal. Największymi wytwórcami aluminium są połączone Rio Tinto i Alcan, a kolejnymi Rusal i Alcoa.
W Polsce Jerzy Grzymek opracował metodę spiekowo-rozpadową (zwaną metodą Grzymka), w której do wytwarzania tlenku glinu oraz cementu portlandzkiego wykorzystuje się tylko surowce krajowe z pominięciem boksytów.
Inne tlenki glinu.
Oprócz tlenku glinu(III) znane są również (rzadko spotykane):

</doc>
<doc id="11043" url="https://pl.wikipedia.org/wiki?curid=11043" title="Staniątki">
Staniątki

Staniątki – wieś w Polsce, położona w województwie małopolskim, w powiecie wielickim, w gminie Niepołomice, 22 km od Krakowa i 5 km na południowy zachód od Niepołomic, w sąsiedztwie Puszczy Niepołomickiej.
Wieś duchowna, własność Opactwa Benedyktynek w Staniątkach położona była w drugiej połowie XVI wieku w powiecie szczyrzyckim województwa krakowskiego. W latach 1975–1998 Staniątki położone były w województwie krakowskim.
Nazwa.
Nazwa wsi pochodzi od męskiego imienia dwuczłonowego na "Stani-", takiego jak Stanimir, Stanisław czy Stanibor, przekształconego przy użyciu spieszczającego przyrostka "-ęta" do formy "*Stanięta", następnie "*Staniątko", która w liczbie mnogiej obok regularnego "*Staniątka" przybrała postać "*Staniątki".
Historia.
Powstanie nazwy wsi legenda wiąże z osobą św. Wojciecha, który w 997 roku miał tamtędy wędrować do Krakowa i dalej do Prus celem nawracania pogan. Zatrzymał orszak na odpoczynek czeskimi słowami: „udielamy tady staniatky”. Ta wersja powstania jest przyjmowana jako prawdziwa i powtarzana przez siostry benedyktynki podczas oprowadzania wycieczek po kościele i muzeum klasztornym.
Po 1945 roku.
Licząca 2000 mieszkańców wieś w 1947 roku zbudowała sieć elektryczną. Została ona całkowicie sfinansowana przez mieszkańców wsi. Koszt wyniósł 1 000 000 złotych i zainstalowano ponad tysiąc lamp. Sieć została poświęcona po nabożeństwie w opactwie Benedyktynek przez proboszcza z Brzezia kanonika Jaworskiego.
W Staniątkach znajdują się najstarsze polskie opactwo Mniszek Benedyktynek pw. św. Wojciecha a także przystanek kolejowy, przy linii kolejowej nr 91.

</doc>
<doc id="11044" url="https://pl.wikipedia.org/wiki?curid=11044" title="Układ hormonalny">
Układ hormonalny

Układ hormonalny, układ wewnątrzwydzielniczy, układ dokrewny, układ endokrynny – układ narządów występujący u zwierząt, składający się z gruczołów dokrewnych i wyspecjalizowanych komórek warunkujących wydzielanie hormonów.
Układ hormonalny w organizmach żywych pełni rolę regulacyjną w zapewnieniu homeostazy. Wraz z układem nerwowym i regulacją na poziomie tkankowym, układ hormonalny stanowi niezbędny mechanizm przystosowawczy do zmieniających się warunków środowiska zewnętrznego i wewnętrznego.
Wydzielanie hormonów podlega zarówno kontroli na drodze sprzężeń zwrotnych, jak i regulacji ze strony układu nerwowego.
Podwzgórze.
Część międzymózgowia w której znajdują się m.in. komórki nerwowe, które potrafią zmienić sygnał elektryczny na biochemiczny. Wydzielanie substancji dokrewnych przez neurony nazywa się neurosekrecją.
Hormony:
Przysadka mózgowa.
(nieparzysty gruczoł położony u podstawy mózgu):
Niedobór somatotropiny u dzieci powoduje karłowatość (jeśli jest to niedobór pierwotny to karłowatość przysadkową). Natomiast zbyt duże wydzielanie GH powoduje u dzieci gigantyzm, a u dorosłych akromegalię.
Trzustka.
Względny lub bezwzględny niedobór insuliny jest przyczyną zaburzeń gospodarki węglowodanowo-lipidowej z cukrzycą włącznie, zaś jej nadmiar jest przyczyną hipoglikemii.
Nadnercza.
Hormony kory:
Hormony rdzenia:

</doc>
<doc id="11045" url="https://pl.wikipedia.org/wiki?curid=11045" title="Układ dokrewny">
Układ dokrewny



</doc>
<doc id="11046" url="https://pl.wikipedia.org/wiki?curid=11046" title="Układ wewnątrzwydzielniczy">
Układ wewnątrzwydzielniczy



</doc>
<doc id="11047" url="https://pl.wikipedia.org/wiki?curid=11047" title="Dwutlenek siarki">
Dwutlenek siarki

Dwutlenek siarki, ditlenek siarki (), – nieorganiczny związek chemiczny z grupy tlenków siarki, w którym siarka znajduje się na IV stopniu utlenienia. W warunkach normalnych jest to bezbarwny gaz o ostrym, gryzącym i duszącym zapachu, silnie drażniący drogi oddechowe. Jest trujący dla zwierząt i szkodliwy dla roślin. Ma własności bakteriobójcze i pleśniobójcze. Jest produktem ubocznym spalania paliw kopalnych, przez co przyczynia się do zanieczyszczenia atmosfery (smog). Jego wzrost stężenia w powietrzu wpływa na liczbę ostrych zespołów wieńcowych. Stosowany jako konserwant (E220), szczególnie powszechnie do win, także markowych. Dwutlenek siarki wykorzystuje się również do produkcji siarczynów, do bielenia (w przemyśle tekstylnym i papierniczym), dezynfekcji (znany już w starożytności) i jako czynnik chłodniczy. Jest produktem pośrednim podczas produkcji kwasu siarkowego. Rozpuszcza się m.in. w wodzie i acetonie.
Budowa cząsteczki.
W fazie gazowej cząsteczka ma kształt litery V. Oba wiązania siarka–tlen mają długość 143 pm, a kąt między nimi wynosi 119,5°. Atom siarki ma hybrydyzację sp2 i ma jedną wolną parą elektronową. Struktury elektronowej cząsteczki nie da się przedstawić jednym , gdyż wiązania siarka–tlen mają charakter pośredni między wiązaniem pojedynczym (dS−O = 163 pm) a podwójnym (dS=O = 140 pm), choć długość 143 pm jest bardzo zbliżona do wiązania podwójnego. Budowę cząsteczki można zobrazować za pomocą struktur rezonansowych:
Natomiast z porównania długości i energii wiązań w cząsteczkach i SO z izoelektronowymi i można wnioskować, że rząd wiązania siarka–tlen w wynosi co najmniej 2:
Charakterystyka chemiczna.
Przemysłowo otrzymywany jest przez spalanie siarki:
lub siarkowodoru:
lub podczas prażenia rud siarczkowych w obecności powietrza, np.:
W obecności katalizatora (np. V2O5) powstały dwutlenek utlenia się do trójtlenku siarki:
Dwutlenek siarki dobrze rozpuszcza się w wodzie, dając słaby kwas siarkawy:

</doc>
<doc id="11049" url="https://pl.wikipedia.org/wiki?curid=11049" title="Wisła (telewizor)">
Wisła (telewizor)

Wisła – pierwszy produkowany seryjnie w Polsce telewizor.
Produkowany był od lipca 1956 przez Warszawskie Zakłady Telewizyjne, na licencji radzieckiego odbiornika „Awangard” w wersjach: Wisła A na lampach radzieckich i Wisła B częściowo na polskich. W 1957 roku WZT, zamiast "Wisły", rozpoczęły produkcję odbiornika "Belweder" - pierwszego w całości zaprojektowanego w Polsce.

</doc>
<doc id="11052" url="https://pl.wikipedia.org/wiki?curid=11052" title="Homeostaza">
Homeostaza

Homeostaza (gr. "homoíos" – podobny, równy; "stásis" – stanie, trwanie, postawa) – zdolność utrzymywania względnie stałych parametrów wewnętrznych w systemie (zamkniętym lub otwartym). Pojęcie to zwykle odnosi się do samoregulacji procesów biologicznych. Zasadniczo sprowadza się to do utrzymania stanu stacjonarnego płynów wewnątrz- i (w organizmach wielokomórkowych) zewnątrzkomórkowych. Pojęcie homeostazy wprowadził Walter Cannon w 1939 roku na podstawie założeń Claude Bernarda z 1857 r. dotyczących stabilności środowiska wewnętrznego. Homeostaza jest podstawowym pojęciem w fizjologii. Pojęcie to jest także stosowane w psychologii zdrowia dla określenia mechanizmu adaptacyjnego.
Sposoby kontroli składu płynów wewnątrz- i zewnątrzkomórkowych.
Utrzymanie wewnętrznej stabilności warunków wymaga regulowania lub kontrolowania wartości najważniejszych parametrów wewnętrznego środowiska organizmu. Należą do nich głównie:
Kontrola wymienionych parametrów odbywa się poprzez receptory (głównie chemoreceptory), które informacje o wartości określonego parametru przekazują do interpretatora (np. w przypadku temperatury ciała ssaków do podwzgórza), gdzie dokonuje się porównanie wartości wykrytej ze stałą wartością prawidłową (tzw. punktem nastawczym) lub, co zdarza się częściej, z jej przedziałami akceptowalnymi. Jeśli aktualny stan parametru jest zbyt wysoki lub zbyt niski, centrum integrujące wymusza na efektorach odpowiedź odpowiednią do sytuacji.
Mechanizmy utrzymania homeostazy.
Mechanizmy wytwarzania odpowiedzi i tym samym regulacji wartości parametru można podzielić na dwie grupy:
Fizjologiczne mechanizmy opierają się na sprzężeniu zwrotnym (ang. "feedback"):
Homeostaza – warunek zdrowia.
Homeostaza jest niezbędnym warunkiem zdrowia (prawidłowego funkcjonowania) organizmu, a co za tym idzie, choroby u swego podłoża mają zaburzenia mechanizmów utrzymania homeostazy.
Obecnie zastępuje się pojęcie homeostazy, nowym – homeodynamiką.
Homeostaza może być utrzymywana w organizmach żywych lub układach technicznych. W latach 50. XX wieku elektryczny model homeostatu opracował William Ross Ashby. W teorii systemów autonomicznych zadaniem jednego z podsystemów funkcjonalnych (nie należy go mylić z odrębnym organem) zwanego homeostatem, jest utrzymywanie równowagi funkcjonalnej systemu przez przeciwdziałanie przepływom informacji i energii zmniejszającym możliwość oddziaływania systemu na otoczenie.

</doc>
<doc id="11053" url="https://pl.wikipedia.org/wiki?curid=11053" title="Subotica">
Subotica

Subotica (, , hist. 1740–1918 , hist. ) – miasto w północnej Serbii, w Wojwodinie, stolica okręgu północnobackiego, siedziba miasta Subotica. Leży na Wielkiej Nizinie Węgierskiej, ok. 15 km od granicy z Węgrami (ale granicami administracyjnymi w północnej części styka się z Węgrami). Jest drugim co do wielkości (po Nowym Sadzie) miastem Wojwodiny i piątym całej Serbii.
Historia.
Pierwsza wzmianka o miejscowości została odnotowana w 1391 roku i wchodziła w tym czasie w skład Królestwa Węgierskiego. W XV wieku zbudowano w Suboticy zamek. W latach 1542–1686 znajdowało się w granicach Imperium Osmańskiego, a od 1686 roku Austrii, a od 1867 roku Austro-Węgier. Po 1918 r. cały region Wojwodiny, wraz z Suboticą, został przyłączony do Królestwa Serbów, Chorwatów i Słoweńców (od 1929 roku Jugosławii).
Ludność.
Miasto stanowi mozaikę narodowościową. Według spisu powszechnego z 2011 roku na mieszkańców
Pod względem językowym dominującą grupą są użytkownicy diasystemu serbsko-chorwackiego, na drugim miejscu jest język węgierski. Język serbski jest najczęściej używanym językiem w życiu codziennym, ale węgierski jest także używany przez prawie jedną trzecią populacji w codziennych rozmowach. Oba języki są również powszechnie stosowane w komercyjnych i oficjalnych oznakowaniach
Według tego samego spisu 63,02% ludności jest wyznania rzymskokatolickiego, 25,96% prawosławnego, a 1,88% protestanckiego: luterańskiego lub kalwińskiego.
Zabytki.
Kościoły:
Budynki w stylu secesyjnym:
Instytucje kulturalne:
Place:
Pomniki:
Współpraca.
Miasta siostrzane:
Miasta partnerskie:

</doc>
<doc id="11055" url="https://pl.wikipedia.org/wiki?curid=11055" title="Neo-progresywny rock">
Neo-progresywny rock



</doc>
<doc id="11056" url="https://pl.wikipedia.org/wiki?curid=11056" title="Acid rock">
Acid rock

Acid rock – odmiana psychodelicznego rocka. Charakteryzuje się ostrym brzmieniem, zdominowanym przez elektryczne gitary, a strukturalnie opartym na bluesie. Charakterystycznym elementem dla stylu są długie improwizacje solowe, a także często przesterowane partie instrumentów klawiszowych i riffy zapowiadające nadejście hard rocka. Do najwybitniejszych przedstawicieli należą Jimi Hendrix, Cream, Iron Butterfly, The Doors, Jefferson Airplane, Janis Joplin oraz zespół Deep Purple w początkowej fazie rozwoju.

</doc>
<doc id="11057" url="https://pl.wikipedia.org/wiki?curid=11057" title="Zgierz">
Zgierz

Zgierz – miasto w Polsce w województwie łódzkim, siedziba powiatu zgierskiego. Leży nad Bzurą. Graniczy od południa z Łodzią i wchodzi w skład aglomeracji łódzkiej. W latach 1975–1998 miasto administracyjnie należało do ówczesnego województwa łódzkiego. Zgierz uzyskał prawa miejskie przed rokiem 1288 i jest jednym z najstarszych miast w regionie.
Był miastem królewskim Korony Królestwa Polskiego w starostwie łęczyckim w powiecie łęczyckim województwa łęczyckiego w końcu XVI wieku.
Podczas II wojny światowej na obszarze ziem polskich włączonych do III Rzeszy w „Warthegau” („Kraj Warty”) pod nazwą Görnau.
Najczęściej używana jest gwara łódzka z silniej zaznaczonymi rusycyzmami i germanizmami.
Według danych GUS z 31 grudnia 2019 r. miasto zamieszkiwało 56 190 osób. Trzy lata później liczba ta zmniejszyła się do 50 750 osób. 
Geografia.
Położenie i obszar.
Według danych z roku 2007 Zgierz ma obszar 42,33 km², w tym:
Miasto stanowi 4,95% powierzchni powiatu.
Pod względem administracyjnym Zgierz jest gminą miejską. Na obszarze Zgierza utworzono 11 jednostek pomocniczych gminy zwanych osiedlami.
Zgierz leży w historycznej ziemi łęczyckiej.
Demografia.
 "Zobacz wykaz"
Historia.
Nazwa miasta.
Nie wiadomo, skąd pochodzi nazwa miasta. Przypuszcza się, że nazwa "Zgierz" pochodzi od miejsca zgorzałego, miejsca wypalania ogni ofiarnych lub od miejsca po wypalonym lesie. W starych dokumentach miasto nazywane jest "Zguyr", "Sguir", "Segey" i "Shegrz".
Zmiany nazw ulic w Zgierzu.
Uchwałą Nr VII/49/90 Rady Miejskiej w Zgierzu z dnia 13 grudnia 1990 roku zmieniono nazwy następujących ulic:
Pod koniec XX wieku nastąpiły także zmiany nazw innych ulic i placów w wyniku uchwał Rady Miasta:
Zabytki.
Na liście zabytków są:
Transport.
Transport drogowy.
Miasto przecinają dwie drogi krajowe:
oraz ma początek droga wojewódzka nr 702 łącząca Zgierz z Kutnem.
Na północ od miasta przebiega autostrada A2, z którą Zgierz jest skomunikowany poprzez węzły drogowe
W fazie projektów łódzkiego oddziału Generalnej Dyrekcji Dróg Krajowych i Autostrad jest budowa obwodnicy Zgierza, która będzie stanowiła fragment obwodnicy Łodzi w części drogi szybkiego ruchu nr 14. Przejmie ona niemal w całości ruch tranzytowy, co znacznie odciąży krajową „starą jedynkę” biegnącą przez miasto. Obwodnica ma rozpoczynać się w okolicach Lućmierza, później biec będzie w okolicach osiedla 650-lecia w Zgierzu, w stronę Aleksandrowa, stamtąd zaś południowo-zachodnim fragmentem Łodzi do Pabianic, gdzie łączyć się będzie z drogą ekspresową nr 8.
Transport kolejowy.
Przez Zgierz przechodzą dwa szlaki kolejowe:
Miasto posiada stację kolejową "Zgierz" oraz trzy przystanki kolejowe: "Zgierz Północ", "Zgierz Jaracza" i "Zgierz Kontrewers".
Przez miasto przebiega budowana od 2011 Łódzka Kolej Aglomeracyjna.
Transport zbiorowy.
Komunikacja Tramwajowa – Po raz pierwszy tramwaj na ulicach Zgierza pojawił się 19 stycznia 1901 roku. Linia biegła na trasie Łódź Plac Kościelny – Zgierz Plac Kilińskiego. Pierwotnie trasa miała kończyć się na Rynku Staromiejskim, przed budynkiem Zgierskiego Magistratu. Ostatecznie akcjonariusze tramwajów podmiejskich nie doszli do porozumienia z władzami Zgierza i projektu nie zrealizowano.
Trasę w Zgierzu zakończono na Nowym Rynku (obecnie plac Kilińskiego), który pełnił wówczas rolę placu targowego. Mijankę ułożono w centralnej części rynku. Sieć trakcyjną podwieszono do stalowych słupów. Na przystanku ustawiono drewnianą poczekalnię. W 1920 roku przebudowano Plac Kilińskiego tworząc pośrodku skrzyżowanie ulic. Zlikwidowano istniejącą formę handlu, posadzono drzewa i urządzono zieleńce. Prawdopodobnie wtedy wybudowano nową mijankę w ulicy Wysokiej dzisiejszej ulicy Długiej, a w obrębie rynku ułożono jedynie pojedynczy tor, który ślepo kończył się przed skrzyżowaniem. Przystanek dla wsiadających i poczekalnia zostały bez zmian. W 1922 r. uruchomiono kolejkę wąskotorową ze Zgierza (Stacja Zgierz Kaliski przy ul. Kolejowej, w pobliżu stacji Zgierz) do Ozorkowa, którą w 1927 r. zlikwidowano, a na jej miejsce wprowadzono tramwaje. W 1944 roku w południowo-zachodnim kwartale placu Kilińskiego (Horst Wessel Platz) Niemcy zbudowali jednotorową pętlę. Zastąpiła ona dotychczasową mijankę. Była to pierwsza tego typu krańcówka (nie licząc Bałuckiego Rynku w Łodzi) na liniach podmiejskich.
W całej sieci łódzkich tramwajów krańcówka na placu Kilińskiego w Zgierzu jest jedną z dwóch pętli prawostronnych i jedyną, gdzie wymiany pasażerów dokonuje się wewnątrz „koła”. Tramwaje poruszają się po niej zgodnie ze wskazówkami zegara. Pod koniec 1973 roku na 45, jako pierwszej linii podmiejskiej, wprowadzono tramwaje przegubowe typu 803N. W W czerwcu 1984 roku zlikwidowano na krańcówce wysłużoną, drewnianą poczekalnię. Rozebrano ją pod okiem konserwatora zabytków i przechowywano na terenie zajezdni Brus. Po wielu latach została odbudowana i w 2008 roku ustawiona w skansenie łódzkiej architektury drewnianej, znajdującym się przy Centralnym Muzeum Włókiennictwa w Łodzi. 1 kwietnia 1985 uruchomiono do Zgierza linię nocną 101, która jezdziła na trasie Zgierz pl. Kilińskiego – Północna. 1 listopada 1993 obsługę linii 45 i 101 przejęła Międzygminna Komunikacja Tramwajowa, z siedzibą na Helenówku w Łodzi. 1 Lutego 2004 roku zlikwidowano nocne połączenie tramwajowe 101.
Przez długi czas linie do Zgierza i Ozorkowa nosiły numery 45 i 46.
W 2004 roku zlikwidowano linię 45, zastępując ją linią nr 11 obsługiwaną przez MPK Łódź na trasie Pabianice – Zgierz.
Linia 11 była komercyjna, a sprzedaż biletów prowadzili konduktorzy. Od 2005 roku konduktorów zaczęły zastępować automaty biletowe. Po raz ostatni konduktor pojawił się 30 kwietnia 2005. Linia 11 uznawana była za drugą co do długości linię tramwajową w Europie i Polsce. Jednak dłuższa byłą linia 46 z Łodzi do Ozorkowa. W 2007 roku pojawiły się plany połączenia Łodzi ze Zgierzem tramwajem regionalnym, lecz z powodu braku woli władz miasta, w 2009 roku Zgierz wycofał się. Istniały również plany budowy linii na os. 650-lecia, jednak do dziś nie podjęto w tym kierunku żadnych kroków. 7 lipca 2007 roku w związku z pierwszym etapem budowy Łódzkiego Tramwaju Regionalnego zawieszono kursowanie komunikacji tramwajowej i linii 11 do Zgierza.
13 sierpnia 2007 rozpoczęto wymianę nawierzchni i torowiska na ulicy 1 Maja oraz na placu Kilińskiego w Zgierzu. 23 kwietnia 2008 roku przywrócono po remoncie komunikację tramwajową i linie 11 do Zgierza. Po zakończeniu budowy Łódzkiego Tramwaju Regionalnego do Zgierza skierowano linię 16 na trasie Kurczaki – pl. Kilińskiego. 1 kwietnia 2012 zmienił się przewoźnik na linii 46, a na obu liniach taryfę zgierską zastąpiła taryfa łódzka.
Od 1 lipca 2008 roku do Zgierza dojeżdżały linie: 16 i 46. Linia 16 kursowała na trasie Kurczaki-Zgierz, a linia 46 na trasie Zdrowie – Ozorków. 2 kwietnia 2017 roku z powodu reformy komunikacyjnej w łodzi przywrócono poprzednią numerację linii 16 na 45, oraz zmieniono trasy obu tramwajów:
Obie linie obsługiwane były przez MPK-Łódź. Obowiązywała na nich taryfa Lokalnego Transportu Zbiorowego w Łodzi (w Zgierzu i Ozorkowie strefa aglomeracyjna, w Łodzi strefa miejska).
4 lutego 2018 r. w związku z katastrofalnym stanem infrastruktury MPK Łódź zawiesiło kursowanie linii 45 do Zgierza i 46 do Ozorkowa, uruchomiono autobusowe linie zastępcze Z45 i Z46 do granicy Łodzi. Po generalnym remoncie linia 45 wróciła na tory pod koniec 2021 roku, jako linia Tramwajowa nr 6.
Znaczna część taboru tramwajowego który dojeżdża do Zgierza to łódzkie Konstale. Obecnie w Zgierzu pojawiają się tramwaje Konstale 805NaND, Konstal 805Na, Konstale 805N-ML-Woltan oraz Düwag GT8N.
Komunikacja Autobusowa – Wraz z budową osiedla 650-lecia na początku lat 70. XX wieku pojawiły się pierwsze linie autobusowe w mieście.
Obecnie w mieście kursuje 16 linii autobusowych . Tabor autobusowy stanowi głównie model Mercedes O530.
Na liniach 6 (do dworca Łódź Kaliska) oraz 61 (do dworca Łódź Fabryczna) obowiązują dwie taryfy biletowe. Na terenie miasta Zgierza obowiązuje taryfa MUK, natomiast w Łodzi taryfa MPK-Łódź. Istnieje też bilet wspólny, który obowiązuje na terenie obu miast.
Od 1 października 2013 na trasie Stryków – Zgierz – Aleksandrów Łódzki kursuje linia międzygminna 2 (dawniej jako linia 3A). Obowiązuje na niej taryfa zgierska, ze specjalnymi biletami aglomeracyjnymi (nie mylić z biletem aglomeracyjnym wchodzącym w skład taryfy łódzkiej) obowiązującymi w relacjach wykraczających poza granice Zgierza.
Transport lotniczy.
W 2012 przy ul. Parzęczewskiej otwarto sanitarne lądowisko, należące do Szpitala Wojewódzkiego.
Wspólnoty wyznaniowe.
Do wybuchu II wojny światowej ludność miasta, podobnie jak całego łódzkiego okręgu przemysłowego, była wielowyznaniowa i wieloetniczna. Najliczniejszą grupę mieszkańców stanowili katolicy, ale także była tu prężnie działająca gmina wyznaniowa żydowska. Miasto zamieszkiwali także ewangelicy. W 1938 Zgierz miał 27853 mieszkańców, ich struktura narodowościowa prezentowała się w następujący sposób:
W wyniku wojny struktura ta się ujednoliciła i obecnie najliczniejszą grupę wyznaniową stanowią katolicy. W mieście istnieją następujące kościoły i związki wyznaniowe:
Kultura i sztuka.
W mieście działają liczne ośrodki i towarzystwa kultury:
Wybrane zespoły i grupy artystyczne oraz imprezy:
Zgierz jest miastem otwartym dla artystów. Działają tutaj liczni twórcy z takich dziedzin jak malarstwo, rzeźba, grafika, fotografia. Liczne plenery rzeźbiarskie wprowadzają wciąż nowe dzieła w rzeczywistość miasta. Tworzyli tutaj między innymi tacy artyści jak Jerzy Wieczorek, Jan Nawrot, czy Władysław Rząb. Do dzisiaj ze Zgierzem silnie związany jest postimpresjonista Józef Wasiołek.
Edukacja.
W skład zgierskiego szkolnictwa publicznego wchodzi 11 szkół podstawowych:
4 szkoły średnie:
1 szkoła wyższa:
Od 1990 pod patronatem Towarzystwa Przyjaciół Zgierza istnieją:
7 czerwca 2008 odbyły się uroczyste obchody jubileuszu 110-lecia powstania LO im. Stanisława Staszica i 90-lecie nadania imienia Stanisława Staszica.
Sport i rekreacja.
Jedną z pierwszych sportowych organizacji w Zgierzu był regionalny oddział Polskiego Towarzystwa Gimnastycznego „Sokół”.
Na terenie Zgierza znajduje się centrum sportu "Stacja Nowa Gdynia" ul. Sosnowa 1, m.in. z kompleksem basenowym, krytymi kortami tenisowymi i do squasha, kręgielnią, siłownią, restauracją i centrum hotelowo-konferencyjnym.
Ponadto miasto dysponuje innymi obiektami do uprawiania sportów:
Polityka.
Władze miasta.
Siedzibą Prezydenta Miasta Zgierza i Rady Miasta jest budynek Urzędu Miasta (wybudowany w 1847 r.) przy pl. Jana Pawła II 16. Obecnie prezydentem miasta jest Przemysław Staniszewski, pełniący kadencję od 2014 roku.
Prezydenci i burmistrzowie.
Przewodniczącym Rady jest Grzegorz Leśniewicz. Miasto jest członkiem Związku Miast Polskich.
W mieście znajduje się także siedziba starostwa powiatu zgierskiego oraz wiejskiej gminy Zgierz.
Parlamentarzyści.
Zgierz wchodzi w skład sieradzkiego okręgu wyborczego.
Posłowie na Sejm RP VI kadencji posiadający podstawowe biura poselskie w mieście: Artur Dunin (PO), Agnieszka Hanajczyk (PO), Marek Matuszewski (PiS). W Zgierzu filię biura poselskiego ma poseł Stanisław Olas (PSL) oraz biura senatorskiego ma senator VII kadencji Przemysław Błaszczyk (PiS).
Garnizon Zgierz.
"Garnizon Zgierz" z siedzibą w Zgierzu obejmuje miasto Zgierz i gminę Zgierz.
Byłe i obecne jednostki wojskowe stacjonujące w Zgierzu:
W Zgierzu zlokalizowana była Wojskowa Komenda Uzupełnień, obejmująca zasięgiem działania powiaty: łęczycki, poddębicki i zgierski zlikwidowana w 2011 r.
Osoby związane ze Zgierzem.
Honorowi obywatele.
Tytuł "Honorowy Obywatel Miasta Zgierza" został ustanowiony w 2000, a nadany po raz pierwszy w 2002 r. Tytuł nadaje Rada Miasta osobom fizycznym, które nie są mieszkańcami miasta Zgierza "za szczególny wkład wniesiony w rozwój i kształtowanie pozycji miasta Zgierza w skali kraju i na forum międzynarodowym". Nadanie tytułu wiąże się z wręczeniem okolicznościowej statuetki i dyplomu. Od 2007 r. tytuł w danym roku może być nadany tylko jednej osobie.
Poniżej w kolejności chronologicznej wymienione są osoby, które otrzymały tytuł „Honorowy Obywatel Miasta Zgierza”.

</doc>
<doc id="11058" url="https://pl.wikipedia.org/wiki?curid=11058" title="Psychodeliczny rock">
Psychodeliczny rock



</doc>
<doc id="11059" url="https://pl.wikipedia.org/wiki?curid=11059" title="Rock alternatywny">
Rock alternatywny

Rock alternatywny (ang. "alternative rock") – grupa stylów muzyki rockowej powstałych w latach osiemdziesiątych i połowie lat dziewięćdziesiątych XX wieku, głównie na terenie Stanów Zjednoczonych. Gitarowy, niekomercyjny i często nagrywany bez przejmowania się jakością dźwięku rock alternatywny był dokładnym przeciwieństwem większości odmian muzyki popularnej lat osiemdziesiątych z jej cukierkowym brzmieniem syntezatorów i sterylną produkcją nagrań.
Historia.
Początków rocka alternatywnego należy szukać w muzyce punkrockowej. Krótkotrwała eksplozja popularności kultury punk w drugiej połowie lat 70. XX wieku pozostawiła po sobie wiele zespołów grających prostą, hałaśliwą muzykę zainspirowanych tym stylem rocka. Stopniowe odchodzenie przez nie od
punkowych schematów i poszukiwanie nowych środków wyrazu zaowocowało powstaniem grupy stylów muzycznych (takich jak rock gotycki, hardcore, nowa fala czy post punk) która stała się później fundamentem rocka alternatywnego.
Właściwa historia rocka alternatywnego zaczyna się na początku lat osiemdziesiątych w Stanach Zjednoczonych, kiedy niezależne rozgłośnie studenckie zaczęły masowo grać muzykę nazywaną college rockiem (termin ten w swoim najszerszym znaczeniu był wtedy synonimem rocka alternatywnego). Scena alternatywnego rocka zaczyna się dynamicznie rozwijać i ewoluować, wciąż powstają nowe style, często bardzo już odległe od punk rocka (noise rock, dream pop, shoegaze).
Przez całe lata osiemdziesiąte jednak, pomimo osiągnięcia przez niektóre z grup (U2, R.E.M.) dużej popularności, rock alternatywny jako gatunek był ciągle zjawiskiem niszowym. Sytuacja zmieniła się na początku lat dziewięćdziesiątych, kiedy nagły (i niespodziewany) sukces komercyjny osiągnięty przez debiutujące grupy Nirvana i Pearl Jam wywołał na całym świecie falę zainteresowania stylem grunge, a później całą podziemną (lub promowaną jako podziemna) muzyką rockową. Oznaczało to jednak koniec dawnego rocka alternatywnego – z chwilą, kiedy został zaakceptowany jako część głównego nurtu muzyki, jego najważniejsi przedstawiciele osiągnęli status gwiazd, a nowo powstające zespoły i gatunki często były świadomie ukierunkowane na sukces komercyjny, termin ten stracił wcześniejsze znaczenie. Mimo to wiele zespołów powstałych w tym okresie nadal nagrywa, osiągając często spory rozgłos medialny, a sam termin znajduje użytek jako określenie na zespoły takie jak Radiohead, Coldplay czy Placebo – popularne i odnoszące komercyjne sukcesy, lecz zarazem w pewien sposób zakorzenione w tradycji dawnego rocka alternatywnego.

</doc>
<doc id="11060" url="https://pl.wikipedia.org/wiki?curid=11060" title="Hard rock">
Hard rock

Hard rock – gatunek muzyki rockowej powstały na przełomie lat 60. i 70. XX wieku, wywodzący się z bluesa i rock and rolla.
Historia.
Pionierami tego gatunku były zespoły takie jak: Black Sabbath, Blue Cheer, Blind Faith, Cream, Deep Purple, Iron Butterfly, Led Zeppelin, MC5, Steppenwolf, Vanilla Fudge, The Who, The Doors, The Jimi Hendrix Experience, The Rolling Stones, Ten Years After, Janis Joplin i Big Brother and The Holding Company, Quicksilver Messenger Service, Jefferson Airplane, Free, Hawkwind, The Kinks, Syd Barrett i Pink Floyd we wczesnym okresie działalności, Grateful Dead. Niektórzy do grona pionierów hard rocka wliczają również zespół The Beatles w późniejszym etapie działalności (lata 1966–1970).
W latach 70. pojawili się wykonawcy tacy jak: AC/DC, Aerosmith, Alice Cooper, Kiss, Queen, Slade, Budgie, UFO również Uriah Heep czy Rush, zaś w 80., w okresie świetności gatunku, powstało ich wiele więcej, spośród których największą popularność zdobyli: Bon Jovi, Def Leppard, Guns N’ Roses, Twisted Sister, Van Halen.
Charakterystyka.
Cechami charakterystycznymi hard rocka, w porównaniu z wcześniejszym gatunkami rocka, są:
Hardrockowy utwór ma zwykle ustaloną formę, składającą się z następujących po sobie elementów:
Równie często utwór ma uproszczoną strukturę:
Z muzyki hardrockowej wyewoluował gatunek heavy metal, posiadający podobne cechy. Niekiedy oba terminy traktowane są jako synonimy, choć zwykle uznaje się, że hard rock ma delikatniejsze brzmienie niż heavy metal. Heavy metal na ogół grany jest też szybciej i bardziej agresywnie. Heavy metal oparty jest podobnie jak acid rock i hard rock na pentatonice wziętej z bluesa, ale struktura utworów rzadko nawiązuje do dwunastotaktowej formy wczesnego rock and rolla i rocka (Led Zeppelin, Metallica). Akompaniament i akordy bazują na prymie, kwarcie i kwincie ze względu na bardzo przesterowany, pełen alikwotów, dźwięk gitar. Solówki, głównie oparte na pentatonice, są bardzo ekspresyjne i wykonywane w niezwykle szybkim tempie. Wielu gitarzystów tego gatunku jest wirtuozami w swej dziedzinie. Równolegle około roku 1976 pojawił się bardzo ostro grany punk rock. Jednakże w przeciwieństwie do heavy metalu jego linie melodyczne i struktura akordów zupełnie odbiegają od skali bluesowej. W szerszym sensie hard rock jest identyfikowany jako wszystkie style „twardej” muzyki rockowej, w odróżnieniu od soft rocka – rocka miękkiego.

</doc>
<doc id="11061" url="https://pl.wikipedia.org/wiki?curid=11061" title="Nowa fala">
Nowa fala

kinematografia:
literatura:
muzyka:
inne:

</doc>
<doc id="11062" url="https://pl.wikipedia.org/wiki?curid=11062" title="Punk rock">
Punk rock

Punk rock – gatunek rocka charakteryzujący się prostą, głośną, agresywną muzyką o mało skomplikowanej harmonii i buntowniczymi tekstami, powstały w połowie lat siedemdziesiątych, zapoczątkowany w Wielkiej Brytanii i Stanach Zjednoczonych. W założeniu była to świadoma rezygnacja z uznanego warsztatu muzycznego i komercyjnej machiny promocji. W swej muzycznej strukturze punk rock jest najbardziej podstawowym rock-and-rollem, tyle że zagranym szybciej, głośniej i agresywniej.
Niektórzy ujmują te cechy punk rocka jako sprzeciw wobec pretensjonalności i zbytniego wyrafinowania twórców w dominujących w latach siedemdziesiątych na scenie rockowej hard rocku i rocku progresywnym.
W warstwie tekstowej twórcy punk rocka często nawiązywali do poglądów anarchistycznych, wyrażanych najczęściej w agresywnej i obrazoburczej formie. Dlatego też częstokroć utwory punk rockowe objęte były zakazem emisji w stacjach radiowych (tak było m.in. z utworem „God Save the Queen” zespołu Sex Pistols, który mimo to wspiął się na szczyty brytyjskich list przebojów).
Muzyka, jaką jest punk rock jest jedynie częścią szerszego zjawiska – kulturowego i obyczajowego – zwanego ruchem punk. Warstwa muzyczna i ideologiczna punk rocka wypływa z założeń całego ruchu, spośród których najważniejszymi były: nonkonformizm, sprzeciw wobec ogólnie akceptowanych zasad i poglądów społecznych czy politycznych, określanych mianem „systemu”, nacisk na samodzielność (zasada DIY – "Do It Yourself") itp.
Punk rock w Polsce.
Do prekursorów tego gatunku w Polsce zalicza się takie zespoły, jak: KSU, Dezerter, Tilt, Deadlock, Brygada Kryzys, Armia, Siekiera.

</doc>
<doc id="11063" url="https://pl.wikipedia.org/wiki?curid=11063" title="Rock and roll">
Rock and roll

Rock and roll lub rock ‘n’ roll (ang., dosłownie „kołysz się i tocz”) – podstawowa forma leżąca u fundamentów wszystkich stylów rockowych. Samo określenie „rock and roll” zostało zaczerpnięte bezpośrednio z tradycji bluesa. Po raz pierwszy wyrażenie to w znaczeniu stylu muzycznego zostało użyte przez Alana Freeda w 1951 roku. Wywodzi się z uproszczonego i zredukowanego, do trzech lub czterech akordów, schematu bluesowego granego w szybkim tempie przy pomocy zelektryfikowanych instrumentów. Dodatkowo obejmuje wpływy rhythm and bluesa, country i tradycyjnego jazzu. Pierwszy raz został użyty w piosence Trixie Smith "„My Man Rocks Me (With One Steady Roll)”" 1922 r.
Początki.
Na początku rhythm &amp; blues był wyłącznie dla Afroamerykanów. Wtedy pojawił się Alan Freed (ur. 1921 w Windber, Pensylwania, zm. 1965 w Palm Springs, Kalifornia), DJ z Cleveland i pomógł to zmienić. Zauważył, że biali nastolatkowie często kupowali w sklepach muzycznych albumy z muzyką Afroamerykanów. Zaczął promować tę muzykę pod nazwą „rock and roll” w radiu. Po raz pierwszy została użyta ta nazwa w znaczeniu muzycznym w 1951 roku. Tym samym Freed przyczynił się do obniżenia barier rasowych. Muzyka osiągnęła duży sukces i stała się dominującym nurtem. Alan Freed był też odpowiedzialny za organizację kilku z pierwszych rockandrollowych koncertów. Zmarł w wieku 43 lat na przewlekłą niewydolność nerek i marskość wątroby, co było następstwem alkoholizmu. W 1986 roku został nominowany do muzeum honorującego artystów i osoby, które wniosły znaczący wpływ do muzyki rockowej. 21 marca 2002 jego szczątki zostały przeniesione do Rock and Roll Hall of Fame.
Cechy rock and rolla.
Cechami charakterystycznymi rock and rolla są:
Wykonawcy i odmiany.
Rock and roll powstał w Stanach Zjednoczonych w połowie lat pięćdziesiątych XX wieku, a jego prekursorami byli Sister Rosetta Tharpe, Elvis Presley, Bo Diddley, Ritchie Valens, Chuck Berry, Little Richard, Jerry Lee Lewis, Carl Perkins, Buddy Holly i Eddie Cochran.
We wczesnych latach sześćdziesiątych zaczął zdobywać sobie popularność w Europie. Z początku za sprawą odwiedzających ją muzyków amerykańskich, a następnie tworzony przez rodzimych muzyków, głównie brytyjskich.
Brytyjska forma rock and rolla cechowała się bardziej wyrafinowaną formą, lecz zasadniczo nie odbiegała od amerykańskiego schematu. Do najwybitniejszych brytyjskich grup rockandrollowych należały: The Who, The Beatles, Queen, The Rolling Stones, The Kinks, Led Zeppelin, The Dave Clark Five, The Searchers i The Animals.
Rock and roll w swej pierwotnej formie przestał istnieć w połowie lat sześćdziesiątych, przekształcając się w rock ze wszystkimi jego odmianami, m.in. psychodeliczny rock, hard rock, soft rock itd.
W późniejszych dekadach pojawiały się próby rewitalizacji pierwotnego rock and rolla – jako punk rock, psychobilly i retro rock and roll.
Historia.
Lata 50..
Źródła różnie podają datę powstania pierwszego rockowego nagrania. Niezależnie od tego, lata 50. XX wieku były dekadą, która wyniosła na szczyt muzykę rockandrollową. Kwestia dyskryminacji rasowej była widoczna w Stanach Zjednoczonych dużo wcześniej, a muzyka rock’n’rollowa przeciwstawiała się temu podziałowi. Rock notował coraz większy wzrost popularności z dnia na dzień. Dostrzegalny był znaczący wpływ na całym świecie. Słowa piosenek rockandrollowych były dużo bardziej sugestywne społecznie, niż miało to miejsce w innych gatunkach. Muzyka motywowała nastolatków do buntowania się przeciwko niektórym tradycyjnym zwyczajom. Był to bezpośredni sprzeciw wobec wspólnego punktu widzenia rodziców, że dzieci powinny „być widziane i nie być słyszane”. Ta rockandrollowa postawa uraziła niektórych rodziców i spowodowała, że postrzegali tę muzykę jako coś groźnego. Kultura Hollywood wykorzystała tę lukę między pokoleniami i uchwyciła ideę muzyki rockandrollowej. Interesowała nastolatków, jednocześnie szokując rodziców.
"Rockabilly" był popularnym stylem rockandrollowym podczas lat 50. Miał swoje korzenie w country, bluesie i swingu. Muzyka country zawsze była blisko związana z bluesem, szczególnie w latach 50. Od kiedy rockabilly pojawił się jako osobny styl muzyczny przyciągnął wielu fanów country. Na początku termin „rockabilly” był postrzegany jako uwłaczający, naruszający prawo. Jednakże zaczął zyskiwać szacunek podczas lat 50. Ten oryginalny gatunek przyciągał szerokie grono fanów, nie tylko młodych ludzi. Rockabilly miało później wpływ na wykonawców rockowych lat 60.
Jednym z najbardziej znanych przedstawicieli rockabilly był Elvis Presley, znany jako Król Rock’N’Rolla. Połączył ambitną gitarę z basem i wyniósł ten rytm do rangi dominującego nurtu. Pożądany był również styl śpiewu Elvisa. Kiedy utwór "„That’s All Right Mama”" został wypuszczony na rynek przez wytwórnię Sun Studios w lipcu 1954 roku i stacje radiowe w pobliżu Memphis zaczęły grać piosenkę, błyskawicznie została ona lokalnym hitem. Już w grudniu tego roku była grana w całym kraju. Elvis zaczął wtedy zgłębiać wiele innych gatunków muzycznych poza rockabilly i został najbardziej popularnym artystą swojego czasu. Również wczesne nagrania Jerry’ego Lee Lewisa, Johnny’ego Casha czy Roya Orbisona określane są jako rockabilly.
Lata 60..
Słowa "Sex, drugs and Rock’N’Roll" były często ze sobą łączone i można tutaj przypisać zasługę muzyce rockowej lat 60. Gwiazdy rocka wykazywały się tendencją bardzo chaotycznego stylu życia. Wprawdzie było to wyrazem również poprzedniej dekady, ale nie było jawne aż do lat 60. Muzycy zaczęli pić alkohol i używać narkotyków w miejscach publicznych. Zaczęły krążyć opowieści o szalonych zachowaniach artystów podczas koncertów rockowych.
Podczas lat 60. wyłonił się "Garage rock" – o charakterystycznym szorstkim brzmieniu, nazwany tak, ponieważ najczęściej zespoły grające ten rodzaj muzyki, ćwiczyły w garażu jednego z członków zespołu. Cechą charakterystyczną tego gatunku były tanie, niskonakładowe i nieskomplikowane produkcje. Była to muzyka undergroundowa, co utrudniało ustalenie dokładnej daty powstania. Jednym z pierwszych albumów był album Jenny Lee w 1958 r. Od tamtej pory garage rock zaczął się rozwijać w wielu miastach. Paul Revere and the Riders byli pierwszą grupą, która odniosła sukces, a ich piosenka "„Kicks”" (1966 r.), zajęła 400 miejsce na liście 500 najlepszych piosenek wszech czasów magazynu Rolling Stone. Rockowi garażowemu często przypisuje się stworzenie podstaw dla późniejszego punk rocka. Rock and roll nie zdobył w Stanach wiodącej popularności. Wśród młodzieży miejskiej ciągle dominowała muzyka folk, a wśród dorosłych różne odmiany tradycyjnego popu. Rock and roll przyjął się natomiast w Europie, głównie w Wielkiej Brytanii. Podczas brytyjskiej inwazji w latach 1964–1966 wykorzystywana była forma tonacji garażowego rocka. W połowie lat sześćdziesiątych grupy te, przede wszystkim The Beatles, The Dave Clark Five, Herman’s Hermits i The Rolling Stones reeksportowały tę muzykę z powrotem do Ameryki Północnej. Wydarzeniem, które praktycznie z dnia na dzień otworzyło Amerykę na brytyjskich wykonawców było amerykańskie tournée Beatlesów z 1964 roku i sukces ich singla "„I Want to Hold Your Hand”". Przyjęcie tych grup było entuzjastyczne i graniczyło z histerią. Na fali wywołanej przez wspomniane najwybitniejsze zespoły, wielu innych brytyjskich wykonawców odniosło wówczas sukces w USA. „Inwazja” przewróciła dotychczasową scenę muzyczną tego kraju, spychając w cień dotychczas zajmujących ją „grzecznych chłopców”, śpiewających banalne piosenki i wywołując pojawienie się amerykańskich zespołów nowego nurtu. Na skutek tej drugiej fali popularności rock and rolla, stał się on wiodącym nurtem w muzyce do czasów powstania muzyki rap/hip-hop.
Prawdopodobnie jednym z najbardziej godnych zapamiętania wydarzeniem muzyki rockowej był festiwal w Woodstock (15–18 sierpnia 1969 r.), który odbył się na farmie M. Yasgura w Bethel, koło Nowego Jorku. Jego hasłem było: "Peace, Love and Happiness" (pokój, miłość i szczęście). Mimo tego, że festiwal nie był reklamowany w środkach masowego przekazu, przyciągnął ponad 500 tysięcy ludzi. Wzięła w nim udział większość najwybitniejszych wykonawców tamtego okresu (m.in. Santana, Janis Joplin, The Who, Jimi Hendrix). Amerykańska młodzież epoki dzieci kwiatów, znudzona już polityką i niebezpieczeństwami kapitalistycznego świata, szukała ucieczki w różnego rodzaju środkach odurzających, dlatego też obok gołąbka pokoju siedzącego na gryfie od gitary, pojawił się nieoficjalny symbol Woodstocku – liść konopi indyjskiej. Stało się tak również dzięki policji, która na okres trwania festiwalu zaprzestała walki z narkotykami. Przez cały czas festiwalu nie zanotowano ani jednego przypadku kradzieży, rozboju czy gwałtu.
Lata 70..
Głównym nurtem lat 70. była kontynuacja muzyki stworzonej przez The Beatles i The Rolling Stones. Tonacja była ostrzejsza niż we wcześniejszej muzyce rockowej, ale łagodniejsza niż hard rock. Wokal nie był tak agresywny, jak podkład muzyczny, ale w odpowiedni sposób ze sobą współpracowały. Wystąpienie The Beatles na stadionie Shea w 1965 roku w Nowym Jorku dało początek erze koncertów na stadionach. Ostatecznie stały się elementem kultury rockowej i rozprzestrzeniły w niesamowitym tempie.
Równocześnie dużą popularnością cieszył się hard rock, który miał swój początek w bluesie i psychodelicznym rocku. Grupy takie jak Led Zeppelin, Deep Purple, Judas Priest, The Rolling Stones, Black Sabbath, w przypadku Polski Test zagwarantowały sukces muzyce heavyrockowej. Początkowo media krytykowały nowy styl, nie nazywały nawet „tego brzmienia” muzyką. Podczas lat 70. sprzedaż ciężkiego rocka zanotowała spadek, podczas gdy nowe gatunki, jak punk i disco zajęły listy przebojów. Jakkolwiek nie zanikła całkowicie, inspirując wielu ludzi, którzy stworzyli w latach 70. muzykę glamrockową, do której należała grupa Queen.
W początkowym undergroundowym stadium punk rock również miał swój początek w latach 70. Z założenia opierał się na buncie. Pionierzy tego gatunku oświadczali, że ich motywacją było pragnienie różnienia się od typowych muzyków lat 60. i chęć powrotu do ostrzejszego brzmienia garażowego rocka. Wraz z zespołami takimi jak The Clash czy The Sex Pistols pochodzącymi z Wielkiej Brytanii w roku 1977 nastąpił widoczny powrót muzyki undergroundowej. W Stanach Zjednoczonych muzyka punkowa początkowo pojawiła się na Wschodnim Wybrzeżu, ale podczas tournée The Sex Pistols zaczęła się szerzyć. Trend dotarł do Kalifornii, gdzie zaczęły się wprost mnożyć zespoły, takie jak Dead Kennedys i Black Flag.
Lata 80..
Podczas lat 80. rock podzielił się na wiele gatunków i wszystkie z nich były popularne. Poprzedzając lata 80., kolejne gatunki muzyczne powstawały, stawały się popularne i upadały, gdy pojawił się nowy gatunek. Nie miało to miejsca w latach 80.
Fenomenem lat 80. były zespoły glamrockowe i hairmetalowe (zwłaszcza w Stanach Zjednoczonych). Nazwa powstała od ang. słowa glamour oznaczającego blask, przepych. Czołowym zespołem muzyki glam był David Bowie, który swoją pierwszą płytę wydał jeszcze w 1967 r. Muzyka opierała się na czterotaktowym schemacie rockandrollowym. Najważniejszym elementem był wizerunek artystów: kiczowate stroje, legendarne tapirowane fryzury, idące w parze z szokującym scenicznym zachowaniem. Muzycy glam rockowi: KISS, Cinderella, Ratt, Poison, David Lee Roth, Twisted Sister, Dokken, Bon Jovi, L.A. Guns, Whitesnake, Warrant, W.A.S.P., Pretty Boy Floyd, Queensrÿche, Metal Shop, Quiet Riot, Hardline, żeńska grupa Vixen.
Oprócz tego, poza głównym nurtem miał miejsce największy rozkwit muzyki heavy metal. Po drastycznym spadku popularności hard rocka na rzecz punk rocka w drugiej połowie lat 70., na samym początku lat 80. w Europie, zwłaszcza w Wielkiej Brytanii powstawały tysiące zespołów heavymetalowych grających jeszcze mocniej i ciężej niż poprzednicy z lat 70.
To zjawisko zostało nazwane NWOBHM (New Wave Of British Heavy Metal) a głównymi przedstawicielami były zespoły pokroju Iron Maiden, Saxon, Motörhead, Judas Priest, Tank, Battleaxe, Raven, Dark Star, Wolf i wiele innych. Szybko rozprzestrzeniło się to na inne kraje i tak W Niemczech były zespoły takie jak Accept, Railway, Steeler, we Francji między innymi H-Bomb, w Belgii Killer, w Polsce TSA, Turbo, Kat, VooDoo, Open Fire, 666XHE.
Druga połowa lat 80. to czas rozkwitu mocniejszych i bardziej ekstremalnych odmian metalu powstałych w wyniku fuzji heavy metalu z punk rockiem. Był to speed metal i thrash metal. Charakteryzowały się bardzo surowym i szybkim graniem oraz zaczerpniętą od punków metodą DIY – Zrób To Sam. W USA między innymi Slayer, Metallica, Megadeth, Exodus, Testament, Agent Steel. W Niemczech Sodom, Kreator, Destruction, w Anglii Venom, Atomkraft, Xentrix, Onslaught. W Polsce Wilczy Pająk, Hammer, Dragon, Destroyers.
Lata 80. były czasem największej popularności heavy i thrash metalu.

</doc>
<doc id="11065" url="https://pl.wikipedia.org/wiki?curid=11065" title="Sobiebór">
Sobiebór



</doc>
<doc id="11066" url="https://pl.wikipedia.org/wiki?curid=11066" title="Rythm and Blues">
Rythm and Blues



</doc>
<doc id="11067" url="https://pl.wikipedia.org/wiki?curid=11067" title="RWPG">
RWPG



</doc>
<doc id="11068" url="https://pl.wikipedia.org/wiki?curid=11068" title="Rada Wzajemnej Pomocy Gospodarczej">
Rada Wzajemnej Pomocy Gospodarczej

Rada Wzajemnej Pomocy Gospodarczej (), RWPG () – organizacja powołana w Moskwie w 1949 w celu koordynowania współpracy gospodarczej bloku państw podporządkowanych ZSRR. Załamanie systemu komunistycznego w europejskich krajach satelickich ZSRR po 1989 (zob. Jesień Ludów) oraz zmiany w ZSRR (zob. pieriestrojka i rozpad ZSRR) doprowadziły do rozwiązania RWPG w 1991 w Budapeszcie.
Historia.
RWPG została utworzona z inicjatywy Stalina podczas konferencji moskiewskiej (5–8 stycznia 1949). Formalnie organizacja powstała w Moskwie w dniu 25 stycznia 1949. W jej skład weszły:
Później do organizacji dołączyli:
Obserwatorami byli natomiast:
U genezy RWPG leży tzw. plan Mołotowa z 1947, była to kontrpropozycja sowiecka wobec Planu Marshalla. RWPG miała być odpowiedzią ZSRR na Plan Marshalla i powstanie Organizacji Europejskiej Współpracy Gospodarczej. Do grona członków nie zaproszono Socjalistycznej Federacyjnej Republiki Jugosławii, co było skutkiem konfliktu między Moskwą a Belgradem. W konferencji moskiewskiej nie uczestniczyła też Finlandia, która przy zachowaniu specjalnych stosunków dwustronnych z Moskwą (odmowa uczestnictwa w Planie Marshalla) zachowała ustrój demokratyczny i gospodarkę rynkową.
Główna siedziba RWPG znajdowała się w Moskwie. 7 grudnia 1961 została podpisana tamże umowa między rządem ZSRR a RWPG o uregulowaniu zagadnień związanych z siedzibą w ZSRR instytucji RWPG, dotycząca nietykalności pomieszczeń, zagadnień finansowych, stałych przedstawicielstw (korzystających z tych samych przywilejów i immunitetów co przedstawicielstwa dyplomatyczne), przejazdów, pobytu i innych spraw. Weszła ona w życie 1 marca 1962.
22 marca 1963 powołano Międzynarodowy Bank Współpracy Gospodarczej () i wprowadzono jednostkę rozliczeniową obowiązującą w RWPG – rubel transferowy.
Załamanie systemu komunistycznego w europejskich krajach satelickich ZSRR po 1989 oraz rozpad ZSRR doprowadziły do rozwiązania RWPG na ostatniej sesji organizacji w Budapeszcie, która odbyła się 28 czerwca 1991..
Cele.
Według I artykułu statutu RWPG miało wspierać planowany rozwój gospodarki narodowej, przyspieszanie postępu technicznego, podniesienie poziomu industrializacji, wzrost wydajności pracy i zwiększenie dobrobytu państw członkowskich.
W latach 60. podjęto próby ożywienia wzrostu gospodarczego i postępu naukowo-technicznego państw bloku wschodniego. Na sesji RWPG w czerwcu 1962 przyjęto zasadę międzynarodowego socjalistycznego podziału pracy. Jej kontynuacją był przyjęty w 1971 tzw. Kompleksowy Program Socjalistycznej Integracji Gospodarczej. Jednak w praktyce integracja gospodarcza państw członkowskich pozostawała ograniczona, m.in. z powodu braku waluty wymienialnej.
Struktura.
Najwyższym organem rady była coroczna Sesja Rady, której podlegał Komitet Wykonawczy złożony z wicepremierów państw członkowskich. W Warszawie siedzibę miała jedna z dwudziestu jeden komisji branżowych, odpowiedzialna za przemysł węglowy. Reprezentantem RWPG na zewnątrz był sekretarz Rady wyznaczany przez Sesję Rady. Komitet Wykonawczy powstał w czerwcu 1962, z siedzibą w Moskwie, gdzie też mieścił się od 1949 Sekretariat Rady.
Łącznie działało 21 stałych komisji RWPG:
Stałymi organami RWPG były również:
Pola działania.
Integracja systemu walutowego.
Walutą rozliczeniową RWPG był rubel transferowy funkcjonujący wyłącznie w formie zapisów na kontach powołanego w 1963 Międzynarodowego Banku Współpracy Gospodarczej (MBWG). Finansowaniem przedsięwzięć prowadzonych w ramach programów integracji gospodarczej RWPG zajmował się powołany w 1970 Międzynarodowy Bank Inwestycyjny (MBI). Oba banki istnieją po dzień dzisiejszy, Polska jest jednak udziałowcem tylko pierwszego z nich.
Integracja standardów technologicznych.
Jednym z obszarów koordynacji RWPG był rozwój wspólnych standardów technologicznych, w szczególności w zakresie łączności elektronicznej i elektrotechniki. Ich przykładem był przyjęty w 1966 w ZSRR i narzucany stopniowo innym krajom członkowskim tzw. Jednolity System Elektronicznych Maszyn Cyfrowych. Na obszarze RWPG wprowadzono również jako obowiązujący francuski system nadawania koloru w sygnale kolorowej telewizji analogowej – SECAM.
Budowa zintegrowanej sieci gazociągów i ropociągów.
Ich elementem był przebiegający przez Polskę rurociąg naftowy Przyjaźń.
Integracja systemów energetycznych.
Nadzór nad tym obszarem integracji sprawował powołany w 1962 Centralny Zarząd Dyspozytorski Połączonych Systemów Energetycznych. Jednym z naczelnych jego zadań było opracowywanie schematów i reżimów pracy równoległej połączonych systemów energetycznych oraz środków zapewniających pracę równoległą tych systemów z normalną częstotliwością. Po rozwiązaniu RWPG zachowano strukturę Centralnego Zarządu Dyspozytorskiego (CZD) połączonych systemów energetycznych (PSE) z siedzibą w Pradze. Zasady współpracy regulowane są obecnie przez instrukcję, która w 1992 roku była dość gruntownie zweryfikowana. Wprowadzono szereg zmian, które uwzględniały nowe warunki ekonomiczne poszczególnych krajów oraz dążenie do większej liberalizacji i komercjalizacji wzajemnych stosunków. Najważniejsza zmiana dotyczyła regulacji częstotliwości i salda wymiany w połączonych systemach energetycznych. Dotychczas częstotliwość była regulowana przez system byłego ZSRR, a następnie Rosji, natomiast pozostałe kraje w przypadku pracy równoległej regulowały tylko saldo wymiany bez uwzględnienia współczynnika korekty częstotliwości. Od stycznia 1993 wprowadzono w tym zakresie nowe zasady: odpowiedzialność za regulację częstotliwości została rozłożona na wszystkie współpracujące kraje, które zobowiązane są regulować saldo wymiany z uwzględnieniem współczynnika korekty częstotliwości.
Cenzura komunistyczna.
W okresie PRL tematyka związana z Radą Wzajemnej Pomocy Gospodarczej była przedmiotem cenzury. Peerelowska cenzura usuwała wszystkie krytyczne opinie wobec organizacji, a także wiele merytorycznych informacji odnośnie do jej działalności. Tomasz Strzyżewski w swojej książce o cenzurze w PRL publikuje wytyczne dla cenzorów Głównego Urzędu Kontroli Prasy, Publikacji i Widowisk: „W informacjach dotyczących RWPG nie należy dopuszczać do publikacji materiałów krytycznych, podważających celowość i zasady współpracy gospodarczej krajów socjalistycznych oraz ujawnionych rozbieżności między poszczególnymi krajami lub zawierających krytykę ich stanowisk.”.
Cenzurowano również wszelkie informacje dotyczące współpracy militarnej, ukrywano istnienie w RWPG Komisji do spraw przemysłu zbrojeniowego oraz współpracę z Układem Warszawskim. Zakazem publikacji objęte były kursy walut narodowych krajów należących do RWPG oraz ich przeliczniki, a także oparte na nich analizy statystyczne.

</doc>
<doc id="11069" url="https://pl.wikipedia.org/wiki?curid=11069" title="Soul">
Soul

Soul (wymowa IPA: //, z ang. „dusza”) – popularny gatunek muzyki rozrywkowej powstały w Stanach Zjednoczonych pod koniec lat 50. i na początku lat 60. XX wieku. Łączy w sobie elementy muzyki gospel czarnoskórych, rhythm and bluesa, a często również jazzu. Muzyka soul zdobyła popularność w Stanach Zjednoczonych, kiedy wytwórnie takie jak Motown, Atlantic oraz Stax Records zyskiwały rozgłos w latach działalności ruchu praw obywatelskich. Gatunek ten stał się popularny na całym świecie, mając bezpośredni wpływ na muzykę rockową oraz muzykę afrykańską.
Historia.
Soul początkowo był muzyką czarnoskórych Amerykanów, lecz z czasem zdobył popularność na całym świecie i stał się zjawiskiem międzykulturowym. Przyjmuje się, że pionierami gatunku są między innymi Sam Cooke i Ray Charles. 
Do przedstawicieli muzyki soul należą również między innymi: James Brown, Sam Cooke, Marvin Gaye, Stevie Wonder, Percy Sledge, Michael Jackson (we wczesnych latach swojej twórczości), Sly Stone, Duffy, Aretha Franklin, Otis Redding, Diana Ross, The Temptations, Barry White, Isaac Hayes, Al Green, Erykah Badu, Whitney Houston, Anastacia, Smokey Robinson, Angie Stone, Joss Stone, jak również Amy Winehouse, Jesse McCartney, Nick Jonas and the Administration oraz Adele. Większość grup muzycznych związanych z wytwórnią Motown Records tworzyło muzykę przynajmniej ocierającą się o ten gatunek muzyczny.
Soul wykazał się wielką żywotnością, wykształcił niezliczoną ilość podstylów. Wywarł również dość istotny wpływ na współczesną muzykę pop i współczesny R&amp;B.
Cechy gatunku.
Cechami charakterystycznymi gatunku są:
Soul, w odróżnieniu od klasycznego R&amp;B, odróżnia przede wszystkim inny klimat. Podczas gdy R&amp;B jest głównie nastawione na tworzenie muzyki tanecznej, soul jest spokojniejszy, skłania do refleksji, jego teksty są przepełnione „wartościami duchowymi” i odniesieniami do Biblii i Boga. Zespoły soulowe powstawały najczęściej z chórków kościelnych (poprzez dodanie do chórków instrumentarium i rytmów R&amp;B). 

</doc>
<doc id="11073" url="https://pl.wikipedia.org/wiki?curid=11073" title="Nowa fala (muzyka)">
Nowa fala (muzyka)

Nowa fala (ang. "new wave") – gatunek muzyczny wywodzący się z punk rocka, a później nazwa całej grupy stylów popularnych w latach 80. XX wieku.
Charakterystyka.
Nurt ten charakteryzowało bardziej wyrafinowane i bogatsze brzmienie w stosunku do muzyki punkrockowej.
Historia.
Termin został wymyślony przez szefa wytwórni Sire Records jako określenie na muzykę wydawanych przez nią zespołów punk rockowych (głównie skupionych wokół klubu CBGB’s) – w tym pionierów punk rocka, takich jak Talking Heads czy Television. Następnie nową falą zaczęto nazywać wszystkich wykonawców punkowych i zainspirowanych tą muzyką, którzy wychodzili poza ramy prostego punk rocka w stylu Ramones. Był to więc w istocie synonim terminu post-punk. Później używano tych dwóch etykietek do dokonywania podziału w obrębie tej samej grupy artystów: nową falą określano twórczość bardziej popową, post punkiem zaś – bardziej eksperymentalną.
Z czasem termin nowa fala zaczął być używany w odniesieniu do bardziej komercyjnych form, zwykle charakteryzujących się łagodnym brzmieniem opartym na wykorzystaniu elektronicznych instrumentów klawiszowych i perkusyjnych oraz czystym technicznie śpiewem (często z użyciem wielogłosowych harmonii) – w tym do takich gatunków, jak synth pop i new romantic.
Przedstawiciele.
Do przedstawicieli nowej fali należą m.in.: Joy Division, Killing Joke, Kim Wilde, Buggles, INXS, The Cure, Elvis Costello, Nick Lowe, Devo, Talking Heads, Blondie, The B-52’s, The Police, The Jam, XTC, The dB’s, The Pretenders, The Stranglers, Man Go Fish, Cheap Trick, Orchestral Manoeuvres in the Dark, The Cars, Split Enz, Duran Duran, Depeche Mode, Spandau Ballet, ABC, Gary Numan, Talk Talk, Ultravox, Classix Nouveaux, The Boomtown Rats, U2, Dead or Alive, Oingo Boingo, Cocteau Twins.
W Polsce: Republika, Kryzys, Brygada Kryzys, ERSATZ, Aya RL, Tilt, Wielkanoc, Madame, Socrealizm, Siekiera, 1984, Klaus Mitffoch, Lech Janerka, Variété, Kult, Maanam, Rezerwat, Bikini, Made in Poland, Obywatel G.C., Novelty Poland, Brak, Kontrola W., DHM czy nawet wczesny Lady Pank.

</doc>
<doc id="11076" url="https://pl.wikipedia.org/wiki?curid=11076" title="Rhythm and blues">
Rhythm and blues

Rhythm and blues, w skrócie R&amp;B (również R'n'B) – gatunek muzyki rozrywkowej wywodzący się z jazzu, bluesa i pieśni religijnych. Był jednym z najważniejszych protoplastów rock and rolla, a później nowoczesnego soulu.
Gatunek został ukształtowany z elementów jazzu, bluesa i pieśni religijnych. Stosowane instrumentarium było ubogie. Uległ komercjalizacji w latach 30. XX wieku, kiedy artyści big bandowi zaczęli tworzyć bardziej wyrazistą muzykę taneczną (z użyciem m.in. gitary basowej i riffów), określaną jako jump blues. Po zakończeniu II wojny światowej styl był na tyle charakterystyczny, że 17 czerwca 1949 w Stanach Zjednoczonych oficjalnie powstała lista przebojów w kategorii rhythm and blues (wcześniej stosowano nazwę "race music"). Według LeRoi Jonesa do lat 50. XX wieku była to muzyka tworzona przez i dla amerykańskich czarnoskórych. Gatunek rhythm and blues rzadko grały stacje radiowe białych. Niektóre utwory były odrzucane ze względu na silne konotacje seksualne (np. "Work With Me Annie" Hanka Ballarda, "Baby Let Me Bang Your Box" The Penguins ). Później elementy gatunku rhythm and blues zaczęły przenikać się wzajemnie z powstającym rock and rollem. W 1958 aż 90% utworów na liście przebojów gatunku rhythm and blues znajdowało się również na listach przebojów muzyki popularnej.
W latach 60. i 70. XX wieku rhythm and blues inspirował właśnie powstający rock. Artyści rockowi czerpali z oryginalnego materiału bluesowego lub wykorzystywali jego stylistykę, przy użyciu nowoczesnych środków technicznych (gitary elektryczne, wzmacniacze). Przykładami mogą być The Kinks, The Rolling Stones, The Animals, The Pretty Things, Them, Jimi Hendrix.
R&amp;B jest m.in. samodzielną kategorią nagród Grammy, a stylistyka jest obecna w licznych gatunkach muzycznych (disco, funk, rap i soul). Współczesne R&amp;B jest kombinacją elementów występujących w soulu, popie oraz hip hopie. Dla odróżnienia stosowane bywa określenie contemporary R&amp;B.

</doc>
<doc id="11077" url="https://pl.wikipedia.org/wiki?curid=11077" title="Czternaście punktów Wilsona">
Czternaście punktów Wilsona

Czternaście punktów Wilsona – program pokojowy, który przedstawił 8 stycznia 1918 roku w orędziu do Kongresu prezydent Thomas Woodrow Wilson. Postulował w nim podjęcie działań, które należałoby przedsięwziąć, by zapewnić sprawiedliwszy świat po I wojnie światowej. Realizacja ich miałaby też zapobiec kolejnej wojnie światowej. Zawierał między innymi doktryny o rozdzieleniu Austrii od Węgier, korektę granic Włoch i Francji, utworzenie niepodległego państwa Polskiego i uformowanie Ligi narodów. .
W orędziu do Kongresu z 11 lutego 1918 r. prezydent uzupełnił te punkty dalszymi warunkami:
W przemówieniu z 27 września 1918 r. dodał jeszcze:
Uznanie przez kanclerza Rzeszy Maksymiliana Badeńskiego 5 października 1918 tych warunków jako podstawy rokowań doprowadziło do rozejmu kończącego wojnę.

</doc>
<doc id="11078" url="https://pl.wikipedia.org/wiki?curid=11078" title="Krata (matematyka)">
Krata (matematyka)

Kraty (ang. "lattice") – struktury matematyczne, które można opisywać albo algebraicznie, albo w sensie częściowych porządków.
Struktura algebraiczna.
Krata w sensie algebraicznym to struktura algebraiczna formula_1 gdzie formula_2 jest (niepustym) zbiorem, a formula_3 i formula_4 są odwzorowaniami z formula_5 w formula_2 spełniającymi dla dowolnych formula_7 następujące warunki:
Przykładem kraty jest dowolna algebra Boole’a.
W każdej kracie spełniona jest równoważność: formula_8 Relacja formula_9 zdefiniowana za pomocą równoważności
jest częściowym porządkiem, w którym każda para formula_11 ma kres górny i kres dolny:
Niekonieczność aksjomatu 1.
Aksjomat 1 podaje się tradycyjnie w definicji kraty, ale wynika on z aksjomatu 4:
Niech formula_13 Wtedy na mocy lewej części aksjomatu 4 otrzymujemy
a na mocy prawej:
co po podstawieniu do poprzedniego wzoru daje:
Podobnie dowodzi się, że formula_17
Struktura porządkowa.
Krata w sensie częściowych porządków to (niepusty) częściowy porządek formula_18 w którym każda para formula_11 ma kres dolny formula_20 i kres górny formula_21
Jeśli zdefiniujemy
to dostaniemy kratę w sensie algebraicznym, w której oczywiście
Półkraty.
Półkraty w sensie algebraicznym to dokładnie pasy przemienne, czyli półgrupy formula_25 przemienne, w których równość formula_26 zachodzi dla dowolnego formula_27. Para formula_28 gdzie relacja formula_29 jest zdefiniowana przez
nazywana jest półkratą górną (lub ∨-półkratą). Innymi słowy, jest to częściowy porządek, w którym każda para formula_11 ma kres górny: formula_32
Jeśli zdefiniujemy formula_33 to otrzymamy półkratę dolną (lub ∧-półkratę), tzn. częściowy porządek, w którym każda para ("x, y") ma kres dolny.
Podkraty.
Podkratą kraty formula_34 nazywamy podzbiór formula_35 będący podalgebrą, tzn. dla każdego formula_36 musimy mieć formula_37
Zupełność.
Za pomocą indukcji matematycznej można udowodnić, że w kracie każdy skończony i niepusty podzbiór ma kres górny i kres dolny. Własność ta prowadzi do pojęcia kraty zupełnej – nazywamy tak częściowy porządek formula_38 w którym "każdy" podzbiór zbioru formula_39 ma kres górny i kres dolny; w szczególności, każda krata zupełna ma najmniejszy i największy element.
Rozdzielność.
Krata jest rozdzielna ("dystrybutywna"), gdy dla każdego formula_40
Można udowodnić, że w każdej kracie spełnione są nierówności
jeśli pierwsze prawo rozdzielności
jest spełnione dla dowolnych formula_46 to musi też zachodzić również drugie prawo rozdzielności.
Reprezentacja krat rozdzielnych.
Dla każdego zbioru formula_47 zbiór potęgowy formula_48 (uporządkowany przez inkluzję formula_49) jest kratą rozdzielną. Podkrata kraty rozdzielnej jest zawsze sama rozdzielna, więc każda podkrata zbioru potęgowego jest też kratą rozdzielną.
Twierdzenie Birkhoffa-Stone'a o reprezentacji krat rozdzielnych mówi, że każda krata rozdzielna ma tę postać:
Przykłady.
Pięciokąt i diament są kratami "nierozdzielnymi", więc każda krata zawierająca pięciokąt albo diament jako podkratę musi być też nierozdzielna. Odwrotnie: w każdą kratę nierozdzielną można zanurzyć albo diament albo pięciokąt (lub obydwa) jako podkratę.
Reprezentacja.
Dla każdego zbioru formula_2 definiujemy formula_82 jest relacją równoważności formula_83 Wówczas formula_84 uporządkowany przez relację formula_85 jest kratą zupełną.
Można udowodnić, że każda krata jest izomorficzna z podkratą kraty formula_86 (dla pewnego zbioru formula_2).

</doc>
<doc id="11079" url="https://pl.wikipedia.org/wiki?curid=11079" title="Electronica">
Electronica

Electronica – nieformalny i kontrowersyjny termin używany często w krajach zachodnich na określenie gatunków elektronicznej muzyki tanecznej, które nie są ukierunkowane bezpośrednio na parkiet klubowy. 
Termin ten został spopularyzowany przez amerykańską prasę muzyczną na fali popularności takich zespołów jak The Prodigy, The Chemical Brothers, Fatboy Slim i Daft Punk w drugiej połowie lat dziewięćdziesiątych.
Początkowo oznaczał połączenie tradycyjnych odmian muzyki tanecznej z muzyką pop, jednakże obecnie odnosi się również do wszystkich wykonawców eksperymentalnej muzyki elektronicznej wywodzącej się z nurtu tanecznego, oraz fuzje muzyki tanecznej z innymi stylami muzyki.
Chociaż "electronica" zaliczana jest do muzyki tanecznej, przeznaczona jest głównie do słuchania. Tworzona jest niemal wyłącznie przy użyciu instrumentów elektronicznych, a czasem obywa się nawet i bez nich - komputer generuje dźwięki za pomocą wirtualnych syntezatorów i samplerów.

</doc>
<doc id="11080" url="https://pl.wikipedia.org/wiki?curid=11080" title="Koło podbiegunowe">
Koło podbiegunowe

Koło podbiegunowe, krąg polarny – równoleżnik ziemski o szerokości geograficznej 66°33'39"N (na półkuli północnej) lub 66°33'39"S (na półkuli południowej).
Koło podbiegunowe jest nieustannie w ruchu i zmienia nieznacznie swoją szerokość geograficzną. Przez ostatni milion lat granica ta zmieniała się o blisko 250 km (65,5°–67,7°N i S). Obecnie (do roku 2015) północne koło podbiegunowe przesuwa się na północ a południowe na południe. 1 grudnia 2013 roku znajdowało się na szerokości odpowiednio 66°33'45,066"N i 66°33'45,066"S (według wzoru astronoma Jacques’a Laskara).
Na kole podbiegunowym Słońce powinno znajdować się na horyzoncie, gdy nad zwrotnikiem Raka lub Koziorożca znajduje się ono w zenicie. W rzeczywistości Słońce jest widoczne wówczas trochę wyżej z powodu refrakcji. Odległość koła podbiegunowego od bieguna wynika z nachylenia osi obrotu Ziemi do płaszczyzny ekliptyki. Gdyby to nachylenie było większe niż 45°, koła podbiegunowe znajdowałyby się bliżej równika niż zwrotniki – taka konfiguracja istnieje na Uranie.
Na wyższych szerokościach geograficznych w dniach przesilenia letniego lub zimowego Słońce przez całą dobę znajduje się pod horyzontem – odpowiednio na półkuli północnej na przełomie czwartego kwartału i pierwszego kwartału następnego roku, na południowej – na przełomie drugiego i trzeciego kwartału, gdy panuje tam zima. Występuje tam wówczas noc polarna. Sytuacja odwrotna, kiedy Słońce znajduje się cały czas ponad horyzontem, to dzień polarny.
Ze względu na zjawisko refrakcji atmosferycznej obszary występowania nocy polarnych i dni polarnych nie pokrywają się ze sobą. Obszar występowania dni polarnych jest nieco większy niż obszar zawarty wewnątrz koła podbiegunowego i zaczyna się od 65°42', zaś obszar nocy polarnych jest nieco mniejszy i zaczyna się od 67°24'.

</doc>
<doc id="11088" url="https://pl.wikipedia.org/wiki?curid=11088" title="Dunaj">
Dunaj

Dunaj (łac. "Danubius", niem. "Donau", słow. "Dunaj", węg. "Duna", chorw. "Dunav", serb. i bułg. Дунав, rum. "Dunărea", ukr. Дунай) – druga co do długości (po Wołdze) rzeka w Europie.
Rzeka przepływa z zachodu na wschód przez wiele europejskich krain geograficznych, z których największe to Wyżyna Bawarska, Kotlina Panońska i Nizina Wołoska. Jej dorzecze pokrywa duże rejony Europy Środkowej i Południowo-Wschodniej.
Źródło znajduje się w górach Schwarzwaldu, 6 km na północny zachód od centrum miejscowości Furtwangen im Schwarzwald w południowo-zachodnich Niemczech, gdzie swój początek ma rzeka Breg. Na kamieniu znajduje się metalowa tablica, informująca, że jest to źródło Dunaju.
Za początek biegu Dunaju uważana jest też czasami miejscowość Donaueschingen, gdzie łączą się dwie rzeki: Breg i Brigach. W parku pałacowym zbudowano kamienną fontannę, która symbolizuje początek Dunaju.
Długość mierzona od styku Brigach i Bregu wynosi 2845 km, a od źródeł Bregu w Furtwangen im Schwarzwald 2888 km.
Dunaj przepływa przez 10 krajów europejskich: Niemcy, Austrię, Słowację, Węgry, Chorwację, Serbię, Bułgarię, Rumunię, Mołdawię i Ukrainę (Mołdawia ma dostęp tylko do jednego brzegu), aby w Rumunii i na Ukrainie rozbudowaną deltą ujść do Morza Czarnego. W delcie, która jest dawną zatoką wypełnioną osadami rzecznymi, Dunaj dzieli się na 3 główne ramiona: Kilia, Sulina i Święty Jerzy ("Brațul Sfântu Gheorghe").
W czasach starożytnych Dunaj () stanowił północną granicę Cesarstwa Rzymskiego.
Hydrografia.
Dunaj jest jedyną w Europie większą rzeką, która płynie z zachodu na wschód. Po przepłynięciu 2888 km na pograniczu Rumunii i Ukrainy uchodzi do Morza Czarnego. Inaczej niż dla Renu, Wezery, Łaby czy Odry, w przypadku Dunaju i jego dopływów kilometry liczy się w przeciwną stronę niż prąd rzeki, tzn. w górę cieku. Oficjalnym punktem „0” jest latarnia morska w Sulinie nad Morzem Czarnym. Dorzecze Dunaju ma powierzchnię 795 686 km², co stanowi ponad 7,5% powierzchni Europy. Obszar ten pokrywa nie tylko kraje położone nad Dunajem, ale też część Czech, Bośni i Hercegowiny, Słowenii i innych państw. Mały skrawek dorzecza Dunaju (z Czarną Orawą) znajduje się też w Polsce.
Takie czynniki jak topniejące śniegi czy silne opady w Alpach sprzyjają szybkiemu przybieraniu wody w rzece oraz powstawaniu powodzi. 
Dopływy.
Najdłuższym dopływem Dunaju jest Cisa (1308 km), kolejne pod względem długości są Prut, Sawa, Drawa, Aluta, Seret i Inn, wszystkie mają powyżej 500 km.
Inna klasyfikacja powstaje, jeśli bierze się pod uwagę nie długość dopływu, lecz ilość wody przez niego niesioną. Pod tym względem pierwsza jest Sawa z 1513 m³/s, kolejne miejsca zajmują Cisa, Inn i Drawa. Dopływy, które w największym stopniu wpływają na ilość wody w rzece, to:
Geologia.
Z geologicznego punktu widzenia Dunaj jest o wiele starszy niż Ren, z którym konkuruje w południowych Niemczech o powierzchnię dorzecza. Wynika z tego kilka obserwacji.
Ren jest jedyną rzeką wypływającą z Alp, płynącą w kierunku północnym, do Morza Północnego. Z tego powodu przyjmuje wszelkie dopływy spływające na północ od europejskiego kontynentalnego działu wód. Dzieli on jak gdyby niewidzialną linią na części południowe Niemcy.
Do zlodowacenia środkowopolskiego (niem. "Riß-Eiszeit", od rzeki Riß w Szwabii) Ren miał swoje źródła w południowo-zachodniej części Schwarzwaldu. Wody Alp, które dziś płyną Renem do Morza Północnego, były wówczas niesione korytem Pradunaju na wschód. Ten płynął mniej więcej dzisiejszą doliną rzeki Altmühl oraz wzdłuż linii wyznaczonej przez współczesne gminy Wellheim, Dollnstein, Eichstätt, Beilngries oraz Riedenburg. Dzisiejsze suche wąwozy Jury Frankońskiej są pozostałością ówczesnego koryta rzeki, które wtedy było znacznie większe niż współczesne. Później zmienił się przepływ wód alpejskich, które po dziś dzień płyną Renem.
Do dziś duże ilości wód Dunaju spływają przez porowate skały wapienne Jury Szwabskiej do głębiej położonego Renu. Ponieważ z procesem tym wiąże się rozpuszczanie przez wodę rzeki skał wapiennych, prawdopodobnie w przyszłości wszystkie wody współczesnego górnego Dunaju będą uchodziły do Renu.
Pomiędzy miejscowościami Immendingen i Möhringen bieg rzeki zostaje przerwany. Duża część wody Dunaju wsiąka w grunt i przedostaje się pod ziemią jaskiniami krasowymi do tzw. Aachtopf, oddalonego o 14 km największego w Niemczech wywierzyska. Z tego miejsca woda biegiem rzeki Radolfzeller Aach płynie do Jeziora Bodeńskiego i do Renu. Przy niskim stanie wody czasowo może dojść nawet do kompletnego wsiąknięcia wody – wtedy Dunaj jest zasilany jedynie przez rzeczki Krähenbach w Möhringen oraz Elta. Ponieważ wysychanie rzeki nasiliło się w przeciągu ostatnich dziesięcioleci, część wody Dunaju jest transportowana przez sztolnię obok miejsca wsiąkania. Sztolnia oraz związany z nią jaz są zlokalizowane za miejscowością Immendingen, sama sztolnia prowadzi do Möhringen. Inne miejsce na Dunaju, z którego wsiąkająca woda pod ziemią przemieszcza się do Aachtopfu, znajduje się nieopodal Fridingen nad Dunajem.
Do okolic znajdujących się tuż za Wiedniem prąd rzeki ma charakter zbliżony do górskiego, dopiero w dalszym biegu zmienia się w rzekę nizinną.
Bieg Dunaju.
Dziesięć krajów ma dostęp do Dunaju. Na długości 1070,9 km (37% długości całkowitej) rzeka stanowi granicę państwową, przy czym 4 kraje (Bułgaria, Chorwacja, Mołdawia i Ukraina) mają dostęp tylko do jednego brzegu rzeki.
Niemcy.
Dunaj powstaje 1,4 km na wschód od Donaueschingen poprzez połączenie się dwóch potoków, Brigach i Breg. Tradycyjnie jako źródło Dunaju zwykło się traktować źródło tworzące sadzawkę w samym Donaueschingen, geograficznie jednak jest nim źródło Breg w Furtwangen.
Na terytorium Niemiec Dunaj płynie od swojego źródła przez 687 km do granicy niemiecko-austriackiej i jest dzięki temu trzecią najdłuższą rzeką Niemiec po Renie i Łabie. Na brzegach Dunaju rozłożone są liczne spore miasta, jak na przykład: Tuttlingen, Sigmaringen, Ulm, Neu-Ulm, Neuburg nad Dunajem, Ingolstadt, Ratyzbona, Straubing oraz Pasawa..
Prawobrzeżnymi dopływami Dunaju na terytorium Niemiec są rzeki Iller, która wpada do niego w Neu-Ulm, Lech z ujściem koło Marxheim, na wschód od Donauwörth, Izara koło Deggendorfu oraz Inn w Pasawie.
Lewobrzeżnymi dopływami są natomiast rzeki Wörnitz uchodząca za Donauwörth, Altmühl za Kelheim, Naab oraz Regen koło Ratyzbony. Niemieckie prawe dopływy są większymi rzekami niż lewe – największy lewy dopływ Naab przynosi tylko 40 m³/s, czyli tyle, ile najmniejszy z wymienionych prawych, Iller. Do Dunaju uchodzą także liczne mniejsze rzeki, jak choćby Riß, Roth, Lauter, Blau, Günz, Brenz, Mindel, Zusam, Schmutter, Paar, Abens, Große Laber, Vils, Ilz, Erlau czy Ranna.
W Pasawie do Dunaju uchodzi najpierw rzeka Ilz, a zaraz potem Inn. Spływające z Alp wody Innu są zielone, wody Dunaju błękitne, a płynące z terenów bagnistych wody Ilz czarne, tak więc przez pewien odcinek rzeki wody zawierają trzy kolory: zielony, błękitny oraz czarny. Dzięki zielonym wodom Innu za Pasawą zmienia się barwa wód Dunaju. Oprócz bardzo dużych ilości wprowadzanych wód Innu ważna jest także różnica głębokości pomiędzy tymi dwiema rzekami (Inn: 1,9 metra, Dunaj: 6,8 metra). W środku roku Inn prowadzi nawet o 5% więcej wody niż Dunaj, jest to jednak związane z topnieniem dużej ilości śniegu z obszaru całej Austrii. Dunajem płynie niemal niezmienna ilość wód przez cały rok, więc pomiędzy październikiem a kwietniem to on niesie zdecydowanie więcej wody.
Nad Dunajem w Niemczech znajduje się wiele znanych budowli. Są to m.in. klasztor benedyktyński w Beuron, zamek Hohenzollernów w Sigmaringen, gotycka katedra w Ulm z najwyższą wieżą kościelną świata (161,6 m), opactwo w Weltenburgu, Befreiungshalle w Kelheim, Most Kamienny i katedra św. Piotra w Ratyzbonie oraz pomnik Walhalli pod Donaustaufem, ok. 10 km od miasta. Pomiędzy opactwem w Weltenburgu i Kelheim leży interesujący geologicznie przełom Dunaju pod Weltenburgiem.
Austria.
Długość Dunaju przepływającego przez ziemie monarchii Austro-Węgier, potocznie określaną "Donaumonarchie" („Monarchia Dunajska”), to około 1300 km.
Dzisiejsza Austria z około 350 km udziału w biegu rzeki jest pod tym względem zaledwie na szóstym miejscu wśród dziesięciu państw naddunajskich. Jednakże do Dunaju spływa woda z prawie całego terytorium kraju (zlewisko Morza Czarnego). Tylko obszar kraju związkowego Vorarlberg w znacznej części odprowadza wodę do Renu (Morze Północne), zaś bardzo mały obszar północno-zachodniego krańca Dolnej Austrii (Waldviertel) do rzeki Lainsitz (Wełtawa → Łaba → Morze Północne) oraz mała część Mühlviertel – części Górnej Austrii – również do Wełtawy.
Kilka kilometrów poniżej Pasawy leży granica austriacko-niemiecka. Niedaleko od niej znajduje się pętla Dunaju, w której rzeka na krótkim odcinku zmienia swój bieg o 180 stopni. Po około 70 km od granicy osiąga Linz, trzecie co do wielkości miasto Austrii, położone po obu brzegach Dunaju. Dalej przez Mauthausen, Enns (miejsce dopływu Anizy), Grein, gdzie rzeka osiąga swoje najgłębsze miejsce w Austrii, po około dalszych 90 km Melk z potężnym opactwem. Po następnych 35 km Dunaj przepływa przez Wachau i Dürnstein aż do Krems oraz Tullnerfeld. W pobliżu granicy państwowej ze Słowacją Dunaj biegnie przez stolicę – Wiedeń. Wiedeń przez stulecia był obok Belgradu i Budapesztu jednym z największych i najważniejszych miast naddunajskich. Rzeka stworzyła z miasta jeden z ważniejszych ośrodków handlowych, pozostając do dzisiaj znaczącą drogą handlową pomiędzy wschodem i zachodem. Aby zmniejszyć potencjalne skutki powodzi, w Wiedniu rzeka została poddana sztucznej regulacji.
Ważniejszymi dopływami Dunaju w Austrii są Inn (prawy; przy granicy z Niemcami), Aist (lewy), Traun (prawy), Aniza (prawy), Ybbs (prawy), Traisen (prawy), Kamp (lewy), Wien (prawy) i Schwechat (prawy).
Morawa (lewy dopływ) dzisiaj stanowi granicę między Czechami i Słowacją oraz Austrią i Słowacją. Historyczną granicą Austrii i Węgier (do 1921) jest Litawa (prawy dopływ).
Na terytorium Austrii znajduje się jedenaście elektrowni wodnych. W Wiedniu ma siedzibę Międzynarodowa Komisja ds. Ochrony Dunaju (IKSD).
Słowacja.
W odległości zaledwie 45 km od Wiednia, bezpośrednio za austriacko-słowacką granicą Dunaj mija stolicę Słowacji Bratysławę. Rzeka na terenie Słowacji tworzy krótką granicę z Austrią, płynie przez stolicę i stanowi w końcu granicę z Węgrami.
Poza Bratysławą ważniejsze słowackie miejscowości nad Dunajem to przede wszystkim Komárno (główne centrum mniejszości węgierskiej na Słowacji, w którym wpada do Dunaju największa po nim słowacka rzeka Wag) oraz położone niedaleko od granicy państwa: ostatnie słowackie miasto nad Dunajem Štúrovo, w której wpada do Dunaju Hron, i ostatnia mała miejscowość Chľaba z dopływem Ipolą.
Węgry.
Na brzegach Dunaju, będącego granicą słowacko-węgierską, leży pierwsze większe miasto węgierskie Győr. Tutaj do Dunaju wpływa rzeka Raba.
W pobliżu ujścia Ipoli Dunaj koło miasta Szob opuszcza granicę i odtąd oba brzegi są węgierskie. Niedaleko stąd przedziera się na południe przez wzgórza Börzsöny, pomiędzy wzgórzami Gerecse i Pilis. Tutaj Dunaj zmienia swój bieg w Zakolu Dunaju pod Wyszehradem o około 90°. Dalej płynie zamiast z zachodu na wschód, jak dotąd, przez około 500 km prosto na południe.
Po około 40 km rzeka dopływa do największego miasta wzdłuż jej biegu, liczącej 1,8 mln mieszkańców stolicy Węgier, Budapesztu. Tutaj opuszcza teren wyżynny i biegnie dalej przez Wielką Nizinę Węgierską, której wyznacza zachodnią granicę. Następnie mija wiele małych miast, jak Dunaújváros, Baja, Paks i Kalocsa, a następnie opuszcza terytorium Węgier za Mohaczem.
Chorwacja.
Chorwacja z całkowitą długością 137 km rzeki ma po Mołdawii i Ukrainie najkrótszy udział spośród 10 krajów naddunajskich. Od momentu opuszczenia terytorium Węgier rzeka tworzy naturalną granicę między Chorwacją i Serbią. Największymi chorwackimi miastami nad Dunajem są Vukovar, który podczas wojny z Serbią odniósł poważne zniszczenia, oraz Osijek, odległy tylko o 20 km od ujścia Drawy.
Serbia.
Dunaj oddziela Chorwację (prawy brzeg) od Serbii (lewy brzeg). W pobliżu miejscowości Bačka Palanka rzeka zakręca, opuszcza granicę chorwacką i przecina Serbię, płynąc w kierunku południowo-zachodnim aż do granicy z Rumunią.
Tylko 25 km od miejsca, w którym Dunaj po przypłynięciu z Węgier przecina granicę przy chorwacko-serbskim przejściu granicznym z Bezdanu do Batiny, leży miasto portowe Apatin, pierwsze większe serbskie miasto naddunajskie, w którym aż do końca II wojny światowej mieszkali prawie wyłącznie Niemcy naddunajscy.
W dół rzeki prąd mija miasto Nowy Sad, którego mosty zostały poważnie zniszczone w 1999 r. podczas wojny w Kosowie. Przez ponad sześć lat połączeniem między obiema połowami miasta był most pontonowy. Był on otwierany tylko trzy razy w tygodniu, co stanowiło poważną przeszkodę w żegludze na Dunaju. Po otwarciu 11 października 2005 odbudowanego Mostu Wolności Dunaj stał się znowu spławny.
Po dalszych 75 km Dunaj osiąga Belgrad, który z liczbą 1,57 mln mieszkańców jest trzecim co do wielkości z miast naddunajskich i jedną z najstarszych stale zamieszkanych siedzib na jego brzegach (od 7000 lat). Jest on zbudowany przy ujściu Sawy, a jego centrum stanowi potężna twierdza Kalemegdan na wzniesieniu u ujścia.
W swojej dalszej drodze Dunaj przepływa obok przemysłowych miast: Pančeva z dopływem Temesz i Smederewa, gdzie do Dunaju wpada Wielka Morawa. Następnie Dunaj dociera do ruin serbskiej twierdzy Golubac obok wejścia do przełomu rzeki – Żelaznych Wrót. Dunaj płynie dalej jako rzeka graniczna Serbii i Rumunii aż do obu zapór Đerdap 1 i 2. Po stronie serbskiej znajduje się Park Narodowy Đerdap.
Rumunia.
Około jedna trzecia całkowitej długości (1075 km) to "Dunărea", bo tak zwany jest Dunaj po rumuńsku. Rumunia ma dostęp do rzeki od Żelaznej Bramy aż do delty – odcinki we wszystkich pozostałych państwach są krótsze. Dunaj jest dla kraju najpierw rzeką graniczną z Serbią i Bułgarią, między Równiną Baragan i Dobrudżą skręca na północ i dalej, granicząc z Ukrainą, wpada do Morza Czarnego.
Po przepłynięciu przez Żelazne Wrota Dunaj zmienia kierunek na południowy zachód do Gór Banackich, tutaj pod Izlazem wpada do Dunaju Aluta. Dalej rzeka osiąga Orszowę i, przedzierając się przez przełom, dopływa do Drobeta-Turnu Severin przy granicy bułgarskiej. Tam skręca na południe i płynie przez Gruię, Pristol i Calafat. Teraz Dunaj przez 400 km skierowany jest ku wschodowi i stanowi granicę z Bułgarią. Przepływa koło miast Dabuleni, Corabia, Turnu Măgurele, Zimnicea, Giurgiu (na przeciwnym brzegu, po bułgarskiej stronie, znajduje się miasto Ruse), Oltenița, gdzie do Dunaju wpada Ardżesz, i Călărași. Dalej jako ograniczenie Dobrudży przepływa koło miast Cernavodă. Stąd biegnie udostępniony w l. 1984–1987 Kanał Dunaj–Morze Czarne – skrót żeglugowy bezpośrednio do Morza Czarnego (o 400 km), Topalu, Hirsova, Giurgeni i Gropeni, aż osiąga Braiłę i Gałacz. Dalej zaczyna się granica rumuńsko-ukraińska, a Dunaj, płynąc wzdłuż niej na zachód ku delcie i ujściu, mija miasta Tulcza i Pardina.
Bułgaria.
Dla Bułgarii rzeka stanowi północną granicę z Rumunią i dlatego jedynie prawy brzeg jest częścią Bułgarii. Wzdłuż prawie 500-kilometrowego odcinka wybrzeża od 1954 do 2013 roku znajdował się tylko jeden most łączący największe bułgarskie miasto naddunajskie Ruse z rumuńskim Giurgiu. Otwarty w 2013 Most Nowej Europy jest drugim mostem granicznym. W Bułgarii rzeka mimo swojej długości ma mniejsze znaczenie niż w innych krajach. Ponieważ jest jedyną rzeką żeglowną i przebiega przez stosunkowo słabo zaludnioną północ, ma dla kraju z punktu widzenia komunikacji jedynie znaczenie regionalne. Rzeka jest wykorzystywana tylko przez małą flotę handlową. Z 12 portów naddunajskich najważniejsze są Swisztow, Ruse, Widyń, Nikopoł, Łom i Silistra; znaczącym przejściem granicznym na północnym zachodzie jest ponadto Orjachowo. W mieście Swisztow Dunaj osiąga swój najdalej wysunięty na południe punkt. Stąd płynie stopniowo na północ, opuszczając za Silistrą terytorium Bułgarii.
Mołdawia.
Mołdawski udział Dunaju jest najmniejszy ze wszystkich państw naddunajskich. Jest to jedynie 340-metrowy cypel lądu pomiędzy Rumunią i Ukrainą przy ujściu Prutu, niedaleko za Gałaczem przy Giurgiuleşti. W 1999 Ukraina przekazała Mołdawii w drodze wymiany dalsze 230 m, dlatego dzisiejsza całkowita długość mołdawskiego brzegu wynosi 570 m. Mołdawia planuje wykorzystać dostęp do Dunaju, aby wybudować wzbudzający kontrowersje wielozadaniowy port (zobacz niżej).
Ukraina.
Od ujścia Prutu lewy brzeg Dunaju należy do Ukrainy i rzeka stanowi granicę między nią a Rumunią. Ważniejsze miasta ukraińskie nad Dunajem, to Izmaił, Kilia oraz Wilkowe, w którym zaczyna się Kanał Bystre (zobacz niżej). Za odcinkiem ukraińskim Dunaj staje się z powrotem tylko rumuński i uchodzi do Morza Czarnego w delcie Dunaju o powierzchni około 800 tys. ha (z czego około 680 tys. ha należy do Rumunii).
Historia eksploatacji rzeki.
W VII wieku p.n.e. Dunajem żeglowali Grecy. Pływali oni z Morza Czarnego do miasta Tomis, w którego miejscu znajduje się dziś Konstanca w Rumunii. Ich rejsy rozpoznawcze kończyły się na wysokości Żelaznej Bramy, gdzie skaliste dno oraz niebezpieczny przebieg powodował, że dla greckich statków podróż dalej w górę rzeki była niemożliwa.
Za panowania rzymskiego (od roku 29 p.n.e.) Dunaj (niemal od źródła aż do ujścia) tworzył północną granicę między imperium a terenami zamieszkanymi przez ludy barbarzyńskie, będąc jednocześnie szlakiem transportowym dla wojska i drogą zaopatrzenia osad położonych wzdłuż brzegów rzeki. Od roku 37 do okresu rządów cesarza Walentyniana I (364–375) limes wzdłuż Dunaju stanowił poza kilkoma przerwami północno-wschodnią granicę cesarstwa rzymskiego. Przejście Dunaju i wkroczenie do Dacji udało się Rzymianom pod wodzą cesarza Trajana dopiero po dwóch bitwach w latach 102 i 106, po wybudowaniu mostu w 101 r. w pobliżu miasta garnizonowego Drobeta przy Żelaznej Bramie. To zwycięstwo nad Dakami umożliwiło powstanie prowincji Dacji, straconej znów w 271 r.
W IX wieku Dunaj stanowił drogę wędrówki dla azjatyckiego ludu pasterskiego Madziarów, którzy dotarli, przemierzając drogę pod prąd rzeki, poprzez kraj Chazarów do dzisiejszych Węgier i tam utworzyli pod panowaniem Stefana I wspólnie ze słowiańską ludnością tubylczą w ciągu następnych 150–200 lat dzisiejszy naród węgierski.
Podczas I wyprawy krzyżowej w latach 1096–1099 droga armii Gotfryda z Bouillon prowadziła tzw. droga Karola Wielkiego ("Route Charlemagne") wzdłuż Dunaju od Ratyzbony do Belgradu. Około 340 lat później – w odwrotną stronę – Dunaj stanowił dogodną drogę dla wojska tureckiego, przemierzającego Europę Południowo-Wschodnią. Rzeka umożliwiła Turkom szybkie poruszanie się – już w 1440 r. prowadzili oni pierwsze bitwy o Belgrad ok. 2000 km od ujścia. Zdobycie miasta udało się jednak dopiero w 1521 r. Kilka lat później (1526) wojska osmańskie rozbiły królestwo węgierskie w bitwie pod Mohaczem. Z powodu śmierci króla Ludwika II Węgry dostały się pod panowanie Austrii Habsburgów. Moment ten zapoczątkował wieloletnie rządy tej dynastii nad Dunajem.
W roku 1529 Turcy dotarli do centrum Europy Środkowej, oblężenie Wiednia zostało jednak odparte. W ten sposób została powstrzymana ekspansja Osmanów wzdłuż Dunaju. Ostateczne rozstrzygnięcia miały miejsce w XVII wieku, kiedy Turcy zostali pokonani w bitwie pod Wiedniem (1683) przez wojska pod dowództwem Jana III Sobieskiego, zaś od bitwy pod Nagyharsány (1687) zaczęli tracić terytorium i panowanie. Wskutek wycofywania się Turków wzrosła w tym okresie rola Austro-Węgier. Oprócz austriackich w rejonie Dolnego Dunaju nadal widoczne były jednak wpływy imperium osmańskiego, aż do ostatecznej straty obszarów na Bałkanach po wojnach rosyjsko-tureckich (1768–1774) oraz I i II wojnie bałkańskiej w latach 1912–1913. Dunaj w tym czasie stanowił nie tylko oś militarną i gospodarczą, ale także polityczną, kulturalną i religijną granicę między Wschodem a Zachodem.
Po II wojnie światowej w roku 1946 podjęto nowe regulacje dotyczące Dunaju, zastępujące ustalenia z Paryża (1921). W konferencji w Belgradzie (1948), podczas której ustawiono tzw. konwencję belgradzką o międzynarodowych aspektach wykorzystania rzeki. W konferencji wzięły udział wszystkie państwa naddunajskie oprócz Niemiec i Austrii. Razem z ustaleniami został podpisany aneks, pozwalający na dopuszczenie Austrii do Komisji Dunajskiej. Republika Federalna Niemiec wskutek zastrzeżeń ze strony radzieckiej przystąpiła do układu dopiero w marcu 1998, prawie 50 lat po konferencji belgradzkiej.
Etymologia.
Rumuńska nazwa Dunaju to "Dunărea". W języku bułgarskim, serbskim oraz chorwackim Dunaj to "Dunav", w węgierskim "Duna", a w polskim, słowackim, rosyjskim, ukraińskim i czeskim – "Dunaj". Wszystkie te nazwy znajdują swe źródło w łacińskim słowie "Danubius", oznaczającym rzymskiego boga rzek. W niemieckiej wersji nazwy ("Donau") końcówka "au" wywodzi się z germańskiego "ouwe" (rzeka). Rdzeń /d-n/ istniał już w języku praindoeuropejskim. Niewykluczone jest jednak, że nazwa Dunaju, tak jak i innych rzek (np. Dniepr, Dniestr, Doniec i Don), ma pochodzenie irańskie lub celtyckie, nadane przez mówiących językami irańskimi Scytów lub Sarmatów, albo wywodzących się z Europy Wschodniej Celtów. Dokładna analiza etymologii słowa jest trudna, gdyż zarówno w celtyckim, jak i w staroirańskim (awestyjskim) istnieje wyraz "Danu" (rzeka), a oba plemiona przedzierały się w kierunku Donu i Dunaju. Współczesna niemiecka nazwa "Donau" funkcjonuje od 1763 roku; wcześniejsze źródła podają nazwę "Tonach" albo "Donaw".
Istniało także oddzielne łacińskie oznaczenie dolnego Dunaju – "Hister" ("Ister"), z greckiego "Ἴστρος" (Ístros). Wiele miast położonych nad Dunajem przyjmowało nazwy "ad Istrum" (nad Istrem), np. Nicopolis ad Istrum.
Hezjod podaje tę nazwę jako imię syna Okeanosa i Tetydy (Teogonia 339), odnosi się je również do celtyckich słów "ys" (szybki, rwący) oraz "ura" (woda, rzeka). Według innej interpretacji "ys" oznacza jednocześnie "wysoko" i "nisko", wyrażając w ten sposób pojęcie pionu. Na terenach wcześniejszego osadnictwa Celtów wywodzi się od tego słowa również inne nazwy rzek:
Hans Bahlow, autor pracy "Deutschlands geographische Namenswelt" (Świat nazw geograficznych Niemiec), wyszedł z założenia, że nazwa może pochodzić od cząstek "es," "as" lub "os" (bagno). To mogłoby także wynikać z tego, iż rzeka Isère we Francji jest faktycznie bardzo grząską rzeką, tak jak i niegdyś Izara na południe od Monachium. Dalsze interpretacje wskazują także na prawdopodobny indoeuropejski rdzeń "es" bądź "is", mogący oznaczać "płynącą wodę".
Dunaj w kulturze.
Druga co do długości europejska rzeka pozostawiła trwałe ślady w kulturze państw nadbrzeżnych i dalszych. Oprócz licznych sag i legend także pisarze zajmowali się Dunajem – począwszy od Owidiusza, który w "Żalach" 3,10 opiewał wrażenie, jakie zrobiła na nim zamarznięta rzeka, i kończąc na Claudio Magrisie i Péterze Esterházym, podejmującymi temat pod koniec XX wieku. Najsłynniejszy oddźwięk w kulturze Dunaj znalazł w muzyce – w walcu "Nad pięknym modrym Dunajem" pióra Johanna Straussa (syna) (skomponowanym i wykonywanym pierwotnie do innego tekstu). Innym dosyć popularnym walcem nawiązującym do rzeki jest utwór "Fale Dunaju" rumuńskiego kompozytora Iona (Iosifa) Ivanovici.
Ochrona przyrody i ekologia.
Przez setki kilometrów Dunaj przemierza wiele krajobrazów i stref klimatycznych, zmieniając często swój charakter, czemu odpowiada różnorodna flora i fauna. Mimo wielokrotnej, czasem bardzo silnej ingerencji człowieka Dunaj na wielu odcinkach jest wyjątkowo bogaty w gatunki, co w znacznym stopniu przyczynia się do objęcia ochroną szczególnie wrażliwych obszarów.
Fauna Dunaju.
Ogółem nad Dunajem gniazduje ponad 300 gatunków ptaków. Dunaj jest jedną z najważniejszych europejskich dróg wędrówek ptaków. Przyległe obszary stanowią często ważne miejsca do zimowania, gniazdowania i wylęgu dla takich gatunków, jak puchacz, zimorodek, bielik, bocian czarny, kania czarna i pustułka. Szczególnie wyróżniają się rezerwaty Donauauen i Kopački rit, ale przede wszystkim delta Dunaju.
Łęgi naddunajskie, obszar przecięcia regionów Jeziora Nezyderskiego, Dunaju i Morawy, przede wszystkim w zimie chronią dużą liczbę gatunków ptaków, jak gęsi, rybitwy, tracz nurogęś, gągoły, siewkowe, kaczki krzyżówki, a także wiele rzadkich gatunków, jak orlik grubodzioby, rybołów czy łabędź krzykliwy.
Także park krajobrazowy Kopački rit na północnym wschodzie Chorwacji, będący nienaruszonym obszarem bagiennym u ujścia Drawy do Dunaju, jest jednym z ważniejszych obszarów zimowania; gniazduje tutaj ponad 260 gatunków ptaków, a wśród nich rzadkie, jak bielik. Wiele innych gatunków wykorzystuje go do odpoczynku i zimowania.
Dla świata ptaków Dunaju najważniejsza jest delta, centralny europejski punkt wędrówek i równocześnie strefa wymiany fauny europejskiej i azjatyckiej. Ponad 300 gatunków ptaków tutaj odpoczywa, zimuje lub gniazduje, wśród nich są pelikany, czaple, warzęchy, sokoły, jak też bardzo rzadka bernikla rdzawoszyja.
W Dunaju żyje ponad 180 gatunków ryb. Typowe ryby dunajskie to brzana, bieługa, świnka, kleń, jelec, leszcz, karp, krąp, szczupak, sandacz, okoń, węgorz, boleń, głowacica, sterlet i sum, jak też różanka, kiełb, misgurnus i czop, przy czym jesiotry, inaczej niż przed budową stopnia wodnego w Żelaznych Wrotach, występują nie dalej niż do Wiednia. Niektóre endemiczne gatunki występują tylko w Dunaju lub jego dopływach, jak na przykład minóg dunajski. Dzięki wzmożonej ochronie krajobrazu i rekultywacji przyległych do Dunaju obszarów, szczególnie w Niemczech i Austrii, mogły znowu osiedlić się rzadkie gatunki ryb. Tak było z uznawaną od 1975 za wymarłą muławką bałkańską ("Umbra krameri"), spokrewnioną ze szczupakiem, która w 1982 została odnaleziona i osiedlona ponownie w ramach programu reintrodukcji gatunku.
Nad rzeką zadomowione są takie gatunki ssaków jak kuna domowa, kuna leśna, łasica pospolita, borsuk europejski czy też żbik, bóbr i wydra. W delcie żyje między innymi norka europejska, wydra europejska, tchórz stepowy i suseł. Prócz tego nad Dunajem spotykamy wiele ostoi płazów i gadów, takich jak wąż Eskulapa, jaszczurka zielona, jaszczurka murowa, zaskroniec zwyczajny, gniewosz plamisty, jaszczurka zwinka, żółw grecki i błotny oraz endemity, jak traszka naddunajska ("Triturus dobrogicus"). Obszarem szczególnie zasobnym w gatunki jest delta.
Flora Dunaju.
Ważnymi gatunkami drzew łęgów topolowo-wierzbowych są topola biała ("Populus alba") i wierzba biała ("Salix alba"), w górnym biegu rzeki również olsza szara ("Alnus incana"). Wśród drzew łęgów jesionowo-wiązowych godnym wzmianki jest jesion wąskolistny ("Fraxinus angustifolia"), który występuje w dół od Wiednia, do kolejnych należą wiąz pospolity i szypułkowy oraz dąb szypułkowy. W Dunaju znajdują się też rzadkie rośliny wodne, jak aldrowanda pęcherzykowata.
Parki narodowe i rezerwaty.
Park krajobrazowy Górnego Dunaju.
Pomiędzy Immendingen i Ertingen rzeka przepływa przez Park krajobrazowy Górnego Dunaju. Skały przełomu Dunaju należą do niewielu naturalnie zalesionych stanowisk roślinnych w Niemczech. Tutejsze bardzo suche podłoże i duże amplitudy temperatur pozwoliły utrzymać się wielu światłolubnym gatunkom roślin, częściowo będącym reliktami epoki lodowcowej. W ten sposób doszło do powstania w parku krajobrazowym kombinacji flory śródziemnomorskiej, alpejskiej i tundry. Z prawie 750 gatunkami roślin, w tym niektórymi zagrożonymi lub zagrożonymi wyginięciem, jest to jeden z najbogatszych w gatunki roślin regionów Badenii-Wirtembergii, ochroniony od dalszego wpływu człowieka.
Rezerwat Donauleiten.
Rezerwat Donauleiten leży między Pasawą i Jochenstein, na lewym, północnym brzegu Dunaju. Położony jest na stromo przełamanej krawędzi, na której Las Bawarski wznosi się o ok. 100 metrów w stosunku do osadów molasy przedgórza alpejskiego. Dzięki południowej ekspozycji nagrzewają się granity i gnejsy zakola Dunaju, co powoduje powstanie klimatu zbliżonego do śródziemnomorskiego – dlatego też w tej wyspie klimatycznej mimo pogorszenia klimatu ostatniego polodowcowego okresu gorącego przeżyło wiele gatunków.
Rezerwat uchodzi za najważniejsze miejsce występowania węży Eskulapa (mających do 2 m długości, o czarno-zielonej barwie). Warta uwagi jest obfitość owadów: często mogą być zauważone paź królowej, paź żeglarz i mieniak tęczowiec. Występują tu również pojedyncze białe i czarne niepylaki apollo. Na podłożu mieszaniny nieżyznych, raczej kwaśnych suchych stanowisk na stromych zboczach oraz wilgotniejszych lasów liściastych i dębowych, w próchnicy skalistych tarasów występuje różnoraka flora, np. cyklameny, chlorofitum, naparstnice purpurowe i żółte, wawrzynki i orchidee takie jak storczyk męski i buławnik. Jednakże intensywne użytkowanie przez gospodarkę leśną i rolną jest przyczyną silnego zmniejszania się terenu występowania tych gatunków. W łęgach znajdują się stanowiska storczyków, występujących w miejscach osłoniętych od wiatru przypominających kotły, których położenie jest przyczyną powstawania bardzo suchego i gorącego mikroklimatu, sprzyjającego tym ciepłolubnym roślinom.
Park Narodowy Donau-Auen.
Jednym z największych obszarów zalewowych Europy Środkowej są łęgi naddunajskie (Donau-Auen) koło Hainburga w pobliżu Wiednia. Park narodowy rozpościera się od wyspy Lobau (znajdującej się w granicach Wiednia) do ujścia rzeki Morawy. Żyje w nim około 70 gatunków ryb, 30 ssaków i 100 ptaków.
Powstanie Parku Narodowego Donau-Auen nie zostało zainicjowane przez rząd austriacki, lecz przez protesty obywatelskie przeciwko planowanej budowie elektrowni wodnej w latach 1983/1984, które uratowały łęgi przed zniszczeniem. Stało się to dzięki spektakularnej okupacji Łęgów Hainburskich przez kilka tysięcy osób i podpisaniu petycji obywatelskiej przez ponad 350 tysięcy ludzi. Te działania obywatelskie uchodzą za moment powstania austriackiej Partii Zielonych. W 1996 na terenie łęgów utworzono park narodowy.
Dzisiaj parkowi narodowemu zagraża planowana droga ekspresowa przez Lobau. Ma ona w dużej części przebiegać tunelem pod parkiem narodowym, jednak z dużą liczbą budowli nadziemnych. Może to spowodować zniszczenie systemu wodnego ważnego dla łęgów naddunajskich.
Park Narodowy Dunaj-Ipola na Węgrzech.
Park Narodowy Dunaj-Ipola (węg. "Duna-Ipoly Nemzeti Park") obejmuje wzgórza Börzsöny, Pilis i Wyszegrad, lewy brzeg rzeki Ipola, wyspę Szentendre i lewy brzeg Dunaju z centrum w Zakolu Dunaju. W tym parku narodowym stwierdzono istnienie około dwu- tysięcy gatunków roślin (w tym endemicznego lnu dolomitowego) i kilku tysięcy gatunków zwierząt.
Na Węgrzech położony jest także Park Narodowy Dunaj-Drawa.
Park przyrodniczy Kopački rit.
Park przyrodniczy Kopački rit leży w Chorwacji u ujścia Drawy do Dunaju. Nienaruszone bagna, torfowiska i łęgi są ostoją wielu gatunków zwierząt i roślin, w tym 260 gatunków ptaków. W licznych odnogach żyje 40 gatunków ryb. Park przyrodniczy Kopački rit jest nominowany do listy światowego dziedzictwa UNESCO.
Specjalny Rezerwat Przyrody Deliblatska peščara.
Specjalny Rezerwat Przyrody Deliblatska peščara znajduje się w Serbii, w okręgu południowobanackim w autonomicznej prowincji Wojwodina. Rozciąga się między Dunajem, Karpatami Południowymi i rzeką Temesz przez ponad 354 km i ma powierzchnię ponad 30 tys. hektarów. Rezerwat stanowi obszar półpustynny zapełniony przez wydmy piaskowe o unikalnej w Europie orografii, florze i faunie. Dlatego też potocznie po serbsku jest nazywany "Evropska Sahara" (europejska Sahara). Na początku XIX w. wydmy piaskowe zostały obsadzone akacjami i innymi drzewami. Obecnie ponad połowa piaszczystego krajobrazu jest pokryta roślinami, a niektóre części stanowią tereny sezonowych polowań. Rozmiary gór piaskowych o wysokości względnej ponad 200 m oraz stale zmieniająca się barwa kwitnących roślin stwarzają, że wydmy są często odwiedzane przez turystów.
Park Narodowy Đerdap.
Park Narodowy Đerdap rozciąga się wzdłuż Dunaju w Serbii od miasta Golubac aż do małej gminy Tekija na długości ponad 100 km, zajmując ponad 63 680 hektarów powierzchni. Główną atrakcją parku są olbrzymie jary i przesmyki, którymi w parku płynie Dunaj. Największy przesmyk nazywa się "Đerdapska klisura", jest on też największy w Europie. Trzeciorzędowa flora, rośliny i fauna tworzą wyjątkowość rezerwatu. Potwierdza ją również ponad 1100 gatunków roślin, niedźwiedzie, rysie, wilki, szakale pręgowane, czarne bociany i kilka gatunków sów, które tu można znaleźć.
Obszar ten był stale zamieszkiwany przez ludzi, co pozostawiło rozliczne ślady. Lepenski Vir, Tabula Traiana i most Trajana są tylko niektórymi z ważniejszych znalezisk archeologicznych w tym parku narodowym. Do tej pory nieodkryte znaleziska znajdują się na dnie olbrzymiego zalewu przy Żelaznych Wrotach. Wiele odkopanych obiektów można zwiedzić w muzeum Lepenski Vir.
Pozostałe serbskie parki narodowe wzdłuż Dunaju to: Specjalny Rezerwat Przyrody Gornje Podunavlje i Park Narodowy Fruška gora.
Rezerwat Biosfery Delty Dunaju.
Delta Dunaju w Rumunii jest obszarem, na którym Dunaj uchodzi do Morza Czarnego i po delcie Wołgi drugą co do wielkości deltą rzeczną w Europie. Składa się z trzech głównych odnóg oraz licznych odnóg bocznych, szuwarów, pływających wysp, starorzeczy i jezior oraz lasów łęgowych, ale też suchych biotopów na wydmach. Niedaleko przed Tulczą prąd dzieli się na dwie odnogi (Kilię i Sulinę), które płyną odpowiednio do Kilii i Tulczy, za którą rzeka rozdziela się na kolejne dwie odnogi prowadzące do miejscowości o tych samych nazwach: do Suliny i Sfântu Gheorghe. Przy Tulczy przepływ rzeki wynosi 6400 m³/s. 60% wody płynie dalej Kilią, 18% Suliną, a ok. 20% odnogą Święty Jerzy ("Sfântu Gheorghe"). Zajmujący powierzchnię 3446 km² ekosystem jest największym w Europie obszarem podmokłym, zaliczanym do największych na świecie zwartych trzcinowisk. Żyje tu ponad 4 tys. gatunków zwierząt i ponad 1 tys. gatunków roślin. Stare, wysokie lasy galeriowe z dębami, wierzbami i topolami okalają brzegi delty Dunaju.
W 1991 UNESCO uznała deltę Dunaju za część światowego dziedzictwa i odtąd jest ona rezerwatem biosfery. 5 czerwca 2000 rządy Rumunii, Bułgarii, Mołdawii i Ukrainy porozumiały się w sprawie ochrony i renaturyzacji obszarów podmokłych na odcinku około 1000 km wzdłuż biegu Dunaju. W ten sposób ten „zielony korytarz” stał się największym transgranicznym obszarem chronionym w Europie.
Po przełomie tysiąclecia obszar delty stał się rozwijającym celem turystyki. Tylko między majem a czerwcem 2004 było tu prawie 54 tysiące gości, co stanowiło prawie pięćdziesięciokrotny wzrost w porównaniu z rokiem ubiegłym.
Organizacja "International Friends of Nature" uznała deltę Dunaju za "krajobraz roku" na lata 2007–2009.
Silne zagrożenia ekologiczne.
Podobnie jak inne rzeki, tak i Dunaj od początku industrializacji spotkało wiele ludzkich ingerencji. Tylko 20% obszarów zalewowych istniejących w XIX wieku ostało się do dzisiaj i tylko ok. połowa biegu rzeki może być dzisiaj określana jako bliska natury.
Oprócz wzrastającego zanieczyszczenia pochodzącego z przemysłu, rolnictwa, turystyki i odprowadzania ścieków, jak też regulacji przez jazy, tamy, stopnie spiętrzające i kanały, głównie w Niemczech i Austrii powstają duże projekty niszczące przestrzeń życiową Dunaju. Międzynarodowa ochrona jest trudna do realizacji, gdyż wszystkie 10 krajów chce gospodarczo wykorzystać rzekę i uzyskać korzyści związane z położeniem geograficznym.
Elektrownia „Żelazna Brama”.
W 1964 ówczesna Jugosławia i Rumunia rozpoczęły budowę elektrowni wodnej położonej między Karpatami Południowymi a Górami Wschodnioserbskimi, na granicy Rumunii i Serbii. Elektrownię otwarto w roku 1972. Zapora z dwiema śluzami spowodowała powstanie długiego na 150 km zalewu, w którym poziom lustra wodnego został podniesiony o 35 m. Poza pozyskaniem energii została też przebudowana droga wodna na Dunaju, co ułatwiło żeglugę na rzece dzięki wysadzeniu katarakty.
Z powodu zalania jeziora, którego odnoga sięga do Belgradu, musiano między innymi przenieść części miasta Orszowa oraz pięć wsi, zaś zamieszkana od 1669 przez Turków wyspa Ada-Kaleh została zalana. Większość Turków opuściła Rumunię i przeniosła się do Turcji. Ogółem musiało zostać przesiedlone 17 tys. ludzi, a miejsca o niemałym znaczeniu kulturalnym zostały zagrabione przez wodę. Wybudowanie tamy miało konsekwencje także dla środowiska naturalnego, gdyż jesiotry nie mogą płynąć teraz na tarło w górę Dunaju.
Obiekty flory i fauny, jak również artefakty geomorfologiczne, archeologiczne i kulturowo-historyczne, w celu ograniczenia strat kulturowych i ekologicznych zostały zachowane w dwóch parkach narodowych i muzeach: w Serbii w Parku Narodowym Ðerdap i w Rumunii w Parku Narodowym Portile de Fier, założonym w 2001 na powierzchni 115 655 hektarów.
Gabčíkovo-Nagymaros.
Traktatem w Budapeszcie 16 września 1977 ówczesna Czechosłowacja i Węgry porozumiały się w sprawie budowy olbrzymiej zapory między Gabčikovem w pobliżu Bratysławy a Nagymaros na Węgrzech. Pierwsze plany takiego projektu sięgały roku 1946.
Przed rozpoczęciem budowy eksperci węgierscy i częściowo austriaccy formułowali obawy przed niszczącym wpływem inwestycji na pobliskie austriackie łęgi naddunajskie, krajobraz i obszary zamieszkane wzdłuż granicy słowacko-węgierskiej. Innym problemem była kwestia zaopatrzenia Budapesztu w wodę. Od 1983 prace zostały spowolnione, zaś w 1984 w Budapeszcie powstał "Duna Kör" („Koło Dunajskie”) – ruch społeczny na rzecz ochrony rzeki. Ruch ten, postrzegany niekiedy jako zalążek węgierskiej opozycji, zaowocował silnym sprzeciwem ludności. 140 tysięcy osób podpisało petycję przeciwko zaporze, a w 1988 doszło do demonstracji około 40 tys. osób przed węgierskim parlamentem. W wyniku zmian w bloku wschodnim Węgry w 1989 r. pod naciskiem ludności wycofały się z projektu.
Czechosłowacja, a od 1993 Słowacja, prowadziły nadal budowę elektrowni w innym miejscu, w 1997 roku ponownie pozywając Węgry przed Międzynarodowy Trybunał Sprawiedliwości z żądaniem wywiązania się ze zobowiązań traktatu budapeszteńskiego z 1977 r. Węgry zarzuciły Słowacji, że zostały częściowo pozbawione wody rzeki granicznej przez nowo wybudowany sztuczny Kanał Gabčikovo. Trybunał orzekł, że państwa nadal wiąże traktat z 1977 i powinny one spełnić jego warunki. Odpowiednie porozumienie nie zostało do dzisiaj osiągnięte. Ciąży to nadal na stosunkach między Węgrami i Słowacją.
Port Giurgiuleşti.
W 1995 rząd mołdawski powołał "Terminal S.A.", joint venture z udziałem greckim, w celu wybudowania na swoim odcinku brzegu w pobliżu Giurgiuleşti terminalu połączonego z rafinerią ropy naftowej. W 1996 Europejski Bank Odbudowy i Rozwoju udzielił kredytu na ponad 19 mln dolarów, przez co uzyskał 20% udziału w inwestycji. 41% udziału należy do mołdawskiego Tirex-Petrol, a 39% do greckiego Technovax. Kamień węgielny pod budowę został położony w listopadzie 1998, jednak od tego czasu projekt posuwał się bardzo powoli. Jednocześnie rząd mołdawski próbował sprzedać swój udział. Do 2003 zainteresowanie okazywały przede wszystkim Rosja i Azerbejdżan.
Ponieważ obszar inwestycji jest położony nieopodal delty Dunaju, obszarowi chronionemu zagraża ujemny wpływ wnoszonych zanieczyszczeń, zwłaszcza w wypadku awarii dostających się tam szybko i bez rozcieńczenia. Plany te doprowadziły do protestów organizacji ekologicznych, są jednak nadal konsekwentnie realizowane przez rząd mołdawski.
Kanał Bystre.
27 sierpnia 2004 w małym ukraińskim mieście Wyłkowe został ponownie otwarty Kanał Bystre. Ponieważ prowadzi on przez obszar chronionych wód delty Dunaju i może doprowadzić przez obniżenie lustra wody do nieodwracalnego zniszczenia rzadkich gatunków flory i fauny, powoduje protesty organizacji obrońców środowiska, rządu rumuńskiego i Europejskiej Agencji Środowiska. Rząd ukraiński odpiera zarzuty, twierdząc, że protesty są spowodowane przede wszystkim interesem gospodarczym Rumunii, która do tej pory miała pewien rodzaj monopolu na drodze wodnej do Morza Czarnego, uznaje je za „wtrącanie się w sprawy wewnętrzne” i kontynuuje prace mimo zarzucanej szkodliwości.
Dunaj jako obszar gospodarczy.
Użytkowanie wody.
Woda do picia.
Dunaj jest najważniejszym źródłem wody do celów spożywczych dla około 10 mln ludzi. W Badenii-Wirtembergii zaopatruje w nią cały obszar między Stuttgartem, Bad Mergentheim, Aalen oraz powiatem Alb-Donau, wykorzystując na przetworzenie 30% wody Dunaju (2004: 30 mln m³). Również miasta Ulm i Pasawa większość wody Dunaju zużywają w celach spożywczych.
Austria około 99% wody do celów komunalnych pozyskuje z wód podziemnych i źródeł, dlatego tylko bardzo rzadko, na przykład w okresie suszy, woda Dunaju jest pozyskiwana w tym celu. Również na Węgrzech około 91% wody do celów komunalnych stanowią wody podziemne. Także pozostałe państwa w środkowym biegu Dunaju rezygnują z wykorzystania wody Dunaju do picia ze względu na jej duże zanieczyszczenie. Dopiero miejscowości nad Dunajem w Rumunii, gdzie woda staje się znowu czysta, czerpią wodę do spożycia z rzeki (Drobeta-Turnu Severin, delta Dunaju).
Energetyka.
Energia pięciu krajów naddunajskich w istotnej części pochodzi z elektrowni wodnych na Dunaju. Są to Niemcy, Austria, Słowacja, Serbia i Rumunia. Inne państwa porzucają plany budowy z powodu braku całkowitej kontroli terytorium wzdłuż Dunaju, potrzebnej do wykonania samodzielnej inwestycji (Chorwacja, Bułgaria, Mołdawia i Ukraina mają dostęp tylko do jednego brzegu rzeki). Gdzie indziej budowa zapory jest niemożliwa ze względów politycznych, jak na Węgrzech, albo bieg Dunaju jest zbyt łagodny do tego celu, jak na Ukrainie.
W Niemczech pierwsze elektrownie wodne zostały zbudowane pod koniec XIX wieku; powstawały nie tylko na obszarze górnego biegu Dunaju, ale też m.in. koło Ulm. Jednak Dunaj jako dostawca energii nigdy nie uzyskał takiego znaczenia, jak w niższym biegu, gdyż w porównaniu z tymi rejonami jest słaby i ubogi w energię.
W Austrii sytuacja jest zupełnie inna, gdyż budowę pierwszej elektrowni wodnej Ybbs-Persenbeug zaczęto stosunkowo późno, bo w 1953. Dzisiejsza Austria ma w Europie po Islandii i Norwegii największy udział w wykorzystywaniu energii wodnej. Przoduje również w obszarze Dunaju, pozyskując ogółem około 20% zapotrzebowania energii w elektrowniach wodnych zrzeszonych w spółce "Österreichische Donaukraftwerke". Rozwój ten ma jednak też swoje wady: monokultura oparta na energii wodnej, skoncentrowana w Austrii przede wszystkim nad Dunajem (niemal cały bieg Dunaju na terenie Austrii obudowany jest elektrowniami), zmienia bieg i prędkość przepływu rzeki i wpływa tym samym na regularne podmoczenia wartościowych ekologicznie nadbrzeżnych lasów. Stopnie wodne stanowią też bariery dla ryb i innych zwierząt, które nie mogą się już poruszać swobodnie w rzece.
Na Słowacji energia wodna z 16% udziału stanowi drugie źródło energii po węglu brunatnym. Największa część (11% sumarycznej produkcji energii elektrycznej) pochodzi z Elektrowni Gabčíkovo, planowanej pierwotnie jako część podwójnego stopnia wodnego Gabčíkovo-Nagymaros we współpracy z Węgrami. Z planów jednak wycofali się Węgrzy i zostały one zakończone samodzielnie przez stronę słowacką.
Do dziś największa elektrownia wodna w Europie przy Żelaznej Bramie została uruchomiona po 8 latach budowy w roku 1972 wspólnie przez Jugosławię (dziś Serbię) i Rumunię. Do dzisiaj energia wodna stanowi jedno z najistotniejszych źródeł energii obu państw – 37,1% w Serbii i 27,6% w Rumunii.
Żegluga.
Od Ulm Dunaj jest żeglowny dla pojazdów wielkości klasycznej "Ulmer Schachtel" (do 2 t ładunku). W tym celu na rzece między Ulm a Kelheim na wszystkich progach wodnych występują śluzy wielkości 4 × 22 m. Ten odcinek Dunaju jest drogą wodną landu ("Landeswasserstraße"), możliwą do pokonania zmotoryzowanymi pojazdami jedynie ze specjalnym pozwoleniem. Publiczną drogą ruchu ("Bundeswasserstraße" w Niemczech), dostępną również dla większych statków, Dunaj jest dopiero od miasta Kelheim (prawie 500 km od źródła) przez całe 2415 km aż do ujścia. Kanał Ren-Men-Dunaj, uchodzący do Dunaju przy Kelheim, uzupełnia ciągłą drogę wodną od Morza Północnego przez Ren i Men aż do Morza Czarnego.
Z punktu widzenia żeglugi dunajskiej rzeka jest podzielona na trzy odcinki:
Historyczna żegluga na Górnym Dunaju.
Dunaj stanowi jeden z najstarszych i najbardziej znaczących europejskich szlaków handlowych. Już we wczesnych czasach historycznych rzeka służyła jako droga transportu towarów takich jak np. futra, które były przewożone za pomocą prostych tratw. Żegluga dunajska istnieje od czasów imperium rzymskiego, choć aż do nowożytności łodzie często bywały jednorazowego użytku – po długiej i wtedy jeszcze niebezpiecznej drodze osiągały port docelowy i były tam demontowane i sprzedawane jako drewno do stosowania w budownictwie. Jeśli powolna droga powrotna mogła być nie dość dochodowa, unikano jej. Z tego powodu charakterystyczne dla żeglugi dunajskiej były proste konstrukcje statków, które poruszały się w biegu górnym od Ulm (oraz na Innie od Hall w Tyrolu) i redukowały zużycie drewna w porównaniu z budową tratw. Większe pojazdy o długości do ok. 30 m i ładowności 2 ton, tzw. "Kelheimer" lub "Ulmer Ordinarischiffe", niekiedy były ciągnięte w górę rzeki z co kosztowniejszym ładunkiem jak wino, sól itp. Zazwyczaj jednak ciągnięto pod prąd jedynie niewielkie łodzie razem z dobytkiem ich właścicieli.
Przez tysiąclecia łodzie mogły poruszać się pod prąd Dunaju jedynie przy pomocy burłaków, przemieszczających się wzdłuż rzeki drogami nazywanymi po niemiecku "Treppelpfade". Przy tym łodzie były przez długi czas ciągnięte przez ludzi, a od XV wieku coraz częściej przez zwierzęta pociągowe.
Te późniejsze ekspedycje były ściśle zorganizowane i obejmowały do 60 koni i równie liczną drużynę, a jako statki jeden lub kilka "Kelheimerów" oraz kilka mniejszych łodzi pełniących funkcje transportowe dla takielunku, koni i zapasów żywności. Z powodu rozgałęzionego systemu rzecznego Dunaju oraz napotykanych płycizn droga była bardzo powolna. Często jednego dnia udawało się podejść jedynie kilka kilometrów, niezbędne było też przedostawanie się z końmi z brzegu na brzeg, a pogoda i prąd wody przeszkadzały w drodze.
Żegluga parowa na Dunaju.
Spadek znaczenia historycznej żeglugi na Dunaju rozpoczął się wraz z pojawieniem się żeglugi parowej, później lokomotyw. Ostatni raz łodzie były ciągnięte pod prąd rzeki na przełomie XIX i XX wieku. Pierwszy parowiec wypłynął na wody Dunaju w 1812 r. w Wiedniu. Niewiele później, bo w roku 1829, powołano pierwszą "Donaudampfschifffahrtsgesellschaft" ("Towarzystwo Żeglugi Parowej Dunaju"). W ten sposób statki stały się szybsze – np. pierwszy parowiec „Franz I” („Franciszek I”) w 1830 r. potrzebował na drogę z Wiednia do Budapesztu 14 godzin 15 minut. Droga powrotna zajmowała mu 48 godzin 20 minut. We wrześniu 1837 r. pierwszy statek („Maria Anna”) popłynął z Wiednia do Linzu. Jeden z ostatnich egzemplarzy tego typu statków można obejrzeć w muzeum w Ratyzbonie. Druga połowa XIX wieku stanowiła też okres rozkwitu żeglugi łańcuchowej – statki poruszały się za pomocą łańcucha ułożonego na dnie rzeki. Takie łańcuchy znajdowały się najpierw na odcinku Wiedeń-Bratysława, od 1891 r. także w okolicach Ybbs an der Donau i Ratyzbony. W rejonie Żelaznej Bramy (Đerdap) w XX wieku aż do budowy tamy statki były holowane lokomotywami.
Żegluga współcześnie.
Obecnie po Dunaju pływa około 100 statków-hoteli, odbywających wielodniowe rejsy, zwłaszcza pomiędzy Pasawą, Budapesztem i Morzem Czarnym. Oprócz tego istnieje wiele statków umożliwiających wycieczki jednodniowe – zwłaszcza w Pasawie, a w Austrii w rejonie Wachau.
Po Dunaju pływają też rozliczne małe, prywatne łodzie motorowe oraz statki towarowe.
Prawne zagadnienia międzynarodowej żeglugi dunajskiej.
Pierwotnie Dunaj był szlakiem handlowym otwartym dla każdego, mimo to każde państwo przybrzeżne pobierało opłaty celne. Traktat paryski z 1856 r. po raz pierwszy skodyfikował prawo wolnego handlu na Dunaju, powstała też specjalna Europejska Komisja Dunaju. W oparciu o postanowienia kongresu wiedeńskiego (1815) po 120 latach, 18 sierpnia 1948, na konferencji belgradzkiej prawo to zostało ponownie zapisane w konwencji o uregulowaniu żeglugi na Dunaju. Ruch po Dunaju jest dozwolony dla statków wszystkich krajów poza statkami wojennymi obcych państw. Stosowanie się do reguł i utrzymywanie przepływności rzeki od 1948 r. jest kontrolowane przez Komisję Dunajską ("Donaukommission").
Spław drewna.
W XVIII i XIX wieku Dunaj wykorzystywano do transportu drewna z czeskich lasów. Spław rozpoczynał się u podnóży Szumawy. Drewno poprzez kanał pod Schwarzenbergiem docierało do dopływu Dunaju Große Mühl. Tam wyławiano je z rzeki i przeładowywano na statki płynące do Wiednia, gdzie sprzedawano je na opał.
Rybactwo.
Znaczenie rybactwa, z którego w średniowieczu utrzymywało się wiele miejscowości, zmniejszyło się znacznie w ciągu XIX i XX wieku. W Niemczech aktywny jest jeszcze tylko jeden zakład rybacki pomiędzy miejscowościami Straubing i Vilshofen. W Austrii na małą skalę łowi się jeszcze ryby w okolicach Linzu i Wiednia. Większe znaczenie rybactwo ma wciąż w delcie Dunaju. Obecnie w Dunaju na całej jego długości wyławia się 4,4 tys. ton ryb rocznie. W Dunaju można spotkać wiele gatunków, m.in. szczupaka, karpia, lina, okonia, sandacza, brzanę, suma, bieługę.
Uprawa winorośli.
Winorośl uprawia się w trzech (z tego w Niemczech tylko w jednym małym regionie) państwach naddunajskich. Z win słynie austriacka dolina Wachau, gdzie uprawia się takie odmiany jak grüner veltliner, riesling czy chardonnay.
Na Węgrzech winorośl występuje wzdłuż całej doliny Dunaju pomiędzy Wyszegradem a południowymi krańcami państwa. Stolicą madziarskiego wina był Vác. W czasach socjalizmu cenione węgierskie wina straciły znacznie na jakości, od lat 90. XX wieku przeżywają jednak renesans popularności.
Trzeci region uprawy winorośli znajduje się w niemieckiej gminie Bach an der Donau pomiędzy Ratyzboną a Straubingiem i stanowi w niemieckiej części doliny Dunaju fenomen gospodarczy wynikający z lokalnej, sięgającej czasów rzymskich, tradycji uprawy wina Baierwein. Wino wytwarza się pod nazwą Regensburger Landwein.
Turystyka.
Oprócz wielu znanych i słynnych naddunajskich obiektów w dolinie rzeki znajdują się liczne parki narodowe i krajobrazowe jak np. Park Natury Górnego Dunaju w Niemczech, Wachau oraz Park Narodowy Donau-Auen w Austrii, Żelazna Brama między Serbią a Rumunią oraz rumuńsko-ukraińska delta rzeki.
Na nieżeglownych, zamkniętych dla regularnego ruchu odcinkach rzeki odbywają się spływy kajakowe i wioślarskie. Wzdłuż Dunaju prowadzi jeden z najpopularniejszych szlaków rowerowych - Donauradweg, cieszący się w Austrii i w Niemczech dużą frekwencją.
Na Dunaju organizowane są także cykliczne rejsy turystyczne. Poza najbardziej zatłoczonym odcinkiem Wiedeń – Budapeszt, pojedyncze statki pływają na trasie z Pasawy aż do delty Dunaju. W szczycie sezonu na rzece znajduje się ponad 70 statków odbywających regularne rejsy pasażerskie.
Strategia Unii Europejskiej dla regionu Dunaju.
Unia Europejska jest zainteresowana rozwojem regionu Dunaju, gdyż rzeka w większości przepływa przez jej terytorium. W 2011 r. podczas węgierskiej prezydencji w Radzie Unii Europejskiej ogłoszono tzw. Strategię Dunajską. Zadania wyznaczane przez strategię koncentrują się wokół:

</doc>
<doc id="11089" url="https://pl.wikipedia.org/wiki?curid=11089" title="Mur obronny">
Mur obronny

Mur obronny – ciągła konstrukcja warowna w postaci muru wykonanego z kamienia lub cegły. Podstawowa część każdej murowanej fortyfikacji.
Mur obronny może stanowić zarówno samodzielną budowlę (np. Wielki Mur Chiński) lub stanowić zamkniętą zaporę fortyfikacyjną otaczającą miasto, zamek lub fort. Obronność muru zwiększały usytuowane w jego linii baszty i wieże oraz poprzedzające go od zewnątrz przedmurze i fosa, a także bramy, mosty zwodzone i barbakany.
Mury obronne zaczęły powstawać w starożytności, lecz szczególnie rozpowszechniły się w średniowieczu (były zwieńczone blankami oraz wyposażone w ganek dla obrońców).
Style murów obronnych:
Przykłady murów wolnostojących:
Następcą muru obronnego były stałe linie fortyfikacji (Wał Pomorski, Linia Maginota, Linia Gustawa, Linia Zygfryda, MRU, Linia Mannerheima).

</doc>
<doc id="11090" url="https://pl.wikipedia.org/wiki?curid=11090" title="Liczby względnie pierwsze">
Liczby względnie pierwsze

Liczby względnie pierwsze – liczby całkowite, których największym wspólnym dzielnikiem jest jeden. Symbolicznie dla liczb formula_1 zapisuje się to: formula_2
Jeśli dwie liczby formula_3 są względnie pierwsze, tj. formula_4 to zapisuje się to też znakiem prostopadłości: formula_5
Szybkim sposobem określenia, czy dwie liczby są względnie pierwsze jest algorytm Euklidesa. Funkcja Eulera dodatniej liczby całkowitej formula_6 jest liczbą liczb naturalnych między 1 a formula_7 które są względnie pierwsze z formula_6.
Zbiory o więcej niż dwóch elementach mogą mieć własność względnej pierwszości parami – kiedy każde dwie różne liczby są względnie pierwsze: formula_9 Względna pierwszość całego zbioru jest logicznie słabsza od tej parami; przykładowo liczby ze zbioru {2,3,4} są względnie pierwsze, ale nie są względnie pierwsze parami, ponieważ 2|4.
Relację względnej pierwszości definiuje się też dla ideałów w ogólnych pierścieniach, co opisuje dalsza sekcja.
Przykłady.
Poniższa tabela zaznacza względną pierwszość liczb z zakresu 0–9:
Własności.
Względna pierwszość jako relacja dwuargumentowa ma szereg własności:
Przedostatnie twierdzenie nie uogólnia się na większą liczbę czynników; przykładowo formula_19
Na to, aby liczby formula_20 były względnie pierwsze, potrzeba i wystarcza, aby istniały liczby całkowite formula_21 spełniające równanie:
Uogólnienie.
W pierścieniu przemiennym z jedynką formula_23 ideały formula_24 i formula_25 nazywamy względnie pierwszymi, jeśli ich suma algebraiczna formula_26 jest całym pierścieniem.
W dziedzinach ideałów głównych można przyjąć następującą definicję elementów względnie pierwszych: formula_27 i formula_28 są względnie pierwsze jeśli z faktu, że pewien element formula_29 dzieli formula_27 i dzieli formula_28 wynika, że formula_29 jest odwracalny. Jest ona równoważna temu, że ideały generowane przez te elementy są względnie pierwsze. W pierścieniach niebędących dziedzinami ideałów głównych te pojęcia nie muszą się pokrywać.
Liczby względnie pierwsze generują ideały względnie pierwsze w formula_33 (bo formula_33 jest dziedziną ideałów głównych).

</doc>
<doc id="11093" url="https://pl.wikipedia.org/wiki?curid=11093" title="Egzergia">
Egzergia

Egzergia – maksymalna praca, jaką układ termodynamicznie otwarty może wykonać w danym otoczeniu przechodząc do stanu równowagi z otoczeniem. Otoczenie traktuje się jako zbiornik nieużytecznej energii i materii o stałej temperaturze. Maksymalną energię uzyskuje się w procesie odwracalnym.
Termin wprowadzony w 1955 r. przez słoweńskiego fizyka Zorana Ranta; zdolność do wykonywania pracy – jest rodzajem energii, która może służyć jako zapas energii; cechuje ją ilość i jakość; ulega zniszczeniu, gdy jest wykorzystywana. 
Dogodną definicję egzergii zaproponował L. Reikert. Po uwzględnieniu możliwości występowania bogactw naturalnych w przyrodzie, definicję tę można sformułować następująco:
"Egzergia wyraża minimalną ilość pracy, jaką należy wykonać, by z powszechnie występujących składników otaczającej przyrody wytworzyć wymaganą substancję o wymaganych parametrach, wykorzystując otaczającą przyrodę jako źródło ciepła bezwartościowego pod względem termodynamicznym".

</doc>
<doc id="11094" url="https://pl.wikipedia.org/wiki?curid=11094" title="Gustaw Herling-Grudziński">
Gustaw Herling-Grudziński

Gustaw Herling-Grudziński (ur. 20 maja 1919 w Kielcach, zm. 4 lipca 2000 w Neapolu) – polski pisarz, eseista, krytyk literacki, dziennikarz, żołnierz, więzień obozów pracy Gułagu. Aresztowany przez NKWD po agresji ZSRR na Polskę, podczas próby przejścia niemiecko-sowieckiej linii demarkacyjnej. Jako przedwojenny sympatyk Polskiej Partii Socjalistycznej po wojnie dał się poznać jako krytyk dyktatury komunistycznej w Polsce i całej Europie Środkowo-Wschodniej. Przez cały okres komunizmu w Polsce pozostał na wygnaniu jako polski emigrant polityczny. Kawaler Orderu Orła Białego. Twórca określenia „kłamstwo kołymskie”.
Życiorys.
Urodził się 20 maja 1919 w Kielcach, w spolonizowanej, ale wyznającej judaizm rodzinie żydowskiej, jako Gecel (vel Gustaw) Herling (vel Grudziński), syn Doroty (Dobrysi) z Bryczkowskich i Jakuba (Joska) Herlinga vel Grudzińskiego. W 1919 rodzice pisarza mieszkali w Kielcach, jednakże sporo czasu spędzali też w pobliskich Skrzelczycach w gm. Pierzchnica, gdzie mieścił się duży folwark, którego byli właścicielami. Narodziny syna, czwartego dziecka po Eugenii, Maurycym zwanym Morkiem i Łucji zwanej Sarą, ojciec zgłosił dopiero 17 lipca 1919 w Daleszycach.
W 1921 folwark w Skrzelczycach został sprzedany i od tej pory, do wojny, rodzina mieszkała w Kielcach – matka z dziećmi, i w Suchedniowie – Jakub Herling-Grudziński, który nabył tam duży młyn i dom. W późniejszych latach pisarz wspominał z sentymentem Suchedniów, niewielkie miasto w województwie świętokrzyskim, m.in. w dziele "Inny świat". Korespondował i przyjaźnił się z Anną Musiałówną, która pochodzi z tej samej wsi.
Matka Herlinga-Grudzińskiego zmarła na tyfus w 1932 i pochowana jest na cmentarzu żydowskim w Bodzentynie, ojciec zmarł w 1943, brat Maurycy i siostry przeżyli II wojnę światową i zostali w Polsce. Maurycy Herling-Grudziński (adwokat, po wojnie sędzia Sądu Najwyższego PRL) działał podczas wojny w Żegocie (swą rolę ujawnił w 1976) i uratował ok. 500 Żydów. Siostra Łucja była żoną płk. Mariana Utnika (jeden z powierników Funduszu Obrony Narodowej, był oskarżony w tzw. procesie TUN).
Gustaw Herling-Grudziński uczęszczał do Gimnazjum im. M. Reja w Kielcach.
Wbrew woli ojca (który namawiał go na Szkołę Główną Gospodarstwa Wiejskiego) studiował 2 lata filologię polską na Uniwersytecie Warszawskim, pisał dla czasopism „Ateneum”, „Pion”, „Nowy Wyraz” oraz redagował tygodnik „Orka na Ugorze”.
15 października 1939 założył wraz z kolegami Polską Ludową Akcję Niepodległościową (PLAN), jedną z pierwszych polskich organizacji konspiracyjnych. Był jej szefem przez 2 miesiące. Wyjechał do Lwowa, gdzie czasowo korzystał z protekcji Marii Dąbrowskiej i Juliusza Kleinera, następnie udał się do Grodna i tam znalazł pracę w teatrzyku kukiełkowym. W marcu 1940 próbował przedostać się na Litwę. Wynajęci przez niego przemytnicy okazali się jednak być na usługach NKWD i Grudziński został aresztowany zaraz po opuszczeniu miasta. Umieszczono go w tamtejszym więzieniu, gdzie został szybko skazany na 5 lat pobytu w obozach. Następnie, poprzez więzienia w Witebsku, Leningradzie i Wołogdzie, trafił do łagru w Jercewie. 20 stycznia 1942 po dramatycznej głodówce protestacyjnej został stamtąd zwolniony na mocy – obowiązującego już od niemal pół roku – układu Sikorski-Majski. Wstrząsający opis rzeczywistości obozowej zawarł później w książce "Inny świat". 
12 marca w miejscowości Ługowoje udało mu się przyłączyć do armii gen. Andersa. W stopniu kanoniera służył w 3 Karpackim Pułku Artylerii Lekkiej na stanowisku radiotelegrafisty II dywizjonu. Walczył m.in. pod Monte Cassino, za co otrzymał Order Virtuti Militari. Od 1 października 1944 do 15 lutego 1945 był słuchaczem kursu Szkoły Podchorążych Rezerwy Artylerii w Matera, który ukończył z wynikiem dobrym i 60. lokatą. Awansował na stopień kaprala podchorążego.
Po wojnie, w 1945, został emigrantem politycznym. Wraz z żoną Krystyną (z domu Stojanowską) przeniósł się z Włoch do Londynu, gdzie był publicystą londyńskiego tygodnika „Wiadomości”. Współtworzył i redagował miesięcznik „Kultura”. Był także członkiem Instytutu Literackiego. W 1952 jego żona Krystyna popełniła samobójstwo.
W połowie 1946 we Włoszech przystąpił do Polskiej Partii Socjalistycznej. Publikował w czasopismach partyjnych „Robotniku Polskim” i „Świetle”. W 1948 wybrany zastępcą członka Komitetu Głównego PPS w Wielkiej Brytanii, zaś na II zjeździe emigracyjnej PPS w Lens w 1952 został wybrany w skład Centralnego Sądu Partyjnego. Wystąpił z PPS w 1960, gdy wskutek sporów wśród emigracyjnych socjalistów usunięto z PPS Adama Ciołkosza. Laureat Nagrody Związku Pisarzy Polskich na Obczyźnie w 1965 roku.
W późniejszym okresie współpracował z Komitetem Obrony Robotników i Polskim Porozumieniem Niepodległościowym w kraju. W III RP działał w Ruchu Stu.
W latach 1952–1955 pracował dla Radia Wolna Europa w Monachium. W 1955 osiadł na stałe w Neapolu, gdzie poślubił Lidię, córkę Benedetto Crocego. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). 
W październiku 1989 wszedł w skład Rady Honorowej Komitetu Historycznego Badania Zbrodni Katyńskiej. 
W 1990 został laureatem literackiej Nagrody Polskiego PEN Clubu im. J. Parandowskiego, w 2000 odebrał w Krakowie doktorat honoris causa Uniwersytetu Jagiellońskiego.
Postanowieniem Prezydenta RP Aleksandra Kwaśniewskiego z 5 czerwca 1998 został odznaczony Orderem Orła Białego "w uznaniu znamienitych zasług dla Rzeczypospolitej Polskiej".
Zmarł 4 lipca 2000 na skutek wylewu krwi do mózgu. Został pochowany na neapolitańskim cmentarzu Poggio Reale. Był członkiem Stowarzyszenia Pisarzy Polskich.
W PRL informacje na temat Gustawa Herling-Grudzińskiego podlegały cenzurze. Jego nazwisko znajdowało się na specjalnej liście osób objętych całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”. Jego twórczość pisarska została upowszechniona w Polsce dopiero po 1989 r.
Upamiętnienie.
W 1998 powstał film dokumentalny o Gustawie Herlingu-Grudzińskim zatytułowany "Rozważania o cnotach" (realizatorzy Aleksandra Czernecka, Marcin Baran przy współpracy Józefa Opalskiego), emitowany w formie 10 odcinków w TVP2 w 1999.
We wrześniu 2009 w Jercewie odsłonięto pomnik pisarza.
Uchwałą Sejmu RP VIII kadencji z 20 lipca 2018 rok 2019 został ustanowiony rokiem Gustawa Herlinga-Grudzińskiego.
Dorobek literacki.
Wiele książek pisarza, tłumaczonych przez Thérèse Douchy, ukazało się we Francji, np.

</doc>
<doc id="11096" url="https://pl.wikipedia.org/wiki?curid=11096" title="Prawa Kirchhoffa (elektryczność)">
Prawa Kirchhoffa (elektryczność)

Prawa Kirchhoffa – dwa prawa dotyczące przepływu prądu elektrycznego, które łącznie umożliwiają ustalanie wartości i kierunków prądów w obwodach elektrycznych. Sformułował je Gustav Kirchhoff w 1847 roku.
Szeroko stosowane w elektrotechnice do analizy obwodów prądu elektrycznego. Prawa te mogą być stosowane w dziedzinie czasu i częstotliwości.
Pierwsze prawo Kirchhoffa.
Pierwsze prawo Kirchhoffa dotyczy prądów w węźle obwodu elektrycznego, prawo to brzmi:
lub
Dla przypadku przedstawionego na rysunku I prawo Kirchhoffa można więc zapisać w postaci:
przyjmując konwencję, że prądy wpływające do węzła są dodatnie, zaś wypływające są ujemne i traktując je jak wielkości algebraiczne lub w postaci:
biorąc pod uwagę tylko wartości prądów i zapisując prądy wpływające po jednej, a prądy wypływające po drugiej stronie równania.
W ogólnym przypadku wielu prądów prawo ma postać:
przy czym prądom wypływającym przypisuje się ujemną wartość natężenia.
Ciągły rozkład prądów.
W fizyce ośrodków ciągłych prawo przyjmuje postać: całka po powierzchni zamkniętej z gęstości prądu jest równa zeru:
gdzie:
Oznacza to, że pole wektorowe gęstości prądu jest bezźródłowe, czyli dywergencja gęstości prądu jest zerowa
Prawo jest konsekwencją zasady zachowania ładunku elektrycznego i założeniu, że w elementach obwodu elektrycznego nie jest gromadzony ładunek.
Drugie Prawo Kirchhoffa.
Najczęściej prawo to jest formułowane w postaci:
Zamkniętym obwodem jest każda zamknięta droga w obwodzie po której może płynąć prąd. Obwód ten może być elementem większej sieci i może składać się z mniejszych obwodów. Obwód zamknięty, który nie dzieli się na mniejsze obwody nosi nazwę oczka sieci.
Prawo to zapisane równaniem ma postać
gdzie:
Dla oporów omowych
gdzie formula_16 jest natężeniem prądu płynącego przez opornik o oporze formula_17
Zarówno spadki napięcia, jak i siły elektromotoryczne mogą przybierać wartości ujemne i dodatnie. Ich znak ustala się według następujących reguł:
Prawo to można wywieść z faktu, że krążenie wektora pola elektrycznego po zamkniętym konturze ma wartość 0, jeżeli kontur ten zawarty jest w obwodzie prądu stałego przy braku zmian pola magnetycznego przepływającego przez ten obwód, czyli
Traktując spadek napięcia jako jego ujemny przyrost, można II prawo Kirchhoffa sformułować następująco:
Przykład.
Obwód elektryczny składa się z dwóch źródeł napięcia i trzech rezystorów, tak jak przedstawiono na schemacie obok. Przy znanych rezystancjach i siłach elektromotorycznych należy obliczyć natężenia prądu w gałęziach obwodu (formula_19 formula_20 formula_21).
Przyjęto kierunki prądu jak na rysunku. Z pierwszego prawa Kirchhoffa w węźle:
Stosując drugie prawo Kirchhoffa i prawo Ohma do oczka formula_23 i formula_24
Co daje układ równań liniowych na formula_19 formula_20 formula_29
co jest równoważne
Dla poniższych rezystancji i sił elektromotorycznych
rozwiązaniem jest:
Natężenie prądu formula_21 ma ujemną wartość, oznacza to że rzeczywisty kierunek tego prądu jest przeciwny do założonego.
Ograniczenia.
Prawa Kirchhoffa obwodów elektrycznych w ich podstawowej postaci są wynikiem modelu skupionych elementów w stanie ustalonym, nie wpływających na siebie poprzez oddziaływanie elektryczne i magnetycznie. Mogą być stosowane do elementów rozciągłych, zmiennych w czasie i oddziałujących ze sobą lub elementami zewnętrznymi, wymagają jednak przyjęcia odpowiednich modeli elementów i obwodów w postaci elementów skupionych.
Przykładowo, pierwsze prawo jest konsekwencją założenia, że ładunek elektryczny dowolnego przewodu, złącza lub elementu skupionego jest stały. Zawsze gdy pole elektryczne między częściami obwodu nie jest pomijalne, ta część obwodu gromadzi ładunek elektryczny zależny od napięcia między elementami, którego nie można pominąć w obwodach prądu przemiennego dużej częstotliwości. W długiej linii przesyłowej gęstość ładunku w przewodniku będzie stale oscylować.
Prawo napięciowe opiera się na fakcie, że działanie zmiennych w czasie pól magnetycznych nie występuje albo jest ograniczone do poszczególnych elementów, takich jak cewki indukcyjne. Uwzględniając indukowane siły elektromotoryczne i napięcia wywołane pojemnościami można praw Kirchhoffa stosować w obwodach prądu zmiennego. W rzeczywistości indukowane pole elektryczne wytwarzane przez cewkę indukcyjną nie jest ograniczone do obwodu w którym występują, ale pola "wyciekające" są często pomijalne.

</doc>
<doc id="11097" url="https://pl.wikipedia.org/wiki?curid=11097" title="Klaster komputerowy">
Klaster komputerowy

Klaster komputerowy (ang. "cluster") – grupa połączonych jednostek komputerowych, które współpracują ze sobą w celu udostępnienia zintegrowanego środowiska pracy.
Komputery wchodzące w skład klastra (będące członkami klastra) nazywamy węzłami (ang. "node").
Jedną z najbardziej popularnych implementacji klastrów obliczeniowych jest klaster typu Beowulf, gdzie rolę węzłów pełnią wydajne komputery klasy PC, pracujące pod kontrolą GNU/Linuksa oraz z zainstalowanym oprogramowaniem pozwalającym uzyskać przetwarzanie równoległe np. bibliotekami MPI, PVM.
Od listopada 2020 roku najszybszy klaster komputerowy w Polsce to superkomputer Altair znajdujący się w zasobach obliczeniowych Poznańskiego Centrum Superkomputerowo-Sieciowego (PCSS).
Typy klastrów.
W istniejących rozwiązaniach klastrowych można wyodrębnić trzy podstawowe klasy wynikające z celów budowy takich rozwiązań:
W praktyce rozwiązania klastrowe mają charakter mieszany i wykonują dla pewnych aplikacji funkcje wydajnościowe, przy jednoczesnym odgrywaniu roli niezawodnościowej lub równoważenia obciążenia. Szczególnie często taki tryb pracy klastra dotyczy serwerów WWW, pocztowych itp., z racji sposobu pracy aplikacji obsługujących tego typu serwisy. Z drugiej strony aplikacje bazodanowe, wykorzystywane w biznesie, słabo poddają się zrównolegleniu (szczególnie, gdy żądamy transakcyjności).
Inne możliwe i stosowane klasyfikacje klastrów, to podział na klastry:

</doc>
<doc id="11099" url="https://pl.wikipedia.org/wiki?curid=11099" title="Klaster">
Klaster

Klaster (z ang. "cluster") lub używany w niektórych zastosowaniach polski odpowiednik – zgęstek, to zgrupowanie przestrzenne lub powiązanie systemowe mniejszych obiektów w jeden większy.

</doc>
<doc id="11100" url="https://pl.wikipedia.org/wiki?curid=11100" title="Klaster (chemia)">
Klaster (chemia)

Klaster – w chemii struktura nadcząsteczkowa, w której istnieją dwie grupy cząsteczek, które tworzą wspólną sieć powiązań.
Badaniem struktur klastrowych zajmuje się chemia supramolekularna.
Rodzaje struktur klastrowych

</doc>
<doc id="11101" url="https://pl.wikipedia.org/wiki?curid=11101" title="JIT (informatyka)">
JIT (informatyka)

JIT (ang. "just-in-time compilation") – metoda wykonywania programów komputerowych polegająca na ich kompilacji do kodu maszynowego bezpośrednio przed wykonaniem danego fragmentu kodu.
Cała procedura wygląda następująco:
Kompilacja może odbywać się w momencie pierwszego dostępu do kodu znajdującego się w pliku z programem lub pierwszego wywołania danej funkcji (stąd nazwa "just-in-time").
JIT jest bardzo obiecującą techniką uruchamiania programów niezależnych od architektury systemu komputerowego. Zaawansowane systemy JIT potrafią wykonywać programy szybciej niż interpretery, unikając jednocześnie komplikacji związanych z realizacją pełnego cyklu kompilacji, linkowania itd.
Główną konkurencją dla techniki JIT jest popularna na systemach uniksowych metoda rozpowszechniania źródeł, które dopiero na docelowej maszynie zostają skompilowane. W metodzie rozpowszechniania źródeł, kompilacja pomimo tego, że trwa stosunkowo długo i jest skomplikowanym, a niekiedy zawodnym procesem, jest wykonywana tylko raz. W efekcie tego, że program jest skompilowany do poziomu kodu maszynowego, uzyskuje się z reguły większą wydajność działania programu wynikowego.
JIT jest używany głównie przez maszyny wirtualne Javy oraz środowisko uruchomieniowe .NET CLR.

</doc>
<doc id="11104" url="https://pl.wikipedia.org/wiki?curid=11104" title="Maszyna wirtualna">
Maszyna wirtualna

Maszyna wirtualna (ang. "virtual machine", VM) – ogólna nazwa środowiska uruchomieniowego programów.
Maszyna wirtualna kontroluje wszystkie odwołania uruchamianego programu bezpośrednio do sprzętu lub systemu operacyjnego i zapewnia ich obsługę. Dzięki temu program uruchomiony na maszynie wirtualnej „myśli”, że działa na rzeczywistym sprzęcie, podczas gdy w istocie pracuje na sprzęcie wirtualnym, „udawanym” przez odpowiednie oprogramowanie (maszynę wirtualną).
Wykonywanym programem może być zarówno pojedyncza aplikacja, jak i cały system operacyjny lub nawet kolejna maszyna wirtualna. Są one zupełnie odizolowane przez maszynę wirtualną od maszyny fizycznej, w odróżnieniu od klasycznego systemu operacyjnego, który tylko zarządza uruchamianiem aplikacji na maszynie fizycznej.
Rodzaje maszyn wirtualnych.
Maszyny wirtualne to m.in.:
Różnice między poszczególnymi typami takich maszyn są płynne. Na przykład wirtualna maszyna Javy jest powszechnie znana jako samodzielny interpreter, ale ponieważ istniały komputery, które potrafiły wykonywać programy w kodzie bajtowym Javy bezpośrednio, można ją także traktować jako emulator tych maszyn. Ponadto kompilator JIT również jest rozwiązaniem wykorzystywanym podczas interpretacji kodu bajtowego Javy.
Możliwości maszyn wirtualnych.
Maszyny wirtualne pozwalają uruchamiać programy napisane dla innych architektur bez żadnych zmian lub tylko z niewielkimi modyfikacjami (parawirtualizacja). Daje to dużą niezależność od fizycznego sprzętu, choć kosztem dodatkowej warstwy abstrakcji, która wiąże się z pewnymi niedogodnościami: oprogramowanie wirtualizujące samo wymaga części czasu procesora i pamięci operacyjnej, zwiększa także stopień komplikacji układu, a więc i ryzyko błędu. Ponieważ jednak wydajność współczesnych komputerów ciągle rośnie, a osobne warstwy ułatwiają znajdowanie błędów, coraz częściej jest to cena, jaką warto zapłacić za dodatkowe możliwości. Podobne motywy stały za odejściem w informatyce od asemblera w stronę języków wysokiego poziomu (C, programowania obiektowego).
Elementy wirtualizacji pojawiają się zarówno w sprzęcie fizycznym (procesory firmy Transmeta, technologie Virtualization Technology w kościach Intela oraz Pacifica w procesorach AMD), jak i w budowie niektórych systemów operacyjnych (technologia mikrojądra czy wręcz wirtualne systemy operacyjne, które pracują jako aplikacje dla innych systemów), i choć są uznawane jako obiecujące na przyszłość, to jak dotąd nie stały się jeszcze popularne.
Idealna maszyna wirtualna w pełni naśladuje działanie fizycznego sprzętu, teoretycznie możliwe jest więc dowolne i nieograniczone kombinowanie różnych warstw wirtualizacji, w tym np. rekursywne uruchamianie wirtualnych maszyn. Jest to możliwe dzięki przeźroczystości maszyny wirtualnej: każda kolejna maszyna wirtualna zachowuje się tak, jakby działała na sprzęcie fizycznym, nawet jeśli jego rolę pełni inna maszyna wirtualna. Ograniczeniem jest jedynie ilość dostępnych fizycznych zasobów systemowych sprzętu.
Zastosowania maszyn wirtualnych.
Maszyny wirtualne są używane do różnych celów:
Poszczególne korzyści mogą występować łącznie, na przykład uruchamianie wielu wirtualnych maszyn na dużym komputerze odbywa się pod ścisłą kontrolą stanu ich działania.

</doc>
<doc id="11105" url="https://pl.wikipedia.org/wiki?curid=11105" title="Morze Czarne">
Morze Czarne

Morze Czarne (w starożytności: , , „Morze Gościnne”, "Morze Przyjazne") – morze śródlądowe rozciągające się pomiędzy Azją Mniejszą na południu, Kaukazem na wschodzie, Niziną Wschodnioeuropejską na północy i Półwyspem Bałkańskim na zachodzie. Wchodzi w skład systemu oceanicznego Oceanu Atlantyckiego.
Nazwa pochodzi od siarczków (morze jest największym na świecie zbiornikiem wody beztlenowej) barwiących wodę na czarno.
Jest połączone cieśninami Bosfor i Dardanele z Morzem Śródziemnym, północna część oddzielona przez Półwysep Krymski nosi odrębną nazwę: Morze Azowskie, łączy je Cieśnina Kerczeńska.
Powierzchnia wynosi  km² (razem z Morzem Azowskim  km²), objętość  km³, średnia głębokość 1315 m, maksymalna głębokość 2258 m, rozciągłość równoleżnikowa 1150 km, a południkowa 580 km.
Południowo-wschodnie, południowe i zachodnie wybrzeża są strome, natomiast północne są płaskie i zapiaszczone, więc również trudno dostępne, wyjątek stanowi Półwysep Krymski. Linia brzegowa jest mało urozmaicona, tylko północne wybrzeża są nieco bardziej porzeźbione, jest tam szereg małych zatok oraz utworzonych przez rzeki limanów będących charakterystyczną cechą tych wybrzeży.
Największe zatoki Morza Czarnego to: Zatoka Jahorłycka, Tendrowska, Dżaryłgacka, Karkinicka, Kalamicka, Teodozyjska, Warneńska, Burgaska, Synopska, Samsuńska, Cemecka.
Największe rzeki wpadające do Morza Czarnego to: Dunaj, Dniestr, Boh i Dniepr.
Temperatura wody od latem do zimą. Prądy morskie dwojakiego rodzaju, jedne z nich są spowodowane wymianą wody z Morzem Marmara, drugie to prądy dryfowe spowodowane cyklonalnym układem wiatrów. Klimat kontynentalny.
Zasolenie przy powierzchni wynosi 18,3‰, przy dnie wzrasta do 22,5‰. Różnicę zasolenia na powierzchni i w głębinach podtrzymuje wymiana wody z Morzem Śródziemnym. Z powodu różnic w zasoleniu wody powierzchniowe nie mieszają się z głębinowymi, co skutkuje niskim poziomem tlenu i występowaniem siarkowodoru; to zaś powoduje brak życia organicznego w głębinach.
W Morzu Czarnym zamieszkuje około 185 gatunków ryb, jednak rybołówstwo jest słabo rozwinięte, rocznie łowi się około ton ryb, głównie: sardeli, ostroboka, makreli. Liczne są rodzaje fauny aklimatyzowane w morzu dzięki człowiekowi, które często są poważnym zagrożeniem dla miejscowych ekosystemów, np. drapieżny ślimak rapana.
Do ważniejszych portów należą: Konstanca w Rumunii, Burgas i Warna w Bułgarii, Noworosyjsk w Rosji, Odessa na Ukrainie, Poti w Gruzji, Trabzon i Samsun w Turcji.
Morze Czarne jest geologicznie młodym tworem. Prawdopodobnie jest pozostałością po wielkim Morzu Sarmackim. Pod koniec zlodowacenia północnopolskiego, kiedy połączenie z Morzem Śródziemnym było przerwane, na miejscu obecnego Morza Czarnego było słodkowodne jezioro zasilane wodami z topniejącego lądolodu. Być może ok. lat p.n.e. część wód z tego jeziora przelewała się doliną rzeki Sakarya do Morza Marmara. Później, z powodu ponownego oziębienia ziemskiego klimatu w młodszym dryasie, na południu Europy zapanował klimat suchy i jezioro częściowo wyschło. Około roku 5600 p.n.e. naturalna zapora w rejonie Bosforu została przerwana.
Według hipotezy Ryana-Pitmana opowieści o wielkim potopie występujące w wielu kulturach (między innymi w Biblii) są związane z przełamaniem skał blokujących przejście między Morzem Śródziemnym a Morzem Czarnym, przelaniem się wód i zatopieniem dużej połaci lądu.
W północno-zachodniej części występują złoża ropy naftowej.
Obecnie Morze Czarne nie odgrywa wielkiej roli komunikacyjnej, jednak w starożytności prowadziły nim różne szlaki kupieckie, między innymi sprowadzano bursztyn znad Morza Bałtyckiego. Znalazło to odzwierciedlenie w mitach i legendach, najbardziej znane z nich to wyprawa po złote runo, które miało się znajdować w jednej z krain leżących na wschodzie Morza Czarnego oraz o Amazonkach, które według mitu zamieszkiwały także nad Morzem Czarnym.
Na przełomie XIV i XV wieku Wielkie Księstwo Litewskie miało dostęp do Morza Czarnego, zostało jednak wyparte przez Turków.
Turystyka na wybrzeżach Rumunii, Bułgarii i Krymu jest dobrze rozwinięta, znajdują się tam liczne uzdrowiska i kąpieliska o międzynarodowym znaczeniu.

</doc>
<doc id="11107" url="https://pl.wikipedia.org/wiki?curid=11107" title="Siedem sakramentów">
Siedem sakramentów



</doc>
<doc id="11109" url="https://pl.wikipedia.org/wiki?curid=11109" title="Grzech">
Grzech

Grzech – przekroczenie norm religijnych. W religiach, w których Bóg jest bytem osobowym, jak judaizm i chrześcijaństwo, grzech oznacza dobrowolne zerwanie przymierza z Bogiem poprzez dokonanie złego czynu.
Znaczenie.
Dokładniej jest to świadome i dobrowolne działanie lub jego brak (grzech zaniechania), bądź też postawa, która stoi w sprzeczności z nakazami Boga lub bogów danej religii. Inaczej rzecz ujmując grzech to postawa lub działanie wbrew Bogu, sprzeczne z jego charakterem, powodujące świadomą alienację jednostki ludzkiej wobec tegoż Boga.
Przeważnie religie rozróżniają różne rodzaje, wagi, czy stopnie grzechu, a określenie „grzech” niekoniecznie stosowane jest do wszystkich tego typu działań. Popełnienie grzechu częstokroć oznacza wstąpienie w stan nieczystości, który jeśli nie zostanie usunięty, może prowadzić do kary w życiu pozagrobowym, zwykle jest to zesłanie do piekła lub brak jedności z Bogiem.
W niektórych religiach grzechy popełnione przez przodków mogą być dziedziczone. Szczególnym przypadkiem jest grzech pierworodny w części wyznań chrześcijańskich, który oznacza skażenie natury wszystkich ludzi przez ich skłonność do czynienia zła. Grzech ten zostaje usunięty w czasie chrztu "(lecz nie znosi skłonności do zła)", będącym jednocześnie sakramentem inicjującym w katolicyzmie (obrzęd jego odczynienia przeprowadzali np. Prusowie).
Grzech jest zazwyczaj uważany za czyn obiektywnie zły (obiektywna ocena grzechu nie ma zastosowania w przypadku zdefiniowanego dobra i zła jako subiektywnych wartości moralnych), jednak jeżeli jego działanie nie jest świadome i dobrowolne to, odpowiedzialność za tenże grzech (według części systemów wyznaniowych) może być zmniejszona. Grzechem "cudzym" nazywa się działanie lub jego brak, które prowadzi do grzechu drugiego (obojętność czy namawianie do grzechu). Potocznie grzechem nazywa się myśl, wypowiedź lub czyn moralnie naganny, szkodzący innym lub (według części wyznań) osobie dokonującej grzechu. Grzech w tym znaczeniu oddala "grzesznika" (grzeszącą osobę) od bóstwa i innych ludzi, obciążając jednocześnie sumienie tej osoby winą.
Chrześcijaństwo.
Biblijne pojęcie grzechu.
Biblia ukazuje Boga jako wszechmogącego, transcendentnego Stwórcę. Jest on pełen miłosierdzia wobec człowieka, który jawi się jako grzesznik, jedno z najbardziej niewdzięcznych stworzeń. Trzeci rozdział Księgi Rodzaju ukazuje grzech człowieka w jego wielu aspektach. Grzech Adama i Ewy ukazany został tam jako nieposłuszeństwo Bogu i Jego przykazaniu. Towarzyszył mu wewnętrzny akt pychy, człowiek chciał być jak Bóg. Dokonało się to przez namowę diabła. Grzech nie był jedynie czymś zewnętrznym, zniszczenie dotknęło bowiem najgłębszych pokładów osobowości. Zmienił człowieka i jego położenie na gorsze, zanim doznał on kary Bożej. Symbolem tego było poczucie wstydu i nagości. Człowiek doznał też "śmierci", będącej brakiem życia, nieobecnością Bożej dobroci. Fizyczna śmierć, wobec braku jasnych pojęć eschatologicznych, jawiła się jako pozbawienie wszelkiego dobra, zamknięcie zbawienia. Ojcowie Kościoła, jak Augustyn z Hippony akcentując śmierć fizyczną, podkreślali właśnie tę całościową rzeczywistość śmierci (por. "Państwo Boże" 13.12). Podobnie rozumiała go liturgia Kościoła, przywołując śmiertelną kondycję człowieka w pokutnym obrzędzie posypania popiołem. Pojęcie śmierci związanej z grzechem, znajduje swe dalsze wyjaśnienie w rozdz. 4-11 Księgi Rodzaju. Opisują one stan ludzkości przed Abrahamem, ukazując rozpowszechnianie się grzechu na cały świat. Grzech jest więc tam rozumiany jako "niewola", z której nie ma wyzwolenia siłami ludzkimi – jedynie interwencją Bożą. Stąd następuje w Biblii opis Egiptu, jako "domu niewoli" (Wj 20,2; Pwt 5,6), będącego "ziemią bożków", a więc "ziemią grzechu" (por. Ez 20,7; Oz 7,16; 8,13; 13,4). Rozdział trzeci Księgi Rodzaju nie postrzega grzechu jedynie w kategoriach "pożądliwości", jest dramatem dokonującym się między Bogiem człowiekiem i diabłem, gdzie wyłączony jest gnostycki dualizm. Diabeł jest przedstawiony jako zwierzę (wąż), a więc jako stworzenie Boże. Razem z nędzą, w jaka popadł człowiek, ujawnia się Boża dobroć i miłosierdzie. Św. Paweł zauważy, że chociaż człowiek zgrzeszył, został pokonany przez zło, jednak ostatecznie może „zło dobrem zwyciężać” (Rz 12,21). Dzięki tej wypowiedzi apostoła i z kontekstu biblijnego można zrozumieć, że kara Boża miała charakter leczniczy. Ireneusz z Lyonu widział grzech Adama jako integralną część Bożego planu zbawienia. Stąd również "Exultet" głosi: „Szczęśliwa wina, która zasłużyła na takiego Odkupiciela”.
Kościół ojców apostolskich.
Od samego początku chrześcijaństwa, autorzy takich dzieł jak Didache, Pasterz Hermasa, także Ignacy Antiocheński w swoich Listach i in. wyrażali przekonanie, że grzechy ciężkie nie są rzadkie wśród chrześcijan. C. Vogel podaje spis dwunastu grzechów zaczerpnięty z pism nowotestamentalnych i ojców apostolskich: 
Katolicyzm.
Definicja według św. Tomasza z Akwinu.
Według definicji Tomasza z Akwinu, którą zaczerpnął od Augustyna z Hippony,
W rozumieniu Tomasza z Akwinu "prawo wieczne" strzeże podstawowego sensu życia człowieka, a czyli grzech jako przekroczenie tego prawa, to każde takie zachowanie, które niszczy ludzkie życie, jego godność i znaczenie: 
Grzech śmiertelny jest, według innego sformułowania Tomasza, odwróceniem się od dobra niezmiennego, którym jest Bóg, a zwróceniem się ku dobru zmiennemu, czyli stworzeniom. Owo nieuporządkowane zwrócenie się ku stworzeniom jest elementem materialnym grzechu, nazywa się je inaczej "pożądliwością" / "concupiscentia"/, podczas gdy elementem formalnym jest utrata przymierza z Bogiem, czyli pierwotnej sprawiedliwości. Jest ono nazywane "winą śmiertelną" – "culpa mortalis" (Summa theologiae III q86 a4; por. I-IIae q87 a4). Wina śmiertelna jest gładzona, kiedy przez łaskę usunięty zostaje stan odwrócenia umysłu od Boga. Wolna wola zwraca się wtedy ku Bogu w akcie wiary – "actus fidei formatae". Zaś w odniesieniu do grzechu wolna wola dokonuje "aktu pokuty" – "actus poenitentiae" (STh III q86 a6 rad1). To nieuporządkowane zwrócenie się ku dobru zmiennemu pociąga za sobą "karę doczesną" – "reatus poenae", która "jedynie może przywrócić nieuporządkowanie grzechu do porządku sprawiedliwości" (STh III q86 a5). Według Josefa Piepera, określenie „dobrowolne odwrócenie od Boga” (por. STh II-IIae q34 a2) jako jedyne ukazuje co dzieje się wewnątrz człowieka, gdy grzeszy. 
Grzech w nauczaniu Kościoła katolickiego jest świadomym i dobrowolnym przekroczeniem prawa bożego. Może to oznaczać zerwaniem jedności z Bogiem i może się wiązać z utratą łaski uświęcającej i w konsekwencji wiecznego zbawienia. Każdy grzech oddala od Boga – również grzech popełniony w stanie braku łaski uświęcającej (jego skutkiem może być m.in. większa trudność w nawróceniu się).
Podstawowym według katolicyzmu punktem wiary chrześcijańskiej, a szczególnie kerygmatu, jest uznanie ludzkiej grzeszności (skłonności do zła). Według katolików zrozumienie tego faktu pozwala na współdziałanie z łaską Boga i osiągnięcie szczęścia, które nie przemija, a zaczyna się już na ziemi. Jest jednak dogmatem Kościoła to, że wolna od grzechu była Najświętsza Maryja Panna, istnieje też dawna i szeroko uznawana teza teologiczna o wolności od grzechu świętego Józefa. Nauczanie Kościoła, w oparciu o Pismo Święte („Jeśli mówimy, że nie mamy grzechu, to samych siebie oszukujemy i nie ma w nas prawdy.” 1 J 1,8 według Biblii Tysiąclecia) głosi, że każdy człowiek jest grzeszny – również osoby beatyfikowane i kanonizowane. Kościół również wierzy, że łaska boża umożliwia człowiekowi unikanie grzechu.
Świadkowie Jehowy.
Świadkowie Jehowy uważają, że grzechem jest wszelkie działanie, myśl i uczucie niezgodne z miernikami Boga; łamanie prawa Bożego, czyli dopuszczanie się złych czynów, między innymi niecne postępowanie, niewywiązywanie się z powinności, bezbożna mowa, nieczyste myśli, samolubne pragnienia lub pobudki (Rz 3:23; 1 J 5:17; 3:4). Uważają, że Biblia odróżnia grzech odziedziczony od rozmyślnego oraz grzeszny czyn, którego się ze skruchą żałuje, od trwania w grzechu. Ciężar czynu, pobudki i częstotliwość popełniania grzechu to czynniki, które decydują o jego wadze. Bóg jest gotów przebaczać grzechy tym, którzy ich szczerze żałują, trzymają się w życiu zasad Bożych i okazują wiarę w Jezusa Chrystusa (Dz 3:19, 20). Grzech niewybaczalny, „grzech prowadzący do śmierci”, popełniany jest przez osoby zatwardziałe w czynieniu zła, które nie zmieniają swojego nastawienia ani złego postępowania. Chociaż uważają, że Biblia nie wspomina o zbiorze grzechów nazywanych siedmioma grzechami głównymi. Jednak mówi wprost, że popełnianie poważnych grzechów sprawia, że dana osoba nie uzyska wybawienia (Hbr 10:26, 27; 1 J 5:16).
W islamie.
Według hadisów, istnieje siedem głównych grzechów:
Muzułmanie nie uznają odkupienia grzechów przez ofiarę, lecz jedynie skruchę i naprawienie wyrządzonego zła. Według charydżytów, poważne grzechy czynią człowieka kafirem (niewiernym). Islam nie rozróżnia między kategorią grzechu i przestępstwa, osoba popełniająca poważny grzech podlega karze szariatu już za życia, a jeśli nie odpokutuje, to również karze Allaha po śmierci, w piekle.
W buddyzmie.
W buddyzmie nie używa się pojęcia grzechu, gdyż zaprzecza to np. prawom karmy, reinkarnacji, siunjata, natura buddy.
Prawo karmy wykazuje np. że rezultaty powstałe z danych czynów doświadczane są tylko przez istotę, która je wykonała i nikt nie może wyzwolić bądź zbawić z tego "z zewnątrz".
Działania ściśle prowadzą do odpowiadających im rezultatów, które doświadczy się w przyszłości odpowiednio jako szczęście bądź cierpienie (w tym lub w przyszłych żywotach) również zgodnie z procesem reinkarnacji.
Owo prawo reinkarnacji jest sprzeczne z pojęciem "nieuchronności" grzechu. Wszystko jest współzależnie istniejące, tak że rezultaty, które "zaowocowałyby" cierpieniem w danym dogodnym do tego czasie, mogą być wyparte przez nowe działania, których rezultaty "zaowocują" szczęściem w tym właśnie czasie. O kolejnym odrodzeniu decydują rezultaty z niezliczonych uczynków zgodnie z buddyjskim prawem karmy. Uczynki wykonywane były nie tylko w obecnym życiu, ale i w poprzednich niezliczonych żywotach, jak i również, co podkreślane jest w buddyzmie tybetańskim, wykonywane będą nawet po śmierci w stanie przejściowym bardo tuż przed kolejnymi narodzinami. Nie może więc być żadnego fatalizmu na podobieństwo chrześcijaństwa, np. pojęcia grzechu śmiertelnego na wieczne piekło. 
Ponadto prawo dwunastu ogniw współzależnego powstawania opisuje proces reinkarnacji tak, że pierwszym i fundamentalnym ogniwem jest niewiedza. Pod wpływem owej niewiedzy indywidualnie podlega się cierpieniu, a jeżeli ją się usunie, odkryte będzie nieuwarunkowane szczęście nirwany i wrodzona każdemu mądrość siunjata bycia w zgodzie z naturą rzeczywistości taką jaką jest, a nie jaką się tylko wydaje przejawiać pod wpływem splamień umysłu. Coraz bardziej będzie się odkrywać wrodzoną sobie naturę Buddy.
Rozpatrując pojęcie natura Buddy warto zaznaczyć fundamentalną różnicę pomiędzy buddyzmem a np. chrześcijaństwem, gdzie stosuje się pojęcie "grzechu pierworodnego". Natura Buddy ze wszystkimi doskonałymi cechami jest wrodzona naturalnie wszystkim "czującym istotom". Parafrazując, wszyscy ludzie mają więc "doskonałość pierworodną". Główny traktat jogaczary o naturze Buddy, "Mahayana Uttaratantra Shastra", opisuje to następująco: 

</doc>
<doc id="11110" url="https://pl.wikipedia.org/wiki?curid=11110" title="Pokój w Buczaczu">
Pokój w Buczaczu

Pokój buczacki – nieratyfikowany przez polski sejm traktat pokojowy, podpisany 16 lub 18 października 1672 w Buczaczu pomiędzy Imperium Osmańskim i Rzeczpospolitą, który zakładał oddanie we władanie Turcji wschodnich ziem Polski. Traktat podpisano w trakcie wojny polsko-tureckiej toczonej w latach 1672-1676.
Turcy, wykorzystując wewnętrzne problemy Polski, zaatakowali w sile 80 tysięcy żołnierzy i po zdobyciu twierdzy w Kamieńcu Podolskim w dniu 27 sierpnia zajęli Podole, a następnie 20 września oblegli Lwów. Ówczesny król Polski, Michał Korybut Wiśniowiecki, nie mogąc zwołać armii, która mogłaby się przeciwstawić Turkom, oraz przestraszywszy się ich potęgi, oddał województwa podolskie, bracławskie i południową część prawobrzeżnego województwa kijowskiego i zgodził się płacić haracz w wysokości 22 000 talarów rocznie w zamian za pokój. Płacenie go miało ustanowić Polskę w równym rzędzie z lennikami tureckimi takimi jak Chanat Krymski czy Wołoszczyzna.
Traktat ten był nazywany często „haniebnym pokojem w Buczaczu”. Rzeczpospolita stała się na krótko państwem teoretycznie zależnym od Imperium Osmańskiego.
Jednakże szlachta, przerażona jego zawarciem, uchwaliła na sejmie specjalne podatki na wojnę oraz odrzuciła jego ratyfikację, co było jednoznaczne z odrzuceniem jakiejkolwiek formy podporządkowania się Turcji. Rok później, w 1673 armia polska pod wodzą hetmana Jana Sobieskiego pokonała Turków pod Chocimiem, co ostatecznie podważyło ustalenia traktatowe, oraz ponownie w 1676 roku w bitwie pod Żurawnem. Skutkiem było podpisanie rozejmu w Żurawnie w 1676 i odzyskanie części Podola (bez Kamieńca Podolskiego) i rezygnacja Imperium Osmańskiego z próby zhołdowania Rzeczypospolitej. Wszystkie ziemie Rzeczpospolita odzyskała w 1699 na mocy postanowień traktatu w Karłowicach.
Zwycięstwo miało też kolejny skutek. Chwała wojenna, jaką zdobył hetman Sobieski, sprawiła, że został wybrany na króla Polski (19 maja 1674).

</doc>
<doc id="11111" url="https://pl.wikipedia.org/wiki?curid=11111" title="Góra Kalwaria">
Góra Kalwaria

Góra Kalwaria ( "Ger") – miasto w województwie mazowieckim, w powiecie piaseczyńskim, w gminie Góra Kalwaria, położone nad rzeką Wisłą, 34 km od centrum Warszawy.
Góra Kalwaria uzyskała lokację miejską w 1670 roku, zdegradowana w 1883 roku, ponowne nadanie praw miejskich w 1919 roku.
Historia.
Wieś rycerska Góra istniała już w XIII w. Wieś szlachecka Góra położona była w drugiej połowie XVI wieku w powiecie czerskim ziemi czerskiej województwa mazowieckiego. 
Większe znaczenie zaczęła odgrywać od 1666, z chwilą, gdy stała się własnością biskupa poznańskiego Stefana Wierzbowskiego. Zniszczenie wsi w czasie potopu szwedzkiego umożliwiło zrealizowanie planowanego założenia urbanistycznego – systemu dróg kalwaryjskich, przystosowanych do odprawiania nabożeństw pasyjnych. W 1670 wydany został przywilej miejski (prawo magdeburskie) oraz nadana nazwa Nowa Jerozolima. Zostały osadzone zakony dominikanów, dominikanek, franciszkanów obserwantów, bernardynów, pijarów i marianów (1677), a samo miasto w całości przeznaczone dla katolików (zabroniono osiedlać się w nim Żydom). Po śmierci Wierzbowskiego nastąpił stopniowy upadek. Pod koniec XVIII w. i na początku XIX w. większość kościołów i kaplic została rozebrana, a na początku XIX w. uchylono zakaz osiedlania się Żydów, którzy w krótkim czasie stali się największą grupą wyznaniową w mieście. Góra Kalwaria wyrosła wtedy na jedno z ważniejszych w Polsce centrów chasydyzmu prowadzone przez osiadłych tu cadyków Alterów) (od 1859). 
W latach 1867–1879 siedziba powiatu, 1883–1919 pozbawiona praw miejskich.
Do II wojny światowej w Górze Kalwarii istniała Główna Szkoła Straży Granicznej oraz stacjonował 1 pułk artylerii najcięższej (pan).
W 1940 Niemcy utworzyli w mieście getto dla ludności żydowskiej. Przebywało w nim ok. 3500 osób. Getto zostało zlikwidowane w lutym 1941. Większość jego mieszkańców wywieziono do getta warszawskiego, a część rozstrzelano.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 103 Ministerstwo Bezpieczeństwa Publicznego utworzyło w Górze Kalwarii.
Wojsko w Górze Kalwarii.
Formacje wojskowe i paramilitarne stacjonujące na terenie Góry Kalwarii.
Transport.
W Górze Kalwarii krzyżują się dwie drogi krajowe, droga krajowa nr z drogą krajową nr . Od grudnia 2019 roku istnieje możliwość ominięcia centrum miasta dzięki obwodnicy drogowej.
Przez miasto przebiega także linia kolejowa nr 12, łącząca Łowicz z Łukowem.
Około 14 km na południowy wschód od miasta znajduje się lądowisko Sobienie Szlacheckie. Między mostem drogowym a mostem kolejowym znajduje się port rzeczny, wyposażony w pochylnię, która w 2021 została przebudowana z inicjatywy lokalnej społeczności.
Inne.
W mieście działa ośrodek opiekuńczy pod nazwą Dom Opieki Społecznej w Górze Kalwarii im. Waleriana Łukasińskiego, przeznaczony dla osób przewlekle chorych i to zarówno somatycznie jak i psychicznie.

</doc>
<doc id="11112" url="https://pl.wikipedia.org/wiki?curid=11112" title="Grębocin (województwo kujawsko-pomorskie)">
Grębocin (województwo kujawsko-pomorskie)

Grębocin (niem. "Gramtschen") – wieś w Polsce położona w województwie kujawsko-pomorskim, w powiecie toruńskim, w gminie Lubicz. 
W latach 1954–1972 wieś należała i była siedzibą władz gromady Grębocin. W latach 1975–1998 miejscowość administracyjnie należała do województwa toruńskiego.
Do 1954 roku miejscowość była siedzibą gminy Grębocin. 
Grębocin położony jest nad Strugą Toruńską (prawy dopływ Wisły), przy granicy z Toruniem. Przez wieś przebiegają drogi:
We wsi zachował się kościół gotycki z XIII/XIV wieku, pierwotnie pw. św. Barbary, z wieżą dobudowaną około połowy XIV wieku, przebudowany w 1687. W latach 1565–1945 ewangelicki, w XVII miejsce sporów na tle wyznaniowym, w latach 20. XX w. pozbawiony funkcji sakralnej, w latach 80. XX w. uległ dewastacji. Od roku 1998 remontowany, mieści Muzeum Piśmiennictwa i Drukarstwa.
Od 2008 organizowane jest w miejscowości plenerowe
misterium.

</doc>
<doc id="11113" url="https://pl.wikipedia.org/wiki?curid=11113" title="Gronowo (województwo kujawsko-pomorskie)">
Gronowo (województwo kujawsko-pomorskie)

Gronowo – wieś w Polsce położona w województwie kujawsko-pomorskim, w powiecie toruńskim, w gminie Lubicz.
Wieś królewska położona była w 1664 roku w województwie chełmińskim. W latach 1975–1998 miejscowość administracyjnie należała do województwa toruńskiego.
Miejscowość położona ok. 16 km na północny wschód od Torunia, przy drodze krajowej nr 15 Inowrocław-Ostróda; liczba mieszkańców: ok. 800 (2004).
Wieś w ciągu swojego istnienia wielokrotnie zmieniała właścicieli: w 1407 wzmiankowana jako własność komturstwa toruńskiego, od 1520 w posiadaniu rady miejskiej Torunia. W 1525 r. Zygmunt I nadaje młyn Franciszkowi Estkenowi z Torunia. W 1553 r. Hans Estken sprzedaje młyn Stanisławowi Kostce herbu Dąbrowa, s. Jakuba i Anny Rokosównej. W roku 1570 młyn w Gronowie stanowi własność królewską w dzierżawie Jana Strobanda, administracyjnie położony jest w powiecie michałowskim, parafii Wielka Łąka. Obecnie młyn i osada młyńska nie istnieją. Wieś Gronowo w 1570 jest królewszczyzną, w XVIII wieku stanowi majątek szlachecki. W 1798 roku właścicielem Gronowa został Samuel Wolff, a następnie książę W.W. Puzyna.

</doc>
<doc id="11115" url="https://pl.wikipedia.org/wiki?curid=11115" title="Turzno (powiat toruński)">
Turzno (powiat toruński)

Turzno – wieś w Polsce położona w województwie kujawsko-pomorskim, w powiecie toruńskim, w gminie Łysomice.
Do 1954 roku miejscowość była siedzibą gminy Turzno. W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 1036 mieszkańców. Jest trzecią co do wielkości miejscowością gminy Łysomice.
Historia.
Wieś po raz pierwszy wzmiankowana w 1222 r. Do roku 1466 należała do komturii toruńskiej. Od 1. połowy XVIII wieku należy do Zboińskich herbu Ogończyk, następnie do Działowskich (od roku 1801) i Gajewskich (od roku 1861). W roku 1827 w drodze do Gdańska zatrzymał się tutaj na kilka dni Fryderyk Chopin, zaś w lutym 1833 roku w majątku przebywał Artur Zawisza, polski działacz niepodległościowy, uczestnik powstania listopadowego. Tu spotkał się z matką i bratem oraz napisał swój testament.
Zabytki.
Obecnie pałacyk jest wyremontowany i służy jako wysokiej klasy restauracja i hotel. Kapliczka również została wyremontowana i często zawierane są w niej małżeństwa.

</doc>
<doc id="11116" url="https://pl.wikipedia.org/wiki?curid=11116" title="Złotoria (województwo kujawsko-pomorskie)">
Złotoria (województwo kujawsko-pomorskie)

Złotoria – wieś w Polsce położona w województwie kujawsko-pomorskim, w powiecie toruńskim, w gminie Lubicz.
Wieś królewska starostwa bobrownickiego położona była w końcu XVI wieku w powiecie lipnowskim ziemi dobrzyńskiej. Do 1954 roku miejscowość była siedzibą gminy Złotoria. W latach 1975–1998 miejscowość należała administracyjnie do województwa toruńskiego.
Przez miejscowość przepływa struga Jordan, dopływ Drwęcy.
W 1242 była własnością biskupów włocławskich, w 1262 lokowana na prawie niemieckim. Administracyjnie należała do Ziemi dobrzyńskiej.
Od 1379 roku we władaniu Władysława Opolczyka.
W 1391 roku Złotoria zastawiona została Krzyżakom przez Władysława Opolczyka.
Tu w maju 1411 doszło do wymiany opieczętowanych dokumentów I pokoju toruńskiego.
Sport.
W Złotorii od 1968 roku funkcjonuje klub sportowy Flisak Złotoria. W jego barwach występowali m.in. Jarosław Maćkiewicz, Robert Kłos, Przemysław Boldt.

</doc>
<doc id="11119" url="https://pl.wikipedia.org/wiki?curid=11119" title="Mieczysław">
Mieczysław

Mieczysław – dwuczłonowe imię męskie, które powstało najprawdopodobniej w wyniku błędnego odczytania słowiańskiego imienia złożonego Miecisław (którego najstarszy zapis pochodzi z 1257). 
Żeński odpowiednik: Mieczysława 
Jan Długosz próbował wyprowadzić imię księcia Mieszka I od formy „Miećsław” ("Myeczslav"), co miało oznaczać: „mający posiadać sławę”. Formę „Mieczysław” ("Miecislao") zaproponował w XVI wieku Marcin Kromer i podał wyjaśnienie: „ten, co sobie mieczem sławę zdobędzie”. Forma Kromera zyskała popularność (w XIX wieku Mieszka I nazywano w literaturze Mieczysławem) i stała się chętnie nadawanym w XX wieku imieniem. 
Patronem tego imienia jest bł. Mieczysław Bohatkiewicz, jeden ze 108 błogosławionych męczenników II wojny światowej.
Mieczysław imieniny obchodzi:

</doc>
<doc id="11120" url="https://pl.wikipedia.org/wiki?curid=11120" title="Mieszko">
Mieszko

Mieszko – męskie imię pochodzenia słowiańskiego, najprawdopodobniej forma skrócona imienia Miecisław. Imię popularne w dynastii piastowskiej, pierwotnie niewystępujące poza nią i nieposiadające nazewniczych równoważników słowiańskich.
Pierwsze zapisy tego imienia pojawiają się m.in. na denarach bitych prawdopodobnie za czasów panowania Mieszka I lub jego wnuka Mieszka II - znajdują się na nich napisy MISCO lub w innej wersji MTLZCO. Ostatnim jego nosicielem wśród Piastów był Mieszko bytomski, biskup nitrzański i weszpremski.
Mieszko imieniny obchodzi 1 stycznia.
Etymologia.
Pierwszym autorem, który podjął się próby objaśnienia imienia Mieszka, był Jan Długosz.
Po nim też przyjmowano m.in. Jan Matejko wyjaśnienie, że jest to zniekształcona forma imienia Mieczysław, lecz imię Mieczysław jest zniekształconą formą imienia Miecisław.
Inną teorię proponował Andrzej Bańkowski, który sugerował (w oparciu o kroniki ruskie i najstarsze zapisy łacińskie i arabskie), że pod łacińskim "Mesco" kryje się staropolskie Mieżka „ślepiec” (staropolski czasownik "„mżeć”" znaczył „mieć oczy zamknięte”) i łączył je z legendą, jakoby Mieszko (czy też Mieżka) miał być niewidomy do 7 roku życia ("„[...]Ten zaś Siemomysł spłodził wielkiego i sławnego Mieszka, który pierwszy nosił to imię, a przez siedem lat od urodzenia był ślepy[...]”" – to zdanie z Kroniki Anonima zwanego Gallem rozumielibyśmy, jako „[...]nosił to imię, bo przez siedem lat [...] był ślepy).
Z kolei Stanisław Rospond na podstawie analizy źródeł dowodził wtórności zapisu "Mesco" względem pierwotnego "Misco" (Miszko lub Myszko, ślad której to formy upatrywał w legendzie o myszach, które zjadły Popiela), jak też i odrzucił ze względów filologicznych i lingwistycznych rekonstrukcję "Mieżko", "Mieżka" (lansowaną przez Andrzeja Bańkowskiego). Na poparcie swojej tezy wskazywał produktywność w nazewnictwie słowiańskim tematów "myšk-", "mišk-", "myš-", "miš-" (Myszków, Myszkowice itd.), tworzących formy pochodne od imion złożonych zaczynających się na "my-" lub "mi-", takich jak Myślibor, Miłosław, Mironieg, itd., itp. W późniejszym okresie jednak wycofał się z tej hipotezy i twierdził, że jedyną możliwą podstawą Mieszka jako formy skróconej jest imię Miec(i)sław.

</doc>
<doc id="11122" url="https://pl.wikipedia.org/wiki?curid=11122" title="Izydor">
Izydor

Izydor – imię męskie pochodzenia greckiego, utworzone przez Greków osiadłych w starożytnym Egipcie po podboju Egiptu przez Aleksandra Wielkiego. Grecy ci włączyli do swego panteonu boginię Izydę jako jedno z głównych bóstw.
Izydor został utworzony przez połączenie imienia bogini Izydy oraz gr. "dōron" – „dar” i oznacza „dar Izydy”. Mogło stanowić przekład grecki imienia egipskiego lub też zostać utworzone przez Greków bezpośrednio na gruncie języka greckiego.
Imię zostało przejęte przez starożytnych Rzymian, dzięki czemu dotarło do chrześcijaństwa. W dokumentach polskich jest poświadczone od 1320, początkowo jako imię klasztorne, a we wschodniosłowiańskiej formie Sydor (odnotowano także formę Sydur) – od 1402. Według Frosa i Sowy, w dawnych dokumentach polskich istnieją wzmianki o 2 lub 3 Izydorach z X i XI wieku, jednak w "Słowniku staropolskich nazw osobowych" pod red. W. Taszyckiego oraz innych cytowanych opracowaniach brak potwierdzenia tej informacji. 
Od tego imienia powstała staroruska forma skrócona (zdrobniała, spieszczona) "Sidor", utworzona za pomocą popularnej w imiennictwie zarówno ruskim, jak i polskim techniki ucinania nagłosu.
Izydor bardziej upowszechnił się w Polsce XVIII i XIX wieku. Dość popularny był w latach dwudziestych XX wieku.
Odnotowane w dawnych dokumentach formy pochodne od tego imienia to: Iżyk // Jiżyk, Dorek (też od Teodor), wsł. Sydko, Syduszek, Syduszko.
W Martyrologium rzymskim odnotowano dziesięciu świętych Izydorów, dodatkowo w innych źródłach – dziewięciu.
Żeńskim odpowiednikiem jest Izydora.
Izydor imieniny obchodzi:
Żeński odpowiednik to Izydora. Odpowiedniki obcojęzyczne: łac. Isidorus, ang. Isidor, fr. Isidor, hiszp. Isidoro, Isidro, niem. Isidor, ros. Isidor, Sidor, wł. Isidoro.
Znane osoby noszące imię Izydor.
Nazwiska pochodzące od imienia Izydor: Sidor, Izydorczuk, Izydorczyk i in., Sydor.

</doc>
<doc id="11123" url="https://pl.wikipedia.org/wiki?curid=11123" title="Genowefa (imię)">
Genowefa (imię)

Genowefa – imię żeńskie pochodzenia romańsko-celtycko-germańskiego. Imię to mogło oznaczać: kobietę szlachetnego rodu lub córkę nieba. Połączenie łacińskiego gena (ród) i celtyckiego wifa (żona) – kobieta szlachetnego rodu.
W Polsce pojawia się późno; nie było znane w średniowieczu; było natomiast odnotowane w 1711.
W całej populacji Polek Genowefa zajmowała w 2017 r. 70, miejsce (74 234 nadań).
Genowefa imieniny obchodzi: 3 stycznia i 9 listopada.

</doc>
<doc id="11124" url="https://pl.wikipedia.org/wiki?curid=11124" title="Danuta">
Danuta

Danuta – imię żeńskie prawdopodobnie pochodzenia litewskiego, od słowa „danutie” (będące połączeniem znaczeń niebo i córka) lub łacińskiego, od słowa „donata” (darowana przez Boga). Może również wywodzić się z południowosłowiańskich imion Dana, Danka, Danica. Oznacza dziecko darowane przez Boga. W Polsce to imię notuje się od XIV w.
Imieniny obchodzi: 3 stycznia, 16 lutego, 24 czerwca, 1 października.

</doc>
<doc id="11125" url="https://pl.wikipedia.org/wiki?curid=11125" title="Aniela">
Aniela

Aniela – imię żeńskie, które jest spolszczoną formą łacińskiego imienia Angela, pochodzącego od greckiego słowa "ángelos" "posłaniec". Imię trafiło do Polski z Włoch prawdopodobnie w XVIII wieku. W świecie chrześcijańskim upowszechniło się jako nawiązanie do aniołów i Anioła Stróża. Jest żeńskim odpowiednikiem imienia Anioł (Angel).
Aniela imieniny obchodzi 4 stycznia, 29 stycznia, 30 marca, 1 czerwca, 10 lipca, 21 lipca, 9 września, 2 października, 18 listopada, 20 listopada, 30 listopada.
Znane osoby noszące imię Aniela:
Znane inne postacie o tym imieniu:

</doc>
<doc id="11126" url="https://pl.wikipedia.org/wiki?curid=11126" title="Powiat aleksandrowski">
Powiat aleksandrowski

Powiat aleksandrowski – powiat w Polsce, w województwie kujawsko-pomorskim, utworzony w 1999 roku w ramach reformy administracyjnej. Jego siedzibą jest miasto Aleksandrów Kujawski.
W jego południowej części leży Równina Inowrocławska z Kanałem Bachorze, w północnej znajduje się część Kotliny Toruńskiej z niecką rzeki Tążyny. Nizina Ciechocińska i płynąca przez nią rzeka Wisła, stanowi jednocześnie północno-wschodnią granicę powiatu. W powiecie znajduje się jedno z bardziej znanych w kraju uzdrowisk – Ciechocinek.
We wrześniu 2019 r. wskaźnik bezrobocia rejestrowanego w powiecie aleksandrowskim wynosił 11%.
W skład powiatu wchodzą:
Struktura powierzchni.
Według danych z roku 2000 powiat aleksandrowski ma obszar 475.61 km², w tym:
Według danych z 31 grudnia 2004 powiat zajmuje 289. miejsce w kraju pod względem powierzchni i stanowi 2,65% powierzchni województwa.
Demografia.
Według danych z 31 grudnia 2011 w powiecie mieszka 2,67% ludności województwa.
Według danych z 31 grudnia 2019 roku powiat zamieszkiwało 55 066 osób. Natomiast według danych z 30 czerwca 2020 roku powiat zamieszkiwało 55 007 osób.
Transport.
Transport drogowy.
Drogi wojewódzkie.
Komunikację autobusową na terenie powiatu utrzymuje KPTS Oddział Włocławek. Aleksandrów posiada połączenia autobusowe z Ciechocinkiem, Włocławkiem, Toruniem, Inowrocławiem, Koninem, Radziejowem i in. Do Ciechocinka dojeżdżają autobusy dalekobieżne z różnych województw.
Transport kolejowy.
Przez teren powiatu przebiegają 2 linie kolejowe:
Największą i najważniejszą stacją kolejową powiatu jest Aleksandrów Kujawski. Poza tym na terenie powiatu znajdują się 3 stacje kolejowe (Ciechocinek, Nieszawa Waganiec, Otłoczyn) oraz 2 przystanki kolejowe (Turzno Kujawskie i Odolion).

</doc>
<doc id="11127" url="https://pl.wikipedia.org/wiki?curid=11127" title="Szymon">
Szymon

Szymon (hebr. שמעון "Szim’on", lub שִׁמְעוֹן "Szime’on", „Jahwe wysłuchał”) – imię męskie pochodzenia hebrajskiego, biblijnego. Początkowo stosowana w polskich przekładach Biblii forma tego imienia Symeon to rzadziej dziś używana forma, bardziej rozpowszechniona na Wschodzie. Niektórzy autorzy uznają imię za greckie, widząc w nim bądź tylko zhellenizowaną formę semickiego Szimeon, bądź rzeczywiste imię pochodzenia greckiego. W hagiografii istnieje podział na świętych o imieniu Szymon i Symeon będącego oboczną formą pierwszego imienia.
Wśród imion nadawanych nowo narodzonym dzieciom, Szymon w 2017 r. zajmował 4. miejsce w grupie imion męskich. W całej populacji Polaków Szymon zajmował w 2017 r. 33 miejsce (198 889 nadań).
Żeńskimi odpowiednikami są Szymona i Ksymena.
Najpopularniejsze zdrobnienia imienia Szymon to: Szymek i Szymonek
Szymon imieniny obchodzi 5 stycznia, 2 lutego, 6 lutego, 16 lutego, 18 lutego, 8 marca, 24 marca, 20 kwietnia, 16 maja, 1 lipca, 18 lipca, 3 września, 14 września, 28 września i 28 października.

</doc>
<doc id="11128" url="https://pl.wikipedia.org/wiki?curid=11128" title="Powiat brodnicki">
Powiat brodnicki

Powiat brodnicki – powiat w Polsce (województwo kujawsko-pomorskie), utworzony w 1999 roku w ramach reformy administracyjnej. Jego siedzibą jest miasto Brodnica.
W skład powiatu wchodzą:
Demografia.
Według danych 2009 roku powiat brodnicki zamieszkiwało 75 579 osób. W 2010 roku liczba mieszkańców powiatu wzrosła do 75 831 osób. Natomiast według danych z 31 grudnia 2019 roku powiat zamieszkiwało 79 097 osób.
Według danych z 30 czerwca 2020 roku powiat zamieszkiwało 79 129 osób.
Zabytki.
Najważniejsze zabytki:
Gospodarka.
Główne sektory gospodarki na terenie powiatu to budownictwo, przemysł rolno – spożywczy, mleczarski, cukierniczy, mięsny, odzieżowy, meblarski, motoryzacyjny, obróbki papieru, materiałów opatrunkowych.
We wrześniu 2019 r. wskaźnik bezrobocia rejestrowanego w powiecie brodnickim wynosił 6,5%.
Przyroda.
W północnej części znajdują się pojezierza Chełmińskie i Brodnickie, na południu Dobrzyńskie; główną rzeką powiatu jest Drwęca z obszarem specjalnej ochrony ptaków Bagienna Dolina Drwęcy.

</doc>
<doc id="11129" url="https://pl.wikipedia.org/wiki?curid=11129" title="Edward">
Edward

Edward – imię męskie pochodzenia angielskiego. W języku staroangielskim słowo "ead" oznacza „pomyślność, dobrobyt, szczęście”, zaś "weard" znaczy „strażnik, obrońca”.
Edward imieniny obchodzi 5 stycznia, 18 marca i 13 października.
Żeński odpowiednik: Edwarda
Odpowiedniki w innych językach:
Znane osoby noszące imię Edward:

</doc>
<doc id="11130" url="https://pl.wikipedia.org/wiki?curid=11130" title="Makary">
Makary

Makary – imię męskie pochodzenia greckiego. Pochodzi od słowa "makários" oznaczającego „szczęśliwy”. Znaczeniowo odpowiadają mu imiona: Feliks (pochodzenia łacińskiego) i Szczęsny.
Makary imieniny obchodzi 2 stycznia, 15 stycznia, 28 lutego, 10 marca, 1 kwietnia, 10 kwietnia, 20 czerwca, 12 sierpnia, 30 października, 8 grudnia i 20 grudnia.
Znane osoby o tym imieniu:
Żeński odpowiednik: Makaria

</doc>
<doc id="11131" url="https://pl.wikipedia.org/wiki?curid=11131" title="Kacper">
Kacper

Kacper, Kasper, Kaspar, Gaspar – imię męskie pochodzenia perskiego, oboczności powstałe jako przekształcenie imienia Kasper, pochodzącego od perskiego "ganzabara" („strażnik skarbca”) od "*ganzah" (“skarb”) +‎ "*barah" (“brzemię”), od praindoeuropejskiego "*bʰer-" („brać”).
Według tradycji imię jednego z trzech mędrców (królów, magów) z Nowego Testamentu. W Polsce imię to jest używane od połowy XIV wieku.
Kacper imieniny obchodzi 6 stycznia. 
W 2022 imię to w wariancie Kacper nosiło 221892 obywateli Rzeczypospolitej Polskiej (29. miejsce w grupie imion męskich), natomiast wariant Kasper 2084 (281. miejsce).

</doc>
<doc id="11132" url="https://pl.wikipedia.org/wiki?curid=11132" title="Melchior (imię)">
Melchior (imię)

Melchior – imię męskie pochodzenia semickiego. Nazwę Melchior nosi również stop miedzi z niklem, cynkiem i żelazem.
Imię „Melchior” pochodzi od słowa oznaczającego „Bóg jest moją światłością”, „król światła”. Melchior wywodzi się od hebrajskiego słowa "melech" i oznacza króla. Imię jest przypisywane jednemu z trzech mędrców (królów, magów) z Nowego Testamentu.
Dawniej używano formy Majcher i od niej pochodzi dużo popularnych nazwisk (np. Majchrzak, Majchrowski, Majcherek)
Melchior imieniny obchodzi 6 stycznia, 28 lipca i 7 września.
Znane osoby noszące imię Melchior:

</doc>
<doc id="11133" url="https://pl.wikipedia.org/wiki?curid=11133" title="Baltazar (imię)">
Baltazar (imię)

Baltazar – biblijny zapis akadyjskiego imienia "Bēl-šar-ușur" (tłum. „(boże) Belu króla strzeż!”), noszonego przez syna babilońskiego króla Nabonida (biblijny Baltazar). Imię Baltazar pochodzi od greckiego "basileus" i oznaczało króla.
Imię Baltazar przypisywane jest jednemu z trzech mędrców (króli, magów) z Nowego Testamentu.
W Polsce imię to jest znane co najmniej od XIII wieku, a w XV i XVI wieku osiągnęło pewną popularność, o czym świadczy spora liczba zapisów. Używano m.in. zdrobnienia Balcer.
Baltazar imieniny obchodzi 6 stycznia, 20 czerwca i 18 września.
Odpowiedniki w innych językach:
Znane osoby noszące to imię:
Inne:

</doc>
<doc id="11134" url="https://pl.wikipedia.org/wiki?curid=11134" title="Urodziny">
Urodziny

Urodziny – zwyczaj świątecznego obchodzenia (czasami hucznego) rocznicy dnia, w którym ktoś się urodził. Zwykle wiąże się ze składaniem życzeń i wręczaniem prezentów jubilatowi.
Tradycyjnym elementem obchodów urodzin w kulturze europejskiej jest tort urodzinowy, który ozdobiony jest specjalnymi świeczkami w liczbie odpowiadającej wiekowi jubilata. Jubilat ma za zadanie zdmuchnąć świeczki, najlepiej wszystkie za jednym razem. Innym zwyczajem jest śpiewanie jubilatowi specjalnej piosenki – w Polsce jest to „Sto lat”.
Urodziny niektórych postaci historycznych bywają obchodzone jako święta.
W książce „The Lore of Birthdays” (Nowy Jork, 1952) Ralpha i Adelin Linton, można przeczytać, że pomysł składania życzeń urodzinowych ma swoje korzenie w magii.
Tort urodzinowy, ze świeczkami na nim, również nawiązuje do pogańskiego zwyczaju składania życzeń bogom. Życzenia te miały być dostarczone im w płomieniach świec, stąd składanie życzeń, a następnie zdmuchiwanie świeczek.
„Zwyczaj zapalania świec na ciastach rozpoczął się od Greków. . . . Na ołtarzach świątyni [Artemidy] umieszczano okrągłe jak księżyc ciasteczka miodowe i oświetlone stożkami. . . . Świeczki urodzinowe, w wierzeniach ludowych, są obdarzone szczególną magią spełniania życzeń.”

</doc>
<doc id="11135" url="https://pl.wikipedia.org/wiki?curid=11135" title="Reaktor Maria">
Reaktor Maria

Reaktor Maria (zapis stylizowany: „MARIA”) – jedyny działający polski reaktor jądrowy o mocy cieplnej 30 MW. Reaktor nosi imię Marii Skłodowskiej-Curie. Jego budowę rozpoczęto w czerwcu 1970 r., a uruchomiony został w grudniu 1974 w Instytucie Badań Jądrowych (IBJ) w Otwocku-Świerku pod Warszawą. Po podziale IBJ 13 grudnia 1982 r. zarządzał nim Instytut Energii Atomowej (IEA). 1 września 2011 r. IEA zostało włączone w skład Instytutu Problemów Jądrowych, a ponownie połączonym instytutom nadano nazwę Narodowe Centrum Badań Jądrowych.
Budowa.
Rdzeń.
Rdzeń reaktora zanurzony jest w wodzie demineralizowanej na głębokości 7 m. Woda spełnia rolę osłony przed promieniowaniem, chłodziwa i, przede wszystkim, moderatora (spowalniacza neutronów). W spowalnianiu neutronów uczestniczą także bloki berylowe otoczone blokami grafitowymi, pełniącymi rolę reflektora. Pomiędzy blokami berylowymi znajdują się kanały paliwowe, służące do wprowadzania zestawów paliwowych. Bloki i pręty paliwowe umieszczone są w aluminiowej konstrukcji – stożkowatym „koszu”. Pręty sterujące, kompensacyjne i awaryjne wykonane są z węgliku boru. Reaktor otoczony jest betonową ścianą o grubości 220 cm.
W reaktorze znajdują się także pionowe aluminiowe rury służące do napromieniowywania materiałów. Napromieniowywane materiały umieszcza się w specjalnych zasobnikach, a następnie wystawia na promieniowanie przez określony czas. Do transportu zasobników używa się systemów hydraulicznych, wykorzystujących wodę z basenu reaktora. Przy reaktorze znajdują się dwie komory izotopowe (komory gorące) wraz z manipulatorami. Pozwalają one na operowanie materiałami wyjętymi z reaktora lub basenu przechowalniczego.
Paliwo.
Elementy paliwowe mają konstrukcję sześcio- (rosyjskie paliwo MR) lub pięciorurową (francuskie paliwo MC). Pierwotnie stosowano paliwo zawierające uran wzbogacony do 80% w izotop 235U. Od 2000 r. zaczęto wprowadzać paliwo zawierające 36% 235U, a następnie 20% 235U, które w 2014 r. stało się jedynym wykorzystywanym paliwem. Równolegle zmodernizowany został system chłodzenia. 
Każdy element paliwowy zawiera maks. niecałe 0,5 kg 235U, a łącznie w reaktorze znajduje się 6–7,5 kg tego izotopu. Paliwo eksploatuje się do momentu zużycia na poziomie 40–60%. Zużyte paliwo jest przechowywane przez kilka lat w basenie wypełnionym wodą, a następnie oddawane producentowi.
Chłodzenie.
Reaktor ma dwa chłodzące obiegi pierwotne: zamknięty obieg kanałów paliwowych i otwarty obieg basenu. Oba połączone są poprzez wymienniki ciepła ze wspólnym otwartym obiegiem wtórnym, który za pomocą chłodni wentylatorowej odprowadza ciepło do atmosfery.
W obiegu kanałów paliwowych podwyższone ciśnienie zapewniają pompy obiegowe i stabilizator ciśnienia. Na wlocie do kanału paliwowego wynosi ono około 1,7 MPa. Jest to obieg o kontrolowanej szczelności, a utrzymywanie w nim wysokiego ciśnienia pozwala na pracę bez wrzenia chłodziwa (wody) w temperaturach do 150 °C. Zastosowanie obiegu z podwyższonym ciśnieniem pozwala na bezpieczne podwyższenie temperatury elementów paliwowych, a przez to na istotne zwiększenie mocy reaktora. Pompy zapewniają cyrkulację chłodziwa we wszystkich obiegach.
Woda chłodząca musi mieć określone parametry czystości (przede wszystkim twardość, odczyn, zawartość chloru i przewodność elektryczną), co zapewniają zespoły filtracyjne i stacja demineralizacji. Czystość wody jest niezbędna by zapobiec możliwości aktywowania zanieczyszczeń w strumieniu neutronów.
Hala główna.
Kompleks reaktora Maria składa się z kilku budynków, wśród których są budynki badawcze, stacje pomp, układów chłodzenia i wentylacji oraz budynek reaktora. Przed wejściem na halę główną znajduje się sterownia reaktora oraz makieta ukazująca jego budowę w skali 1:100. Na halę wchodzi się przez specjalną śluzę, ze względu na utrzymywane wewnątrz niewielkie podciśnienie wywoływane systemem filtrującym powietrze. Na najwyższym poziomie, ponad powierzchnią basenu reaktora, znajdują się mechanizmy sterujące prętami paliwowymi i bezpieczeństwa. Jest tu także śluza oddzielająca basen reaktora od basenu, gdzie składuje się aktywne materiały. Niżej znajdują się komory gorące, pozwalające na manipulację obiektami, które wcześniej poddane były działaniu promieniowania. Na poziomie reaktora (otoczonego ścianami z betonu) znajdują się stanowiska badawcze, korzystające z poziomych kanałów, dostarczających wiązki neutronów. W ścianie komory izotopowej znajdują się wzierniki ze szkła z domieszką ołowiu, przez które można obserwować rdzeń.
Znaczenie.
Maria jest reaktorem doświadczalno-produkcyjnym. Ma korzystne położenie geograficzne (izolacja od osiedli ludzkich) i dzięki temu uniknął losu wielu europejskich badawczych reaktorów jądrowych, które zostały zamknięte ze względów bezpieczeństwa. Reaktor wykorzystywany jest do:
Eksploatacja.
Stan reaktora podlega ciągłej i ścisłej kontroli. Badania dotyczące stanu reaktora i efektów jego pracy są prowadzone w instytutach mieszczących się w obrębie kompleksu badawczego w Świerku. Są to:
Zakres działalności powyższych instytutów i laboratoriów wykracza znacznie poza kontrolę stanu reaktora. Jednostki te, jako unikatowe w skali kraju, mają kluczowe znaczenie dla różnych dziedzin życia i nauki związanych z promieniotwórczością. Reaktor Maria jest źródłem materiału badawczego dla tych ośrodków.
Reaktor pracuje w podstawowych tygodniowych cyklach stugodzinnych przy znamionowych parametrach, a każde jego uruchomienie wymaga zestawu ekspertyz. W 2003 roku przewidziano 4000 godzin eksploatacji reaktora przy znamionowych parametrach. Dzięki modernizacji od 2009 roku wydajność pracy reaktora została zwiększona do 4800 h/rok.
Reaktor ma zezwolenie na eksploatację ważne do 31.03.2025 r.
Według aktualnych ocen technicznych po modernizacji może być eksploatowany do 2060

</doc>
<doc id="11136" url="https://pl.wikipedia.org/wiki?curid=11136" title="Mieczysława">
Mieczysława

Mieczysława – imię żeńskie. Żeński odpowiednik męskiego imienia Mieczysław. Patronką tego imienia jest bł. Mieczysława Kowalska, jedna ze 108 błogosławionych męczenników II wojny światowej. 
Mieczysława imieniny obchodzi:
Znane osoby noszące to imię: 
Zobacz też:

</doc>
<doc id="11137" url="https://pl.wikipedia.org/wiki?curid=11137" title="Masław">
Masław

Masław — staropolskie imię męskie, złożone z członów "Ma-" (ten człon mógł pochodzić od "Mało" - "mało", lub "Mano" - "zwodzić") i "-sław" ("sława"). Do tej formy skracano również imiona Męcisław i Mojsław (to ostatnie wyłącznie w ruskiej kronice Nestora). 
Według hipotezy Stanisława Rosponda, Masław jest skróconą formą niezachowanego w pierwotnym brzmieniu imienia "Jimasław", który wtórnie utrzymał się jako Jimisław, natomiast w oryginale kroniki Nestora występowała forma Masław, zadideowana następnie z bardziej znaną kopistom formą Mojsław. Inną hipotezą jest założenie M. Malec i J. Bubaka, że imię to mogło być skrótem od niepoświadczonego imienia "*Małosław".
Masław imieniny obchodzi 1 stycznia.

</doc>
<doc id="11138" url="https://pl.wikipedia.org/wiki?curid=11138" title="Odyseusz">
Odyseusz

Odyseusz (Odys, Ulisses, gr. , Odysseús, ) – w mitologii greckiej król Itaki; bohater "Odysei" Homera.
Uchodził za syna herosa Laertesa i jego małżonki Antyklei. Według mitu był najprzebieglejszym z królów biorących udział w wojnie trojańskiej, autorem podstępu, dzięki któremu Grecy wygrali wojnę – konia trojańskiego. W podróży powrotnej do Itaki przeżył wiele przygód. Powszechnie uważa się, że do końca pozostał wierny swej żonie Penelopie, co nie jest prawdą, gdyż zgodnie z treścią "Odysei" oraz mitologią grecko-rzymską miał potomstwo z czarodziejką Kirke oraz sypiał z zakochaną w nim nimfą Kalipso (córka Atlasa), która oferowała mu nieśmiertelność. Obok Heraklesa i Tezeusza jest najbardziej znanym bohaterem greckich mitów i legend. Synem Odyseusza był Telemach.
Pochodzenie.
Podobnie jak w przypadku większości greckich królów, ród Odyseusza także wywodził się od bogów. Jego ojciec Laertes był synem Arkejsjosa (Arkizjosa), potomka (a według mniej popularnych wersji mitu nawet syna) Zeusa. Natomiast matka Odyseusza, Antyklea, była córką znanego oszusta Autolykosa, syna Hermesa.
Wojna trojańska.
Gdy Helena Trojańska została porwana i królowie greccy szykowali się do wspólnej wyprawy na Troję, przyłączył się do nich także Odyseusz. Z żalem opuścił swą żonę i narodzonego właśnie syna Telemacha. W sztukach, bliżej nieznanych, poetów tragicznych miał on nawet udawać obłęd, by nie iść na wojnę.
Na wojnie spędził 10 lat, by w końcu dzięki podstępowi zapewnić greckim najeźdźcom zwycięstwo. W innej wersji mitu nie wymyślił fortelu sam, a podpowiedziała mu go Atena. Z jego inicjatywy zbudowano wielkiego drewnianego konia, w środku którego ukryli się najmężniejsi wojownicy. Reszta armii, pozorując odwrót, odpłynęła na niewielką odległość od miasta.
Trojanie, znajdując spalony obóz i gigantycznego konia, uznali go za dar dla bogów i pomimo nielicznych protestów wciągnięto do miasta. Tego wieczoru hucznie świętowano. Nocą, gdy większość mieszkańców Ilionu była już nietrzeźwa albo spała, z konia wyszli żołnierze. Otworzyli bramy miasta i wpuścili resztę wojsk, która w tym czasie zdążyła powrócić pod Troję. Rozpoczął się pogrom mieszkańców.
Powrót.
Po złupieniu miasta Achajowie mogli wreszcie wrócić do domu. Pod wodzą Odysa wyruszyło 12 statków obładowanych kosztownościami. Król Itaki wzbogacił się jeszcze bardziej, łupiąc Ismar – miasto Kikonów. Nie dane mu jednak było wrócić szczęśliwie do domu i szybko zobaczyć rodzinę.
Klątwa Posejdona.
W trakcie podróży flota Odysa zatrzymała się na ziemi cyklopów. Pech Odysa sprawił, że wybrano akurat jaskinię ludożercy Polifema. Potwór zdążył pożreć czterech towarzyszy Odyseusza, nim ten oślepił go w czasie snu. Najpierw poczęstował cyklopa winem, a gdy ten zasnął, przypalił mu oko pochodnią. Następnie, za pomysłem Odysa, ocaleni przywiązali się do brzuchów hodowanych przez cyklopa owiec i w ten sposób wydostali się z jaskini, gdy Polifem wypuszczał swą trzodę na pastwisko. Niestety, gdy byli już wolni, dumny Odyseusz począł przechwalać się swoim zwycięstwem nad olbrzymem i ujawnił swe imię. Wtedy Polifem zaczął błagać swego ojca Posejdona, by władca Itaki nigdy już nie wrócił do domu, a jeśli dane mu będzie jednak zobaczyć rodzinną wyspę, to niech przybędzie sam, bez statku i niech zastanie swe domostwo w kłopotach.
Wizyta u Eola i Lajstrygonów.
Płynąc w kierunku Itaki, zawitano na dworze Eola, władcy wiatrów. Ten, polubiwszy przybyszy, schował wszystkie niekorzystne mu wiatry do wora, który podarował Odyseuszowi. Na nieszczęście Odysa załoga otworzyła wór, kiedy Itakę było już widać na horyzoncie i statki zostały zwiane z kursu.
Dopłynęli w ten sposób do wyspy Lajstrygonów, wielkich ludożerców. Ci poczęli rzucać w statki przybyszy ogromnymi głazami, wskutek czego pozostał Odysowi tylko jeden okręt.
Kirke.
Niedługo później zatrzymano się na wyspie Ajai, na której mieszkała czarodziejka Kirke. Towarzysze Odyseusza, którzy wyszli na zwiady, zostali przez nią zamienieni w trzodę chlewną. Dzięki pomocy Hermesa – podarowanej przez niego roślinie, która czyniła niewrażliwym na czary Kirke – zachował swoją postać. Widząc swą bezsilność, władczyni wyspy przywróciła zamienionym w świnie dawną postać i gościła przybyszy przez rok. Następnie dała ich przywódcy kilka dobrych rad odnośnie do dalszej podróży.
Kraina Kimmeryjczyków.
Za jej radą Odys udał się do kraju Kimmeryjczyków, do samego wyjścia do świata umarłych, gdzie krwią ofiary znęcił liczne duchy. Oprócz wieszcza Tejrezjasza spotkał też swego druha Elpenora zmarłego u Kirke, swą matkę, towarzyszy z wojny trojańskiej oraz wielu innych herosów i kobiet.
Od Kirke do Kalipso.
Następnie powrócił na krótko do Kirke i wyprawił się w dalszą długą podróż.
Na jego drodze pojawiły się syreny, zwodzące żeglarzy swym śpiewem. Sprytny Odys kazał więc wszystkim swym ludziom, aby zatkali sobie uszy woskiem, natomiast jego samego przywiązali do masztu. Dzięki temu uniknął rozbicia statku o okoliczne rafy, na które syreny naprowadzały statki.
Kolejną przeszkodą była cieśnina pomiędzy Scyllą i Charybdą. Scylla porwała tutaj i pożarła 6 ludzi Odysa. W końcu jednak dopłynięto na przyjazną wyspę, na której pasły się niezliczone stada bydła. Pomimo zakazu Odyseusza jego załoga zabiła kilka i zjadła, co wywołało gniew Heliosa, właściciela zwierząt. Wskutek tego po odpłynięciu zerwał się sztorm, który przeżył tylko itacki władca.
Dotarł on na wyspę Ogygię, na której mieszkała nimfa Kalipso. Zakochana w Odysie nie pozwoliła mu mówić ani nawet myśleć o powrocie do ojczyzny. Tułacz spędził u niej około 7 lat, aż ku jego szczęściu Hermes obwieścił jej, że musi wypuścić podróżnika i pomóc mu w dotarciu do domu. Zgodziła się niechętnie, ale pozostała wierna i chętnie pomogła mu zbudować tratwę.
Pomoc Feaków.
Pomimo wywołanego przez Posejdona sztormu Odyseusz dotarł do wyspy gościnnych Feaków, którzy wyprawili go w podróż do domu, sowicie obdarowali i zostawili śpiącego na Itace. Jedna z wersji mitu mówi, że spotkał ich za to gniew boga mórz, Posejdona, który sprawił, że ich wyspę otoczyły ogromne skały, czyniąc ją niedostępną.
Sytuacja na Itace.
Podczas jego nieobecności na wyspie pojawili się zalotnicy ubiegający się o rękę Penelopy, przekonani o jego śmierci. Bez skrupułów wykorzystywali święte prawo gościnności, wyrządzając rozliczne szkody w majątku. Odyseusz, przybywszy za sprawą Ateny pod postacią żebraka, wziął udział w konkursie, w którym nagrodą miała być ręka jego żony (spisek ten był również jego autorstwa). Zadaniem, które musieli wykonać zawodnicy było strzelenie z łuku tak, by strzała przeleciała przez otwory w dwunastu toporach ustawionych w rzędzie. Okazało się jednak, że nikt z pozostałych konkurentów nie ma dość siły, by choćby naciągnąć łuk króla Itaki. Odyseusz jako jedyny strzelił perfekcyjnie, a następnie ujawnił swoją tożsamość i z pomocą syna wymordował wszystkich zalotników.

</doc>
<doc id="11139" url="https://pl.wikipedia.org/wiki?curid=11139" title="Wilhelm">
Wilhelm

Wilhelm – imię męskie pochodzenia germańskiego. W starogermańskim oznaczało „tego, który udziela schronienia”. Żeńskim odpowiednikiem jest Wilhelmina (zdrobn. Mina). Imię szczególnie popularne w krajach anglosaskich.
Imieniny przypadają 1 stycznia, 10 stycznia, 7 lutego, 10 lutego, 17 lutego, 6 kwietnia, 17 maja, 8 czerwca, 26 lipca, 29 lipca i 2 września.

</doc>
<doc id="11140" url="https://pl.wikipedia.org/wiki?curid=11140" title="Abel (imię)">
Abel (imię)

Abel (hebr. הבל) – imię męskie wywodzące się z hebrajskiego "abhal" – „mgła, dym, tchnienie”. Być może wiązało się jednak z akadyjskim "aplu || ibil" lub asyryjskim "ahbla || ablu" – „syn rodzony”. Nosiła je postać biblijna, syn Adama i Ewy, który był pasterzem. Abel został zamordowany przez swego brata Kaina, rolnika. Imię to było notowane na terenie Polski już w średniowieczu, na przełomie XIII i XIV wieku, początkowo jako imię zakonne. Patronem tego imienia w Kościele katolickim są, obok Abla, syna Adama i Ewy, m.in. Abel, biskup Metzu, i Abel, arcybiskup Reims.
Abel imieniny obchodzi: 

</doc>
<doc id="11141" url="https://pl.wikipedia.org/wiki?curid=11141" title="Algebra Boole’a">
Algebra Boole’a

Algebra Boole’a – pewien typ struktury algebraicznej, rodzaj algebry ogólnej stosowany w matematyce, informatyce teoretycznej oraz elektronice cyfrowej. Jej nazwa pochodzi od nazwiska matematyka, filozofa i logika George’a Boole’a. Teoria algebr Boole’a jest działem matematyki na pograniczu teorii częściowego porządku, algebry, logiki matematycznej i topologii.
Typowymi przykładami algebr Boole’a są: rodzina wszystkich podzbiorów ustalonego zbioru wraz z działaniami na zbiorach jako operacjami algebry oraz dwuelementowa algebra wartości logicznych {0, 1} z działaniami koniunkcji, alternatywy i negacji.
Definicja.
Algebra Boole’a – struktura algebraiczna formula_1 w której formula_2 i formula_3 są działaniami dwuargumentowymi, formula_4 jest operacją jednoargumentową, a 0 i 1 są wyróżnionymi różnymi elementami zbioru formula_5 spełniająca następujące warunki dla wszystkich formula_6
Oznaczenia.
Istnieją co najmniej trzy różne, szeroko rozpowszechnione tradycje oznaczeń w teorii algebr Boole’a. W definicji sformułowanej powyżej użyto symboli formula_7 ale w częstym użyciu są również formula_8 oraz formula_9 Symbole oznaczające operacje dwuczłonowe algebry Boole’a są prawie zawsze wprowadzane przez wybór jednej z par formula_10 formula_11 albo formula_12 W oznaczeniach operacji jednoargumentowej algebry istnieje mniejsza konsekwencja i można się spotkać zarówno z symbolami formula_13 jak i formula_14
System oznaczeń przedstawiony powyżej (i dalej przyjmowany w tym artykule) jest używany, między innymi, w podręczniku Heleny Rasiowej.
W badaniach teoriomnogościowych aspektów algebr Boole’a przeważa tradycja używania oznaczeń formula_15. Ten sam system został też wybrany za wiodący przez redaktorów monografii "Handbook of Boolean Algebras".
Z kolei symbole formula_16 zgodne z oznaczeniami w teorii krat są częściej używane w kontekstach algebraicznych (i teoriokratowych).
Spotykane są też inne kombinacje tychże symboli lub wręcz inne symbole (na przykład &amp; w miejsce formula_17 lub formula_18 zamiast formula_19). W elektronice i informatyce często stosuje się OR, AND oraz NOT w miejsce formula_20 formula_3 oraz formula_22 W języku C oraz w językach nim inspirowanych używa się odpowiednio symboli: |, &amp;, !.
Minimalna aksjomatyzacja.
Powyższa (tradycyjna) definicja algebry Boole’a nie jest minimalna, np. nie jest konieczne wprowadzanie w niej symboli 0 i 1. Mogą one być konsekwencją aksjomatyki, a nie niezbędną dla niej definicją. 0 można zastąpić przez formula_23 a 1 przez formula_24 Dzięki prawom de Morgana można też z aksjomatyki wyeliminować działanie formula_3 lub formula_26 (W istocie wszystkie działania można tak naprawdę zastąpić jednym – dysjunkcją (NAND) lub binegacją (NOR).)
Istnieją równoważne, ale oszczędniejsze definicje algebry Boole’a. Przykładowy układ niezależnych aksjomatów to:
Inny taki układ to:
Istnieją też systemy z jednym aksjomatem.
Przykłady.
Najprostsza algebra Boole’a ma tylko dwa elementy, 0 i 1, a operacje tej algebry są zdefiniowane przez następujące tabele działań:
Algebra ta stanowi podstawę elektroniki cyfrowej.
Jeśli formula_33 jest ciałem podzbiorów zbioru formula_34 to formula_35 jest algebrą Boole’a (gdzie formula_36 oznacza operację dopełnienia).
Niech formula_37 będzie zbiorem zdań w rachunku zdań. Niech formula_38 będzie relacją dwuargumentową na zbiorze formula_37 określoną jako:
Można sprawdzić, że formula_38 jest relacją równoważności na zbiorze formula_43 Na zbiorze formula_44 wszystkich klas abstrakcji formula_45 relacji formula_38 można wprowadzić operacje formula_47 przez następujące formuły:
W ten sposób otrzymuje się poprawnie zdefiniowane operacje na zbiorze formula_44 (tzn. wynik nie zależy od wyboru reprezentantów klas abstrakcji), a formula_52 jest algebrą Boole’a. Algebra ta jest nazywana algebrą Lindenbauma-Tarskiego.
Algebry Lindenbauma-Tarskiego rozważa się również dla języków pierwszego rzędu. Niech formula_53 będzie zbiorem zdań w ustalonym alfabecie formula_54 i niech formula_55 będzie niesprzeczną teorią w tym samym języku. Relację dwuargumentową formula_38 na zbiorze formula_53 można wprowadzić przez określenie
Wówczas formula_38 jest relacją równoważności na zbiorze formula_61 Podobnie jak wcześniej:
Można pokazać, że formula_65 jest algebrą Boole’a.
Własności.
Niech formula_66 będzie algebrą Boole’a. Dla wszystkich formula_67 zachodzi:
prawa De Morgana:
podwójne przeczenie:
Uporządkowanie.
W zbiorze formula_79 wprowadza się porządek boole’owski formula_80
Tak zdefiniowana relacja formula_83 jest częściowym porządkiem na zbiorze formula_84 Zbiór formula_79 z relacją ≤ jest kratą rozdzielną.
Ideały, algebry ilorazowe i homomorfizmy.
Niepusty zbiór formula_86 jest ideałem w algebrze formula_87, jeśli są spełnione następujące dwa warunki:
Każdy ideał zawiera element formula_90 Ideał, który nie zawiera elementu formula_91 nazywany jest ideałem właściwym. Jedynym niewłaściwym ideałem jest całe formula_84
Pojęciem dualnym jest pojęcie filtru: niepusty zbiór formula_93 jest filtrem w algebrze formula_94 jeśli:
oraz
Każdy filtr zawiera element formula_97 Filtr, który nie zawiera elementu formula_98 nazywany jest filtrem właściwym. Jedynym niewłaściwym filtrem jest całe formula_84
Niech formula_86 będzie właściwym ideałem w algebrze formula_101 Niech formula_102 będzie relacją dwuczłonową na formula_79 taką, że
Wówczas formula_102 jest relacją równoważności na formula_84 W zbiorze formula_108 klas abstrakcji tej relacji można zdefiniować działania formula_109
Pokazuje się, że powyższe definicje są poprawne (tzn. wynik operacji nie zależy od wyboru reprezentantów z klas abstrakcji) oraz że formula_113 jest algebrą Boole’a. Algebra ta jest nazywana algebrą ilorazową i jest oznaczana przez formula_114
Niech formula_115 będzie algebrą Boole’a i niech formula_116 będzie funkcją odwzorowującą formula_79 w formula_118 Mówimy, że funkcja formula_119 jest homomorfizmem algebr Boole’a, jeśli zachowuje ona działania w algebrze, tzn. dla wszystkich formula_67 zachodzą trzy równości:
Jeśli dodatkowo formula_119 jest funkcją wzajemnie jednoznaczną z formula_79 na formula_126 to funkcja formula_119 zwana jest izomorfizmem algebr Boole’a.
Jeśli formula_128 jest ideałem w algebrze formula_94 to odwzorowanie formula_130 jest homomorfizmem.
Jeśli formula_131 jest algebrą Boole’a oraz formula_116 jest homomorfizmem na formula_126 to formula_134 jest ideałem w algebrze formula_87 a algebra ilorazowa formula_136 jest izomorficzna z formula_137
Autodualność.
Niech formula_138 (operacje formula_2 i formula_3 zostały zamienione rolami, podobnie jak stałe 0 i 1). Wtedy także formula_141 jest algebrą Boole’a izomorficzną z wyjściową algebrą formula_101 Kanoniczny izomorfizm d tych dwóch algebr jest swoją własną odwrotnością (jest inwolucją zbioru B) i jest dany wzorem:
dla dowolnego formula_144
Algebry wolne.
Algebra Boole’a formula_87 jest wolna, jeśli pewien zbiór formula_146 ma następującą własność:
Zbiór formula_146 o własności opisanej powyżej jest nazywany zbiorem wolnych generatorów algebry formula_101 Jeśli moc zbioru formula_44 jest formula_157 to mówimy, że formula_87 jest wolną algebrą Boole’a z formula_159 generatorami.
Skończona algebra Boole’a jest wolna wtedy i tylko wtedy, gdy ma ona formula_160 elementów (dla formula_161). Algebra mocy formula_160 jest izomorficzna z ciałem wszystkich podzbiorów zbioru z formula_163 elementami i jako taka ma formula_164 wolnych generatorów.
Nieskończona przeliczalna algebra Boole’a jest wolna wtedy i tylko wtedy, gdy jest bezatomowa, tzn. każdy niezerowy element algebry zawiera przynajmniej dwa różne niezerowe elementy algebry. W zapisie formalnym:
Zupełne algebry Boole’a.
Działania nieskończone.
Ponieważ w algebrze Boole’a istnieje porządek częściowy, to dla zbioru formula_166 można rozpatrywać jego kresy (które istnieją lub nie).
Jeśli dwuczłonowe operacje algebry Boole’a są oznaczane przez formula_167 (tak jak w tym artykule), to kres górny zbioru formula_168 (gdy istnieje) jest oznaczany przez formula_169 a jego kres dolny (gdy istnieje) jest oznaczany przez formula_170 Jeśli natomiast symbolami dla tych operacji są formula_171 to kresy oznaczane są przez formula_172 formula_173
Dla zbioru pustego:
Zakładając istnienie odpowiednich kresów, zachodzą wzory de Morgana:
Ponadto jeśli formula_178 to:
Zupełność.
Następujące dwa stwierdzenia są równoważne dla algebry Boole’a formula_185
Algebry, w których każdy zbiór ma kres górny (tzn. takie dla których porządek boole’owski formula_83 jest zupełny), są nazywane zupełnymi algebrami Boole’a. Zupełne algebry Boole’a są szczególnie ważne w teorii forsingu; są one też przykładami krat zupełnych.
Niech formula_159 będzie liczbą kardynalną, a formula_87 będzie algebrą Boole’a. Powiemy, że algebra formula_87 jest formula_159-zupełna, jeśli każdy zbiór formula_166 mocy mniejszej niż formula_159 ma kres górny (tzn. formula_195 istnieje ilekroć formula_196). Równoważnie: algebra formula_87 jest formula_159-zupełna wtedy i tylko wtedy, gdy każdy zbiór formula_199 o mocy mniejszej niż formula_157 ma kres dolny (tzn. formula_201). Algebry formula_202-zupełne są też nazywane algebrami formula_203-zupełnymi.
Jeśli formula_204 jest formula_203-ciałem borelowskich podzbiorów prostej rzeczywistej (a więc jest to formula_203-zupełna algebra Boole’a) oraz formula_207 jest rodziną wszystkich zbiorów formula_208 które są pierwszej kategorii, to formula_209 jest ideałem w algebrze formula_204 i algebra ilorazowa formula_211 jest zupełna. Podobnie dla rodziny formula_212 wszystkich borelowskich zbiorów miary zero.
Zbiory niezależne.
Podzbiór formula_44 algebry Boole’a formula_214 nazywany jest niezależnym, gdy dla dowolnych zbiorów skończonych formula_215
Do klasycznych twierdzeń dotyczących zbiorów niezależnych w algebrach Boole’a należą:
Funkcje kardynalne.
W badaniach i opisach algebr Boole’a często używa się funkcji kardynalnych. Przykładami takich funkcji kardynalnych są następujące funkcje.
Reprezentacja.
Twierdzenie Stone’a o reprezentacji algebr Boole’a mówi, że każda algebra Boole’a jest izomorficzna z pewnym ciałem zbiorów (traktowanym jako algebra Boole’a). Dokładniej mówiąc, algebra Boole’a formula_87 jest izomorficzna z ciałem otwarto-domkniętych podzbiorów przestrzeni ultrafiltrów na formula_94 tzw. przestrzeni Stone’a algebry formula_101 Twierdzenie Stone’a nie może być udowodnione przy użyciu tylko aksjomatyki Zermela-Fraenkla – wymaga ono założenia pewnej formy aksjomatu wyboru (rozszerzalności ideałów w algebrach Boole’a do ideałów pierwszych).
Każda "skończona" algebra Boole’a jest izomorficzna z "całym" zbiorem potęgowym formula_239 dla pewnego formula_240
Historia.
Nazwa „algebra Boole’a” pochodzi od nazwiska George’a Boole’a (1815–1864), angielskiego matematyka samouka. Wprowadził on algebraiczne ujęcie logiki matematycznej w niewielkiej pracy "The Mathematical Analysis of Logic" (Matematyczna analiza logiki), opublikowanej w 1847 roku. W późniejszej książce "The Laws of Thought" (Prawa myśli), opublikowanej w 1854, Boole formułuje problem w bardziej dojrzały sposób, zauważając dualność operacji ∪ i ∩. Dalszy rozwój algebra Boole’a zawdzięcza Williamowi Jevonsowi i Charlesowi Peirce’owi, których prace opublikowane zostały w latach sześćdziesiątych XIX wieku. W 1890 w "Vorlesungen" (Wykłady) Ernsta Schrödera pojawia się pierwszy systematyczny wykład algebry Boole’a i krat rozdzielnych. Dokładniejsze badania algebr Boole’a podjął Alfred North Whitehead w wydanym w 1898 roku dziele "Universal Algebra" (Algebra ogólna). Algebra Boole’a jako aksjomatyczna struktura algebraiczna pojawiła się w 1904 roku w pracach Huntingtona. Garrett Birkhoff w "Lattice Theory" (1940) rozwinął teorię krat. W latach sześćdziesiątych Paul Cohen, Dana Scott i inni osiągnęli głębokie rezultaty w dziedzinie logiki matematycznej i aksjomatycznej teorii zbiorów, korzystając z metody forsingu osadzonej w teorii algebr Boole’a.
Pierścienie Boole’a.
Z pojęciem algebry Boole’a związane jest pojęcie pierścienia Boole’a. Pierścień Boole’a to pierścień przemienny z jedynką formula_241 w którym mnożenie spełnia warunek
W pierścieniu Boole’a każdy element jest rzędu 2, to znaczy spełnia równość: formula_244 Dowód:
więc formula_246
Wynika stąd, że:
Niech formula_66 będzie algebrą Boole’a. Jeżeli w zbiorze formula_79 określi się operację alternatywy wykluczającej (różnicy symetrycznej) formula_251 przez
to formula_253 będzie pierścieniem Boole’a; za mnożenie formula_254 przyjmuje się formula_255
I na odwrot – niech formula_256 będzie pierścieniem Boole’a. Jeżeli zdefiniuje się operacje formula_257 i formula_4 na formula_79 przez
to formula_263 będzie algebrą Boole’a spełniającą
Dalsze struktury związane z algebrami Boole’a.
Uogólnieniem algebr Boole’a są algebry pseudoboolowskie, zwane też algebrami Heytinga, w których z aksjomatów usunięte jest prawo wyłączonego środka formula_265
Rozpatrywane są też algebry Boole’a z dodatkowymi strukturami. Należą do nich:

</doc>
<doc id="11142" url="https://pl.wikipedia.org/wiki?curid=11142" title="Bazyli">
Bazyli

Bazyli – imię męskie pochodzenia późnogreckiego. Pochodzi ono od przymiotnika „królewski, cesarski” ("basíleios", od II wieku wymawiane "basílios"), od rzeczownika "basileus" – „król, wódz, cesarz”. Jego formą oboczną jest Bazyliusz, a żeńskim odpowiednikiem – Bazyla. 
W średniowieczu na terenach polskich imię to pojawiało się zarówno w przejętej przez łacinę (jako Basilius, Basileus) formie Bazyli (po raz pierwszy odnotowane w 1216 roku), jak i – przeważnie na obszarze wschodniosłowiańskim językowym – Wasyl i Wasyli(j) (pierwsze wystąpienie z 1228 roku), w starocerkiewnosłowiańskim przyjęło zaś formę Vasilii, Vasil. Odnotowane średniowieczne (wsł.) zdrobnienia to: Wasylczę, Wasylec, Wasylek, Wasylęta, Wasylko, Wasylo, Wasiec // Waszec, Was(i)ota, Was(i)uta, Waś // Wasz, Waśko // Waszko, Wac, Wacek, Wack, Wacko, Wacuta, Wacyk, Wach, Wachno, Achniej.
Istniało kilkudziesięciu świętych o tym imieniu. 

</doc>
<doc id="11144" url="https://pl.wikipedia.org/wiki?curid=11144" title="Horus">
Horus

Horus – egipski bóg nieba, opiekun monarchii egipskiej, z którym utożsamiał się panujący faraon przyjmując jego imię. Czczony pod postacią sokoła lub człowieka z głową sokoła zwieńczoną tarczą słoneczną oraz jako dziecko z palcem w ustach.
Charakter bóstwa.
Horus uosabiał cały Egipt. Wraz z nim często przedstawiano Nechbet i Wadżet, które symbolizowały połączony Egipt Górny i Dolny oraz uosabiały Hathor. Jego synami byli Hapi, Imset, Duamutef, Kebehsenuf.
Horus jest jednym z najstarszych i najbardziej znaczących bóstw w religii starożytnego Egiptu. Był czczony od okresu predynastycznego aż do okresu grecko-rzymskiego. Egiptolodzy wyróżniają kilka postaci Horusów traktowanych jako osobne bóstwa. Mogą one jednak też być różnymi postaciami przedstawienia tego samego bóstwa, którego główne atrybuty i osobne postaci mogą mieć charakter nie przeciwstawny, tylko wzajemnie dopełniający. Najwcześniejsza postać przedstawiania Horusa to sokół, bóstwo opiekuńcze Nechen w Górnym Egipcie. Był to jednocześnie bóg lokalny i bóstwo powiązane z władzą królewską. Król bowiem uważany był we wczesnym okresie za żywe objawienie Horusa, a po śmierci – Ozyrysa. Najczęściej Horus był przedstawiany jako syn Izydy i Ozyrysa. W innej tradycji uważano go jednak za syna lub małżonka Hathor. Horus miał wiele funkcji w egipskim panteonie, ale przede wszystkim był bogiem nieba (podobnym bóstwem była bogini Nut), wojny i bogiem–opiekunem.
Mityczna genealogia.
Był synem Ozyrysa i Izydy lub Geba i Nut. Gdy Ozyrys został podstępnie zamordowany i poćwiartowany przez Seta, Izyda pozbierała rozrzucone kawałki swego małżonka (poza prąciem, które zostało zjedzone przez suma nilowego) i przy pomocy magii przywróciła Ozyrysowi życie (stał się pierwszą mumią), dodając mu złote prącie i spółkowała z nim. W innej wersji Izydę zapłodnił boski ogień. Gdy Izyda była w ciąży, musiała schronić się w Delcie Nilu przed Setem, który chciał zabić dziecko, gdyż ono było prawowitym następcą zmarłego Ozyrysa. Tam urodziła boskiego syna.
Po śmierci Ozyrysa Horus walczył (jako prawowity następca tronu) z Setem (bratem Ozyrysa) o tron faraona. Po kilku konkurencjach Dwunastka Bogów przyznała prymat Horusowi.
Pochodzenie imienia.
Horus notowany jest w zapisie hieroglificznym jako . Rekonstruuje się wymowę tego zapisu jako . Nazwa oznacza sokoła. Przyjmuje się, że Horus tłumaczony był jako odległy lub wznoszący się ponad. W koptyjskim imię Horus zachowało się jako 'Hōr'. Do greki przeszło jako Ὡρος, 'Hōros'. Oryginalne imię bóstwa przetrwało także w późnoegipskim imieniu Har-Si-Ese (dosłownie 'Horus, syn Izydy').
Horus był nazywany również Necheny, co także oznaczało sokoła. Stanowiło to okazję do stawiania hipotez o istnieniu innego boga-sokoła, który miał być czczony w Nechen (mieście sokoła). Horus miałby bardzo wcześnie zostać z nim utożsamiony. Jako sokół Horus został przedstawiony już na Palecie Narmera, datowanej często na okres zjednoczenia Górnego i Dolnego Egiptu.
Ośrodki kultu.
Przed zjednoczeniem Górnego i Dolnego Egiptu centrum kultu Horusa znajdowało się w Hierakonpolis. Dalsze ośrodki kultowe bóstwa to Letopolis i Wawat, położone na południe od pierwszej katarakty, częściowo na terenie Nubii. Później pojawił się ośrodek kultowy w Edfu. Tam Horus czczony był razem z małżonką – Hathor i ich synem. W Kom Obo Horus czczony z kolei jako Haroeris i jako syn Ra. W Heliopolis jako Harachte – bóg porannego słońca. Poza tym bóg był także czczony jako Harpokrates w Achmim, na wyspie File, w Edfu, Aleksandrii, Peluzjum i Fajum. Szybko również stał się czczony jako pan żyznej ziemi całego Egiptu.
Państwowa rola bóstwa.
Horus był bóstwem królewskim. W okresie wczesnohistorycznym Horus był zapewne bóstwem plemiennym nomadów górnoegipskich. Król od samego początku – od okresu przed- i wczesnodynastycznego był porównywany bądź utożsamiany z Horusem. Horus objawiał się w osobie króla, król był żyjącym Horusem.
W tytulaturze królewskiej.
Dla wszystkich faraonów Horus pozostawał wzorem władzy królewskiej. Nosili oni tytuł „Żyjący Horus”. Było to tak zwane imię horusowe, prawdopodobnie najstarszy egipski tytuł królewski. Występuje już u takich władców jak Hat-Hor czy Skorpion I. Tytuł ten występował z wizerunkiem sokoła, tworząc serech tzn. ikonograficzne przedstawienie fasady pałacu z wypisanym imieniem królewskim. Już na Palecie Narmera datowanej na okres dynastii 0, jest przedstawiony sokół, interpretowany dziś jako Horus. Od okresu IV dynastii do tytulatury dynastycznej dochodzi także złote imię horusowe.
Tron Horusa.
Poprzez koronację król wchodził w funkcję Horusa władcy. Przyjęcie tej roli dokonywało się nie tylko poprzez przyjęcie imienia horusowego. Źródła pisane i ikonografia poświadczają uroczyste zasiadanie na "Tronie Horusa żyjącego".
W mitologii Egipcjan.
Bóg nieba.
Horus był utożsamiany z niebem, uważano więc, że zawierał w sobie słońce i księżyc. Słońce miało być jego prawym okiem, a księżyc lewym. Wędrowały one po niebie gdy Horus unosił się i latał. Dlatego też bóg był nazywany Harmerty – 'Horus dwojgu oczu'. Fakt, że księżyc nie był tak jasny jak słońce wyjaśniano poprzez opowieść o walce Horusa (prawowitego następcy tronu po Ozyrysie) z Setem. Prawdopodobnie wywodziła się ona z metafory podboju Górnego Egiptu przez Dolny około 3000 przed Chr. W tej opowieści Set, patron Górnego Egiptu i Horus, patron Dolnego prowadzą brutalną walkę o cały kraj. Żadna ze stron nie może jednak zwyciężyć do momentu, gdy pozostali bogowie nie stają po stronie Horusa.
Horus zostaje zwycięzcą i jako taki zaczyna być znany jako Harsiesis, Heru-ur lub Har-Wer (– 'Horus Wielki'), co może być także tłumaczone jako Horus Starzec. W wyniku walki Set traci jądro (co wyjaśnia dlaczego pustynia którą włada jest jałowa), a Horus oko Horusa, co wyjaśnia dlaczego słońce (drugie oko bóstwa) świeci mocniej. Z tego też powodu podczas nowiu Horus staje się ślepy, do czego odnosi się tytuł Mechenty-er-irty (– Horus jednooki). Gdy księżyc znów staje się widoczny, Horus widzi i może na powrót być nazwany Chenty-irty ( 'Horus posiadający oczy').
Horus był także przedstawiany jako dziecko ssące kciuk, siedzące na kwiecie lotosu razem z matką. Takie przedstawienie małego Horusa określane jest Neferhor, ewentualnie Nefer Hor, Neforos lub Noferos () czyli bóg Horus.
Oko Horusa w staroegipskiej symbolice oznaczało boską opiekę i boską władzę królewską (w tym przypadku jako Oko Horusa lub Oko Ra). Jako symbol przedstawiane było na podobiznach Izydy i powiązanych z nią bóstw.
W języku egipskim symbol Oka Horusa określano Udżat. Było to także oko jednego z wczesnych egipskich bóstw, bogini Wadżet, którą później utożsamiano z Bastet i Mut jak i z Hathor. Wadżet była bóstwem solarnym, dlatego symbol ten stał się i jej Okiem – Okiem Wszystkowidzącym. We wczesnej sztuce egipskiej również Hathor była przedstawiana z tym symbolem Oka. Także amulety grobowe często wytwarzano w Oka Horusa. Motyw Oka Horusa jest na przykład centralnym elementem ozdób znalezionych przy mumii Szeszonka II. Udżat miał chronić faraona w życiu pozagrobowym i odpędzać wszelkie zło. Egipscy (lecz także bliskowschodni) żeglarze mieli malować je na burtach lub dziobach okrętów dla zapewnienia sobie boskiej ochrony podczas podróży.
Pogromca Seta.
Horus został wezwany przez matkę Izydę do ochrony Egiptu przed Setem, bogiem pustyni, który chcąc uzyskać władzę zabił jego ojca Ozyrysa.
Horus musiał wielokrotnie walczyć z Setem, zarówno by pomścić śmierć ojca, jak ustanowić sprawiedliwą władzę nad Egiptem. Podczas tych walk związał się z Dolnym Egiptem (gdzie był czczony) i stał się jego patronem.
Pewnego razu Horus miał zabić Seta, lecz powstrzymała go matka zadając mu ranę, którą potem uleczyła.
Od czasów XIX dynastii, walka między Horusem a Setem, w której Horus pozbawia Seta jądra, była przedstawiana jako osobna opowieść. Według papirusu Chester Beatty'ego I Set próbował udowodnić swoją wyższość przez uwiedzenie Horusa i odbycie z nim stosunku płciowego. Horus jednak umieścił swoje dłonie między udami, złapał nasienie Seta i natychmiast wrzucił do rzeki. Dzięki temu Set go nie zapłodnił. Sprytny Horus spuścił własne nasienie na sałatę, ulubioną potrawę Seta. Gdy Set zjadł tę sałatę, udał się przed oblicze bogów chcąc wysunąć swój argument, że to on powinien władać Egiptem. Bogowie najpierw wysłuchali opowieści Seta o ujarzmieniu Horusa, a potem przywołali nasienie, które odpowiedziało z wnętrza Seta.
Set jednak odmówił poddania się, stąd dalsze współzawodnictwo między bogami toczyło się przez następne osiem lat. Bogowie mieli ścigać się w zawodach, płynąć na kamiennych łodziach. Horus jednak użył podstępu: jego łódź zrobiona była z drewna i tylko pomalowana tak, aby przypominała kamień. Oczywiście ciężka łódka Seta utonęła, Horus wygrał zawody i Set musiał ustąpić, a Horus oficjalnie zasiadł na tronie Egiptu. Ale od czasów Nowego Państwa Set był uważany za pana pustyni i położonych na niej oaz.
Mit o walce Horusa z Setem może być interpretowany jako wyjaśnienie zjednoczenia dwóch osobnych wcześniej państw – Górnego i Dolnego Egiptu. Horus byłby bogiem Dolnego, a Set Górnego Egiptu. W micie bogowie toczą walkę, tak jak Górny Egipt z Dolnym. Horus (reprezentujący Dolny Egipt) zwycięża, jednak część Horusa (nasienie) przechodzi do Seta (który reprezentuje Górny Egipt). Wyjaśnia to. dlaczego Dolny Egipt dominuje nad Górnym – regionem Seta, w dużej części zajętym przez pustynię.
Bóg wojny i polowania.
Horus był także bogiem wojny i polowania. Horus sokół jest przedstawiany na paletach predynastycznych w scenie polowania na lwy.
Jako taki stał się symbolem majestatu i potęgi oraz wzorem faraonów. Faraonowie sami mieli być Horusem w ludzkiej postaci.
Bóg zbawca.
Horus, a szczególnie Horus Dziecko był identyfikowany także z Szedem. Szed to bóg po raz pierwszy wzmiankowany w okresie amarneńskim i określany jako zbawca. Reprezentuje ideę zbawienia.
Szed był czasem przedstawiany jako młody książę ujarzmiający węże, lwy i krokodyle. David P. Silverman uważa, że podobne przedstawienia młodego Horusa zabijającego Seta pod postacią krokodyla, mogły być inspiracją dla przedstawień św. Jerzego pokonującego smoka.
Używanie epitetu zbawca w prywatnej pobożności okresu amarneńskiego może być interpretowane jako odpowiedź zwyczajnych ludzi na próby reformy religii egipskiej podjęte przez Echnatona. Szed może być także jedną z form semickiego boga Reszefa.
Heru-pa-chared (Horus Młodzieniec).
Horus Młodzieniec, czyli po grecku w okresie ptolemejskim Harpokrates, był przedstawiany jako młodzieniec z lokiem włosów (oznaka młodości) po prawej stronie głowy. Ponadto często nosił połączoną koronę Górnego i Dolnego Egiptu. Uosabiał wschodzące słońce i jego pierwsze poranne promienie.
Heru-ur (Horus Starzec).
W tej formie Horus reprezentował światłość i był małżonkiem Hathor. Jako taki był jednym z najstarszych bogów egipskich. Stał się patronem Nechen (Hierakonpolis) i patronem królestwa. Później stał się opiekunem faraonów, i był nazywany synem prawdy, co podkreślało jego rolę jako obrońcy Maat. Był przedstawiany jako sokół z rozpostartymi skrzydłami. Jego oczy to słońce (prawe) i księżyc (lewe). W tej formie był czasem określany tytułem Kemwer ('Czarny').
Grecka forma od Heru-.ur (lub Har Wer) to Haroeris. Inne warianty to Hor Merti ('O dwojgu oczu') i Horchenti Irti.
Współcześnie.
Również we współczesnym Egipcie Horus cieszy się dużą popularnością. Być może przetrwała ona dzięki szacunkowi, jakim Arabowie darzyli sokoły łowcze. Państwowe linie lotnicze EgyptAir jako logo używają podobizny sokoła Horusa (klasa biznesowa nazwana w nich jest „Horus Class”). Oko Horusa na dziobie mają też namalowane „na szczęście” statki pływające po Nilu.

</doc>
<doc id="11145" url="https://pl.wikipedia.org/wiki?curid=11145" title="Ozyrys">
Ozyrys

Ozyrys () – w mitologii egipskiej bóg śmierci i odrodzonego życia, Wielki Sędzia zmarłych. Syn bogini Nut i boga Geba, brat Seta, Izydy i Neftydy. Poślubił Izydę, był władcą ziemi, podziemi i krainy umarłych (Pola Jaru). Miał dwóch synów: Anubisa z Neftydą i Horusa z Izydą. Główny ośrodek kultu: Abydos i Busiris.
Historia.
Przed wiekami nauczył ludzi uprawy roli. Według mitu został zabity lub utopiony przez swojego brata Seta, który później miał rozszarpać jego ciało na 14 części oraz rozrzucić je po całym Egipcie. Jednak Izyda znalazła i poskładała w mumię wszystkie części ciała Ozyrysa z wyjątkiem prącia. Organ ten bowiem zaginął na dnie Nilu, gdzie wrzucił je brat morderca (ten epizod gwarantował i tłumaczył żyzne wylewy rzeki). Po ponownym ożywieniu Ozyrysa spłodził on z Izydą boga Horusa, jednak bez prącia nie mógł żyć na Ziemi, a jedynie w zaświatach.
Został zabity, a następnie wskrzeszony przez Izydę, by stać się władcą świata podziemnego i sędzią zmarłych. Z biegiem czasu przemienił się w uniwersalnego boga – najważniejszy przejaw panteistycznego bytu.
Sposób przedstawiania.
Przedstawiany był w postaci człowieka w koronie "atef" na głowie z insygniami władzy królewskiej w dłoniach – berłem "heka", symbolizującym władzę, oraz biczem "neheh", symbolizującym wieczność, spowity w bandaże na kształt mumii z twarzą malowaną zielonym kolorem. Symbolem Ozyrysa był filar "Dżed". Jego personifikacją było lunarne bóstwo Jah.
Znaczenie.
Za inkarnacje Ozyrysa uważani byli faraonowie. Za panowania Ptolemeusza I (IV-III w. p.n.e.) z połączenia duchownych pierwiastków greckich i egipskich rozwinął się kult Serapisa trwający jeszcze w okresie rzymskim.
Wierzono, że ziemia leży na ciele Ozyrysa. Ponadto według starożytnych Egipcjan wypływał z niego Nil.
Ozyrys w kulturze.
W czasach nowożytnych do największych dzieł wspominających Izydę i Ozyrysa należy singspiel Wolfganga Amadeusa Mozarta "Czarodziejski flet (KV 620)".

</doc>
<doc id="11147" url="https://pl.wikipedia.org/wiki?curid=11147" title="Grzegorz">
Grzegorz

Grzegorz – imię męskie pochodzące poprzez łacińską formę "Gregorius" od greckiego "Gregorios", wywodzącego się ze słowa γρηγορέω oznaczającego 'być czujnym'. W formie łacińskiej użyte pierwszy raz przez papieża Grzegorza I, doktora kościoła.
Odnotowano 17 papieży o tym imieniu. 
Grzegorz imieniny obchodzi 2 stycznia, 4 stycznia, 10 stycznia, 11 lutego, 13 lutego, 12 marca, 24 kwietnia, 26 kwietnia, 4 maja, 9 maja, 25 maja, 13 czerwca, 25 sierpnia, 3 września, 30 września, 16 października, 17 listopada, 20 listopada, 23 listopada, 28 listopada, 10 grudnia, 19 grudnia i 24 grudnia.

</doc>
<doc id="11148" url="https://pl.wikipedia.org/wiki?curid=11148" title="Daniel (imię)">
Daniel (imię)

Daniel – imię męskie pochodzenia hebrajskiego. Nosił je biblijny prorok. Oznacza ono „Moim sędzią jest Bóg”. Drugim znaczeniem tego imienia, gdyż jego hebrajski zapis może być różnie interpretowany, jest „Sędzia Boży” (analogicznie jak Gabriel – „Mąż Boży”, ale i „Pokonany przez Boga”).
Forma żeńska: Daniela
Daniel imieniny obchodzi 10 grudnia, 3 stycznia, 23 stycznia, 16 lutego, 10 kwietnia, 10 lipca, 15 lipca, 21 lipca, 10 października, 13 października.
Daniel w innych językach:

</doc>
<doc id="11149" url="https://pl.wikipedia.org/wiki?curid=11149" title="Piotr (imię)">
Piotr (imię)

Piotr – imię męskie pochodzenia grecko-łacińskiego; obecnie (stan na styczeń 2022) trzecie co do popularności imię w Polsce (po Marii i Annie), a pierwsze wśród imion męskich, noszone przez 694 913 osób (są w Polsce także osoby o żeńskim imieniu Piotra). Wśród imion nadawanych nowo narodzonym dzieciom, Piotr w 2021 zajmował 24. miejsce w grupie imion męskich.
Wywodzi się od przydomku apostoła Szymona, nadanego mu przez Jezusa Chrystusa: ("petros") – „kamień, głaz”, przejęte do łaciny jako "Petrus" i do polskiego bezpośrednio z łaciny. W Nowym Testamencie wymieniane w wersetach (J 1,42) oraz (Mt 16,18). Jest to jedno z najwcześniej notowanych w Polsce imion, po raz pierwszy zapisane w 1136 roku, w Bulli gnieźnieńskiej.
Było notowane w dawnej Polsce w formach: Piotr, Pioter (do czasów współczesnych na Kaszubach), Piotyr, Pieter, Pietyr i ze zdrobnieniami: Piotrach, Piotrak, Piotral, Piotran, Piotrania (rodz. męski), Piotrań, Piotrasz, Piotraszec, Piotraszek, Piotraszko, Piotrek, Piotrk, Piotrko, Piotro, Piotrosz, Piotruchno, Piotrul, Piotrun, Piotrusz, Piotruszek, Piotruszka (rodz. męski), Piotruszko, Piotryk/a (rodz. męski), Piotrzec, Piotrzech, Piotrzej, Piotrzek, Piotrzę, Piotrzyk, Piotrzyka (rodz. męski); z niemieckim przyrostkiem Piotrman; Piotyra (rodz. męski), Pieterka (rodz. męski), Pietrach, Pietrak, Pietran, Pietrań, Pietrasz, Pietraszek, Pietraszko, Pietrek, Pietrel, Pietresz, Pietrko, Pietroń, Pietrosz, Pietruka, Pietrul, Pietrusz, Pietruszek, Pietruszka (rodz. męski; por. "Pietruszka" – balet Strawińskiego), Pietruszko, Pietryga, Pietrzanko, Pietrzec, Pietrzech, Pietrzej, Pietrzek, Pietrzel, Pietrzesz, Pietrzę, Pietrzych, Pietrzyczka, Pietrzyk, Pietrzyka (rodz. męski); Pietryło (wschodniosłowiańskie); Piotuch, Piet, Pieta (rodz. męski), Pietka, Pietuch, Pietucha (rodz. męski), Pietusz, Pioch, Piocha (rodz. męski), Piochal, Piochno, Piech, Piechel, Piechnik, Piechno, Piecho, Piechota (rodz. męski), Piechura (rodz. męski), Piechurka (rodz. męski), Piec(z), Piec(z)a (rodz. męski), Piec(z)ak, Piec(z)ek, Piec(z)zk, Piec(z)ka, Piec(z)ko, Piec(z)o, Piec(z)ych, Piec(z)yk, Piec(z)ysz, Piesz, Pieszak, Pieszczk, Pieszek, P(i)eszel, P(i)esz(e)lin, Pieszk, Pieszka (rodz. męski), Pieszko, Pieszo, Pieszyca, Pieszyk, P(i)eszyl, Pac(z)oł, Pac(z)oła.
Polska forma "Piotr" z "„o”" zamiast "„e”" jest regularną zmianą spowodowaną przez tzw. przegłos lechicki (por. też np. "kościół" z ).
W Martyrologium Rzymskim jest czterdziestu sześciu świętych o tym imieniu, a w szerszych repertoriach niemal stu pięćdziesięciu.
Imieniny.
Piotr imieniny obchodzi:

</doc>
<doc id="11150" url="https://pl.wikipedia.org/wiki?curid=11150" title="Benedykta">
Benedykta

Benedykta – żeńska forma imienia Benedykt. Może też występować w formie Benita.
Benedykta imieniny obchodzi 4 stycznia, 21 marca, 6 maja, 29 czerwca i 2 lipca.
Znane osoby o imieniu Benedykta:

</doc>
<doc id="11151" url="https://pl.wikipedia.org/wiki?curid=11151" title="Standardowy język mandaryński">
Standardowy język mandaryński

Standardowy język mandaryński (nazywany często językiem mandaryńskim lub standardowym językiem chińskim) – oficjalny standard mówionego języka chińskiego, używany jako język urzędowy w Chińskiej Republice Ludowej, Republice Chińskiej, jeden z czterech oficjalnych języków Singapuru, a także jeden z sześciu oficjalnych języków Organizacji Narodów Zjednoczonych. Faktycznie jest tylko jednym z języków mandaryńskich. Oparty jest na dialekcie pekińskim, ale nie jest z nim tożsamy. W poszczególnych państwach język ten nosi różne nazwy: w ChRL jest nazywany putonghua (), na Tajwanie – guoyu (), w Singapurze – huayu ().
Standardowy język mandaryński wykształcił się w cesarskich Chinach jako "lingua franca" biurokracji. Stąd też pochodzi określenie „mandaryński”, będące tłumaczeniem chińskiego terminu 官話 guānhuà – „mowa urzędników”, czyli mandarynów, jak dawniej nazywano na Zachodzie urzędników chińskich (we współczesnej chińszczyźnie "guanhua" oznacza jednak zbiorczo wszystkie języki mandaryńskie, a nie język standardowy). W naturalny sposób dialekt stolicy – od czasów dynastii Ming był nią Pekin – był traktowany jako wzór do naśladowania, jednak do języka standardowego nie przeniknęły niektóre jego szczególne cechy (np. intensywna rotyzacja).
Fonetyka.
Oto tabela spółgłosek występujących w języku mandaryńskim:
¹: Według niektórych lingwistów jest to dźwięczna spółgłoska szczelinowa []
W języku mandaryńskim występują następujące samogłoski:
// (z alofonem []), // (z alofonem []), // (z alofonem []), // (z alofonem []), // (z alofonami [] i []), //, // (z alofonem []) i //.
W języku mandaryńskim istnieją cztery tony:
Czasami wyróżnia się też ton 5., który bywa nazywany neutralnym lub uważany za brak tonu.
Typologia.
Klasyfikacja typologiczna standardowego języka mandaryńskiego jest problematyczna. Najczęściej zaliczany on jest do języków analitycznych (izolujących), ponieważ – podobnie jak w klasycznym języku chińskim o funkcji gramatycznej i składniowej danego wyrazu decyduje często jego pozycja w zdaniu oraz wyrazy pomocnicze, niemające samodzielnego znaczenia (tzw. partykuły strukturalne). Z drugiej strony współczesny standardowy język mandaryński posiada już też pewne cechy języka aglutynacyjnego, m.in. funkcjonują w nim przyrostki, mogące – na równi z pozycją w zdaniu i wspomnianymi „pustymi” leksykalnie wyrazami – decydować o funkcji wyrazu.
Przykład budowy zdania.
我的朋友们都要吃鸡蛋。
Wǒ de péngyǒumen dōu yào chī jīdàn.
Ja "possessivus" przyjaciel + "l.mn." wszyscy chcieć jeść jajko (dosł. kura-jajko).
Wszyscy moi przyjaciele chcą zjeść (kurze) jajko.
W powyższym przykładzie partykuła 的 (de), oznaczająca przynależność, wraz z zaimkiem osobowym 我 ("wǒ" = „ja”) tworzy znaczenie zaimka dzierżawczego „mój”. Jest to konstrukcja typowa dla języków analitycznych.
Przyrostek 们 ("men"), oznaczający liczbę mnogą dołączony jest do rzeczownika 朋友 ("péngyǒu" = „przyjaciel”). Brak jest fleksji. Jest to konstrukcja typowa dla języków aglutynacyjnych.

</doc>
<doc id="11152" url="https://pl.wikipedia.org/wiki?curid=11152" title="Dobromir">
Dobromir

Dobromir, Dobromier – staropolskie imię męskie, złożone z członów "Dobro-" („dobry”) i "-mir" („pokój, spokój, dobro”). Mogło ono oznaczać „obyś był dobry jako twórca/obrońca pokoju”. Imię to jest notowane od 1265 roku, występuje także w języku czeskim, serbskim, chorwackim i bułgarskim. Staropolskie zdrobnienia: Dobry, Dobrak, Dobran, Dobrota (masc.), Dobrzej, Dobrzyna (masc.), Dobra (masc.), Dobral, Dobrasz, Dobrek, Dobrko, Dobroch, Dobroj, Dobrona (masc.), Dobronia (masc.), Dobronisz, Dobroń, Dobrost, Dobrosta (masc.), Dobrosz, Dobrosza (masc.), Dobroszek, Dobroszka (masc.), Dobrotczan, Dobrotka (masc.), Dobruj, Dobrul, Dobrusz, Dobruszka (masc.), Dobrył(ek), Dobryłko, Dobrzesz, Dobrzęta, Dobrzych, Dobrzynica, Dobrzysz, Dobrzyszek, Dobrzyszko, Doch, Dochel, Dosz, Doszek, Doszko.
Dobromir imieniny obchodzi 4 stycznia, 30 marca.
Podobne imiona staropolskie: Dobrobąd, Dobrociech, Dobrogost, Dobromysł, Dobromysław, Dobrosiodł, Dobrowit, Dobrowoj, Dobrutro oraz Dobrzegniew.
Znane osoby o imieniu Dobromir:
Postaci fikcyjne:
Żeński odpowiednik: Dobromira
Zobacz też:

</doc>
<doc id="11153" url="https://pl.wikipedia.org/wiki?curid=11153" title="Język mandaryński">
Język mandaryński

Język mandaryński – może oznaczać:

</doc>
<doc id="11154" url="https://pl.wikipedia.org/wiki?curid=11154" title="Języki mandaryńskie">
Języki mandaryńskie

Języki mandaryńskie – grupa języków, którymi, według sinologów chińskich, mówi 70% populacji etnicznych Chińczyków.
Najważniejszym jej przedstawicielem jest standardowy język mandaryński (w ChRL nazywany 普通話 "pǔtōnghuà" „powszechny język”, natomiast na Tajwanie 國語 "guóyǔ" „język narodowy”), czyli standardowy mówiony język chiński, wyniesiony do rangi języka państwowego Chin, często po prostu nazywany językiem mandaryńskim.
Pozostałe odmiany w tej grupie mają charakter lokalny i, z drobnymi wyjątkami, nie używają pisma.
Co do bardziej szczegółowego podziału języków mandaryńskich na podgrupy nie ma wśród sinologów zgody. Istnieje jednak zgoda co do tego, że do języków mandaryńskich zaliczać należy (w kolejności alfabetycznej – nazwy często pochodzą od nazwy obszaru, na którym danego języka się używa): Anqing, Chengdu, Chongqing, Dalian, Fuyang, Guiyang, Guilin, Hefei, Huangtong, Jinan, Jiuquan, Kunming, Lanzhou, Luoyang, Hankou, Huaiyang, Nankin, Qingdao, Qufu, język Pekinu, Shenyang, Taiyüan, Wuhan, Wuwei, Xi’an, Xinyang, Xuzhou, Yantai, Yingchuan, Yuncheng, Zhangye, Zhengzhou.
Określenie „mandaryński” pochodzi od dawnej europejskiej nazwy chińskiego urzędnika – mandaryn. Po chińsku języki mandaryńskie określa się terminem 官話 "guānhuà" – dosłownie „mowa urzędników”, a potocznie także 北方話 "běifānghuà" – „mowa północnych Chin”.

</doc>
<doc id="11155" url="https://pl.wikipedia.org/wiki?curid=11155" title="Izabela">
Izabela

Izabela – spolszczenie imienia "Isabel", tj. albo średniowiecznego oksytańskiego, następnie rozpowszechnionego w Hiszpanii i szerzej w Europie Zachodniej odpowiednika imienia Elżbieta, pochodzącego od hebrajskiego אלישבע (Wj 6,23) "eliszewa" („mój Bóg przysięgą”), albo pochodzi ono od imienia biblijnej królowej "Jezabel", której imię oznacza w hebrajskim „wywyższona przez Baala”. 
W Polsce imię to pojawiło się razem z wpływami francuskimi, a pierwszą znaną Polką noszącą to imię była Izabela Jagiellonka (1519–1559), nazwana tak na cześć swojej babki, Izabeli Aragońskiej. Z czasem stało się modne i Elżbiety nazywano niekiedy Izabelami, np. Izabela Czartoryska w rzeczywistości nosiła imię Elżbieta. Bywa zapisywane również jako "Izabella". Zdrobnienia tego imienia to Iza i Bella.
W 2019 roku Izabela zajmowała 43. miejsce na liście najpopularniejszych imion żeńskich w Polsce, odnotowując 145 060 nadań. Ponadto w rejestrze PESEL występowały także m.in. formy: Izabella (137. miejsce, 12 572 nadań), Isabella (420 nadań), Isabelle (112 nadań), Isabel (99 nadań), Isabell (52 nadania), Isabela (26 nadań), Izabel (13 nadań), Izabell (9 nadań) i Izabelle (3 nadania).
Wśród imion nadawanych nowo narodzonym dzieciom, Izabela zajmowała w 2019 roku 51. miejsce w grupie imion żeńskich (862 nadania). 
Osoby o imieniu Izabela imieniny obchodzą: 23 lutego, 16 marca, 14 kwietnia, 14 lipca, 31 sierpnia, 3 września i 10 września.

</doc>
<doc id="11156" url="https://pl.wikipedia.org/wiki?curid=11156" title="Leonia">
Leonia

Leonia – żeński odpowiednik imienia Leon.
Leonia imieniny obchodzi: 
Znane osoby noszące to imię: 
Zobacz też:

</doc>
<doc id="11157" url="https://pl.wikipedia.org/wiki?curid=11157" title="Hanna (imię)">
Hanna (imię)



</doc>
<doc id="11158" url="https://pl.wikipedia.org/wiki?curid=11158" title="Andrzej">
Andrzej

Andrzej – imię męskie pochodzenia greckiego. Pochodzi od greckiego imienia będącego zdrobnieniem od imion złożonych zawierających wyraz "aner" – „człowiek, mężczyzna, taki jak mężczyzna” (inne źródło tłumaczy je też jako: „dzielny, mężny”). Pierwotny grecki Andréas, poprzez łacińskie imię Andreas, rozwinął się w języku polskim w imię Andrzej. Nosił je jeden z apostołów, brat Szymona Piotra. Imię występuje także w Biblii.
Andrzej imieniny obchodzi 6 stycznia, 19 stycznia, 26 stycznia, 1 lutego, 2 lutego, 4 lutego, 15 lutego, 18 lutego, 12 kwietnia, 27 kwietnia, 13 maja, 15 maja, 16 maja (dzień śmierci św. Andrzeja Boboli), 17 maja, 29 maja, 30 maja, 3 czerwca, 26 czerwca, 4 lipca, 12 lipca, 13 lipca, 16 lipca, 17 lipca, 21 lipca, 4 sierpnia, 19 sierpnia, 21 sierpnia, 29 sierpnia, 20 września, 23 września, 17 października, 20 października, 1 listopada, 10 listopada, 24 listopada, 28 listopada, 30 listopada (św. Andrzeja Apostoła) i 10 grudnia.
Popularność imienia.
Jest to jedno z najpopularniejszych imion męskich noszonych w Polsce – obecnie (stan na 24 stycznia 2022) na trzecim miejscu pod względem występowania wśród imion męskich (zajmuje piąte miejsce wśród imion w ogóle).
Formy zamienne.
W dawnych czasach, jak można przeczytać w księgach metrykalnych z XVII-XVIII w., zwykle stosowano polską formę tego imienia: Jędrzej. Im później w czasie (np już w wieku XIX), tym więcej w księgach chrztów można przeczytać nadanych imion w formie „Andrzej”. Obecnie można spotkać się właściwie tylko ze zdrobniałymi formami: „Jędrek”, „Jędruś”, zwłaszcza w relacjach osób bliskich.
Formy zdrobniałe i potoczne.
Imię to, choć bardzo popularne, nie ma wielu form zdrobniałych, co stanowi odstępstwo od specyfiki języka polskiego. Jedyne naprawdę popularne zdrobnienie tego imienia (oprócz Jędrek i Jędruś) to „Andrzejek”. Czasami można także spotkać się z formami „Endrju”, „Endi” lub „Andy” (z języka angielskiego), „Andriusza”, „Andriuszka”, „Griusza” lub „Gruszeńka” (z języka rosyjskiego, zwłaszcza na wschodzie kraju) bądź też Ondrasz, Ondraszek (z języka słowackiego, szczególnie na południu Polski), ale są one zwykle stosowane w formie żartobliwej i w ograniczonym zakresie.
Forma żeńska.
W języku polskim istnieje, choć jest rzadko spotykana, żeńska forma tego imienia: Andrzeja, Ondrzeja.
Część osób błędnie wywodzi z niego źródłosłów żeńskich imion: Angelina, Angela i Angelika; szczególnie dla spolszczonych form zapisu tych imion: Andżelina, Andżela i Andżelika (a zwłaszcza dla niepoprawnych ortograficznie, ale występujących czasem form zapisu: Andrzelina, Andrzela i Andrzelika). W innych językach forma żeńska ma postać: Andrea (Ameryka Północna, Europa, Australia i Nowa Zelandia). Jednakże we Włoszech Andrea to imię męskie, ekwiwalent imienia Andrzej.
Święto związane z tym imieniem.
Z imieninami obchodzonymi w dniu 30 listopada związane jest święto „Dnia św. Andrzeja”, zwane także „Andrzejkami”.
Odpowiedniki w innych językach.
Imię to jest popularne na całym świecie i ma wiele lokalnych mutacji:

</doc>
<doc id="11160" url="https://pl.wikipedia.org/wiki?curid=11160" title="Lucjan">
Lucjan

Lucjan – imię męskie pochodzenia łacińskiego. Imię to jest polską wersją łacińskiego "Lucianus", co oznacza "należący do Lucjusza, wywodzący się od Lucjusza". Jego oboczną formą jest Łucjan. Patronem imienia jest m.in. św. Lucjan, męczennik z Nikomedii (zm. ok. 250).
Żeńskim odpowiednikiem jest Lucjana.
Lucjan imieniny obchodzi: 7 stycznia, 27 maja, 13 czerwca, 7 lipca, 4 października i 26 października.
Odpowiedniki w innych językach:
Znane osoby noszące imię Lucjan:
Zobacz też:

</doc>
<doc id="11161" url="https://pl.wikipedia.org/wiki?curid=11161" title="Walenty">
Walenty

Walenty, Walentyn – imię męskie pochodzenia łacińskiego, które wywodzi się od przydomka "Valentinus", utworzonego od łac. "valens" – "mocny, silny, zdrowy". Imię to było notowane w Polsce od XIII w. w formie "Valentinus", natomiast w formie Walenty i Walentyn – od XV w. (zapis formy Walentyn jest o niemal 30 lat późniejszy, niż formy Walenty). Imię to było popularne zwłaszcza w XVI w. Święty Walenty jest patronem Limanowej.
Staropolskie zdrobnienia: Wal, Walak, Walczek, Walek, Walesz, Walisz, Walko, Walkosz.
Walenty i Walentyn imieniny obchodzą:
Żeński odpowiednik: Walentyna
Znane osoby noszące imię Walenty:
Zobacz też:

</doc>
<doc id="11162" url="https://pl.wikipedia.org/wiki?curid=11162" title="Rajmund">
Rajmund

Rajmund - imię męskie pochodzenia germańskiego. Oznacza "ten, który jest pod osłoną losu".
Forma żeńska: Rajmunda
Odpowiedniki w innych językach:
Rajmund imieniny obchodzi 7 stycznia, 23 stycznia, 29 maja, 21 czerwca, 31 sierpnia i 5 października.
Znane osoby noszące imię Rajmund:

</doc>
<doc id="11163" url="https://pl.wikipedia.org/wiki?curid=11163" title="Mścisław (imię)">
Mścisław (imię)

Mścisław – staropolskie imię męskie, złożone z dwóch członów: "Mści-" ("mścić"), od psł. "*mьstiti (sę)" - mścić (się), "*mьstь"/"*mьsta", stpl. "msta" - zemsta, pomsta i "-sław" ("sława"). Mogło oznaczać "tego, który zdobywa sławę mszcząc się na swych wrogach".
Mścisław imieniny obchodzi 8 stycznia
Podobne imiona: Mszczujwoj (Mszczuj, Mstuj), Mścibor, Mścigniew, Mściwoj, Mściwuj, Pomścibor.
Znane postacie:
Żeński odpowiednik: Mścisława
Zobacz też:

</doc>
<doc id="11164" url="https://pl.wikipedia.org/wiki?curid=11164" title="Seweryn">
Seweryn

Seweryn – imię męskie pochodzenia łacińskiego. "Severus" oznacza „surowy, srogi, poważny”. Wśród imion nadawanych nowo narodzonym dzieciom, Seweryn w 2017 r. zajmował 106. miejsce w grupie imion męskich.
Seweryn imieniny obchodzi 8 stycznia, 8 czerwca, 2 września, 24 września, 23 października, 1 listopada i 19 listopada, 30 grudnia. W pojawiającą się w wielu kalendarzach datę 8 listopada w rzeczywistości nie przypada wspomnienie żadnego świętego o imieniu Seweryn (daty imienin ustalano według wspomnień świętych), lecz św. Sewera z Cagliari.
Żeński odpowiednik: Seweryna

</doc>
<doc id="11165" url="https://pl.wikipedia.org/wiki?curid=11165" title="Teofil">
Teofil

Teofil — imię pochodzenia greckiego. Oznacza "miły Bogu". Istnieją liczni święci o tym imieniu. Święty Łukasz, autor jednej z Ewangelii oraz Dziejów Apostolskich tym imieniem zwraca się do swojego czytelnika na początku obu napisanych przez siebie ksiąg (Łk:1,3, Dz:1,1)
Teofil imieniny obchodzi 8 stycznia, 30 stycznia, 5 marca, 27 kwietnia, 19 maja, 22 lipca, 8 września, 2 października, 13 października, 3 listopada i 20 grudnia.
Znane osoby noszące imię Teofil:
Postaci fikcyjne:
Żeński odpowiednik: Teofila

</doc>
<doc id="11166" url="https://pl.wikipedia.org/wiki?curid=11166" title="Antoni (imię)">
Antoni (imię)

Antoni – imię męskie pochodzenia łacińskiego. Pochodzi od "Antonii" (Antoniuszów), znaczącego rodu w starożytnym Rzymie. Wśród imion nadawanych nowo narodzonym dzieciom, Antoni w 2017, 2018, 2019, 2020, 2021 r. zajmował 1. miejsce w grupie imion męskich. W całej populacji Polaków Antoni zajmował w 2017 r. 51. miejsce (130 174 nadań).
Antoni imieniny obchodzi 9 stycznia, 12 stycznia, 17 stycznia, 6 lutego, 1 marca, 8 marca, 16 marca, 3 kwietnia, 10 kwietnia, 2 maja, 10 maja, 7 czerwca, 12 czerwca, 13 czerwca, 5 lipca, 10 lipca, 25 lipca, 28 lipca, 3 września, 10 września, 23 września, 30 września, 2 października, 24 października, 31 października, 7 listopada, 1 grudnia, 13 grudnia, 15 grudnia i 28 grudnia.
Żeńska forma: Antonia

</doc>
<doc id="11167" url="https://pl.wikipedia.org/wiki?curid=11167" title="Marcelina">
Marcelina

Marcelina – żeński odpowiednik imienia Marcelin.
Pochodzenie i znaczenie: z łaciny: Marcellus, liczba mnoga Marcelli – plebejski, później patrycjuszowski ród rzymski, jedna z gałęzi rodu Klaudiuszów.
Sławne osoby o tym imieniu:
W Kościele katolickim patronkami tego imienia są:
Marcelina imieniny obchodzi 5 stycznia, 9 stycznia, 31 stycznia, 20 kwietnia, 26 kwietnia, 2 czerwca i 17 lipca.

</doc>
<doc id="11168" url="https://pl.wikipedia.org/wiki?curid=11168" title="Klaster dyskowy">
Klaster dyskowy

Klaster dyskowy () – podstawowa jednostka przechowywania danych w systemie plików, składająca się z jednego lub kilku sektorów nośnika danych. Obszar jednego klastra można wypełnić danymi należącymi tylko do jednego pliku.
Klastrom nadaje się kolejne numery, które system plików używa do określania położenia danego klastra na nośniku danych. Maksymalną liczbę klastrów określa stosowany system plików, a jej iloczyn z wielkością klastra określa maksymalną wielkość partycji.
Klastry wprowadzono, aby zwiększyć pojemność partycji dla danego systemu plików oraz w celu usprawnienia przepływu danych – większe klastry zmniejszają fragmentację i liczbę operacji dyskowych, co w rezultacie powoduje zwiększenie transferu. W niektórych systemach plików narzędzia sztucznie ograniczają maksymalną liczbę klastrów, a co za tym idzie, wielkość partycji. Przykładem może być FAT32, w którym nie jest zalecanie tworzenie partycji większych niż 32 GB, gdyż wydajność tego systemu zaczyna znacznie spadać (według twórcy, czyli Microsoftu).
W najczęściej używanym aktualnie systemie plików NTFS przyjmuje się domyślną wielkość klastra 4 kB, minimalna wynosi 512 bajtów, a maksymalna 64 kB. Jednak w systemie FAT i FAT32 można tworzyć klastry nawet 128 kB i 256 kB. Taka sytuacja ma miejsce np. w przypadku niektórych dysków WD serii Green o pojemności ponad 2 TB.
Podczas formatowania dysku program wykonujący to zadanie określa optymalną wielkość klastra stosownie do wielkości partycji (dla większych partycji większy klaster), tak aby nie przekroczyć maksymalnej liczby klastrów dostępnej w danym systemie plików.
Dyskietka.
Na dyskietkach stosuje się system plików FAT12, który umożliwia zaadresowanie 4096 klastrów (212), a każdy klaster to 1 sektor dysku. Jednakże 10 numerów klastrów jest zarezerwowana jako znaczniki w tablicy alokacji, np. symbol końca pliku, błędny sektor itd. W rzeczywistości w systemie FAT-12 mamy do dyspozycji 4086 klastrów, każdy po 512 bajtów. Ogranicza to pojemność tych dyskietek do ok. 2 MB.

</doc>
<doc id="11169" url="https://pl.wikipedia.org/wiki?curid=11169" title="Capoeira">
Capoeira

Capoeira – brazylijska sztuka walki, której formy są rytmiczne, akrobatyczne i skupiają się na kopnięciach. Ruchy capoeira są bardzo płynne i rytmiczne. Z Brazylii, a więc z języka portugalskiego, pochodzi słownictwo i teksty piosenek.
Wstęp.
Capoeira została stworzona w XVIII i XIX wieku przez niewolników w Brazylii (największe skupiska: Salwador, Rio de Janeiro), dla których stała się sposobem na manifestowanie odrębności kulturowej, ale także zabawą pozwalającą zapomnieć o codziennej niedoli. Wywodzi się z rytualnych tańców plemion afrykańskich, łącząc w sobie ich rytmy, charakterystyczne pozycje (zwłaszcza capoeira angola) zawiera też wiele cech kulturowych charakterystycznych dla Indian południowoamerykańskich. Nowoczesna, zmodernizowana (modernizację tę zapoczątkował Mestre Bimba oraz grupa Senzala) capoeira zawiera wiele elementów realnej walki i samoobrony, akrobatyczne ewolucje, kopnięcia oraz obalenia. Zawiera wiele kopnięć obrotowych w porównaniu do innych sztuk walki.
Capoeira spośród innych sztuk walki wyróżnia się dynamizmem i taneczną płynnością. Niewiele jest statycznych pozycji, dużo natomiast zamaszystych kopnięć i podcięć. Ciosy przeciwnika blokuje się bardzo rzadko, zamiast tego capoeira oferuje wiele uników i przejść.
Roda (krąg).
Z capoeirą nieodłącznie wiąże się rytuał roda (wym. "hoda", z port. "krąg, koło"). Capoeiristas tworzą zamknięty krąg, którego głównym elementem jest orkiestra – bateria. Gracze parami wchodzą do kręgu, by tam prowadzić symulowaną walkę – jogo, która niejednokrotnie przeradza się w realną agresywną walkę (Jogo duro). Pozostali w tym czasie muzyką i śpiewem nadają całości energię – axé.
Podstawowym instrumentem używanym w "rodzie" jest berimbau (wym. birimbau), którego rytm nadaje zarazem rytm grze prowadzonej przez graczy (gra może być spokojna, płynna i opierająca się na zaskoczeniu przeciwnika zamarkowanymi atakami i unikami lub szybka, dynamiczna i oparta na efektownych ewolucjach). Pozostałe instrumenty wchodzące w skład "baterii "to: atabaque, pandeiro, agogo, reco-reco, Pau de Chuva (Deszczowy Kij).
Roda została wpisana na Listę Kulturowego Dziedzictwa UNESCO w 2014 roku.
Ginga.
Najważniejszy ruch w capoeira. To on nadaje tej sztuce charakter tańca. Ginga jest także bazą do wykonywania ataków oraz uników. Istotą tego ruchu jest płynność i dynamika, co utrudnia trafienie przez przeciwnika.
Style.
Najpopularniejszymi stylami capoeiry są:
Batizado.
W capoeira regional i moderna pierwsze Batizado jest to najważniejsze wydarzenie w życiu każdego capoeiristy. Wprowadza go do świata capoeira i do społeczności grupy, w której ćwiczy. Nadaje stopień wtajemniczenia, który określany jest kolorem sznura (cordao/corda) przyznawanego po pojedynku z osobą posiadającą stopień przynajmniej instrutorski. Batizado odbywa się zawsze raz w życiu. Każdy następny wyjazd na Batizado nazywany jest Troca de Corda (czyt. trosa dżi korda; por. zmiana sznura). Nowy stopień nadaje Mestre (por. Mistrz)

</doc>
<doc id="11171" url="https://pl.wikipedia.org/wiki?curid=11171" title="Reggae">
Reggae

Reggae – styl we współczesnej muzyce rozrywkowej, powstały pod koniec lat 60. XX wieku w Kingston na Jamajce.
Stanowi najbardziej charakterystyczny gatunek muzyki jamajskiej. Światowy rozgłos zyskało w latach 70. dzięki twórczości Boba Marleya, choć wbrew powszechnej opinii nie był on jedynym prekursorem gatunku. Ukształtowało się w wyniku stopniowej ewolucji (polegającej m.in. na spowolnieniu tempa) muzyki ska, poprzez przejściowy styl rocksteady. Charakterystyczny dla reggae schemat rytmiczny, łączący wyrazistą linię basu i beat perkusyjny, określa się mianem riddimu. Reggae jest szczególnie popularne w środowisku ruchu Rastafari.
Etymologia.
Istnieje co najmniej kilka hipotez co do pochodzenia nazwy gatunku.
Po raz pierwszy słowo „reggae” odnotował wydany przez Cambridge University Press w roku 1967 "Dictionary of Jamaican English", podając je jako alternatywną formę słowa „rege-rege” oraz definiując jako: 1. "gałgany, szmaty"; 2. "kłótnia, sprzeczka".
Niektórzy jamajscy rastafarianie twierdzą, że słowo pochodzi od nazwy posługującego się jednym z języków bantu plemienia regga, żyjącego rzekomo gdzieś w okolicy jeziora Tanganika.
Według brytyjskiego badacza i historyka gatunku Steve’a Barrowa, termin utworzył producent i wokalista Clancy Eccles od słowa „streggae”, w języku patois używanego na określenie prostytutki.
Z kolei Bob Marley utrzymywał, że słowo wywodzi się z języka hiszpańskiego i oznacza dosłownie „króla muzyki”.
W książeczce dołączonej do kompilacyjnego albumu z chrześcijańskim reggae pt. "To the King", wydanego w roku 2003 przez wytwórnię Lion of Zion Entertainment, przeczytać można, że nazwa gatunku pochodzi od łacińskiego słowa "regis" (dosł. „książę”, ale również forma dopełniacza liczby pojedynczej słowa "rex" – „król”).
Pierwszy utwór, w którym pada określenie gatunku, to wydany w roku 1968 singel grupy Toots and The Maytals pt. „Do the Reggay”:
Historia.
Korzenie muzyki reggae sięgają drugiej połowy XIX wieku, kiedy stopniowo zaczęło się kształtować oryginalne brzmienie jamajskiej muzyki ludowej, określanej mianem mento. Wpływ na jej rozwój miały zarówno afrykańskie, jak i europejskie tradycje muzyczne. Jako że mento grano początkowo wyłącznie na terenach wiejskich, całe instrumentarium wykonane było własnoręcznie z dostępnych pod ręką materiałów (banjo, marimbula, bambusowe saksofony, flety i flażolety, drewniane bębny ręczne i marakasy). W latach 20. i 30. XX wieku, na fali rosnącej w Ameryce Północnej popularności jazzu, na Jamajce pojawiły się pierwsze jazzowe big-bandy; wśród nich wymienić warto przede wszystkim Orkiestry Erica Deansa, Roya Coburne’a i Vala Bennetta. Wielu przyszłych pionierów muzyki jamajskiej rozpoczynało swoje kariery właśnie w tego typu formacjach. Jazz wywarł także wpływ na dalszy rozwój muzyki mento: bambusowe i drewniane instrumenty domowej roboty zostały stopniowo zastąpione przez profesjonalny sprzęt muzyczny.
Tak wyposażone zespoły organizowały się głównie w miastach, stąd też jazzzujący styl ich gry określa się mianem „miejskiej” odmiany muzyki mento. Od końca lat 40. zlała się ona w jeden wspólny nurt z wywodzącym się z wysp Trynidadu i Tobago calypso, osiągając szczyt popularności w latach 50. W roku 1951
drobny przedsiębiorca Stanley Motta otworzył pierwsze na Jamajce studio nagraniowe, Motta’s Recording Studio; w grudniu zarejestrował w nim pierwsze w historii jamajskiego przemysłu muzycznego nagranie – singel popularnego wykonawcy mento, Lorda Fly, przy akompaniamencie Orkiestry Dana Williamsa (strona A: „Medley of Jamaican Mento-Calypsos”, strona B: „Whai, Whai, Whai”). Trzy lata później główny konkurent Motty, Ken Khouri, zamówił z Kalifornii dwie maszyny tłoczące, co pozwoliło mu otworzyć na zapleczu jego sklepu meblowego pierwszą na wyspie wytwórnię płytową pod nazwą Records Limited; w roku 1957 przeniósł przedsięwzięcie do większego lokalu i zmienił jego nazwę na Federal Records.
Okres ten, nazywany „złotą erą” jamajskiego mento-calypso, zakończyło pojawienie się amerykańskiego R&amp;B w wiodącej rozgłośni radiowej RJR. Wśród mieszkańców wyspy zapanowało prawdziwe szaleństwo na punkcie zupełnie dla nich nowego tanecznego gatunku muzyki, zwłaszcza w wykonaniu takich artystów jak Fats Domino, Lloyd Price czy też Louis Jordan. Wkrótce do nowej mody dostosowali się również miejscowi muzycy, którzy stworzyli wówczas jedyną w swoim rodzaju mieszankę jazzu, R&amp;B i mento-calypso, znaną jako ska. Jej żywiołowe tempo idealnie wpasowywało się w klimat miejskich dyskotek, zaś zespoły ska zaczęły być rozchwytywane przez właścicieli luksusowych hoteli, klubów i restauracji. Większości przedstawicieli klasy średniej, a tym bardziej mieszkańców slumsów stolicy i terenów wiejskich, nie było jednak stać na tego typu rozrywkę. Chcąc wykorzystać ten potencjał, kilkoro przedsiębiorczych DJ-ów i producentów zaczęło organizować obwoźne dyskoteki, przewożąc ogromne zestawy nagłośnieniowe furgonetkami; zapoczątkowali oni w ten sposób kulturowy fenomen Jamajki – imprezy sound systemowe. Konkurencja pomiędzy poszczególnymi ekipami była tak ostra, że niejednokrotnie rozwiązywały one swoje spory za pomocą pistoletów i noży.
Prym wśród właścicieli sound systemów wiedli dwaj producenci: Clement „Sir Coxsone” Dodd (Downbeat Sound System) oraz Arthur „Duke” Reid (Trojan Sound System). Gdy w sierpniu 1962 roku Jamajka uzyskała niepodległość, ska znajdowało się u szczytu popularności. Sir Coxsone część zysków ze sprzedaży płyt i funkcjonowania sound systemu przeznaczył na wyposażenie i otwarcie własnego studia nagraniowego, Studia One, które wkrótce stało się centralnym punktem na muzycznej mapie Kingston. W poszukiwaniu kariery zaczęły ściągać do niego tłumy utalentowanych wokalistów, liczących na zarejestrowanie swoich utworów przy akompaniamencie wynajmowanych przez Dodda najlepszych muzyków sesyjnych na wyspie. Wśród nielicznych szczęśliwców, którym udało się zdobyć angaż u Sir Coxsone’a, znalazła się nieznana nikomu wówczas grupa wokalna The Wailers, z 18-letnim Bobem Marleyem na czele.
Późną wiosną 1964 roku, dziewięcioro spośród grających dla Studia One instrumentalistów połączyło swoje siły, tworząc najsłynniejszą supergrupę ska wszech czasów – The Skatalites. Formacja ta niemal natychmiast zdobyła ogromną popularność, wyznaczając aktualne do dziś standardy ska, po czym rozpadła się po zaledwie 14 miesiącach istnienia. Spójność zespołu, i tak już nadwątloną przez ambicjonalne konflikty pomiędzy muzykami, ostatecznie rozbiło aresztowanie puzonisty i kompozytora Dona Drummonda, który w noc sylwestrową 1964/65 zadźgał nożem swoją narzeczoną. W międzyczasie inny, mniej kontrowersyjny zespół ska, Byron Lee &amp; The Dragonaires, wsparty przez czołowych wokalistów (m.in. Prince Buster, Eric „Monty” Morris, Jimmy Cliff), reprezentował Jamajkę na Wystawie Światowej Expo '64 w Nowym Jorku. Ponadto, cover piosenki pt. „My Boy Lollipop” w wykonaniu 17-letniej wokalistki Millie Small osiągnął drugie miejsce zarówno na brytyjskiej liście przebojów UK Singles Chart, jak i w amerykańskim notowaniu Billboard Hot 100, stając się pierwszym jamajskim hitem o zasięgu międzynarodowym.
Pomimo tych sukcesów, panująca od czasu sensacyjnej zbrodni Drummonda atmosfera nieufności wobec wykonawców ska, w połączeniu z niepokojami społecznymi wywołanymi polityczno-ekonomicznym kryzysem, stały się zapowiedzią kolejnych zmian na muzycznej scenie Jamajki. Najczęściej przytaczana wersja wydarzeń głosi, iż wyjątkowo gorące lato roku 1966 zmusiło muzyków do grania w nieco wolniejszym tempie; z kolei gitarzysta Lynn Taitt utrzymywał w wywiadach, że to on jako pierwszy spowolnił wykonanie skanku, uznawszy tempo ska za zbyt szybkie do utworu Hopetona Lewisa pt. „Take It Easy”. Oprócz spokojniejszego tempa, w muzyce rocksteady (swoją nazwę zawdzięcza ona przebojowi Altona Ellisa pt. „Rock Steady”) na dalszy plan zeszły instrumenty dęte, ustępując miejsca bardziej rozbudowanym liniom basowym. Natomiast mniej więcej latem 1968 roku nastąpiło kolejne spowolnienie tempa, gitarzyści zaczęli zwracać się ku bardziej rockowemu brzmieniu, zaś fortepian ustąpił miejsca elektrycznym organom Hammonda, dając w ten sposób początek wczesnemu reggae – early reggae (szczególnej popularności wśród brytyjskich skinów zawdzięcza ono swoją drugą nazwę, „skinhead reggae”). Dość charakterystyczne dla tego okresu było nagrywanie coverów amerykańskich przebojów soulowych, zwłaszcza spod znaku wytwórni Motown Records i Atlantic Records. Wśród najważniejszych grup ery rocksteady/early reggae wymienić warto The Gaylads, The Paragons, The Pioneers, The Upsetters oraz The Maytals.
Przełom lat 60. i 70., wraz z rosnącym znaczeniem społeczności rastafariańskiej na wyspie, przyniósł całkowicie nowe zjawisko: falę młodych wykonawców, chcących poprzez muzykę głosić uduchowiony przekaz oraz idee ruchu Rastafari. Wokalistom takim jak Burning Spear, Ijahman Levi, Winston Holness czy też Yabby You udało się stopniowo przełamać opór ze strony producentów, początkowo przeciwnych wydawaniu trudniejszego w odbiorze materiału zamiast beztroskich, tanecznych hitów. W roku 1969 singel Desmonda Dekkera pt. „Israelites” jako pierwszy jamajski utwór osiągnął pierwsze miejsce na brytyjskiej liście przebojów. Z kolei za pośrednictwem charyzmatycznego bębniarza rasta Counta Ossiego przeniknęło do muzyki reggae brzmienie afrykańskich bębnów Nyabinghi, pierwotnie akompaniujących śpiewom religijnym w czasie rastafariańskich zgromadzeń modlitewnych (zob. chanty Nyabinghi). Ten nowy nurt w muzyce jamajskiej, określany mianem roots reggae, znalazł się u szczytu popularności w drugiej połowie lat 70.; „korzenne” utwory miała wówczas w swoim repertuarze niemal cała czołówka zespołów reggae zarówno na Jamajce (m.in. Bob Marley &amp; The Wailers, Black Uhuru, Culture, Inner Circle, Israel Vibration, The Abyssinians, The Congos, The Mighty Diamonds, Third World, Twinkle Brothers), jak i w Wielkiej Brytanii (Aswad, Misty in Roots, Steel Pulse). Równocześnie, dzięki eksperymentom dźwiękowym przy stole mikserskim, prowadzonym przez King Tubby’ego i Lee „Scratcha” Perry’ego nad instrumentalnymi wersjami utworów, narodziła się technika dub, stając się wkrótce odrębnym gatunkiem muzyki elektronicznej.
Światowy rozgłos reggae zawdzięcza przede wszystkim twórczości Boba Marleya, który wraz ze swoim zespołem The Wailers wydał w latach 70. serię entuzjastycznie przyjętych albumów studyjnych, jak również odbył kilka wielkich tras koncertowych, odwiedzając niemal wszystkie kontynenty. W roku 1974 cover utworu Wailersów pt. „I Shot the Sheriff” w wykonaniu Erica Claptona trafił na szczyt brytyjskiej i amerykańskiej listy przebojów, ostatecznie wprowadzając reggae do mainstreamu światowej muzyki. Z kolei ich płyta "Exodus" z roku 1977 została na koniec stulecia uznana przez amerykański tygodnik „Time” za najlepszy album muzyczny XX wieku. Natomiast wydana przez Island Records kompilacja największych przebojów formacji pt. "Legend" pozostaje do dziś najlepiej sprzedającą się płytą reggae wszech czasów.
Po śmierci Marleya w maju 1981 roku z powodu rozsianej choroby nowotworowej (czerniak złośliwy) roots reggae nieco straciło na popularności, ustępując miejsca nowoczesnemu dancehallowi, opartemu na agresywnych nawijkach DJ-skich. O ile we wczesnych nagraniach dancehallowych powszechne było wykorzystywanie odświeżonych akustycznych rytmów ze Studia One Sir Coxsone’a, tak z biegiem czasu górę wzięła trwająca do dziś moda na riddimy elektroniczne. Przyjmuje się, że erę „digital dancehall” (zob. ragga) zapoczątkował w roku 1985 King Jammy, komponując przy pomocy syntezatora Casio MT-40 pierwszy w pełni elektroniczny riddim pt. "Sleng Teng". W tym samym roku ustanowiona została nagroda Grammy w kategorii najlepszy album reggae; pierwsza statuetka trafia w ręce grupy Black Uhuru za płytę "Anthem". Obecnie, największą popularnością cieszą się wykonawcy łączący reggae i dancehall z muzyką pop, R&amp;B lub też hip-hop, a więc m.in. Sean Paul, Shaggy, Matisyahu oraz Gentleman (zob. reggae fusion).
"Ewolucja muzyki jamajskiej na osi czasu"
Charakterystyka.
Ze względu na symetrię rytmiczną, muzyka reggae grana jest przeważnie w parzystym metrum 4/4. Podobnie jak ska i rocksteady, style z których bezpośrednio się wywodzi, łączy w sobie elementy tradycyjnej jamajskiej muzyki folkowej mento, trynidadzko-tobagijskiego calypso oraz amerykańskiego jazzu i R&amp;B. Spokojne tempo, miarowy i pulsujący rytm oraz wysunięta na pierwszy plan wyrazista linia basu nadają utworom reggae chilloutowy, nieco hipnotyczny charakter.
Gitara.
Typowy dla reggae sposób gry na gitarze określany jest jako skank. Wywodzi się on z muzyki ska, gdzie nadawane jest mu bardzo szybkie tempo. Stopniowe spowolnienie owego tempa stało się kluczowym elementem płynnego przejścia od ska, przez rocksteady, do reggae w drugiej połowie lat 60. Wykonanie skanku sprowadza się do wygrywania powtarzających się par akordów na „dwa” i „cztery”, czyli oba słabsze beaty w takcie (tzw. off-beaty). Poszczególne dźwięki są krótkie, urywane, tłumione (zob. staccato). Skank może być także wykonywany na fortepianie, jak również na obu tych instrumentach jednocześnie.
Najczęściej wykorzystywane przez gitarzystów reggae modele gitary elektrycznej to Fender Stratocaster, Fender Telecaster oraz Gibson Les Paul (ostatni z wymienionych używany był przez Boba Marleya).
Bas.
Jednym z najbardziej charakterystycznych elementów brzmienia reggae jest wyrazista, pulsująca linia basu, tworząca wraz z beatem perkusyjnym podstawę riddimu. Może się ona składać zarówno z prostych, dwu- lub czterotaktowych riffów, jak również tworzyć bardziej skomplikowane, wywodzące się z jazzu pochody basowe (walking bass, dosł. „wędrujący bas”). Wiele zależy też od indywidualnego podejścia basisty – może on np. nadać linii basu bardziej rockową formę.
Najczęściej wykorzystywane przez basistów reggae modele elektrycznej gitary basowej to Fender Jazz Bass, Fender Precision Bass (oba o pożądanym, najbardziej zbliżonym do kontrabasu brzmieniu), jak również MusicMan StingRay oraz serie XS i XT marki Steinberger.
Perkusja.
Używany jest zazwyczaj standardowy zestaw perkusyjny, z werblem nastrojonym na stosunkowo wysokie dźwięki; możliwe jest również dołączenie w tym celu do zestawu dodatkowego werbla. Oprócz tego, ważną rolę odgrywają różnego rodzaju bębny (bongosy, djembe, kongi, nyabinghi itp.), dając wyraz afrykańskim korzeniom gatunku. Często usłyszeć można także inne drobne perkusjonalia, takie jak klawesy, marakasy czy też krowie dzwonki.
Wyróżnić można trzy podstawowe style perkusyjne, których szczyt popularności przypada na różne okresy. Pierwszy z nich, tzw. one drop style, cechuje się akcentem kładzionym tylko i wyłącznie na trzeci beat taktu, podczas gdy beat pierwszy pozostaje opuszczony lub grany jest zamkniętym hi-hatem, co tworzy wrażenie spadającej kropli. Początki stylu sięgają wczesnego rocksteady – po raz pierwszy zagrał w ten sposób Hugh Malcolm w utworze Hopetona Lewisa pt. „Take It Easy” z roku 1966 (według innej często przytaczanej teorii prekursorem stylu był Winston Grennan). Natomiast do jego rozpowszechnienia przyczynił się przede wszystkim perkusista The Wailers, Carlton „Carly” Barrett.
W drugiej połowie lat 70. one drop zaczął być stopniowo wypierany przez innowacyjny rockers style, zainicjowany przez Sly’a Dunbara na płycie "Right Time" tria wokalnego The Mighty Diamonds. Akcent na „trzy” pozostaje bez zmian, istotną różnicę stanowi natomiast dodatkowe akcentowanie beatu numer jeden, zwykle poprzez uderzenie w bęben basowy. Mniej więcej tym samym okresie powstał steppers style, inspirowany amerykańskim disco (któremu to zawdzięcza swoją pierwotną nazwę: „four-on-the-floor”), charakteryzujący się miarowymi uderzeniami w bęben basowy przez wszystkie cztery beaty taktu. Choć bywał on niekiedy wykorzystywany w utworach roots reggae, rozpowszechnił się przede wszystkim w nowoczesnej muzyce dancehallowej.
Instrumenty klawiszowe.
Rola fortepianu ogranicza się przede wszystkim do dublowania skanku gitarowego, rzadziej służy on wygrywaniu dodatkowych riffów czy melodii. Dużo większe znaczenie przypisać należy organom Hammonda – spotykany wyłącznie w reggae styl gry na nich określany jest jako bubble. Opiera się on na wygrywaniu akordów ósemkowych przez wszystkie cztery beaty taktu oraz w przerwach pomiędzy nimi, dodając w ten sposób rytmowi subtelnej dynamiki. Stał się on jednym z kluczowych nowatorskich elementów wyodrębniających wczesne reggae z muzyki rocksteady. Ponadto, na początku lat 70. Augustus Pablo jako jeden z pierwszych na świecie użył w profesjonalnych nagraniach melodyki, uważanej wówczas wyłącznie za instrument zabawkowy.
Począwszy od lat 80. tradycyjne instrumenty klawiszowe zostały stopniowo wyparte przez keyboardy i syntezatory, jednak technika gry pozostała praktycznie niezmieniona.
Instrumenty dęte.
W skład typowej dla reggae sekcji dętej wchodzą saksofon, puzon oraz trąbka; sporadycznie pojawia się flet lub klarnet. Instrumenty dęte odpowiadają zazwyczaj za wstęp do utworu, jak również służą wykonywaniu tzw. kontrmelodii (z ang. "counter-melody") i dłuższych partii solowych. W większości klasycznych nagrań reggae sekcję dętą tworzyli w różnych kombinacjach muzycy sesyjni.
Wokal i teksty.
Utwory reggae śpiewane są przez artystów jamajskich najczęściej w języku patois oraz jamajskim dialekcie języka angielskiego. Choć większość zespołów przyjmuje schemat oparty na głównym wokaliście wspieranym przez chórki, dużą popularnością cieszy się również formuła tria wokalnego. Spośród wielu wypracowanych przez lata stylów wokalnych na szczególną uwagę zasługują m.in. waterhouse style, zainicjowany przez Michaela Rose’a i rozwinięty w latach późniejszych przez Juniora Reida i Yamiego Bolo, oraz wywodzący się z popisów DJ-skich melorecytacyjny toasting, będący prekursorem rapu.
Tematyka tekstów reggae jest bardzo różnorodna i w dużej mierze zależy od wykonywanego podgatunku tej muzyki. Przykładowo, utwory early reggae poruszały zwykle kwestie podobne jak ska i rocksteady, czyli opowiadające o rozrywkowym stylu życia ówczesnych rudeboys. Z kolei piosenki w stylu lovers rock opowiadają, jak sama nazwa wskazuje, przede wszystkim o relacjach damsko-męskich. Na zupełnie przeciwnym biegunie znajdują się teksty „korzennego” roots reggae, przepełnione duchowym rastafariańskim przesłaniem lub po prostu traktujące o trudnych warunkach życia w slumsach i szeroko pojętej niesprawiedliwości społecznej; często poruszanym wątkiem jest także legalizacja marihuany.
Osobną kwestię stanowią teksty utworów najpopularniejszej dziś na Jamajce nowoczesnej muzyki dancehallowej. Powszechna jest w nich obecność podtekstów erotycznych (slackness) oraz pochwała, przekraczającego granice prawa, stylu bycia jamajskich gangsta (gun lyrics). Ponadto, niemal każdy wykonawca dancehallowy posiada w swoim repertuarze utwory otwarcie potępiające homoseksualizm, nierzadko wprost nawołujące do „palenia gejów”. Mimo że niektórzy z nich tłumaczą, że śpiewając w ten sposób mają na myśli wyłącznie „duchowe oczyszczenie”, grupa najpopularniejszych muzyków dancehallowych znajduje się w ciągłym ogniu krytyki ze strony środowisk i organizacji gejowskich. W roku 2004 jedna z bardziej istotnych tego typu organizacji, brytyjska OutRage!, zainicjowała wymierzoną przeciwko nim kampanię pod nazwą Stop Murder Music. Trwa ona do dziś, od czasu do czasu osiągając zamierzony cel w postaci odwoływania koncertów krytykowanych artystów w Europie i USA.
Festiwale reggae.
Pierwszy festiwal poświęcony wyłącznie muzyce reggae, Reggae Sunsplash, odbył się w czerwcu 1978 roku w Montego Bay na północnym wybrzeżu Jamajki; impreza trwała ponad tydzień. Mimo iż następne edycje festiwalu były już nieco krótsze, przez kilkanaście kolejnych lat pozostawał on największym tego typu wydarzeniem na świecie. Gdy jednak w roku 1992 organizatorzy Sunsplashu zdecydowali się przenieść go na przeciwległy kraniec wyspy do Portmore, na jego miejscu pojawił się w Montego Bay Reggae Sumfest, z biegiem czasu zastępując Sunsplash na pozycji największego festiwalu reggae na świecie.
Innym równie ogromnym, choć nieco mniej popularnym festiwalem muzyki jamajskiej, jest ośmiodniowy coroczny Barbados Reggae Festival w Bridgetown, odbywający się pod hasłem „The Best Reggae Show in the World”.
W Polsce organizowany jest od 2001 roku w połowie sierpnia Ostróda Reggae Festival, trwający zwykle cztery dni. Popularnym festiwalem muzyki reggae jest także odbywający się od 1999 roku pod koniec sierpnia Regałowisko Bielawa Reggae Festiwal. Ponadto corocznie w listopadzie odbywa się we wrocławskiej Hali Stulecia największy w Europie halowy festiwal reggae/dancehall – One Love Sound Fest.

</doc>
<doc id="11177" url="https://pl.wikipedia.org/wiki?curid=11177" title="Mac OS">
Mac OS

Mac OS – system operacyjny komputerów Macintosh. Od momentu wydania Mac OS X (obecnie znanego jako macOS) starsze wersje są określane jako Mac OS Classic.
Historia.
Pierwsza wersja systemu weszła do użytku publicznego w 1984 wraz z modelem Macintosh – reklamowana przy pomocy klipu nawiązującego do powieści George’a Orwella. Upowszechnione przez nią takie standardy graficznego interfejsu jak okna, rozwijalne menu, kursor myszy, kosz na niepotrzebne pliki stały się od tej pory podstawą współczesnych systemów operacyjnych.
Zachęcona sukcesem Apple, w tym samym kierunku zaczęła podążać firma Microsoft, jednocześnie Apple starał się opatentować wygląd i wrażenia swojego systemu. Doprowadziło to do długotrwałego procesu o własność intelektualną.
Mac OS działał w systemach opartych początkowo na procesorach Motoroli z linii 680x0, a następnie linii PowerPC opracowanej wspólnie przez Apple, Motorolę i IBM. Próbne testy wykazały, że działał on szybciej niż na ówczesnych układach wykorzystywanych w komputerach Apple. Kierownictwo firmy nigdy nie zdecydowało się jednak na kontynuowanie tych doświadczeń w obawie o utratę zapotrzebowania na własną platformę sprzętową.
Mimo że interfejs Mac OS był bardzo intuicyjny i wygodny, sam system cierpiał na wiele poważnych bolączek, jak np. brak wielozadaniowości z wywłaszczeniem czy w pełni bezpiecznej pamięci. Apple przez wiele lat starało się rozwiązać te kłopoty na bazie kodu Mac OS. Starania te nie przyniosły zadowalającego rezultatu. Nigdy nie zostały ukończone projekty "Copland" oraz "Rhapsody", która była próbą połączenia uniksowego jądra z macintoshowym interfejsem użytkownika.
Po powrocie do Apple jednego z założycieli firmy Steve’a Jobsa i wchłonięciu jego firmy NeXT rozpoczęto prace nad nowym systemem. Prowadzono je w oparciu o doświadczenia z "Rhapsody" oraz NextStep, rewolucyjnego systemu operacyjnego stworzonego w ramach NeXT. W międzyczasie doskonalono Mac OS, aby nie utracić pozycji rynkowej. Jego ostatnia wersja była oznaczona numerem 9.2.2.
W 2001 roku wprowadzono macOS, wówczas pod nazwą Mac OS X – tj. Mac OS numer 10 stworzony w oparciu o całkiem nowe rozwiązania systemowe. Zasadniczym zmianom uległ także interfejs użytkownika.

</doc>
<doc id="11178" url="https://pl.wikipedia.org/wiki?curid=11178" title="Moment">
Moment



</doc>
<doc id="11183" url="https://pl.wikipedia.org/wiki?curid=11183" title="Powiat wąbrzeski">
Powiat wąbrzeski

Powiat wąbrzeski – powiat w Polsce (województwo kujawsko-pomorskie) na obszarze Pojezierza chełmińsko-dobrzyńskiego, w dorzeczu Wisły i jej prawego dopływu Drwęcy, w centrum historycznej ziemi chełmińskiej.
Utworzony w 1999 roku w ramach reformy administracyjnej. Jego siedzibą jest miasto Wąbrzeźno.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwały 34 194 osoby. Natomiast według danych z 30 czerwca 2020 roku powiat zamieszkiwało 34 115 osób.
Transport drogowy.
Drogi przebiegające przez teren powiatu:
Sąsiednie powiaty.
Powiat grudziądzki, powiat chełmiński, powiat toruński, powiat golubsko-dobrzyński, powiat brodnicki.

</doc>
<doc id="11184" url="https://pl.wikipedia.org/wiki?curid=11184" title="Unik">
Unik

Unik – w sportach i sztukach walki zejście z linii ataku, uchylenie się przed atakiem lub też taka zmiana dystansu, która czyni atak przeciwnika nieskutecznym.
Unik jest podstawowym elementem takich sztuk i sportów walki jak kendo, aikido, boks, capoeira.

</doc>
<doc id="11185" url="https://pl.wikipedia.org/wiki?curid=11185" title="Dźwignia (sztuki walki)">
Dźwignia (sztuki walki)



</doc>
<doc id="11186" url="https://pl.wikipedia.org/wiki?curid=11186" title="Judo">
Judo

 – sztuka walki stworzona w Japonii jako sport przez Jigorō Kanō (1860–1938) z "jūjutsu". Judo zostało docenione jako metoda ćwiczeń fizycznych, treningu moralnego i samoobrony.
Początki judo.
Judo, którego twórcą jest Jigorō Kanō, wywodzi się od sztuki samoobrony o nazwie "jū-jutsu", która ukształtowała się w okresie Edo (1603–1868). Umiejętność ta była wykorzystywana m.in. przy dokonywaniu aresztowań. Z kolei "jū-jutsu" wywodzi się od "sechie-zumo", zapasów organizowanych w czasie przyjęć dworskich w okresach: Nara (710–794) i Heian (794–1185).
Chiński znak 柔 czytany tu po sinojapońsku "jū", a po chińsku "róu" pochodzi z fragmentu starożytnego, chińskiego traktatu wojskowego 黄石公三略, Huáng Shígōng Sān Lüè (ang. "Three Strategies of Huang Shigong", lit. "Three Strategies of the Duke of Yellow Rock"), który stwierdza: "Miękkość dobrze kontroluje twardość".
Jigorō Kanō urodził się w zamożnej rodzinie w wiosce Mikage (ob. dzielnica Kobe). Jego dziadek prowadził własną wytwórnię sake. Jednak jego ojciec – Jirōsaku Kanō (ur. jako Jirōsaku Mareshiba) – ze względu na to, że nie był najstarszym synem, nie przejął rodzinnego interesu. Zamiast tego został kapłanem shintō i jednocześnie urzędnikiem, przez co miał wystarczające możliwości, aby umieścić swojego syna na Uniwersytecie Tokijskim w 1877 roku.
Kanō, jako młodzieniec, nie był silny ani duży (w wieku 20 lat ważył nie więcej niż 45 kg), przez co często mu dokuczano. Za namową przyjaciela rodziny, Banseia Nakai (b. członka gwardii sioguna), zaczął trenować jū-jutsu. Jednak napotkał trudności ze znalezieniem odpowiedniego nauczyciela. Po znalezieniu odpowiedniej dla siebie szkoły – Tenjin Shin'yō-ryū – Jigorō rozpoczął systematyczny trening i w wieku 21 lat zdobył tytuł shihana (mistrza). Stał się asystentem instruktora, który jednak niedługo potem zachorował i zmarł. Kanō znalazł inną szkołę – Kito-ryū, w której większy nacisk kładziono na rzuty i "randori", niż na układy formalne kata.
W międzyczasie Kanō zaczął opracowywać własne techniki i udoskonalać te już mu znane, co prowadziło do stopniowego przekształcania "jū-jutsu" w "jūdō". Opracował m.in. takie techniki, jak: "kata-guruma" czy "uki-goshi". W wieku 22 lat zaczął prowadzić własną szkołę walki w świątyni buddyjskiej Eishō-ji, która mieściła się w Higashi-Ueno, w tokijskiej dzielnicy Taitō-ku. Dwa lata później szkoła została przeniesiona w inne miejsce i nazwana Kōdōkan. Stała się pierwszą i zarazem największą szkołą judo na świecie.
Spośród pierwszych uczniów mistrza najbardziej znani są: 
Drugim dojo w Japonii stał się dom Yajirō Shinagawy, oddany do dyspozycji Kanō w trakcie jego nieobecności w Japonii. Dojo to posiadało 40 mat do treningu. Jednak do 1889 r. liczba adeptów judo nie przekraczała nadal 100. W trakcie treningów Jigorō zasłynął jako bardzo wymagający trener. Preferował on techniki tachi-waza (stojąc) od ne-waza (parter) aczkolwiek jego uczniowie i asystenci trenowali również bardzo intensywnie ne-waza aby być w stanie pokonać rywali z ju-jitsu.
Jigorō od 1885 roku (mając 25 lat) sprawował funkcję dyrektora elitarnej szkoły Gakushūin, kładąc podstawy nowoczesnej edukacji w Japonii. W 1892 roku wyjechał do Chin ustalając z tamtejszym rządem umowę umożliwiającą naukę chińskim studentom w Japonii. Równolegle, aż do roku 1894 osobiście zarządzał sprawami szkoły judo, kiedy to założył Radę Kodokanu.
W 1891 roku Jigorō ożenił się z Sumako, najstarszą córką Seisei (Shin'ichirō) Takezoe – ambasadora Japonii w Korei. Mieli dziewięcioro dzieci – sześć córek i trzech synów, w tym Risei, który stał się głową Kōodōokanu i Japońskiej Federacji Judo.
We wrześniu 1889 roku Jigorō Kanō wyjechał na wielkie tournée po Europie w celu propagowania judo. W 1909 roku Kano stał się aktywnym członkiem Międzynarodowego Komitetu Olimpijskiego, a w 1912 roku pojechał jako gość na olimpiadę w Sztokholmie – pierwszą, w której uczestniczyła Japonia. Brał też udział w każdej następnej, aż do olimpiady w Berlinie w 1936 roku.
Przed wybuchem I wojny światowej szkoły judo zostały założone w Stanach Zjednoczonych, Wielkiej Brytanii, Francji, Kanadzie, Indiach, a także w Rosji, Chinach i Korei. W 1911 roku Rosjanin Oshichenikow odwiedził Kōdōkan i spędził tam 6 miesięcy, trenując i uzyskując stopień ni-dan. Do Rosji wrócił w 1917 roku i zaczął uczyć judo rosyjskie wojsko oraz tajną policję. Stał się również współzałożycielem rosyjskiego sportu – sambo – którego techniki opierają się w dużej mierze na judo. Ze względu na to, iż do Kōdōkanu uczęszczało wielu cudzoziemców – głównie żeglarzy i zamorskich kupców – dużo książek i artykułów napisano w różnych językach.
W 1935 roku Kanō dostał nagrodę dziennika Asahi Shimbun za wybitny wkład w rozwój sztuki, nauki i sportu. W 1938 roku wyjechał na spotkanie Międzynarodowego Komitetu Olimpijskiego w Kairze i udało mu się wypromować Tokio jako miejsce na olimpiadę w 1940 roku. W jej trakcie pierwszy raz miało zostać zaprezentowane judo, ale jeszcze nie jako sport olimpijski. W drodze powrotnej z tego spotkania, 4 maja 1938 r., Kanō umarł na zapalenie płuc na pokładzie statku Hikawa Maru. Miał 78 lat.
Do 1952 roku judo trenowało ponad 6 mln ludzi w ponad 30 krajach na całym świecie.
W 1964 roku judo stało się dyscypliną olimpijską dla mężczyzn, a pod naciskiem amerykańskich kobiet, od 1988 także dla nich. Sport ten stał się jednym z najpopularniejszych sportów walki na świecie.
Stopnie.
W judo są stopnie uczniowskie – kyū i mistrzowskie – dan. Wcześniej nie istniały stopnie kyū w żadnej sztuce walki. System ten szybko rozpowszechnił się i został przejęty np. w karate.
Tradycyjnie judoką ("jūdōka") nazywano osobę posiadającą stopień 4 kyū lub wyższy. Pozostałe osoby nazywano "kenkyū-sei". Obecnie jednak tytułem judoki nazywa się każdego, kto trenuje ten sport. Analogicznie nazwa sensei była przypisana osobom o stopniu mistrzowskim 4 dan lub wyżej.
Stopniom kyū odpowiadają poszczególne kolory pasa:
Stopniom dan odpowiada czarny pas. Jednak od 6 dan można nosić pas biało-czerwony, a od 9 czerwony.
Awans na wyższy stopień odbywa się po zdanym egzaminie. Najpierw zdaje się na biały pas, a następnie na kolejne. Egzamin sprawdza, czy judoka opanował techniki wymagane na stopień. Przy egzaminach na stopnie powyżej 3 kyū pod uwagę mogą być brane również wyniki sportowe. Stopnie od 7 dana mają charakter honorowy. Stopnie 7 i 8 dan są przyznawane przez kontynentalne federacje (np. Europejska Federacja Judo – EJF) na wniosek krajowych związków, natomiast stopnie 9 i 10 przyznaje Międzynarodowa Federacja Judo (IJF) na wniosek federacji kontynentalnych. Na przykład do tej pory zaszczytu przyznania 10 dan dostąpiło tylko trzech Europejczyków: Charles Palmer, Anton Geesink i George Kerr.
Strój.
Judoka ("jūdōka" – osoba praktykująca judo) nosi strój zwany "jūdōgi". Składa się on ze spodni ("zubon"'), twardej góry stroju ("uwagi") i pasa ("obi"). Wcześniej nie było takiego stroju w żadnej sztuce walki. Strój ten znany oryginalnie jako keikogi (jap. "ubranie do ćwiczeń") został opracowany w Kōdōkanie, a następnie przejęty przez inne szkoły sztuk walki. Judoga może być biała lub niebieska, dla rozróżnienia zawodników. Pierwszy wyczytany do walki zawodnik wchodzi na tatami z prawej strony sędziego ubrany na biało. W Japonii nadal walczy się tradycyjnie, co oznacza, że obaj zawodnicy posiadają biały strój, a jeden z nich przewiązuje się czerwoną opaską, co nawiązuje do kolorów flagi Japonii.
Judogi jest zrobione z bawełny. Jest gruba i bardzo wytrzymała, aby duże siły działające na nią w trakcie rzutów i duszeń nie rozerwały jej. Nie ogranicza ona przy tym w żaden sposób ruchów. Ogólnie można stroje do judo podzielić na dwie kategorie: pojedynczo i podwójnie tkane. Pojedynczo tkane (ang. single-weave) są lżejsze i cieńsze, a ich gramatura zawiera się w zakresie 300–550 g/m². Są one mniej wytrzymałe, lecz mniej grzeją. Stroje podwójnie tkane mają gramaturę w zakresie 650–1050 g/m². Mają one tę cechę, że trudniej za nie chwycić, co jest oczywistą zaletą na zawodach. Wymiary stroju są ściśle sprecyzowane, np. nogawka nie może kończyć się wyżej niż 5 cm nad kostką. Za niespełnienie tych wymogów zawodnika może czekać dyskwalifikacja z całych zawodów.
Techniki.
Techniki judo podzielić można na trzy zasadnicze grupy: rzuty ("nage-waza"), chwyty ("katame-waza") oraz uderzenia ("atemi-waza"). Z tym, że w judo sportowym nauczane są tylko dwie pierwsze grupy.
Rzuty dzielimy ze względu na to, która część ciała jest odpowiedzialna za rzut:
Katame-waza dzieli się na:
Atemi-waza dzieli się na dwie grupy:
Przy każdych technikach istnieją kontrataki, a przy rzutach kombinacje z nimi.
W judo dźwignie zakłada się tylko i wyłącznie na staw łokciowy.
Duszenia w judo są bardzo skuteczne i mogą doprowadzić do utraty przytomności podczas walki. Techniki tego rodzaju odcinają dopływ powietrza do płuc lub dopływ krwi do mózgu poprzez nacisk na tętnicę szyjną. Duszenia można wykonywać rękoma lub kołnierzem przeciwnika. Dopuszcza się również duszenia nogami, ale z pewnymi ograniczeniami, ponieważ nogi są wielokrotnie silniejsze od rąk.
Duszenia i dźwignie mogą być zakładane tak samo w pozycji stojącej, jak i w parterze, aczkolwiek dużo bezpieczniej jest stosować je w parterze.
Techniki należące do kanonu nauczania judo aczkolwiek zabronione w judo sportowym to: "kani-basami", "daki-age", "kawazu-gake", "dō-jime" oraz "ashi-garami".
Trening.
Trening judo opiera się na trenowaniu padów, rzutów, dźwigni i duszeń oraz na randori (sparingu). Walki treningowe, prowadzone w parterze (ne-waza) albo stójce (tachi-waza), nazywają się randori. Walki na zawodach nazywa się shiai. Trening judo charakteryzuje się, zresztą jak większość japońskich sztuk walki, ceremonialnością. Trening zaczyna i kończy ceremonialny ukłon zwany "rei". W ramach treningu trenuje się również układy kata – są to z góry zaaranżowane ataki i odpowiedzi na nie. Służą one do demonstrowania technik, dopracowania ruchów, a także do zachowania pewnych technik których już się nie stosuje w walkach sportowych.
Walki odbywają się na tatami (matach) w sali nazywanej dojo. Maty są miękkie, aby złagodzić upadek ćwiczącego i nie narazić go na poważniejsze uszkodzenia ciała.
Trening judo rozwija siłę oraz wyrabia formę i zmysł równowagi. Uczy strategii walki oraz walki w bezpośrednim kontakcie ze stawiającym opór przeciwnikiem.
Zasady judo.
Walki odbywają się w kategoriach wagowych, różnych dla mężczyzn i dla kobiet. Walka trwa 4 minuty (w przypadku młodzików – 3 minuty) i odbywa się na macie o wymiarach od 8x8 do 10x10 metrów. Zwycięża ten zawodnik, który rzuci przeciwnika na plecy, utrzyma go leżącego na macie przez 20 sekund lub założy dźwignię bądź duszenie w sposób, który doprowadzi przeciwnika do poddania się (w każdym przypadku uzyskując "ippon" i kończąc walkę przed upływem regulaminowego czasu).
Możliwe jest uzyskanie tzw. "małych punktów", które nie prowadzą do zakończenia walki przed czasem, lecz po jego upływie wskazują na zwycięzcę. Są to:
Przy czym każdy z punktów ma wyższą wagę niż dowolna liczba zdobytych punktów o mniejszej wartości (np. zawodnik, który w walce zdobył jedno "waza-ari", wygrywa z zawodnikiem, który zdobył jakąkolwiek liczbę punktów "yūkō"). W przypadku braku "małych punktów" za akcję lub przy remisie punktów, walkę wygrywa zawodnik ukarany mniejszą liczbą kar "shidō", Natomiast w przypadku, gdy obaj zawodnicy otrzymają taką samą punktację, odbywa się walka o tzw. "złoty punkt". Zawodnicy walczą, aż któryś z nich jako pierwszy wykona punktowaną akcję albo przeciwnik zostanie ukarany karą "shidō".
Zawodnicy otrzymują kary, które wymierzane są za m.in. unikanie walki, czyli pasywność (brak próby wykonania akcji przez 30 sekund), jednostronny uchwyt, blokowanie uchwytu, zrywanie uchwytu dwiema rękami, celowe wyjście za matę, pozorowane ataki itp.
W trakcie walki zabrania się:
W przypadku trzymania przeciwnika (osaekomi-waza) otrzymuje się punkty za czas trwania trzymania:
Kary dla zawodników (shidō):
Do końca roku 2012 drugie shidō i kolejne shidō przynosiły punkty przeciwnikowi karanego zawodnika.
W przypadku gdy po upływie czasu żaden zawodnik nie uzyskał jednoznacznej przewagi w punktach za akcje bądź w karach przeciwnika, odbywa się walka o "złoty punkt", czyli golden score bez limitu czasu, tj. aż do uzyskania przewagi w punktach bądź w karach przeciwnika.
Sędzia może przerwać walkę, dając komendę "matte" (stop, czekaj). Kończy ją natomiast komendą "sore made" (koniec, czas się skończył). Zawodnik może się poddać, klepiąc w matę bądź w dobrze widoczną swoją część ciała lub przeciwnika, a także krzycząc słowo "maitta" (zostałem pokonany, poddaję się). Poddanie może być zasygnalizowane również "odklepaniem" nogą, kiedy ręce związane są przez uchwyt przeciwnika.
Pewne grupy technik są zabronione poniżej pewnego wieku:
Etykieta judo wymaga:
Od 2009 roku decyzją Komitetu Wykonawczego Międzynarodowej Federacji Judo (IJF) z późniejszymi zmianami wprowadzonymi w roku 2012 przepisy uległy następującym zmianom:
Wyciąg z wymagań odnośnie do stroju:
Seniorskie kategorie wagowe:
Filozofia judo.
Filozofia judo stworzona przez prof. dr Kano opiera się głównie na kilku zasadach:

</doc>
<doc id="11187" url="https://pl.wikipedia.org/wiki?curid=11187" title="Tamiza">
Tamiza

Tamiza (ang. "Thames", wym. ; łac. "Tamesis", "Tamesa") – rzeka w południowej Anglii. Ma 346 km długości i jest drugą po Severn najdłuższą rzeką Wielkiej Brytanii.
Obszar źródłowy we wzgórzach Cotswolds na wysokości ok. 110 m. Omija łukiem wzgórza Chiltern i przepływa tworząc zakola przez Basen Londyński. Uchodzi do Morza Północnego tworząc estuarium, które rozpoczyna się już w Londynie (London Bridge), kilkadziesiąt kilometrów od morza.
Do lat 60., na skutek ogromnych zanieczyszczeń rzeka była całkowicie pozbawiona biocenozy. Dzięki akcji ratunkowej, po latach w Tamizie znów pojawiło się życie (w latach 90. w rzece żyło ok. 100 gatunków ryb).
Tamiza za pomocą kanałów jest połączona z innymi rzekami w Anglii i Walii, przez co stanowi najważniejszą drogę wodną Wielkiej Brytanii.

</doc>
<doc id="11188" url="https://pl.wikipedia.org/wiki?curid=11188" title="Rzeki w Polsce">
Rzeki w Polsce

Rzeki w Polsce 
Rzeki płynące przez teren Polski należą w zlewiska trzech mórz:
Występuje asymetryczność dopływów Wisły i Odry. Ich lewe dorzecza są krótsze i mniej obfite w wodę w stosunku do dopływów prawych – Wisła – 27:73, Odra – 30:70. Jest to związane z nachyleniem powierzchni w kierunku północno-zachodnim oraz z rozwojem rzeźby terenu w trzeciorzędzie i czwartorzędzie.
Ujście Wisły i Odry ma charakter deltowy, delta Odry ma charakter delty wstecznej.
Gęstość sieci rzecznej w Polsce jest dość znaczna, lecz nieregularna. O znacznej gęstości w Karpatach i Sudetach (duże opady na słabo przepuszczalne podłoże o urozmaiconej rzeźbie), czterokrotnie rzadsza na wyżynach (znaczne przechodzenie wody w podłoże oraz głęboko zalegające wody gruntowe). Na terenach nizinnych gęsta sieć rzek występuje w okolicach o słabo przepuszczalnym podłożu.
Zasilanie rzek w Polsce jest śnieżno-deszczowe, z rzadszym zasileniem z dopływających wód podziemnych.
Występują dwa wysokie stany wód: na wiosnę, luty-kwiecień – w okresie zanikania pokrywy śnieżnej oraz latem, czerwiec-lipiec – podczas intensywnych opadów w górach. Stany wód najniższe mają miejsce wczesną jesienią. Na wybrzeżu Bałtyku wysokie stany wód spowodowane są spiętrzaniem wód morskich przez sztormy.
Rzeki w Polsce zimą zamarzają. Na zachodzie Polski na około miesiąc, w centrum i na wschodzie na około 3 miesiące. Występuje zjawisko późniejszego zanikania pokrywy lodowej na północy niż na południu, co sprzyja powstawaniu powodzi zatorowych.
Występuje zmienność stanu wód w rzekach. Najmniejsza amplituda wahań stanów wody mają rzeki pojezierzy, a największe większe rzeki górskie, np. Dunajec 9–10 m.
Niektóre z większych rzek Polski wymienione w porządku hydrograficznym w kolejności od ujścia do źródeł. Litery P lub L oznaczają dopływ prawy lub lewy.

</doc>
<doc id="11190" url="https://pl.wikipedia.org/wiki?curid=11190" title="Badenia-Wirtembergia">
Badenia-Wirtembergia

Badenia-Wirtembergia (niem. "Baden-Württemberg") – kraj związkowy w południowej części Niemiec.
Geografia.
Leży wzdłuż zachodniej granicy Niziny Górnoreńskiej, która ograniczona jest na wschodzie masywem górskim Schwarzwaldu, a na północnym wschodzie górami Odenwald. Większa część Badenii-Wirtembergii należy do dorzecza Renu (główny dopływ – Neckar), płynącego na granicy z Francją, pozostała do dorzecza Dunaju. Na granicy szwajcarskiej leży Jezioro Bodeńskie.
Historia.
W starożytności sięgały tu granice Cesarstwa Rzymskiego. We wczesnym średniowieczu obszar był częścią państwa frankijskiego, a od 800 Imperium Karolińskiego. Od 915 głównym organizmem politycznym obszaru było Księstwo Szwabii, od 962 w granicach Świętego Cesarstwa Rzymskiego. Około 1083 ze Szwabii wyodrębniło się Hrabstwo Wirtembergii, a w 1112 Marchia Badeńska. Po 1190 Badenia się rozczłonkowała na mniejsze kraje, natomiast Wirtembergia w 1495 uzyskała status . Od 1576 pomiędzy Badenią i Wirtembergią istniały państwa Hohenzollern-Sigmaringen i Hohenzollern-Hechingen. Północno-zachodnia część dzisiejszego kraju związkowego przynależała do Palatynatu Reńskiego, który z kolei od 1777 przynależał do Bawarii, a fragmenty Bryzgowii i Szwabii znajdowały się pod władzą austriackich Habsburgów. W XVII w. część Bryzgowii wraz z Fryburgiem Bryzgowijskim przynależała do Francji. W 1771 Badenia ponownie została scalona w jedno państwo. W 1803 Badenia i Wirtembergia zostały przekształcone w elektoraty, a w 1806 Badenia została wielkim księstwem, a Wirtembergia królestwem. W tym okresie do Badenii włączono wschodnie ziemie Palatynatu Reńskiego oraz Bryzgowię, a austriackie posiadłości w Szwabii przypadły Wirtembergii. W 1803 dotychczasowe wolne miasto Wimpfen włączono do Landgrafostwa Hesji-Darmstadt. W 1850 państwa Hohenzollern-Sigmaringen i Hohenzollern-Hechingen zostały anektowane przez Prusy. W 1871 cały obszar znalazł się granicach Niemiec.
Kraj związkowy Badenia-Wirtembergia powstał 25 kwietnia 1952 przez połączenie trzech krajów związkowych: Badenii, Wirtembergii-Badenii i Wirtembergii-Hohenzollern. Graniczy z następującymi krajami związkowymi: Nadrenią-Palatynatem, Hesją, Bawarią oraz ze Szwajcarią i Francją.
Podział administracyjny.
Badenia-Wirtembergia dzieli się na 35 powiatów oraz dziewięć miast na prawach powiatu, które łącznie tworzą cztery okręgi regencyjne (rejencje), jako jednostki administracji terenowej. Badenia-Wirtembergia jest też podzielona na dwanaście regionów, odpowiedzialnych między innymi za planowanie przestrzenne i organizację systemu ubezpieczeń. Jeden region składa się z kilku powiatów.
Okręgi regencyjne ("Regierungsbezirke"): Fryburg, Karlsruhe, Stuttgart i Tybinga
Regiony ("Regionen"): Bodensee-Oberschwaben, Donau-Iller, Heilbronn-Franken, Hochrhein-Bodensee, Mittlerer Oberrhein, Neckar-Alb, Nordschwarzwald, Ostwürttemberg, Rhein-Neckar, Schwarzwald-Baar-Heuberg, Stuttgart, Südlicher Oberrhein
Powiaty ziemskie ("Landkreise"): Alb-Donau (UL), Biberach (BC), Böblingen (BB), Breisgau-Hochschwarzwald (FR), Calw (CW), Emmendingen (EM), Enz (PF), Esslingen (ES), Freudenstadt (FDS), Göppingen (GP), Heidenheim (HDH), Heilbronn (HN), Hohenlohe (KÜN), Bodensee (FN), Karlsruhe (KA), Konstancja (KN), Lörrach (LÖ), Ludwigsburg (LB), Main-Tauber (TBB), Neckar-Odenwald (MOS), Ortenau (OG), Ostalb (AA), Rastatt (RA), Ravensburg (RV), Rems-Murr (WN), Reutlingen (RT), Rhein-Neckar (HD), Rottweil (RW), Schwäbisch Hall (SHA), Schwarzwald-Baar (VS), Sigmaringen (SIG), Tübingen (TÜ), Tuttlingen (TUT), Waldshut (WT), Zollernalb (BL)
Miasta na prawach powiatu ("Stadtkreise"): Baden-Baden (BAD), Fryburg Bryzgowijski (FR), Heidelberg (HD), Heilbronn(HN), Karlsruhe (KA), Mannheim (MA), Pforzheim (PF), Stuttgart (S), Ulm (UL)
Polityka.
"Premierzy Badenii-Wirtembergii (od 1952):"
Gospodarka.
Na dzień 30 września 2011 roku w landzie zarejestrowanych było 132 629 przedsiębiorstw. Zatrudnianych w nich było około 729 000 osób. Obrót wyniósł 80 miliardów euro.
W regionie występuje przemysł samochodowy (główny ośrodek przemysłu samochodowego w Niemczech – Daimler AG, Porsche, Bosch), maszynowy, elektrotechniczny i elektroniczny, optyczny, precyzyjny (zwłaszcza zegarmistrzowski), ponadto włókienniczy, odzieżowy i chemiczny. Niewielkie znaczenia ma górnictwo (sól kamienna). Uprawia się tutaj zboża, buraki cukrowe, tytoń, chmiel, ziemniaki, warzywa oraz winorośle.
Turystyka.
Badenia-Wirtembergia jest atrakcyjna pod względem turystycznym i charakteryzuje ją rozwinięty ruch turystyczny, zwłaszcza w Schwarzwaldzie i nad Jeziorem Bodeńskim. Spośród uzdrowisk najbardziej znane jest Baden-Baden. Atrakcję stanowią zabytkowe miasta uniwersyteckie Heidelberg i Tybinga, katedry we Fryburgu Bryzgowijskim i Ulm, zabytki i muzea w Stuttgarcie, Karlsruhe i Konstancji, zamki, pałace i klasztory nad Renem, Neckarem i Dunajem oraz barokowe kościoły i klasztory w Górnej Szwabii.

</doc>
<doc id="11192" url="https://pl.wikipedia.org/wiki?curid=11192" title="Dobrosław (imię)">
Dobrosław (imię)

Dobrosław, Dobroslav (cyrylica: Доброслав), Dobrosav () – starosłowiańskie imię męskie złożone z członów "Dobro-" (dobry) i "-sław" (sława), oznaczające „tego, który cieszy się dobrą sławą”. Najstarszy znany zapis tego imienia pochodzi z 1230 roku. Dobrosław występuje także w licznych innych językach słowiańskich, tj. w języku czeskim, bułgarskim, serbskim, chorwackim, słoweńskim i ruskim. Istniały także odpowiedniki znaczeniowe tego imienia w sanskrycie, np. imię jednostopniowe "Su-śravas-" (miej/masz dobrą sławę) lub dwustopniowe, jak "Pra" + "su-śruta" „bądź/jest bardzo dobrze sławny”); człon "su-" oznacza dobrze, dobry.
Dobrosław imieniny obchodzi 10 stycznia oraz 24 listopada.
Żeński odpowiednik: Dobrosława.
Podobne imiona staropolskie: Dobrobąd, Dobrociech, Dobrogost, Dobromir, Dobromił, Dobromysł, Dobromysław, Dobrosiodł, Dobrowit, Dobrowoj, Dobrutro oraz Dobrzegniew.
Znane osoby noszące imię Dobrosław:

</doc>
<doc id="11193" url="https://pl.wikipedia.org/wiki?curid=11193" title="Jan">
Jan

Jan ( od hebr. rdzenia יחנ – łaska) – imię męskie pochodzenia biblijnego. Po hebrajsku יוחנן ("Jochanan") oznacza „Jahwe jest łaskaw”. Według Ewangelii imię to nosił prorok Jan Chrzciciel oraz apostoł Jan Ewangelista. Zostało ono przejęte najpierw do greki, a potem do łaciny. Rozpowszechniło się we wszystkich krajach chrześcijańskich.
W polskich dokumentach zapisywano najpierw to imię w postaci "Ioannes", "Iohannes" (1012-18), później także "Jan" (1161), "Jon" (1302), "Johan" (1320), "Jen" (1366), "Johans" (1385) oraz "Joan" (forma kresowa, 1432). Największą popularność zyskała forma Jan, od czasów średniowiecza będąca jednym z najczęściej nadawanych imion. W 2022 r. imię Jan nosiło 493 283 osób w Polsce (6. miejsce wśród imion męskich pod względem popularności; jedynie dwa imiona żeńskie – Anna i Maria – były liczniej nadawane).
Przekształcenia i zdrobnienia: Han, Hanek, Haniek, Hanisz, Hanus, Iwan, Iwasz, Jach, Jachu, Janczy, Janiec, Janicek, Janik, Janisław, Jano, Janek, Janko, Janosik, Jasiek, Jaszko, Jaś, Jaśko, Jasio, Janusz, Jasz.
Żeńskim odpowiednikiem jest Joanna, i – późniejszym – Janina.
Imieniny.
Jan imieniny obchodzi 10 stycznia, 12 stycznia, 15 stycznia, 17 stycznia, 19 stycznia, 23 stycznia, 31 stycznia, 2 lutego, 4 lutego, 8 lutego, 20 lutego, 24 lutego, 3 marca, 5 marca, 8 marca, 11 marca, 19 marca, 24 marca, 27 marca, 30 marca, 3 kwietnia, 7 kwietnia, 13 kwietnia, 27 kwietnia, 6 maja, 7 maja, 10 maja, 12 maja, 13 maja, 15 maja, 18 maja, 19 maja, 21 maja, 22 maja, 23 maja, 24 maja, 27 maja, 30 maja, 3 czerwca, 11 czerwca, 12 czerwca, 16 czerwca, 20 czerwca, 22 czerwca, 24 czerwca, 26 czerwca, 27 czerwca, 30 czerwca, 8 lipca, 11 lipca, 21 lipca, 23 lipca, 31 lipca, 4 sierpnia, 8 sierpnia, 9 sierpnia, 13 sierpnia, 18 sierpnia, 19 sierpnia, 20 sierpnia, 29 sierpnia, 30 sierpnia, 31 sierpnia, 2 września, 3 września, 9 września, 11 września, 13 września, 14 września, 16 września, 20 września, 23 września, 27 września, 28 września, 1 października, 9 października, 10 października, 19 października, 23 października, 24 października, 1 listopada, 8 listopada, 11 listopada, 12 listopada, 13 listopada, 17 listopada, 24 listopada, 26 listopada, 1 grudnia, 4 grudnia, 5 grudnia, 9 grudnia, 14 grudnia, 15 grudnia, 17 grudnia i 27 grudnia.
Odpowiedniki w innych językach.
Imię to ma również kilka tradycyjnych zestawień z drugimi imionami:
W języku włoskim imię to występujące jako pierwsze jest często łączone z drugim imieniem, np. Giovanni Lorenzo = Gianlorenzo (Jan Wawrzyniec), Giovanni Carlo = Giancarlo (Jan Karol).

</doc>
<doc id="11194" url="https://pl.wikipedia.org/wiki?curid=11194" title="Imiona celtyckie">
Imiona celtyckie

Imiona celtyckie – imiona wywodzące się z kręgu kultury celtyckiej, z języków celtyckich.
Przykłady imion celtyckich.
Imiona żeńskie.
Irlandia.
Aithne (Aine), Aoife, Bairre, Bevin, Bedelia, Blair (Blaire), Blaithin, Breena, Brenda, Brenna, Brit, Cahan, Caireann (Cairenn), Caitriona (Cait, Caitrin, Triona, Caitlin), Carrie (Carry), Dairine, Dallas, Damhnait, Deirdre, Derry, Devin, Duana (Dubhain), Echna, Edwina, Eileen (Ellen), Eilis, Eithne, Elatha, Ena, Erin, Ernine, Etain, Fanny, Feenat, Finnsech, Grainne, Gwendolyn (Gwen),
Hilde, Ida, Isleen, Julianne, Kacey (Vasey), Kassidy, Kathleen, (Kate, Kathie, Katharine), Keara (Ceara), Keelin, Keira (Kerry, Keriann), Kelly, Keva (Kevina), Kiara, Kiley (Kylie), Kinnat, Laoise,
Lasair, Lavena, Liadan, Maille (Molly), Maire; Mael Muire, Moira, Mairin, Maureen, Moira, Maura), Mavelle, Meara,
Mell (Mella), Melvina, Meriel, Morgan, Muireann, Muirin, Muirne, Murphey, Myrna, Nan (Nainsi), Nevina, Niamh (Nia, Nya), Noel, Nora (Norah, Honora), Orghlaith, Orla (Orlaith), Ornice, Ornora, Paili, Pegeen, Philomena, Renny, Rowena, Ryann, Saoirse, Saraid, Scathach, Sean (Shawn, Sine, Sheena, Shana, Shunta, Shawnda, Shona, Shay), Seani, Seara, Shanley, Shannon, Sile, Sinead, Siobhan, Siofra, Slaine, Sorcha, Suzanna, Tara, Tiernan, Treasa, Trevina, Tullia, Ula, Ursula, Vanessa, Vevina, Vivienne, Whiltierna (Faoiltiarna), Yvon (Yvonne, Yvone, Yvonn).
Kornwalia.
Ailla, Arranz, Bryluen, Columba, Conwenna, Derowen, Derwa, Elestren, Elowen, Esyld, Gwenifer, Jenifer, Jennifer, Jenna, Jana, Jowanet, Karyna, Kelyn, Kensa, Kerenza, Kerra, Melwyn, Melyonen, Melyor, Meliora, Morvoren, Morwenna, Morwennol, Nessa, Rozen, Rozenwyn, Sevi, Talwyn, Teca, Tressa, Ygerna, Zethar
Szkocja.
Aggie, Aignéis, Una, Aggie, Nesta, Nessa, Nessie, Ailean, Alana, Aila, Aileen, Aili, Allie, Alison, Alice, Akira, Aline, Allina, Andra, Andreana, Andrina, Annis, Artis, Audrey, Beathas, Blair, Blaire, Bonnie, Bonny, Bradana, Brae, Brenda, Bridget, Cadha, Cairistiona, Cameron, Catriona, Ceit, Ceidth, Ceiteag, Katie, Claire, Coleen, Colina, Cullodena, Dallas, Daracha, Davina, Davonna, Dava, Deirdre, Diorbhail, Ealasaid,
Eara, Earie, Edana, Effie, Eilidh, Eiric, Eirica, Erica, Ericka, Erika, Erskina, Fearchara, Fenella, Fia, Fiona, Floraidh, Gail, Gara, Gaira, Gavina, Gillian, Jillian, Glen, Grizel, Grisel, Grizzel, Gunna, Heather, Innes, Irvette, Iseabail, Isabel, Isobelle, Isabel, Isabelle, Bel, Bell, Bella, Belle, Ib, Ibbie, Isa, Tibbie, Jennifer, Jinny, Keita, Keiti, Kelsi, Kenna, Kyla, Lair, Lara, Laria, Laurie, Leslie, Lilas, Maili, Mairi, Moire, Mairead, Maisie, Malmuira, Malvina, Marion, Mae, May, Maureen, Moira, Muira, Muire, Murron, Muirrean, Muireann, Nairne, Nairna, Nathaira, Nessa, Nighean, Oighrig, Payton, Rhona, Robena, Robina, Rowena, Seasaidh, Sheila, Sile, Sileas, Sima, Siofra, Siubhan, Siusaidh, Sorcha, Struana, Tira, Torra, Vanora, Wynda.
Imiona męskie.
Irlandia.
Aed, Ahen, Aidan, Ailin, Alan, Albion, Alpin, Amargein, Anrai, Ardal, Art, Artur, Bairre (Barry), Banning, Beniamin, Benen, Bevan, Blair, Blathmac, Bowie, Bram (Bran, Brendan), Breanainn, Brian, Cahan, Carney, Carrick, Cass, Cathal, Cedric, Chad, Clancy, Cluny, Colin, Conall, Conan, Conchobhar (Conor,Connor), Conn, Conroy, Culley, Daire, Daniel, Daray, Darby, Darren, Derry, Devin, Dolan (Dolyn), Donnan, Donovan, Dow, Ea, Eadoin, Edan, Eoin, Erc, Erin, Evan, Fergal, Ferris, Finn, Finbar, Gaeth, Gordon, Guaire, Guy, Hagan, Ibor, Innis, Ionhar, Irving, Keary, Kearney, Keene, Kevin, Kiernan, Labraid, Labhraidh, Labhrás, Labras, Laurence, Laisrean, Larkin, Lawler, Lennan, Liam, Logan, Lorcan, Lunn, Lynch, Linch, Mac Dara, Macrea, Mael Iosu, Maghnus, Mahon, Máirtín, Martin, Maitias, Mathias. Matthias, Maithias, Mannix, Mathghamhain, Meallan, Melvin, Malvin, Melvyn, Melwynn, Merril, Meryl, Merritt, Monahan, Morgan, Morven, Morvin, Murchadh, Murrough, Murphey, Murchach, Murray, Murry, Naomhan, Nevan, Neal, Neil, Nevin, Niece, Nolan, Oisin, Ossian, Oscar, Owain, Owen, Eoin, Ewen, Owney, Paddy, Padraig, Patraic, Peadar, Peter, Peadair, Piaras, Phelan, Piran, Proinnsias, Quigley, Quinlan, Quinn, Raegan, Rafer, Raghnall, Reginald, Reynald, Reynold, Randal, Randall, Réamonn, Renny, Raighne, Revelin, Rian, Ryan, Ryanne, Rhyan, Riddock, Riocárd, Riordan, Roarke, Rodhlann, Rowland, Rogan, Ruadhagan, Rowe, Rowen, Rowyn, Rowin, Rowan, Roibeárd, Robert, Roibart, Roibhilín (fonet. Rovelin) Roibin, Roibeard, Ravelin, Ravelyn, Revelin, Ronat, Rooney, Ruanaidh, Rhodan, Rory, Ruarc, Scanlon (fonet. Skanlun), Scully, Séafra (fonet. Szifra), Seán, Seanán, Shannon, Senan, Sinon, Searbhreathach, Sedric, Seoirse, Seosamh, Shanahan, Shea, Sheehan, Siodhacha, Sheridan, Sierra, Sioda, Skelly, Sleibhin, Sloan, Somhairle, Sumerled, Summerled, Sommerly, Strahan, Sullivan, Sweeney, Tadhg, Teagan, Teague, Teagan, Tiernan, Tigernan, Torin, Tormey, Torrance, Treasach, Troy, Uaine, Owen, Owein, Oney, Owney, Hewney, Úistean, Vaughn, Wynne, Winn, Wynn.
Kornwalia.
Arranz, Arthur, Arthyen, Bideven, Blyth, Branwalather, Cadan, Cador, Carantoc, Carrow, Colan, Collen, Conan, Cuilliok, Daveth, Elowen, Gerens, Glastenen, Glewas, Glewyas, Golvan, Gorlas, Gorlois, Gorneves, Hicca, Jacca, Jago, Jory, Jowan, Kitto, Madron, Madern, Margh, Masek, Mawgan, Meryn, Myghal, Nadelek, Nicca, Padern, Pasco, Pascow, Pawly, Peder, Sithny, Trevedic, Wella, Withell, Wyllow, Zethar
Szkocja.
Abhainn, Acair, Achaius, Adair, Edgar, Adhamh, Aidan, Adie, Aeneas, Ahearn, Aherin, Hearn, Abeart, Ailean, Ailein, Aillig, Ail, Aindrea, Anndra, Ainsley, Alasdair, Alec, Aluinn, Amhuinn, Angus, Anndra, Aodh, Hugh, Artair, Artut, Balfour, Balloch, Balmoral, Banner, Bean, Birk, Blackburn, Blane, Bothan, Boyd, Braden, Braigh, Bret, Brian, Briant, Brion, Bryan, Bryant, Brodie, Busby, Bryce, Buchanan, Camden, Camdin, Camdan, Carey, Carney, Carr, Cathal, Ceard, Ceardach, Chalmers, Clamer, Charles, Chattan, Chait, Clach, Colin, Conan, Connor, Conon, Connell, Craig, Crannog, Cullen, Dabhaidh, Dallas, Darach, Deargh, Derek, Dirk, Derrick, Diarmad, Doire, Dhoire, Donnchadh, Dorrell, Douglas, Drummond, Duer, Duff, Dubh, Dunham, Dunlop, Eanruig, Ear, Edan, Eideard, Eilig, Eoghann, Eosaph, Erskine, Ervin, Evan, Ewan, Feandan, Fearghas, Firth, Frang, Gabhran, Gair, Gavin, Gawain, Gawen, Gaven, Gilchrist, Gilleabart, Gillis, Gleann, Goraidh, Gow, Gowan, Viking, Harailt, Hearn, Ahearn, Hugh, Iain, Ian, Innes, Iomhair, Ivar, Iver, Ivor, Keddy, Keir, Keith, Kendrew, Kentigern, Kincaid, Kinnon, Kirk, Laird, Leith, Leathan, Lennox, Leod, Logan, Lundy, Luthias, Lyall, Maolmuire, Mártainn, Mata, Morgan, Morven, Muir, Murdoch, Muirfinn, Murry, Nairn, Nathair, Naughton, Niall, Neil, Oidhche, Ossian, Peadair, Perth, Paol, Pony, Raghnall, Raibeart, Ranald, Rob Roy, Rob Ruadh, Ronan, Rory, Roslin, Roy, Ryan, Scott, Scrymgeour, Simon, Somairhle, Struan, Sutherland,
Tearlach, Todd, Tomas, Tormod, Tremaine, Tyree, Uilleam, Wallace, Wyndham

</doc>
<doc id="11195" url="https://pl.wikipedia.org/wiki?curid=11195" title="Paweł">
Paweł

Paweł – imię męskie pochodzenia łacińskiego ("Paulus"), należące do niedużej grupy najstarszych imion rzymskich (imion właściwych, "praenomen", por. Marek, Tyberiusz, Tytus). Już w epoce klasycznej zaczął on także występować w funkcji przydomka ("cognomen"). "Paulus" oznacza „mały”, „drobny”. Imię to należało i należy do najpopularniejszych w całym świecie chrześcijańskim, nosiło je około sześćdziesięciu świętych. Wśród imion nadawanych nowo narodzonym dzieciom, Paweł w 2018 r. zajmował 41. miejsce w grupie imion męskich. W całej populacji Polaków Paweł zajmował w 2022 r. 5. miejsce (509 349 nadań).
W dawnych dokumentach polskich imię Paweł było notowane co najmniej od XII wieku, w formach m.in.: "Paulus" (łac., 1155), Paweł (1204), "Pawil" (1372), "Pawoł" (1387), "Pawał" (1392), a także z licznymi – świadczącymi o ówczesnej popularności imienia – spieszczeniami, np. "Pawlik" (ok. 1212), "Paszek" (1237), "Paszko" (1278), "Paszo" (1295), "Pawliczko" (1385), "Pach" (1391), "Pasz" (1404), "Pachnik" (1411), "Pawełek" (1498).
Imię to należało na przestrzeni wieków do najpopularniejszych imion w Polsce. Świadczy o tym, obok odnotowanych wyżej zdrobnień, m.in. fakt pochodzenia od imienia Paweł wielu nazwisk i nazw miejscowych. Nazwiska pochodzące od tego imienia to m.in.: "Pach", "Pachota", "Pachowicz", "Pachura", "Pasiut", "Pasiutek", "Paszek", "Paszkiewicz", "Paszkowicz", "Pawelec", "Paweł", "Pawełczyk", "Pawełek", "Pawełkiewicz", "Pawełko", "Pawlak", "Pawlas", "Pawlica", "Pawliczak", "Pawliczek", "Pawliczuk", "Pawlik", "Pawlikiewicz", "Pawlisiak", "Pawlisz", "Pawliszak", "Pawluk", "Pawlukiewicz", "Pawlus", "Pawliszkiewicz", "Pawliśkiewicz", "Pawłowicz" i in.
Przykładami nazw miejscowych są: Paszków, Paszkówka, Pawelce, Pawełki, Pawlice, Pawlichy, Pawliczka, Pawlik, Pawliki, Pawlikowice, Pawlin, Pawlinowo, Pawluki, Pawlusie, Pawłosiów, Pawłowszczyzna, Pawłowa, Pawłowice, Pawłowicze, Pawłowiczki, Pawłowięta, Pawłowo, Pawłów, Pawłówek, Pawłówka, Pawłówko, Pawły.
Żeńskim odpowiednikiem jest Paula.
Paweł imieniny obchodzi 10 stycznia, 15 stycznia, 19 stycznia, 25 stycznia, 1 lutego, 6 lutego, 8 lutego, 2 marca, 7 marca, 22 marca, 16 kwietnia, 28 kwietnia, 15 maja, 1 czerwca, 7 czerwca, 26 czerwca, 28 czerwca, 29 czerwca, 20 lipca, 25 lipca, 30 lipca, 20 września, 3 października, 19 października, 8 listopada, 16 listopada i 19 listopada.
Z tym imieniem związane są przysłowia polskie:

</doc>
<doc id="11196" url="https://pl.wikipedia.org/wiki?curid=11196" title="Feliks">
Feliks

Feliks ( – łaskawy, szczęśliwy) – imię męskie pochodzenia łacińskiego. Żeńskie odpowiedniki: Feliksa, Felicja.
W innych językach przyjęte na ogół w formie Feliks lub Felix. Dawniej popularne było także jego polskie tłumaczenie – Szczęsny.
Imieniny obchodzi 11 stycznia, 14 stycznia, 30 stycznia, 21 lutego, 1 marca, 18 marca, 23 marca, 26 marca, 16 kwietnia, 21 kwietnia, 23 kwietnia, 10 maja, 18 maja, 30 maja, 31 maja, 11 czerwca, 14 czerwca, 12 lipca, 17 lipca, 27 lipca, 29 lipca, 28 sierpnia, 30 sierpnia, 1 września, 10 września, 11 września, 22 września, 24 października, 6 listopada, 20 listopada, 28 listopada, 4 grudnia i 5 grudnia.

</doc>
<doc id="11197" url="https://pl.wikipedia.org/wiki?curid=11197" title="Hilary">
Hilary

Hilary (łac. "laris", z gr. "larós" – wesoły, pogodny, radosny) – imię męskie pochodzenia łacińsko-greckiego. Od tego imienia powstała staropolska forma skrócona (zdrobniała, spieszczona) Larysz, utworzona za pomocą popularnej w imiennictwie polskim, a także ruskim techniki ucinania nagłosu.
Hilary imieniny obchodzi: 11 stycznia, 13 stycznia, 16 stycznia, 13 lutego, 28 lutego, 16 marca, 9 kwietnia, 5 maja, 21 października i 25 października.
Żeński odpowiednik: Hilaria
Znane osoby święte o imieniu Hilary:
Znane osoby o imieniu Hilary:
Zobacz też: 

</doc>
<doc id="11198" url="https://pl.wikipedia.org/wiki?curid=11198" title="Honorata">
Honorata

Honorata – żeński odpowiednik imienia Honorat.
Honorata imieniny obchodzi 11 stycznia, 16 stycznia, 22 lutego, 22 grudnia.
Zdrobnienia od tego imienia to: Hona, Honia, Honka, Honcia, Honoratka, Honorcia, Nora, Norka, Horka, Horcia
Znane osoby, noszące imię Honorata:
Postacie fikcyjne:

</doc>
<doc id="11199" url="https://pl.wikipedia.org/wiki?curid=11199" title="Matylda (imię)">
Matylda (imię)

Matylda – imię żeńskie pochodzenia germańskiego. Wywodzi się z języka staro-wysoko-niemieckiego – słów "macht" (pol. potęga, władza) oraz "hiltia" (pol. walka). Tłumaczy się jako „ta, która jest silna, odważna w walce”. 
Jedną z form tego imienia jest "Mechtylda". Wariant skrócony, używany w Niemczech i potocznie m.in. na Górnym Śląsku, to "Tilda""." Blisko spokrewnione z Matyldą jest mające taką samą genezę imię Hilda.
W średniowieczu Matylda była imieniem często nadawanym w niemieckich rodach arystokratycznych, książęcych i królewskich.
Matylda imieniny obchodzi 11 stycznia, 19 stycznia, 14 marca i 19 listopada.
Imieniem Matyldy została nazwana planetoida Matylda.

</doc>
<doc id="11200" url="https://pl.wikipedia.org/wiki?curid=11200" title="Odon (imię)">
Odon (imię)



</doc>
<doc id="11201" url="https://pl.wikipedia.org/wiki?curid=11201" title="Arkadiusz (imię)">
Arkadiusz (imię)

Arkadiusz – imię męskie pochodzenia greckiego. Wywodzi się od słowa Αρκαδικóς (Arkadikós) oznaczającego „pochodzący z Arkadii”.
Forma oboczna: Arkady
Odpowiednik żeński: Arkadia.
Odpowiedniki w innych językach:
Arkadiusz imieniny obchodzi 12 stycznia, 26 stycznia, 4 marca, 5 października, 13 listopada.

</doc>
<doc id="11202" url="https://pl.wikipedia.org/wiki?curid=11202" title="Benedykt">
Benedykt

Benedykt – imię męskie pochodzenia łacińskiego. Wywodzi się od słowa "benedictus", oznaczającego „tego, o którym się dobrze mówi”; „tego, któremu się dobrze życzy”. Znanym imiennikiem był Benedykt z Nursji, założyciel opactwa benedyktyńskiego na Monte Cassino, i Spinoza.
Żeńskim odpowiednikiem jest Benedykta.

</doc>
<doc id="11203" url="https://pl.wikipedia.org/wiki?curid=11203" title="Ernest">
Ernest

Ernest – imię męskie pochodzenia germańskiego. Wywodzi się od słowa oznaczającego "powaga, zapał, walka". Patronem imienia jest Święty Ernest - opat i męczennik (zginął w 1148 roku).
Ernest imieniny obchodzi 12 stycznia, 13 marca, 27 marca, 13 lipca, 13 sierpnia i 7 listopada, 31 lipca.
Odpowiedniki w innych językach.
Znane osoby noszące imię Ernest:
Osoby noszące nazwisko Ernst:

</doc>
<doc id="11204" url="https://pl.wikipedia.org/wiki?curid=11204" title="Czesława">
Czesława

Czasława, Czesława — staropolskie imię żeńskie, w czasach staropolskich notowane wyłącznie w formie Czasława. Składa się z członu "Cza-" („spodziewać się, oczekiwać”) i "-sława" („sława”). Mogło oznaczać „tę, która oczekuje sławy”. Inną hipotezą pochodzenia tego imienia jest powstanie członu "Cza-" w wyniku skrócenia członu "Czści-". Byłby to wówczas wariant nienotowanego imienia Czcisława. Jej męskie odpowiedniki to Czasław i Czesław.
Czesława imieniny obchodzi: 
Dawniej funkcjonowała data 12 stycznia.
Znane osoby o imieniu Czesława:

</doc>
<doc id="11205" url="https://pl.wikipedia.org/wiki?curid=11205" title="Bogumił">
Bogumił

Bogumił, Bogomił, Bogmił, Bogomieł, Bogmieł, Bogumieł — staropolskie imię męskie. Wywodzi się ze złożenia członów: "Bog-" („Bóg”, ale pierwotnie w znaczeniu „los, dola, szczęście”) oraz "-mił" („miły”). Oznacza więc: „miły Bogu” (lecz uprzednio mogło znaczyć „ten, któremu los sprzyja”). Imiona słowiańskie ze składnikami "Bog-" (np. Bogumił czy Bogusław) mogą być także słowiańskim naśladownictwem irańskich imion używanych w czasach od VI do IV wieku p.n.e., takich jak Bagafarna ("mający sławę od Boga").
Bogumił imieniny obchodzi: 13 stycznia, 18 stycznia, 26 lutego, 10 czerwca, 3 listopada i 20 grudnia.
Żeński odpowiednik: Bogumiła.
Podobne imiona staropolskie: Bogdał, Bogdaj, Bogdasz, Bogdan, Bohdan, Bogudar, Boguchwał, Bogumysław, Bogurad, Bogusąd, Bogusław, Bogwiedz.
Znane osoby o tym imieniu:

</doc>
<doc id="11206" url="https://pl.wikipedia.org/wiki?curid=11206" title="Bogumiła">
Bogumiła

Bogumiła, Bogmiła – staropolskie imię żeńskie złożone z członów "Bog-" („Bóg”, ale pierwotnie „los, dola, szczęście”) i "-miła" („miła”). Znaczenie imienia „miła Bogu”, lecz pierwotnie mogło ono oznaczać „ta, której los sprzyja”. Odpowiedniki męskie to Bogumił, Bogomił, Bogmił, Bogomieł i Bogmieł. W źródłach poświadczone od XIII wieku. Występuje w „Sielankach” B. Zimorowicza i w wierszach A. Morsztyna.
Bogumiła imieniny obchodzi: 13 stycznia, 18 kwietnia, 10 czerwca, 19 grudnia (zob. Bogumiła Noiszewska), 20 grudnia.
Odpowiedniki znaczeniowe:

</doc>
<doc id="11207" url="https://pl.wikipedia.org/wiki?curid=11207" title="Bogusław">
Bogusław

Bogusław, Bogosław, Bohusław, Bogsław – staropolskie imię męskie.
Budowa oraz znaczenie.
Imię "Bogusław" jest przykładem staropolskiego, złożonego, osobowego imienia dwuczłonowego, które jest reliktem pogańskich imion używanych we wczesnym średniowieczu przez Słowian. Składa się z członu "Bogu-" („Bóg”, „Boga”, ale pierwotnie „los, dola, szczęście”) oraz "-sław" („sława”). Być może znaczyło pierwotnie „ten, który sławi los”, a później „sławiący Boga”. Witold Taszycki zaliczył je do grupy najstarszych polskich imion osobowych.
Formy oraz występowanie.
Jest to jedno z niewielu słowiańskich imion, które są znane we wszystkich językach słowiańskich. Na terenie Polski notowane w dokumentach od początku XII wieku. Było dość popularne w okresie średniowiecza, kiedy zanotowano około 700 osób z tym imieniem. Przykładowe dawne zdrobnienia: Bosław, Bogusz, Bohusz, Boguta, Bogna masc., Bogoń, Bogosz, Bogota, Bogunek, Bogusza masc., Bost, Bosz, Boszek, Boszuta.
Imię to często nadawano w obrębie dynastii Gryfitów – nosiło je 14 władców Pomorza.
Popularne również w czasach nowożytnych; spadek popularności przeżywało jedynie w XVI wieku. W całej populacji Polaków Bogusław zajmował w 2017 r. 74 miejsce (67 730 nadań).
Żeński odpowiednik: Bogusława
Bogusław imieniny obchodzi: 22 marca, 18 kwietnia, 29 kwietnia, 1 lipca, 23 września i 18 grudnia.
Podobne imiona: Bogdał, Bogdaj, Bogdasz, Bogdan, Bohdan, Bogodar, Boguchwał, Bogumił, Bogumysław, Bogurad, Bogusąd, Bogwiedz.

</doc>
<doc id="11208" url="https://pl.wikipedia.org/wiki?curid=11208" title="Gotfryd">
Gotfryd



</doc>
<doc id="11209" url="https://pl.wikipedia.org/wiki?curid=11209" title="Leoncjusz">
Leoncjusz

Leoncjusz – imię męskie pochodzenia greckiego.
Do języka polskiego imię to zostało zapożyczone z łaciny, gdzie miało formę . Natomiast do łaciny dostało się z greki: "Leóntios" było tam zdrobnieniem różnych imion rozpoczynających się od członu "Leon-", a wywodzących się od wyrazu "léōn" „lew”.
W Polsce imię to spotyka się w Białostockiem. W roku 2001 nosiło je 168 Polaków, nie należy ono zatem do 531 najczęstszych imion w Polsce (licząc łącznie imiona męskie i żeńskie).
Żeńskim odpowiednikiem jest Leoncja.
Leoncjusz imieniny obchodzi: 11 maja, 23 maja i 18 czerwca.
Znane osoby noszące imię Leoncjusz.
Postaci fikcyjne:

</doc>
<doc id="11210" url="https://pl.wikipedia.org/wiki?curid=11210" title="Melania">
Melania

Melania – imię żeńskie pochodzenia greckiego. Wywodzi się od , znaczącego „czarna”.
Melania imieniny obchodzi 13 stycznia i 31 grudnia, a patronką jest m.in. św. Melania Młodsza.
Żeński odpowiednik imienia Melaniusz.

</doc>
<doc id="11212" url="https://pl.wikipedia.org/wiki?curid=11212" title="Weronika">
Weronika

Weronika – imię żeńskie pochodzenia greckiego. Późniejsza forma imienia Berenike. Etymologia imienia wywodzona jest z gr. φέρω "phero" – "niosę" i νίκη "nike" – "zwycięstwo". Oznacza zatem "tę, która zwycięża". W średniowieczu imię było również tłumaczone przy pomocy słów "vere" (łac. - prawdziwa) i "eikon" (gr. - obraz). Nawiązywano w ten sposób do legendy o św. Weronice, która otarła chustą twarz Chrystusowi. Powstały w ten sposób na chuście wizerunek określany był jako prawdziwy wizerunek Chrystusa – Veraikon. 
Wśród imion nadawanych nowo narodzonym dzieciom w Polsce, Weronika w 2009 r. zajmowała 13. miejsce w grupie imion żeńskich. W 2021 roku imię Weronika nadano 1219 dziewczynkom i było ono na 38 miejscu najczęściej nadawanych imion żeńskich.
Weronika imieniny obchodzi 13 stycznia, 4 lutego, 17 maja, 9 lipca i 12 lipca. 
Nie ma męskiego odpowiednika tego imienia.

</doc>
<doc id="11213" url="https://pl.wikipedia.org/wiki?curid=11213" title="Nina">
Nina

Nina – imię żeńskie o niejasnej etymologii, w Polsce dawniej znane jako zdrobnienie imienia Janina lub Antonina. Prawdopodobnie pochodzi od imienia "Ninos", noszonego przez mitycznego założyciela Niniwy i Asyrii. Patronka tego imienia, św. Nina (Nino), znana również jako "Krystiana" ("Christiana" – „chrześcijanka”), przyniosła chrześcijaństwo do Gruzji.
Wśród imion nadawanych nowo narodzonym dzieciom, Nina zajmuje 44. miejsce w grupie imion żeńskich.
Nina imieniny obchodzi 14 stycznia (wspomnienie św. Nino w Kościele katolickim w Polsce oraz w Cerkwi gruzińskiej).
Istnieją również inne daty, które dotyczą wspomnienia św. Nino: 27 stycznia w Cerkwi prawosławnej, 29 października w Kościele ormiańskim i 15 grudnia – w Kościele katolickim w niektórych innych krajach, według dawnego Martyrologium Rzymskiego.
Imienniczki.
Zobacz też:

</doc>
<doc id="11214" url="https://pl.wikipedia.org/wiki?curid=11214" title="Odo">
Odo



</doc>
<doc id="11215" url="https://pl.wikipedia.org/wiki?curid=11215" title="Aleksander">
Aleksander

Aleksander (, "aleksandros" – obrońca ludzi) – imię męskie pochodzenia greckiego składające się z dwóch członów: (bronić, wspomagać) i (od – mąż, mężczyzna). Całość bywa interpretowana jako „broniący mężów, troszczący się o mężów, opiekujący się mężami”.
Notuje się wzrost popularności tego imienia wśród imion nadawanych noworodkom w Polsce. Na liście najczęściej nadawanych imion męskich w 2002 Aleksander plasował się na 39 pozycji, w 2005 – na 36, w 2010 – na 17, a w roku 2013 – na 14 pozycji. W języku potocznym używane są formy zdrobniałe Olek lub Alek. 
Żeński odpowiednik: Aleksandra.
Aleksander imieniny obchodzi 15 stycznia, 30 stycznia, 26 lutego, 10 marca, 18 marca, 20 marca, 24 marca, 27 marca, 28 marca, 24 kwietnia, 3 maja, 8 maja, 20 maja, 29 maja, 4 czerwca, 6 czerwca, 9 lipca, 10 lipca, 17 lipca, 1 sierpnia, 11 sierpnia, 26 sierpnia, 2 września, 13 września, 21 września, 11 października, 12 grudnia.

</doc>
<doc id="11216" url="https://pl.wikipedia.org/wiki?curid=11216" title="Domosław">
Domosław



</doc>
<doc id="11217" url="https://pl.wikipedia.org/wiki?curid=11217" title="Maur (imię)">
Maur (imię)

Maur – imię męskie pochodzenia łacińskiego. Wywodzi się od słowa oznaczającego "pochodzący z Mauretanii" (inaczej "Arab") lub posiadający ciemną skórę. Istnieli liczni święci o tym imieniu m.in. Maur (uczeń św. Benedykta).
Żeńska forma: Maura
Maur imieniny obchodzi 15 stycznia, 20 stycznia, 29 stycznia, 27 lipca, 5 października, 8 listopada i 10 grudnia.
Znane osoby o imieniu Maur: 
Zobacz też:

</doc>
<doc id="11218" url="https://pl.wikipedia.org/wiki?curid=11218" title="Waldemar">
Waldemar

Waldemar – imię męskie, którego etymologia nie jest pewna, uważa się, że pochodzi ono z języka germańskiego od słowa „wald” oznaczającego władcę oraz słowa „meri” - „sławnego”, możliwe również, że imię jest zgermanizowaną formą słowiańskiego Vladimir-a utworzonego z członów „vladi” oraz „mir” oznaczających kolejno: władzę oraz pokój.
Zdrobnienia: Waldek, Walduś, Waldziu, Waldi, Valdo, Waldko, Waldemarek, Walduniek, Waldeczek, Waldunio
Zależnie od interpretacji Waldemar może oznaczać „ten, który jest sławny poprzez swoje panowanie”, bądź „ten który umiłował sobie władzę” (uznając słowiańskie korzenie).
Waldemar imieniny obchodzi: 5 maja i 11 grudnia.
Królowie Danii o imieniu Waldemar:
Osoby o imieniu Waldemar:
Utwory artystyczne związane z tym imieniem:

</doc>
<doc id="11219" url="https://pl.wikipedia.org/wiki?curid=11219" title="Waleriusz">
Waleriusz

Waleriusz - imię męskie i oboczna forma imienia Walery.
Żeński odpowiednik: Waleria
Waleriusz imieniny obchodzi 16 stycznia, 28 stycznia, 29 stycznia i 19 lutego.
Znane osoby noszące to imię:

</doc>
<doc id="11220" url="https://pl.wikipedia.org/wiki?curid=11220" title="Włodzimierz">
Włodzimierz

Włodzimierz – słowiańskie imię męskie. Składa się ze słów "Włodzi-" – „panuje” i "-mierz", które pochodzi z dawnego "-mir" – „pokój”. Formą staropolską tego imienia jest zatem Włodzimir (analogicznie do Sławomir czy Krzesimir).
Włodzimierz imieniny obchodzi 16 stycznia, 12 czerwca, 15 lipca i 11 sierpnia.

</doc>
<doc id="11221" url="https://pl.wikipedia.org/wiki?curid=11221" title="Rościsław (imię)">
Rościsław (imię)

Rościsław — staropolskie imię męskie, złożone z członów "Rości-" ("rośnie") oraz "-sław" ("sława"). Może oznaczać "ten, którego sława rośnie". Od tego imienia mogły pochodzić formy skrócone typu Rosław. Podobne imię to Rościgniew.
Rościsław imieniny obchodzi 17 stycznia.
Żeński odpowiednik: Rościsława
Postacie noszące to imię to:
także
Zobacz też:

</doc>
<doc id="11222" url="https://pl.wikipedia.org/wiki?curid=11222" title="Beatrycze">
Beatrycze

Beatrycze — imię żeńskie pochodzenia włoskiego. Wywodzi się od słowa oznaczającego "przynosząca szczęście". Użyte w "Boskiej komedii" Dantego.
Beatrycze imieniny obchodzi 18 stycznia, 13 lutego, 10 maja, 29 lipca, 29 sierpnia, 1 września i 25 listopada.
Beatrycze jest jednym z nielicznych żeńskich imion w języku polskim, które nie kończy się na literę „a” i które się nie odmienia.

</doc>
<doc id="11223" url="https://pl.wikipedia.org/wiki?curid=11223" title="Krystyna (imię)">
Krystyna (imię)

Krystyna – imię żeńskie pochodzenia łacińskiego, żeński odpowiednik męskiego imienia Krystyn ("Christinus"). Oznacza „należącą do Chrystusa”.
Zdrobnienia: Krychna, Krysia, Krysieńka, Krystka, Krystynka, Krycha, Kryśka 
Krystyna imieniny obchodzi 18 stycznia, 14 lutego, 13 marca, 24 lipca, 6 listopada, 5 grudnia i 27 grudnia.

</doc>
<doc id="11224" url="https://pl.wikipedia.org/wiki?curid=11224" title="Małgorzata (imię)">
Małgorzata (imię)

Małgorzata – imię żeńskie pochodzenia greckiego.
Etymologia.
Wywodzi się od , które pochodziło od "margarites" oznaczającego „perłę”, które ma źródło w formie derywowanej od sanskryckiego मञ्यरी "mañjarī" oznaczającego m.in. „perłę”, „pąk kwiatowy”, „kwiat”, „listowie (w formie ornamentu na budynku)”.
Zdrobnienia powstałe od Margarity to Greta i Ryta.
Polska Małgorzata.
Małgorzata – polska forma imienia powstała za sprawą dysymilacji r-r=ł-r: Malgorzatha (1468), wcześniej Margorzata (1438), Margorzatha (1438), (1333), (1341) (porównaj angielskie Margaret, Margo, węgierskie Margit, francuskie Marguerite, Margot czy niemieckie Margarete).
Przykładowy tekst z użyciem tego imienia w wersji z "r" zamiast "ł", z 1407 roku: „Jaco Margorzatha Michalowich cony ne szaczowala ani mu sa ne sza szkoda stala”, czy dwa wpisy (nr 163 z pierwszej połowy 1402 i nr 258 z przełomu 1402/1403):
Popularność.
Małgorzata w 2019 zajmowała 52. miejsce w grupie imion żeńskich nadawanych nowo narodzonym dzieciom. W całej populacji Polek Małgorzata zajmowała w 2020 roku 4. miejsce (585 892 osoby).

</doc>
<doc id="11225" url="https://pl.wikipedia.org/wiki?curid=11225" title="Bernard (imię)">
Bernard (imię)

Bernard – imię męskie pochodzenia germańskiego. Wywodzi się od słowa oznaczającego "silny niedźwiedź". (staroniemieckie: bero, bern – niedźwiedź i hart – silny). Wśród patronów – św. Bernard z Clairvaux. Formą oboczna tego imienia jest imię "Berard" (łac. "Berardus"), zapisywane czasami jako: Berald(us), Gerard(us).
Bernard imieniny obchodzi.
12 stycznia, 19 stycznia, 23 stycznia, 9 lutego, 16 lutego, 12 marca, 20 maja, 1 czerwca, 12 czerwca, 15 czerwca, 2 lipca, 10 sierpnia, 20 sierpnia, 21 sierpnia, 14 września, 14 października, 21 października, 26 października i 4 grudnia.

</doc>
<doc id="11226" url="https://pl.wikipedia.org/wiki?curid=11226" title="Erwin">
Erwin

Erwin – imię męskie pochodzenia germańskiego, powstałe z wyrazów "heri" – „drużyna wojenna” oraz "wini" – „przyjaciel”, oznaczające „ten, który chętnie wojuje”.
Forma żeńska: Erwina
Erwin imieniny obchodzi 19 stycznia, 16 kwietnia, 24 kwietnia i 18 lipca.
Osoby noszące to imię:

</doc>
<doc id="11227" url="https://pl.wikipedia.org/wiki?curid=11227" title="Eufemia (imię)">
Eufemia (imię)

Eufemia – imię żeńskie pochodzenia greckiego. Złożone jest z elementów („dobry”) i („wróżba”), i oznacza „dobrze wróżąca”, „pomyślnie wróżąca”, „przychylna”. W Polsce imię to zanotowano już w XIII wieku. Nosiły je m.in. księżniczki piastowskie. Często imię to zdrabniano jako Ofka.
Eufemia imieniny obchodzi 19 stycznia, 20 marca, 12 kwietnia, 16 września.
Męski odpowiednik: Eufemiusz.

</doc>
<doc id="11228" url="https://pl.wikipedia.org/wiki?curid=11228" title="Gilda">
Gilda



</doc>
<doc id="11229" url="https://pl.wikipedia.org/wiki?curid=11229" title="Henryk (imię)">
Henryk (imię)

Henryk – imię męskie pochodzenia germańskiego. Wywodzi się od słowa oznaczającego „potężny”, „możny” lub „bogaty”. Wśród imion nadawanych nowo narodzonym dzieciom, Henryk w 2017 r. zajmował 77. miejsce w grupie imion męskich. W całej populacji Polaków Henryk zajmował w 2017 r. 30. miejsce (207 913 nadań).
Henryk imieniny obchodzi 19 stycznia, 23 stycznia, 27 stycznia, 19 lutego, 2 marca, 16 marca, 10 kwietnia, 10 czerwca, 13 lipca (dawniej 15 lipca) i 2 września.
Żeński odpowiednik: Henryka

</doc>
<doc id="11230" url="https://pl.wikipedia.org/wiki?curid=11230" title="Mariusz">
Mariusz

Mariusz – imię męskie pochodzenia łacińskiego. Wywodzi się od nazwy rzymskiego rodu Mariuszów lub imienia boga wojny Marsa. W Polsce od XIII wieku.
Mariusz imieniny obchodzi: 19 stycznia, 4 lutego, 9 lutego, 26 kwietnia, 25 maja i 31 grudnia. Najpopularniejsza data to 19 stycznia – dzień męczeńskiej śmierci św. Mariusza, który został zamordowany za panowania cesarza Dioklecjana.

</doc>
<doc id="11231" url="https://pl.wikipedia.org/wiki?curid=11231" title="Pia (imię)">
Pia (imię)

Pia – imię żeńskie pochodzenia łacińskiego.
Zostało ono utworzone jako żeński odpowiednik męskiego imienia Pius, którego pierwotne znaczenie to „pobożny, uczciwy, oddany”.
W Polsce imię to używane jest bardzo rzadko.
Pia imieniny obchodzi 19 stycznia.

</doc>
<doc id="11232" url="https://pl.wikipedia.org/wiki?curid=11232" title="Dobigniew">
Dobigniew



</doc>
<doc id="11233" url="https://pl.wikipedia.org/wiki?curid=11233" title="Fabian">
Fabian

Fabian – imię męskie pochodzenia łacińskiego, oznaczające „należący do Fabiusza” (mężczyzny z rodu Fabiuszów). Nazwa rodowa Fabiuszy wywodzi się zaś od (bób) i pierwotnie oznaczała osobę zajmującą się uprawą bobu. Chrześcijańskim patronem tego imienia jest św. Fabian, papież.
Przejęte do polszczyzny w czasach najdawniejszych, jeszcze przed ustaleniem się w języku polskim spółgłoski "f" – która była wówczas zastępowana przez [p] lub [b] (tę drugą w zapożyczeniach niemieckich lub w wyrazach przejętych za niemieckim pośrednictwem) – w brzmieniu "Pabian" ("vide" Pabianice) i dopiero wtórnie sprowadzone do języka polskiego w brzmieniu Fabian. Wśród imion nadawanych nowo narodzonym dzieciom, Fabian w 2017 r. zajmował 37. miejsce w grupie imion męskich. W całej populacji Polaków Fabian zajmował w 2017 r. 100. miejsce (24 201 nadań).
Fabian imieniny obchodzi 20 stycznia.

</doc>
<doc id="11234" url="https://pl.wikipedia.org/wiki?curid=11234" title="Sebastian (imię)">
Sebastian (imię)

Sebastian – imię męskie pochodzenia greckiego "Sebastos". Wywodzi się od słowa oznaczającego "czcigodny", "dostojny", "wysoko postawiony", "mądry". Odpowiada łacińskiemu "Augustus". Chrześcijańskim patronem tego imienia jest św. Sebastian, męczennik rzymski.
Forma żeńska: Sebastiana.
Sebastian imieniny obchodzi 20 stycznia, 30 stycznia, 8 lutego, 10 września, 16 września, 16 grudnia i 31 grudnia.

</doc>
<doc id="11235" url="https://pl.wikipedia.org/wiki?curid=11235" title="Agnieszka">
Agnieszka

Agnieszka – imię żeńskie, jedno z najpopularniejszych w Polsce, gdzie pojawiło się wraz z chrześcijaństwem. Pochodzi od – „czysta”, „dziewicza”, „nieskalana”. Może również pochodzić od łacińskiego słowa „agnus” – czyli baranek (to jednocześnie rodzaj męski greckiej „h-agne”). Do Czech imię to dotarło w formie , następnie zostało zaadaptowane do języka polskiego w obecnej formie. .
Agnieszka imieniny obchodzi:

</doc>
<doc id="11236" url="https://pl.wikipedia.org/wiki?curid=11236" title="Epifani">
Epifani

Epifani, Epifaniusz – imię męskie pochodzenia greckiego. Wywodzi się od słowa "epifaneia" - 'objawienie, ukazanie się'.
Epifani imieniny obchodzi 21 stycznia.
Żeński odpowiednik: Epifania

</doc>
<doc id="11238" url="https://pl.wikipedia.org/wiki?curid=11238" title="Jarosława">
Jarosława

Jarosława, Jerosława – staropolskie imię żeńskie, złożone z członów "Jaro-" ("gorąca", a także "gniewna, sroga, surowa") i "-sława" ("sława"). W źródłach polskich poświadczone w XIII wieku jako Jarosława (1265) i Jerosława (1409).
Męskie odpowiedniki: Jarosław, Jerosław, Jirosław.
Jarosława imieniny obchodzi 21 stycznia.
Znane osoby noszące to imię:

</doc>
<doc id="11239" url="https://pl.wikipedia.org/wiki?curid=11239" title="Marcela">
Marcela

Marcela – żeński odpowiednik imienia Marceli. Istnieją dwie święte katolickie o tym imieniu.
Marcela imieniny obchodzi 31 stycznia i 28 lipca.
Znane osoby noszące imię Marcela:

</doc>
<doc id="11240" url="https://pl.wikipedia.org/wiki?curid=11240" title="Wahadłowiec kosmiczny">
Wahadłowiec kosmiczny

Wahadłowiec (, pot. prom kosmiczny) – załogowy statek kosmiczny, który może być wykorzystywany wielokrotnie i przystosowany jest do wynoszenia na orbitę okołoziemską i sprowadzania z orbity ludzi i sprzętu. Cechą charakterystyczną wahadłowców jest lądowanie na pasie startowym lotniska, podobnie jak samoloty, stąd używane są w stosunku do nich takie określenia jak samolot kosmiczny, rakietoplan i inne. Wahadłowce mogą natomiast startować wynoszone tradycyjną rakietą nośną lub na pokładzie większego samolotu-nosiciela.
W założeniach prom, dzięki możliwości wielokrotnego wykorzystania, miał umożliwić znaczną redukcję kosztów związanych z wynoszeniem na orbitę ładunków i pasażerów. W praktyce te statki kosmiczne stały się bardzo skomplikowane, a każdy ich lot orbitalny okazywał się niezwykle kosztowny.
Zastosowanie.
Wahadłowce używane były m.in. do umieszczania w przestrzeni kosmicznej sztucznych satelitów Ziemi i sond kosmicznych oraz prowadzenia przez kilkuosobową załogę badań naukowych i eksperymentów technicznych na orbicie. Nietypowym zastosowaniem wahadłowca było użycie go dla naprawy i remontu umieszczonego na orbicie teleskopu Hubble’a.
Start i lądowanie.
W zależności od zastosowanych rozwiązań konstrukcyjnych wahadłowiec był wynoszony w przestrzeń kosmiczną dzięki pracy silników: albo głównie członu orbitalnego oraz wspomagających rakiet dodatkowych na paliwo stałe (odzyskiwanych), albo dzięki ciągowi głównej rakiety nośnej, a po jej odłączeniu – za pomocą silników członu orbitalnego.
Powrót załogowego członu orbitalnego na Ziemię odbywał się przez stopniowe obniżanie jego orbity w wyniku hamującego działania silników, po którym następowało przejście do lotu ślizgowego zakończonego lądowaniem na specjalnym pasie lądowiska kosmodromu. Taki sposób powrotu orbitera na Ziemię wymagał m.in. zabezpieczenia kadłuba statku płytkami ceramicznymi chroniącymi kadłub statku przed przegrzaniem podczas wchodzenia w coraz gęstsze warstwy atmosfery. Wyhamowanie statku po wylądowaniu na pasie do lądowania odbywało się przy pomocy spadochronu.
Historia wahadłowców.
Do czynnej służby trafiły jedynie trzy typy promów – amerykańskie Space Shuttle w ramach programu Space Transportation System (STS) i wojskowe bezzałogowe X-37B, oraz radzieckie promy programu Buran.
Pierwszym w historii astronautyki wahadłowcem był amerykański statek kosmiczny Columbia (pierwszy lot 12–14 kwietnia 1981), następnie zostały wprowadzone do eksploatacji amerykańskie wahadłowce: Challenger (uległ katastrofie 28 stycznia 1986), Discovery, Atlantis i Endeavour. Loty wahadłowców wznowiono w lipcu 2005 (STS-114) po przerwie spowodowanej katastrofą Columbii w 2003 (STS-107).
Promy radzieckie wykonały zaledwie jeden lot przed zawieszeniem, a następnie zakończeniem programu ich budowy. 15 listopada 1988 odbył swój inauguracyjny (bezzałogowy) i jedyny lot kosmiczny po orbicie okołoziemskiej radziecki wahadłowiec Buran, wyniesiony w przestrzeń kosmiczną przez rakietę nośną Energia.
Amerykańska agencja NASA korzystała z promów kosmicznych do 2011. Ich głównym zadaniem było w ostatnich latach dostarczanie załóg, zaopatrzenia i elementów konstrukcyjnych Międzynarodowej Stacji Kosmicznej. Do tego celu ma być wykorzystany w przyszłości statek Orion lub podobne konstrukcje firmy Boeing lub SpaceX, które jednak nie mają charakteru samolotu kosmicznego i lądować mają na spadochronach jak statki Apollo lub Sojuz.
Siły Powietrzne Stanów Zjednoczonych wykorzystują dwa egzemplarze bezzałogowego niewielkiego wahadłowca X-37B wyprodukowanego przez przedsiębiorstwo Boeing. Są one przystosowane do wielomiesięcznej pracy na orbicie. Od 2010 odbyły się cztery wielomiesięczne loty tych statków. 9 września 2017 X-37B znalazł się piąty raz na orbicie. Po raz pierwszy wyniosła go rakieta Falcon 9 należąca do prywatnej firmy SpaceX.
W kilku krajach (m.in. w Chińskiej Republice Ludowej, Indiach) trwają prace nad projektami nowych samolotów kosmicznych.
Wykaz wahadłowców, które odbyły loty w kosmos lub odbędą taki lot w ciągu kilku lat:
Budowane są również samoloty kosmiczne będące mniejszymi wahadłowcami, zdolnymi do lotów suborbitalnych. Pierwszym takim samolotem był amerykański eksperymentalny X-15, który w 1963 dwukrotnie przekroczył wysokość 100 km (umowną granicę kosmosu). Wiele lat później przedsiębiorstwo Scaled Composites zbudowało eksperymentalny samolot rakietowy SpaceShipOne (SS1) wynoszony samolotem WhiteKnightOne (WK1), który w 2004 wygrał konkurs Ansari X PRIZE trzykrotnie wznosząc się powyżej 100 km. Budowane są obecnie suborbitalne samoloty rakietowe z przeznaczeniem do turystyki kosmicznej: zestaw SpaceShipTwo/WhiteKnightTwo (SS2/WK2) oraz XCOR Lynx.
Różnice między Buranem a orbiterami NASA.
Jakkolwiek zewnętrznie obie konstrukcje wydają się bliźniaczo podobne, założenia projektowe są zupełnie odmienne. Amerykańska wersja wahadłowca składa się z orbitera wyposażonego w trzy potężne silniki, napędzane mieszanką wodoru i tlenu oraz przymocowanego doń zewnętrznego zbiornika paliwa ET z wodorem i tlenem. Dodatkową moc potrzebną w pierwszej fazie startu zapewniały dwie rakiety SRB na paliwo stałe, przymocowane po obu stronach zbiornika z paliwem. Poza zbiornikiem zewnętrznym reszta elementów była odzyskiwana i mogła być użyta ponownie. W radzieckiej wersji główna jednostka napędowa została przeniesiona poza płatowiec. Do jego wyniesienia służyła zwykła jednorazowa rakieta Energia. Odzyskiwany miał być jedynie płatowiec (bez silników), czyli zaliczanie tego systemu do systemów wielokrotnego wykorzystania jest wątpliwe.
Energia była największą radziecką rakietą. Była napędzana paliwem płynnym, co umożliwiało regulację ciągu (rakiety pomocnicze amerykańskich wahadłowców nie mogą zostać wyłączone po ich uruchomieniu). Rakieta Energia mogła wynosić dowolny ładunek, nie tylko wahadłowiec, przez co jej ogromny udźwig mógł być wykorzystany do innych celów. Możliwości te zademonstrowała w misji wyniesienia satelity bojowego Polus. W konfiguracji Energia/Buran całkowity udźwig na niską orbitę okołoziemską wynosił 30 ton. Dla porównania udźwig Space Shuttle na niską orbitę (około 250 km) to 29 ton, po katastrofie Challengera ograniczony do 25 ton.
Wahadłowiec Buran miał możliwość odbywania całkowicie automatycznych lotów kosmicznych i katapultowania foteli załogi. Jednak atuty tego promu i rakiety nośnej nie zostały wykorzystane, ze względu na zakończenie programu po rozpadzie ZSRR. Trudno z jednego udanego lotu (bez ładunku) wnioskować o wartości radzieckiego systemu. Energia była wykorzystana jedynie dwa razy.

</doc>
<doc id="11241" url="https://pl.wikipedia.org/wiki?curid=11241" title="Przestrzeń liniowa">
Przestrzeń liniowa

Przestrzeń liniowa, przestrzeń wektorowa – rodzaj struktury algebraicznej złożonej z dwóch zbiorów oraz dwóch działań: wewnętrznego i zewnętrznego. Elementy tych zbiorów są nazywane wektorami i skalarami, a działania to dodawanie wektorów i skalowanie ich, czyli mnożenie przez skalary. Działania te muszą przy tym spełniać pewne aksjomaty, wymienione niżej (patrz Definicja). Formalnie przestrzeń liniowa to krotka opisująca moduł nad ciałem, zwykle liczbowym, przez co jest to rodzaj grupy przemiennej wzbogaconej o dodatkowy zbiór skalarów i działanie mnożenia przez te elementy. Przestrzenie wektorowe to podstawowy obiekt badań algebry liniowej, definiujący tę dziedzinę.
Struktura ta jest dalekim uogólnieniem przestrzeni euklidesowych lub ściślej: kartezjańskich, znanych z geometrii; właściwości wektorów dwu- i trójwymiarowych stanowią intuicyjny model bardziej abstrakcyjnych odpowiedników. Aksjomatyczną definicję przestrzeni wektorowej spełniają nie tylko skończone ciągi liczb rzeczywistych, ale też odpowiadające im wielomiany ustalonego stopnia o współczynnikach rzeczywistych, macierze ustalonego wymiaru, ciągi nieskończone, funkcje rzeczywiste, operatory różniczkowe i inne obiekty, w tym różne zbiory liczbowe.
Przestrzenie liniowe są przez to wspólnym językiem różnych dziedzin matematyki jak teoria liczb, geometria, algebra i analiza; są m.in. fundamentem analizy funkcjonalnej, a przez to narzędziem XX-wiecznej teorii równań różniczkowych, rachunku wariacyjnego, analizy harmonicznej i fizyki matematycznej. Znajdują zastosowanie w różnych naukach ścisłych i technicznych, w tym mechanice kwantowej i kryptologii. Sformalizowano je na przełomie XIX i XX wieku, w czym mieli udział Hermann Grassmann, Giuseppe Peano, Hermann Weyl i inni.
Definicja.
Niech formula_1 będzie ciałem (np. ciałem liczb rzeczywistych formula_2 lub liczb zespolonych formula_3).
Ciało to nazywa się ciałem skalarów, elementy ciała nazywa się skalarami.
Definicja:
Przestrzenią liniową (wektorową) nad ciałem formula_4 nazywa się zbiór formula_5 z określonymi w nim dwoma działaniami dwuargumentowymi:
(1) dodawanie wektorów: działanie z iloczynu kartezjańskiego zbioru formula_5 na zbiór formula_7 formula_8 które dowolnym wektorom formula_9 przyporządkowuje pewien wektor formula_10 nazywany sumą wektorów formula_11 co symbolicznie zapisuje się w postaci
(2) mnożenie przez skalar: działanie z iloczynu kartezjańskiego zbioru formula_5 i ciała formula_14 formula_15 które dowolnemu wektorowi formula_16 i dowolnej liczbie formula_17 przyporządkowuje pewien wektor formula_10 co symbolicznie zapisuje się w postaci
przy czym działania te spełniają poniższe aksjomaty:
Uwaga:
Pierwsze cztery warunki czynią z wektorów grupę abelową ze względu na dodawanie, kolejne dwa są prawami rozdzielności.
Przestrzeń liniowa rzeczywista i zespolona.
Def. Przestrzenią liniową rzeczywistą nazywa się przestrzeń liniową określoną nad ciałem liczb rzeczywistych, formula_43
Def. Przestrzenią liniową zespoloną nazywa się przestrzeń liniową określoną nad ciałem liczb zespolonych formula_44
Informacje uzupełniające.
(1) Formalnie przestrzeń liniowa nad ciałem formula_4 jest strukturą matematyczną formula_46 w której:
wyposażoną w działanie formula_49 (wyżej nieoznaczane) spełniające aksjomaty 5–8.
Wyżej przedstawione aksjomaty stanowią definicję modułu (nad pierścieniem formula_4). W ten sposób przestrzeń liniową można zwięźle zdefiniować jako moduł nad ciałem (gdyż każde ciało jest pierścieniem; co więcej, wspomniany moduł jest wolny).
(2) Siódmy aksjomat nie opisuje łączności, gdyż obecne są w nim dwa różne działania: mnożenie przez skalar, formula_51 oraz mnożenie skalarów (z ciała), formula_52
(3) Niektóre źródła zawierają również dodatkowe dwa aksjomaty domkniętości:
Jednak zwykle działanie definiuje się jako odwzorowanie o przeciwdziedzinie formula_7 co pociąga za sobą powyższe stwierdzenia i eliminuje potrzebę ich dodawania jako niezależnych aksjomatów.
(4) Aksjomaty domkniętości są zaś niezbędne do określenia, czy dany podzbiór przestrzeni liniowej jest jej podprzestrzenią.
(5) Wyrażenia postaci „formula_60”, gdzie formula_25 oraz formula_62 ściśle rzecz ujmując, są nieokreślone. Jednakże z powodu przemienności w ciele skalarów wyrażenia „formula_63” oraz „formula_60” traktuje się jako tożsame. Jeżeli przestrzeń liniowa formula_5 jest algebrą nad ciałem formula_14 to dla formula_67 oraz formula_17 zachodzi formula_69 co usprawiedliwia traktowanie wyrażeń „formula_63” i „formula_60” jako reprezentacji tego samego wektora.
(6) Symbol formula_72 pomija się często dla działania mnożenia w ciele, rezerwując go dla iloczynu skalarnego lub rezygnuje się z niego całkowicie, gdyż rodzaj mnożenia można zwykle jednoznacznie określić na podstawie rodzaju czynników.
Podstawowe twierdzenia.
Następujące twierdzenia można wyprowadzić wprost z aksjomatów przestrzeni liniowych:
Tw. 1: Wektor zerowy formula_73 jest wyznaczony jednoznacznie, tj. jeżeli
Tw. 2: Mnożenie wektora zerowego przez skalar daje wektor zerowy, tj. dla dowolnego formula_17 jest:
Tw. 3: Mnożenie skalarne wektora przez zero daje wektor zerowy, tj. dla każdego formula_25 zachodzi
gdzie formula_81 – element neutralny dodawania w formula_4
Tw. 4: Żadne inne mnożenie przez skalar nie daje zera, tj.
Tw. 5: Wektor formula_86 odwrotny względem dodawania do formula_87 jest wyznaczony jednoznacznie, tzn. jeżeli
Wektor formula_93 nazywa się wektorem przeciwnym do formula_94
Definicja (różnicy wektorów):
Tw. 6: Mnożenie skalarne przez jednostkę ujemną daje wektor przeciwny, tj. dla każdego formula_25 mamy
gdzie formula_102 oznacza element odwrotny względem mnożenia w formula_103
Tw. 7: Ujemność jest całkowicie przemienna, tj. dla każdego formula_17 oraz formula_25 zachodzi
Baza i wymiar przestrzeni liniowej.
Twierdzenie o istnieniu bazy.
Dowód: Dowiódł tego Felix Hausdorff na gruncie aksjomatyki Zermela-Fraenkla, w oparciu o lemat Kuratowskiego-Zorna.
Twierdzenie o równoliczności baz.
Dowód: Wynika to ze słabszego od aksjomatu wyboru lematu o istnieniu ultrafiltrów w algebrach Boole’a (BPI).
Definicja wymiaru przestrzeni liniowej.
Wymiar przestrzeni oznacza się symbolem formula_115
Np. Wymiar rzeczywistej przestrzeni liniowej formula_116 czyli formula_117 wynosi trzy, gdyż każdy element tej przestrzeni daje się przedstawić jako kombinacja wektorów należących np. do zbioru formula_118.
Uwaga:
Istnieją przestrzenie liniowe, dla których nie można wskazać żadnej bazy, ale przy założeniu aksjomatu wyboru wiadomo, że ona istnieje.
Definicja podprzestrzeni.
Definicja 1:
Definicja 2 (równoważna)
Wynika stąd, że:
Przekształcenia liniowe.
Dla danych dwóch przestrzeni liniowych formula_5 oraz formula_119 nad tym samym ciałem formula_4 można zdefiniować przekształcenia liniowe lub odwzorowania liniowe z formula_5 do formula_131 Są to funkcje formula_132 zachowujące ich struktury, tzn. zachowujące sumy wektorów i iloczyny wektorów przez skalary. Zbiór wszystkich przekształceń liniowych z formula_5 do formula_134 oznaczany formula_135 sam stanowi przestrzeń liniową nad formula_103 Jeżeli dane są bazy formula_5 i formula_134 przekształcenia liniowe można wyrazić w pojęciach składowych za pomocą macierzy nazywanych macierzami przekształceń liniowych.
Izomorfizm to przekształcenie liniowe formula_139 które jest jednocześnie bijekcją przestrzeni formula_5 na przestrzeń formula_131 Jeśli istnieje izomorfizm między formula_5 a formula_134 to mówi się, że przestrzenie te są izomorficzne, jako że przestrzenie liniowe mają tę samą strukturę.
Jak wspomniano wcześniej, wymiar przestrzeni jest niezmiennikiem izomorfizmu: otóż jeśli formula_144 jest bazą przestrzeni formula_7 to formula_146 jest bazą przestrzeni formula_131 Okazuje się, że nie ma innych niezmienników izomorfizmów. Wszystkie przestrzenie formula_148-wymiarowe nad ciałem formula_4 są izomorficzne, tj. izomorficzne z przestrzenią współrzędnych formula_150 Konsekwencją tego twierdzenia jest możliwość badania przestrzeni liniowych skończonego wymiaru za pomocą metod właściwych przestrzeniom współrzędnych, znajdując uprzednio izomorfizm między tymi przestrzeniami.
Izomorfizmy między dowolnymi przestrzeniami liniowymi wyznaczone jednoznacznie są tylko w dwóch przypadkach szczególnych: gdy formula_151 lub gdy formula_152 są jednowymiarowymi przestrzeniami nad ciałem dwuelementowym. Niekiedy między przestrzeniami liniowymi istnieją izomorfizmy niezależne od jakichkolwiek wyborów (np. wyborów baz). O takich izomorfizmach mówi się, że są kanoniczne bądź naturalne. Przykładem izomorfizmu kanonicznego przestrzeni będących iloczynami tensorowymi przestrzeni, odpowiednio formula_5 i formula_119 oraz formula_119 i formula_7 jest odwzorowanie formula_157 dla formula_158
Przestrzenie liniowe nad ustalonym ciałem formula_4 wraz z przekształceniami liniowymi są kategorią abelową.
Iloczyn przestrzeni liniowych.
Jeśli formula_152 są przestrzeniami liniowymi nad tym samym ciałem formula_14 to w iloczynie kartezjańskim formula_162 można wprowadzić strukturę przestrzeni liniowej, definiując działania dodawania wektorów i mnożenia wektora przez skalar w następujący sposób:
dla formula_165
Analogicznie określa się iloczyn przestrzeni formula_166
Dodatkowe struktury.
Przestrzeń liniowa jest wzbogacana o dodatkowe struktury.
Przestrzeń liniowa z topologią.
Definiuje się dodatkowo topologię w przestrzeni liniowej. W szczególności otrzyma się przestrzeń liniowo-topologiczną, jeśli działania dodawania wektorów i mnożenie przez skalar są ciągłe. Topologia określona na przestrzeni liniowej umożliwia wprowadzenie struktury jednostajnej. Jeśli przestrzeń ma nieskończony wymiar, to można na niej określić więcej niż jedną nierównoważną normę.
Przestrzeń unormowana.
Przestrzeń unormowana to przestrzeń liniowa nad ciałem formula_2 lub formula_3 z dodatkowo zdefiniowaną normą, która określa długość wektorów.
Przestrzeń unitarna.
Przestrzeń unitarna (prehilbertowska) to przestrzeń liniowa z dodatkowo zdefiniowanym iloczynem skalarnym dla wektorów.
Przestrzeń Banacha / przestrzeń Hilberta.
Przestrzeń unormowana / unitarna, zupełna ze względu na metrykę generowaną przez normę/normę pochodzącą od iloczynu skalarnego to przestrzeń Banacha/przestrzeń Hilberta.
Np. w mechanice kwantowej wektor stanu układu fizycznego definiuje się jako wektor w przestrzeni Hilberta.
Przestrzenie liniowo-topologiczne.
Wszystkie powyższe przestrzenie są szczególnymi rodzajami przestrzeni liniowo-topologicznych, to znaczy przestrzeni liniowych (ciałem liczb R lub C) wyposażonych w topologię zgodną z jej strukturą liniową, czyli taką, w której dodawanie i mnożenie przez skalar są ciągłe.
Szerszą klasyfikację tych przestrzeni omówiono w artykule przestrzenie liniowo-topologiczne. W przestrzeniach tych wprowadza się pojęcie zbieżności (za pomocą topologii, metryki, normy), oraz rozważa się sumę nieskończonej liczby wektorów (tzw. szeregi).
Algebra nad ciałem.
Algebra nad ciałem to przestrzeń liniowa z dodatkowym działaniem dwuliniowym określającym mnożenie dwóch wektorów.
Uporządkowana przestrzeń liniowa.
Uporządkowana przestrzeń liniowa to przestrzeń liniowa z wprowadzonym w sposób zgodny ze strukturą przestrzeni porządkiem częściowym wektorów.
Uogólnienia.
Z abstrakcyjnego punktu widzenia przestrzenie liniowe są modułami nad ustalonym ciałem formula_103 Dużą część algebry liniowej można uprawiać, opierając się wyłącznie na tej strukturze. Częsta praktyka utożsamiania formula_63 oraz formula_60 w przestrzeniach liniowych prowadzi do pojęcia formula_172 bimodułu. W ogólności moduły nie muszą mieć baz; te, które je mają (włączając w to wszystkie przestrzenie liniowe), nazywa się modułami wolnymi.
Rodzina przestrzeni liniowych sparametryzowana w sposób ciągły za pomocą związanej z nią przestrzeni topologicznej nazywa się wiązką wektorową.
Przestrzeń afiniczna jest zbiorem z przechodnim działaniem przestrzeni liniowej na sobie. Warto zauważyć, że przestrzeń liniowa jest przestrzenią afiniczną nad sobą przez odwzorowanie strukturalne
Alternatywny zestaw aksjomatów.
Aksjomaty 3. i 4. można zastąpić następującym aksjomatem 9.:
Poniższy dowód równoważności pochodzi z "A Note on the Independence of the Axioms for a Vector Space" A. J. van der Poortena.
Przy założeniu aksjomatów 1. i 2. oraz 5.–9. mamy
skąd wynika, że formula_178 jest elementem neutralnym i formula_179 jest elementem przeciwnym do formula_180
Natomiast przy założeniu aksjomatów 1.–8. jest
A więc w szczególności formula_182 dla dowolnego formula_183 a zatem zachodzi 9.

</doc>
<doc id="11242" url="https://pl.wikipedia.org/wiki?curid=11242" title="Anastazja">
Anastazja

Anastazja – żeński odpowiednik imienia Anastazy.
Oznacza „zmartwychwstała, wskrzeszona”. Wśród imion nadawanych nowo narodzonym dzieciom, Anastazja w 2017 r. zajmowała 41. miejsce w grupie imion żeńskich. W roku 2022 imię Anastazja nosiło w Polsce 22 020 kobiet, co oznacza 128. pozycję na liście najczęściej występujących w kraju imion.
Anastazja imieniny obchodzi 27 lutego, 10 marca, 15 kwietnia, 17 sierpnia, 28 października, 11 listopada i 25 grudnia.
Odpowiedniki w innych językach:

</doc>
<doc id="11245" url="https://pl.wikipedia.org/wiki?curid=11245" title="Program Skylab">
Program Skylab

Skylab (skrót od : kosmiczne laboratorium) – amerykańska stacja kosmiczna działająca od 14 maja 1973 do 11 lipca 1979 r.
Początki Skylaba.
W 1963 roku lotnictwo wojskowe Stanów Zjednoczonych sporządziło plany małej stacji kosmicznej MOL (Manned Orbiting Laboratory, załogowe laboratorium orbitalne). Projekt bazował na programie Gemini i w zasadzie miał na celu misje zwiadowcze. Wyselekcjonowano 17 wojskowych kandydatów i zaczęto szkolenie przygotowujące dwuosobowe załogi do pobytu na takiej stacji. W 1969 roku program został przerwany, zanim odbyły się jakiekolwiek loty. Agencja NASA stworzyła w 1965 roku Program Zastosowania Apollo ("Apollo Application Program", AAP), którego zadaniem było długoterminowe wykorzystanie urządzeń i osiągnięć programu Apollo oraz ugruntowanie pozycji Ameryki w kosmosie po załogowych lądowaniach na Księżycu. W końcu postanowiono przeprojektować trzeci człon Saturna S-IVB, początkowo planowanego do misji orbitalnych wokół Ziemi, by uczynić z niego stację orbitalną. Rozważano opcje, w jaki sposób wynieść na orbitę masywną cylindryczną stację, ale rezygnacja z trzech ostatnich załogowych lotów na Księżyc, zwolniła silnik startowy Saturna V. W pełni wyposażoną stację AAP (później nazwaną Skylab) można już było w całości umieścić na orbicie.
Opis.
Zadania.
Celem umieszczenia laboratorium na orbicie było udowodnienie możliwości przeżycia ludzi w dłuższym czasie w przestrzeni kosmicznej. Możliwości realizacji eksperymentu pojawiły się po zarzuceniu dalszych misji Apollo przez NASA i decyzji o wykorzystaniu sprzętu w projekcie Skylab.
Budowa stacji.
Do budowy stacji wykorzystano rakietę Saturn V. Z jej trzeciego członu S-IVB wykonano kadłub stacji, a z pierwszych jej członów S-IC i S-II zmontowano dwustopniową rakietę nośną Saturn INT-21. Kadłub S-IVB miał średnicę 6,6 m, długość 14,6 m i był przedzielony poprzeczną przegrodą na dwa zbiorniki, większy na ciekły wodór i mniejszy (dolny) na ciekły tlen. Dolny, pozostawiony bez zmian, przeznaczono jako zasobnik na odpadki (były wrzucane do niego przez specjalną śluzę), natomiast górny podzielono na dwa piętra. Dolne piętro o wysokości 2 m było przeznaczone na pomieszczenia mieszkalne i bytowe, a drugie o wysokości 6 m zostało przeznaczone na laboratoria. Z kolei każde z tych pięter podzielono na wiele mniejszych pomieszczeń. Całość miała kubaturę 292 m³. Obiekt ten z kompletnym wyposażeniem miał masę 35 400 kg.
Dokładnie w osi części mieszkalnej dołączona była śluza powietrzna. Miała ona długość 5,4 m, średnicę 3 m i objętość 17 m³. Masa śluzy z wyposażeniem wynosiła 22 200 kg. Znajdowały się w niej trzy luki: jeden do części mieszkalnej, drugi służył jako przejście do urządzenia cumowniczego stacji, trzeci umieszczony na bocznej ścianie umożliwiał wyjście astronautów w otwartą przestrzeń. Natomiast urządzenie cumownicze (zlokalizowane na przedłużeniu śluzy powietrznej) miało długość 5,3 m, średnicę 3,0 m, objętość wewnętrzną około 32 m³ i masę 6300 kg.
Kolejną częścią stacji był teleskop astronomiczny przeznaczony głównie do obserwacji Słońca. Miał on długość 4,4 m, średnicę 3,3 m i masę 11 100 kg. Wykonany był z kadłuba modułu LM służącego w programie Apollo do lądowania na Księżycu. W czasie startu z Ziemi teleskop był zlokalizowany na przedłużeniu osi wzdłużnej stacji, a po umieszczeniu na orbicie został on przemieszczony na bok urządzenia cumowniczego. Teleskop był wyposażony we własne źródło energii otrzymywanej z 4 płyt z fotoogniwami słonecznymi. Źródłem energii elektrycznej Skylaba były dwie płyty z fotoogniwami słonecznymi umieszczone po bokach bazy o rozpiętości około 30 m i powierzchni około 110 m², wytwarzające prąd stały o napięciu 28 V i średniej mocy 3,8 kW. W pomieszczeniach stacji atmosfera składała się z 74% tlenu i 26% azotu pod ciśnieniem około 1/3 ciśnienia atmosferycznego. Zapasy przeznaczone na pobyt trzyosobowej załogi wynosiły: 2690 kg tlenu i 720 kg azotu, 940 kg pożywienia, 3240 kg wody.
Do celów łączności z Ziemią służyło 15 nadajników i 5 odbiorników działających w pasmach 230–450 MHz i 2100–2270 MHz. Kamery telewizyjne pracowały w systemie 525 linii. Do zmiany orientacji i stabilizacji służyło 6 silniczków zasilanych sprężonym azotem i trzy żyroskopy. Oprócz tego teleskop posiadał własny system orientacji o dokładności około 10″. W bazie umieszczono przyrządy do ćwiczeń gimnastycznych i badań biomedycznych oraz doświadczeń materiałowych (topienia i spawania metali, odlewania i krystalizacji materiałów).
Misje.
SL-1.
Stacja Skylab została wyniesiona 14 maja 1973 roku przy pomocy rakiety nośnej Saturn INT-21. Zaraz po starcie pojawiły się problemy techniczne w postaci dużych wibracji: 63 sekundy po starcie oderwana została osłona przeciwmeteorytowa laboratorium wraz z jednym z paneli słonecznych. Resztki osłony unieruchomiły przeciwległy panel słoneczny, uniemożliwiając automatyczne rozłożenie po umieszczeniu na orbicie. Aby zaradzić problemom z zasilaniem, stacja manewrowała na orbicie tak, aby skierować w kierunku Słońca panele słoneczne modułu ATM. Takie ustawienie jednak spowodowało nagrzewanie pozbawionego oderwanej osłony laboratorium do ponad 50 °C. Dopiero po wysłaniu misji SL-2 stację obrócono tak, aby zmniejszyć temperaturę w tym module.
SL-2 (załogowa).
Początkowo start pierwszej załogowej misji miał nastąpić zaraz po wyniesieniu stacji Skylab. Problemy techniczne jednak spowodowały 10-dniowe opóźnienie. W tym czasie specjaliści NASA starali się przygotować plan najpilniejszych napraw. Misja rozpoczęła się 25 maja 1973 roku i trwała 28 dni i 50 minut. Załogę stanowili: Charles Conrad (dowódca), Paul Weitz (pilot) i Joseph Kerwin (naukowiec). W tym czasie wykonano niezbędne naprawy włącznie z osłonięciem laboratorium przy pomocy „parasola” i obniżeniem temperatury w jego wnętrzu do 24 °C.
SL-3 (załogowa).
Misja rozpoczęła się 28 lipca 1973 roku i trwała 59 dni i 11 godzin i 9 minut. Załogę stanowili: Alan Bean (dowódca), Jack Lousma (pilot) i Owen Garriott (naukowiec-specjalista w dziedzinie fizyki jonosfery). Tak jak pierwsza załoga, dokonali oni najpierw inspekcji bazy z zewnątrz, a następnie przeszli do Skylaba. Nowa załoga kontynuowała badania poprzedników. Głównym zadaniem drugiej załogi było badanie Słońca. W dniu 6 sierpnia Lousman i Garriott wyszli na zewnątrz bazy, aby założyć właściwy ekran osłonny, w wyniku czego temperatura w bazie spadła do 21 °C. Później wyszli jeszcze dwukrotnie na zewnątrz: 24 sierpnia Lousman i Garriott na 4 godziny i 30 minut (podłączyli nowe żyroskopy), a 22 września Bean i Garriott na 2 godziny i 41 minut (wymienili w teleskopach kasety z taśmami oraz pobrali próbki różnych materiałów). W dniu 31 sierpnia wypróbowano we wnętrzu bazy „latające buty”, okazały się one jednak nieprzydatne. Na badania Słońca astronauci poświęcili 305 godzin, a było ono wtedy bardzo aktywne: zaobserwowano wiele rozbłysków słonecznych. W czasie lotu badano naturalne zasoby Ziemi. Obserwacje wykonano między innymi nad zachodnią Europą, Japonią, Australią, zachodnią Afryką, Ameryką Południową i Środkową. Uzyskane wyniki przekazano zainteresowanym krajom. Obserwowano nawet zagrożenie lawinowe w Szwajcarii, skutki trzęsienia ziemi w Meksyku, a także zanieczyszczenia atmosfery wzdłuż dróg w RFN. Pod koniec sierpnia i na początku września wykryto na Atlantyku narodziny cyklonu Christina, a w Zatoce Meksykańskiej cyklon Delia. Natomiast eksperymenty biologiczne powiodły się tylko częściowo – zdechły doświadczalne myszy i muszki drosophila, zaś ryby nie mogły przywyknąć do braku grawitacji. Pająki, nazwane Anita i Arabella, przystosowały się i zaczęły tkać prawidłowe pajęczyny (do realizacji tego programu wciągnięto młodzież amerykańską. Eksperyment z pająkami zaproponowała siedemnastoletnia uczennica Judith Miles). W dniu 25 września po starannym zakonserwowaniu urządzeń astronauci odcumowali i następnego dnia o godzinie 22:19 powrócili na Ziemię (kabina Apollo wpadła do oceanu do góry dnem, ale po wypełnieniu pływaków powróciła do prawidłowej pozycji).
SL-4 (załogowa).
Misja rozpoczęła się 16 listopada 1973 roku i trwała 84 dni, 1 godzinę i 16 minut. Załogę stanowili: Gerald Carr (dowódca), William Pogue (pilot) i Edward Gibson (pilot/naukowiec-fizyk). Pierwotnie wyprawa miała trwać 59 dni, ostatecznie zdecydowano, że trwać będzie 84 dni. Nowa załoga pracowała powoli i bez entuzjazmu, ciągle spóźniano się z wykonywaniem swoich zadań, a przywoływani do wydajniejszej pracy popadali w konflikty z naziemnymi ośrodkami kontroli. Rzecz ciekawa – mniej zaangażowanie podchodząc do swoich zadań byli w znacznie lepszej kondycji fizycznej od swoich poprzedników. Mimo tego wykonali przewidziany program badań i zgromadzili ogromny zasób informacji naukowych. Czterokrotnie wychodzili na zewnątrz: 22 listopada na 6 godzin i 34 minuty, 25 grudnia na 7 godzin i 3 minuty, 29 grudnia na 3 godziny 29 minut i wreszcie 3 lutego na 5 godzin i 19 minut. Bardzo ważnym wynikiem ich pracy było przeprowadzenie badań dotyczących rozbłysków słonecznych oraz obserwacja i fotografowanie komety Kohoutka za pomocą pięciu różnych przyrządów. Astronauci fotografowali ją w zakresie widzialnym i nadfiolecie w czasie pobytów na zewnątrz bazy. W czasie gdy zbliżała się do Słońca obserwowali ją przez teleskopy przeznaczone do badań Słońca. Ogółem wykonali 75 tysięcy fotografii komety i Słońca. W prowadzeniu badań przeszkadzał niedostatek energii elektrycznej wywołany pogorszeniem orientacji fotoogniw ku Słońcu (powodem było wyczerpywanie się zapasów azotu służącego do zasilania dysz rakietek). Astronauci powrócili na Ziemię 8 lutego 1974 roku. Po powrocie na Ziemię okazało się, iż są wyżsi o 2 cm.
Zakończenie programu.
Istniały plany utrzymania Skylaba na orbicie przez co najmniej następne osiem lat i wysyłania do niego promów kosmicznych. W tym celu przeprowadzono zdalne testy: umieszczono stację na stabilnej orbicie, a następnie wyłączono wszystkie systemy. Jesienią 1977 roku okazało się, że zwiększona aktywność słoneczna i związana z nią ekspansja atmosfery spowodowała szybsze niż przewidywano obniżenie orbity. NASA nie miała możliwości wyniesienia stacji Skylab na wyższą orbitę, ponieważ program Apollo został zakończony, a misje wahadłowców jeszcze się nie rozpoczęły. Stacja wtargnęła w gęste warstwy atmosfery 11 lipca 1979 r., a jej szczątki spadły do Oceanu Indyjskiego i na zachodnią Australię, pomiędzy miasteczkami Esperance i Rawlinna. Największy, o masie około 500 kg, spadł na terenie pewnej farmy 900 km na wschód od Perth. Wiele elementów stacji (np. szereg zbiorników) nadspodziewanie dobrze przetrwało spadek z kosmosu na Ziemię. Na szczęście obszar ten był stosunkowo rzadko zaludniony i ofiarą katastrofy padła jedynie australijska krowa. Do czasu zniszczenia stacja Skylab okrążyła Ziemię 34 981 razy i przebyła drogę około półtora miliarda kilometrów. Okazało się, że w czasie rozpadu stacja uległa mniejszym obciążeniom termicznym i aerodynamicznym niż się spodziewano, toteż rozpad nastąpił o 16 km niżej niż oczekiwano. Wymiary elipsy rozrzutu okazały się też znacznie mniejsze niż oczekiwano, wyniosła ona 64 na 3860 km.
Na krótko przed startem stacji Skylab NASA planowała również wysłanie w roku 1975 lub 1976 drugiego modułu o nazwie Skylab B, który miał stanowić dodatek do misji Sojuz-Apollo (International Skylab), a następnie zostać rozbudowywana przez wahadłowiec kosmiczny na stację orbitalną (Advanced Skylab), jednak z powodu braku funduszy start Skylaba B anulowano, a sam kadłub stacji w 1976 oddano do muzeum.
Podsumowanie.
Doświadczenia przeprowadzone na pokładzie stacji dotyczyły głównie astronomii (24%), rozpoznania powierzchni Ziemi (48%), techniki i technologii (10%) oraz medycyny i biologii (10%). Badania te zakończyły się sukcesem. Były wynikiem zarówno starannego przygotowania aparatury i eksperymentów jak doskonałości techniki i organizacji prac oraz działalności samych astronautów. Uzyskano ważne informacje z dziedziny fizyki, materiałoznawstwa i technologii otrzymywania produktów o istotnym znaczeniu przemysłowym. Również sukcesem zakończyły się badania medyczne i biologiczne.Jeśli chodzi o astronomię, to badania dotyczyły Słońca. Każdy z przyrządów znajdujących się w stacji był już wcześniej stosowany w satelitach. Np. koronograf światła białego znalazł się na pokładzie satelity astronomicznego OSO 7 w 1971, a wcześniej na rakietach i balonach stratosferycznych. Jednak w Skylabie przyrządy były większe i znacznie udoskonalone. Sześć głównych instrumentów miało długość około trzech metrów, a łączna ich masa wyniosło ponad tonę. Stabilność obserwatorium astronomicznego ATM była porównywalna ze stabilnością instrumentów umieszczonych na powierzchni Ziemi (niekiedy lepsza od jednej sekundy). Przy braku atmosfery uzyskano zdolność rozdzielczą przestrzenną, widmową lepszą niekiedy o całe rzędy wielkości w porównaniu z poprzednimi osiągnięciami. Jednocześnie badania prowadzone w stacji były wspierane przez równoległe obserwacje na powierzchni naszej planety za pośrednictwem centrali w Ośrodku Kosmicznym im. Johnsona w Houston.
W ciągu dziewięciu miesięcy swojej działalności Skylab napotkał wiele skomplikowanych problemów technicznych, zagrażających całemu programowi. Jednocześnie ta pierwsza amerykańska stacja kosmiczna zasłynęła jako laboratorium z prawdziwego zdarzenia krążące po orbicie. Podczas 3896 okrążeń trzy załogi, które odwiedziły Skylaba potwierdziły, że przestrzeń kosmiczna może stworzyć nową niepowtarzalną jakość badaniom naukowym i technologicznym, a także zmienić sposób, w jaki patrzymy na Ziemię i nasz Wszechświat. Podczas pobytu na stacji astronauci przebyli w sumie około 115 milionów kilometrów w ciągu 171 dni pobytu na pokładzie. Dziewięciu członków załóg wyszło dziesięć razy w przestrzeń, spędzając poza stacją ponad 42 godziny. W tym czasie dokonywali napraw, konserwacji, pobierali zestawy doświadczalne i zbiorniki z filmami z teleskopów, a także fotografowali obiekty kosmiczne. Przeprowadzili trwające ponad dwa tysiące godzin eksperymenty z rozmaitych dziedzin. Jednocześnie udowodnili, że ludzie mogą bezpiecznie przystosować się do życia i długotrwałej pracy w warunkach mikrograwitacji w przestrzeni kosmicznej.
Ponieważ prace nad promem kosmicznym były już zaawansowane, istniała możliwość, że już podczas pierwszych lotów prom będzie mógł dotrzeć do Skylaba i podnieść na wyższą orbitę, co pozwoliłoby odzyskać wyniki kilku doświadczeń, a być może zamieszkać na stacji kilku kolejnym załogom. Jednakże plany promu kosmicznego uległy zmianie, co spowodowało, że i te, i inne pomysły uratowania stacji zostały porzucone – zmniejszanie odległości od Ziemi powoli przybliżało Skylaba do nieuchronnego wejścia w ziemską atmosferę.

</doc>
<doc id="11247" url="https://pl.wikipedia.org/wiki?curid=11247" title="Anastazy">
Anastazy

Anastazy – imię męskie pochodzenia greckiego. Wywodzi się od słowa oznaczającego „wskrzeszenie”, „zmartwychwstanie”. Jego żeńskim odpowiednikiem jest Anastazja.
Anastazy imieniny obchodzi 11 stycznia, 22 stycznia, 21 kwietnia, 27 kwietnia, 20 maja, 30 maja, 11 czerwca, 14 czerwca, 17 sierpnia, 21 sierpnia, 16 października, 5 grudnia, 19 grudnia i 21 grudnia.
Znane osoby noszące to imię;

</doc>
<doc id="11248" url="https://pl.wikipedia.org/wiki?curid=11248" title="Gaudencjusz (imię)">
Gaudencjusz (imię)

Gaudencjusz – oboczna forma męskiego imienia Gaudenty, pochodzenia łacińskiego. Wywodzi się od słowa "gaudentius", 'radujący się', co oznacza "człowieka o radosnym usposobieniu". 
Patronem imienia jest m.in. św. Gaudenty (biskup Brescii) wspominany 25 października.
Formą żeńską jest Gaudencja.
Gaudencjusz imieniny obchodzi 22 stycznia, 19 czerwca, 25 sierpnia i 14 października.
Zobacz też:

</doc>
<doc id="11250" url="https://pl.wikipedia.org/wiki?curid=11250" title="Program Salut">
Program Salut

Salut (ros. Салют) – seria radzieckich stacji kosmicznych, konstruowanych w latach 70. i 80. dwudziestego wieku. Konstrukcja stacji była stosunkowo prosta – składały się z pojedynczego modułu, wynoszonego na orbitę jednym startem rakiety nośnej. Program znano również jako DOS (ros. "Dołgowriemiennaja Orbitalnaja Stancija" – Długoczasowa Stacja Orbitalna).
Pod przykrywką cywilnego programu naukowego realizowany był jednocześnie wojskowy program Ałmaz (ros. АЛМАЗ), którego celem było stworzenie orbitalnych stacji wojskowych przeznaczonych do zwiadu. Uruchomienie programu spowodowane było wcześniejszymi, analogicznymi pracami prowadzonymi przez Stany Zjednoczone w ramach programu Manned Orbiting Laboratory. Niewykorzystane w programie kadłuby OPS (ros. орбитальная пилотируемая станция) niedoszłych stacji Ałmaz zostały zakupione w pierwszej dekadzie XXI wieku przez firmę Excalibur Almaz na potrzeby komercyjnych lotów kosmicznych.
Historia.
Związek Radziecki przyznał niechętnie, że stracił szanse na zwycięstwo ze Stanami Zjednoczonymi w wyścigu do pierwszego załogowego lądowania na Księżycu, i przeorientował swoje zainteresowania na długotrwałe przebywanie w kosmosie. Plany pierwszej stacji kosmicznej powstały już w 1964 roku w ramach ściśle tajnego wojskowego programu kosmicznego znanego jako Ałmaz (Diament). Trzy lata później projekt został przyjęty do realizacji.
Początkowo składał się z koncepcji zbudowania trzech elementów: 20-tonowej stacji kosmicznej, którą miała się opiekować trzyosobowa załoga, wyposażonej w aparaty Agat, przeznaczone do wykonywania zdjęć obiektów wojskowych; pojazdów kosmicznych wielokrotnego użytku do przewożenia załóg i ładunku tam i z powrotem, a także rakiet Proton, które miały wynosić wszystkie składniki w przestrzeń kosmiczną. Dodatkowo stacja miała być wyposażona w małą kapsułę, która mogła być wystrzelona ze stacji i szybko dotrzeć na Ziemię, by dostarczyć filmy wywiadowcze i inne małe ładunki.
Od 1976 badano możliwości bojowych zastosowań stacji Salut/Ałmaz, np. uzbrojenie je w karabiny Szczit-1 z pociskami fragmentującymi, z czego powstały projekty Kaskad i Skif.
Parametry projektu.
Gabaryty radzieckich stacji z serii Salut podyktowane były udźwigiem używanych ówcześnie rakiet typu Proton, służących do wynoszenia stacji na orbitę. Z zakładów produkcyjnych Chruniczewa w Moskwie na kosmodrom Bajkonur w Kazachstanie stacja kosmiczna jechała koleją. Aby nie zostać zidentyfikowana przez amerykańskie satelity szpiegowskie, musiała się zmieścić w zwykłym wagonie. Stacje DOS składały się z pojedynczego cylindra o długości, w zależności od projektu, od 13,6 do 16 metrów. Średnica stacji wynosiła zależnie od sekcji od 2 do 4,15 m. Objętość hermetyzowana wynosiła do 83 m3, w tym przestrzeni swobodnej niespełna 50 m3. Na powierzchni bazy montowane były płyty z ogniwami słonecznymi (początkowo cztery, o powierzchni 28 m2, w późniejszych projektach – od stacji Salut 4 – zmniejszono ich liczbę do trzech, zaś powierzchnię zwiększono). Prąd uzyskany z systemu ogniw magazynowany był w akumulatorach niklowo-kadmowych. Na części aparaturowej oraz na kadłubie umieszczono odpowiednio dwa większe silniki korekcyjne oraz 32 dysze mniejsze (o ciągu ok. 140 N), służące do zmiany orientacji przestrzennej bazy i jej stabilizacji.
Segmenty stacji.
Część przejściowa (o średnicy 2 m), miała (wraz z węzłem cumowniczym) ok. 3 m długości. Pojemność hermetyzowana wynosiła ~8 m3. Umożliwiała dokowanie załogowych statków Sojuz i bezzałogowych transportowców Progress oraz służyła za śluzę, umożliwiającą wyjście w przestrzeń.
Część robocza o średnicy od 2,9 do 4,15 m oraz długości ~9 m stanowiła zasadnicze pomieszczenie robocze stacji. Objętość hermetyzowana sekcji wynosiła ok. 75 m3. Znajdowały się tam urządzenia niezbędne do życia załogi – zapasy pożywienia, sprzęt gimnastyczny, systemy higieny osobistej i asenizacji, a także pulpity sterownicze bazy. W kadłubie znajdowało się kilkanaście iluminatorów pozwalających na obserwację z użyciem rozmaitych urządzeń.
Agregatowa (aparaturowa) część bazy zawierała niehermetyzowaną aparaturę. Miała średnicę od 2,3 do 4,15 m i długość 3,5 m. Znajdowały się na niej korekcyjne silniki rakietowe od ciągu ok. 4000 N. W stacjach Salut 6 i Salut 7 na części tej zamontowano dodatkowy węzeł dokujący wraz ze śluzą przejściową, umożliwiający jednoczesne cumowanie dwóch pojazdów typu Sojuz lub Progress, natomiast silniki korekcyjne zostały odsunięte ku krawędzi cylindra, a ich ciąg zmniejszono do ok. 3000 N.
Moduły TKS / FGB.
W ramach programu testowano moduły naukowe, oparte na konstrukcji niedoszłego statku załogowego dla baz typu Ałmaz. Wysłano trzy pojazdy - Kosmos 1267 (cumował do stacji Salut 6), Kosmos 1443 oraz silnie przebudowany pod kątem pełnienia roli laboratorium orbitalnego Kosmos 1686 (oba cumowały do stacji Salut 7). W szczególności ten ostatni był platformą testową dla stworzenia przyszłych modułów naukowych stacji Mir opartych o blok FGB - Kwant-2, Kristałł, Spiektr i Priroda.
Opis stacji.
Salut 1 (DOS 1).
Salut 1 był pierwszą stacją kosmiczną w historii, wyniesioną na orbitę 19 kwietnia 1971. Jej pierwsza załoga, na pokładzie pojazdu Sojuz 10, nie mogła dostać się na jej pokład ze względu na awarię mechanizmu dokującego. Załoga druga, na pokładzie kapsuły Sojuz 11, spędziła na jej pokładzie 23 dni. Niestety awaria systemu wyrównywania ciśnienia w kapsule doprowadziła do śmierci wszystkich trzech kosmonautów podczas lądowania. Stacja weszła w atmosferę Ziemi 11 października 1971 roku.
Salut 2 (Ałmaz 1).
Salut 2, wystrzelony 3 kwietnia 1973 roku, stanowił w rzeczywistości prototyp ściśle tajnej stacji kosmicznej Ałmaz, czyli „Diament” – oznaczenie "Salut" nadano, aby ukryć jej prawdziwe przeznaczenie. Mimo że nazywała się tak samo jak pierwsza, zbudowana przez Miszyna, całkowicie się od niej różniła. Jej konstruktorem był rywal Miszyna – Czełomiej. Powstała do celów wojskowych. Miała duży teleskop, zajmujący całą wysokość jej kabiny. Wskutek wadliwej pracy trzeciego stopnia rakiety Proton nowa stacja uzyskała zbyt szybką rotację, co praktycznie uniemożliwiło jej wykorzystanie do misji załogowych. Salut 2 obiegał Ziemię przez 55 dni, do 28 maja 1973 roku.
Stację Salut oznaczoną DOS 3, której nazwę przejęła stacja Ałmaz, wyniesiono na orbitę 11 maja 1973 roku, trzy dni przed startem amerykańskiej stacji Skylab. Błąd w oprogramowaniu stacji, pozostającej w tym momencie poza zasięgiem radzieckiej kontroli lotu, doprowadził do odpalenia silników korekcyjnych stacji, które kontynuowały pracę aż do całkowitego wyczerpania paliwa. Ponieważ stacja znajdowała się już na orbicie i została wychwycona przez zachodnie radary, władze radzieckie ogłosiły, że pojazd był satelitą o nazwie Kosmos 557. Stacja przetrwała na orbicie zaledwie 11 dni i była, podobnie jak poprzednia, bezużyteczna.
Salut 3 (Ałmaz 2).
Salut 3 został wystrzelony 25 czerwca 1974. On także należał do wojskowego programu Ałmaz. Po raz pierwszy zastosowano w niej ruchome płaszczyzny z bateriami słonecznymi, automatycznie kierowane ku Słońcu, co pozwoliło na bardziej ekonomiczną gospodarkę paliwem dla silników korekcyjnych. Zwiększono funkcjonalność pomieszczeń wewnętrznych przy nie zmienionej objętości, ponadto wyposażono stację w automatyczny powrotnik (lądownik). Na nową stację posłano dwie załogi. Pierwsza, w składzie Pawel Popowicz i Jurij Artiuchin, dotarła w statku Sojuz 14 5 lipca i pracowała przez 15 dni; druga wystartowała 26 sierpnia 1974 r. w Sojuzie 15, lecz operacja połączenia nie powiodła się i załoga Giennadij Sarafanow i Lew Diomin po dwóch dniach powróciła na Ziemię. 23 września 1974 r. odzyskano ze stacji lądownik zawierający kasety z filmami. Sama stacja zakończyła żywot 25 stycznia 1975 roku po 214 dniach lotu. Stacja posłużyła do testów czujników rozpoznawczych i kamer. 24 stycznia 1975 roku przeprowadzono na orbicie testy działka pokładowego Nudelmann o kalibrze 23 mm (niektóre źródła twierdzą, że było to działko Nudelmann NR-30 o kalibrze 30 mm). Uzyskano pozytywne wyniki w strzelaniach na odległości od 500 do 3000 metrów. Podczas prób zniszczono satelitę – cel. Następnego dnia rozpoczęto wprowadzanie stacji w atmosferę.
Salut 4 (DOS 4).
Stację Salut 4 wyniesiono na orbitę 26 grudnia 1974 roku, czyli przed zakończeniem istnienia bazy satelitarnej Salut 3. Stacja ta miała zmodyfikowaną konstrukcję. Zamiast 4 płyt z fotoogniwami, zainstalowano na niej tylko 3 płyty, ale o większej rozpiętości. Dwie umieszczono naprzeciw siebie, po „bokach” bazy, a trzecią – prostopadle do nich, na grzbiecie bazy. Zastosowano zamocowania wahliwe, umożliwiające oddzielne skierowanie każdej płyty ku Słońcu, bez obracania w tym celu całej stacji. Uprościło to użytkowanie bazy, a jednocześnie polepszyło zaopatrzenie w energię elektryczną. Stanowiła wierną kopię stacji DOS 3, lecz w przeciwieństwie do niej, misja Saluta 4 zakończyła się sukcesem. Na jej pokładzie przebywały dwie załogi, wyniesione przez kapsuły Sojuz 17 i Sojuz 18. Druga załoga spędziła na pokładzie 63 dni. Ustanowiła tym samym nowy radziecki rekord, poważnie zbliżając się do rekordu trzeciej załogi Skylaba (84 dni). Salut 4 był pierwszą radziecką stacją odwiedzoną przez więcej niż jedną załogę. 17 listopada 1975 roku przycumował do Saluta bezzałogowy statek Sojuz 20, prototyp przyszłych statków towarowych. 16 lutego 1976 r. Sojuz 20 odłączył się od bazy i wylądował na Ziemi. Stacja Salut 4 pozostawała na orbicie ponad dwa lata, zanim spłonęła w atmosferze 3 lutego 1977 r.
Salut 5 (Ałmaz 3).
Stację Salut 5 wyniesiono na orbitę 22 czerwca 1976 roku. Stanowiła trzecią i ostatnią stację programu Ałmaz. Odwiedziły ją dwie załogi – na pokładzie Sojuza 21 i Sojuza 24. 26 lutego 1977 roku od bazy odłączył się lądownik, zawierający materiały badawcze, których rodzaju bliżej nie sprecyzowano, i pomyślnie powrócił na Ziemię. Sama baza Salut 5 zakończyła swe istnienie 8 sierpnia 1977 roku.
Salut 6 (DOS 5).
Salut 6, wystrzelony 29 września 1977, mimo zewnętrznego podobieństwa do poprzedników stanowił przełom w projektowaniu stacji kosmicznych. Wyposażony był w drugi port cumowniczy, dzięki któremu stację mogły odwiedzać automatyczne pojazdy transportowe Progress, dostarczające na pokład paliwo i zaopatrzenie. Stację odwiedziło 5 załóg długoterminowych i 11 krótkoterminowych, w tym kosmonauci z krajów Układu Warszawskiego w ramach programu Interkosmos. Już pierwsza załoga stacji ustanowiła rekord długości pobytu na orbicie, przebywając na stacji przez 96 dni. Najdłuższy czas pobytu na pokładzie Saluta 6 to 185 dni. Jednym z kosmonautów, którzy odwiedzili tę stację był pierwszy Polak w kosmosie, Mirosław Hermaszewski, który brał udział w misji Sojuz 30 w 1978 roku. Po zakończeniu załogowych wypraw na pokład stacji przeprowadzono z jej wykorzystaniem test dokowania ciężkiego modułu TKS (oznaczonego jako Kosmos 1267), opracowanego w oparciu o niewykorzystane elementy programu Ałmaz.
Salut 7 (DOS 6).
Salut 7, bardzo zbliżony konstrukcyjnie do Saluta 6, wystrzelono 19 kwietnia 1982 roku. Odwiedziło go 6 ekspedycji długoterminowych i cztery krótkoterminowe. Poza eksperymentami prowadzonymi na pokładzie stacji, wykorzystano ją do dalszych testów technik dokowania ciężkich modułów stacji, nazywanych "ciężkimi modułami Kosmos". Próby te były niezbędne do budowy (projektowanej) modułowej stacji kosmicznej Mir.
DOS 7.
Kolejny projekt programu Salut, podobny budową do poprzednich dwóch stacji, jednak wyposażony w sześć portów cumowniczych, został wyniesiony w kosmos w 1986 roku i stał się modułem bazowym znacznie większej stacji orbitalnej Mir. Sam moduł DOS 7 ważył 20,4 tony. Stacja była rozbudowywana przez kolejne 10 lat i służyła kosmonautom do 2001 roku.

</doc>
<doc id="11251" url="https://pl.wikipedia.org/wiki?curid=11251" title="Ildefons">
Ildefons

Ildefons – imię męskie pochodzenia germańskiego. Wywodzi się od słów "hild" "walka, potyczka" i "funs " "gotowy", co mogło oznaczać "gotowego do walki". Patronem tego imienia jest św. Ildefons z Toledo, zakonnik, biskup (VII wiek).
Ildefons imieniny obchodzi 23 stycznia.
Znane osoby o tym imieniu:

</doc>
<doc id="11252" url="https://pl.wikipedia.org/wiki?curid=11252" title="Wincenty">
Wincenty

Wincenty (łac. "vincens" – zwyciężający) – imię męskie pochodzenia łacińskiego.
Wincenty imieniny obchodzi 1 stycznia, 22 stycznia, 23 stycznia, 8 marca, 20 marca, 5 kwietnia, 19 kwietnia, 24 maja, 14 lipca, 7 sierpnia, 25 sierpnia, 11 września, 25 września, 27 września, 9 października, 27 października, 7 listopada i 20 grudnia.
Żeńskie odpowiedniki: Wincenta, Wincencja, Wincentyna.

</doc>
<doc id="11255" url="https://pl.wikipedia.org/wiki?curid=11255" title="Klemens">
Klemens

Klemens — imię męskie pochodzenia łacińskiego. Wywodzi się od słowa oznaczającego „człowiek o łagodnym usposobieniu”, „delikatny”, „pobłażliwy”. Jego żeńskim odpowiednikiem jest Klemencja.
Klemens imieniny obchodzi 23 stycznia, 17 lutego, 15 marca, 20 marca, 10 września, 20 września, 23 listopada i 4 grudnia.

</doc>
<doc id="11256" url="https://pl.wikipedia.org/wiki?curid=11256" title="Rajmunda">
Rajmunda

Rajmunda – imię żeńskie pochodzenia germańskiego.
Zostało ono utworzone jako żeński odpowiednik męskiego imienia Rajmund, składającego się z elementów znaczących pierwotnie „rada, zebranie” oraz „opieka, ochrona”.
W 2001 roku nosiło je 195 Polek, przy czym od lat 70. XX wieku imię to nie było nadawane.
Rajmunda imieniny obchodzi 7 stycznia i 23 stycznia.

</doc>
<doc id="11257" url="https://pl.wikipedia.org/wiki?curid=11257" title="Chwalibóg">
Chwalibóg

Osoby o tym nazwisku:
inne: 

</doc>
<doc id="11259" url="https://pl.wikipedia.org/wiki?curid=11259" title="Franciszek">
Franciszek

Franciszek – imię męskie wywodzące się z włoskiego określenia "francesco" oznaczające 'Francuza, Francuzika', jakim kupiec Piotr Bernardone (ojciec św. Franciszka z Asyżu) nazwał swego syna Jana, kiedy wrócił z Francji. W Asyżu zaczęto powszechnie nazywać chłopca tym określeniem i pod takim imieniem znany jest powszechnie.
Żeńska forma: Franciszka
Franciszek imieniny obchodzi 35 razy w roku: 15 stycznia, 24 stycznia, 2 lutego, 17 lutego, 8 marca, 2 kwietnia, 9 kwietnia, 6 maja, 11 maja, 24 maja, 3 czerwca, 4 czerwca, 17 czerwca, 20 czerwca, 14 lipca, 25 lipca, 4 sierpnia, 21 sierpnia, 2 września, 9 września, 10 września, 12 września, 16 września, 17 września, 20 września, 25 września, 29 września, 30 września, 4 października, 10 października, 29 października, 24 listopada, 27 listopada, 29 listopada i 3 grudnia.

</doc>
<doc id="11262" url="https://pl.wikipedia.org/wiki?curid=11262" title="Rafaela (imię)">
Rafaela (imię)

Rafaela – żeński odpowiednik imienia Rafał.
Patronką jest św. Rafaela Maria od Najświętszego Serca (Porras y Ayllón) (1850–1925) – zakonnica hiszpańska, założycielka Zgromadzenia Służebnic Najświętszego Serca, beatyfikowana w 1952, a kanonizowana w 1977 r.
Rafaela imieniny obchodzi także 6 stycznia i 24 stycznia.

</doc>
<doc id="11263" url="https://pl.wikipedia.org/wiki?curid=11263" title="Rafał">
Rafał

Rafał – imię męskie pochodzenia semickiego wywodzące się od hebrajskiego słowa רָפָאֵל ("Rafael") składającego się z „"rofe"” ("uzdrowiciel/lekarz") i przyrostka "-el" ("Pan, Bóg"), tłumaczone jako "Bóg uleczy/uzdrowi". 
Żeńska forma: Rafaela.
Wśród imion nadawanych nowo narodzonym dzieciom, Rafał w 2017 r. zajmował 66. miejsce z 560 nadaniami. W całej populacji Polski według stanu na 1 stycznia 2019 r. Rafał stanowi 22. co do częstości imię męskie, mając 240 460 nadań. Jako drugie imię został nadany 86 726 razy i stanowi 34. co do popularności drugie imię męskie.
W Polsce imię Rafał stało się popularne pod koniec lat 30. XX wieku, do czego przyczyniła się powieść "Znachor" Tadeusza Dołęgi-Mostowicza z 1937 roku. Jak wyjaśnia biograf pisarza Jarosław Górski: "Popularność powieści i filmu wyrażała się także w tym, że młodzi rodzice dużo częściej, w porównaniu z wcześniejszym okresem, nadawali teraz swoim nowo narodzonym synom imię Rafał (a więc imię tytułowego bohatera), a córkom zestawienie Maria Jolanta (imiona córki prof. Wilczura-Znachora). Imię Mariola, którym, jako pieszczotliwym połączeniem imion Maria i Jolanta powieściowo-filmowi małżonkowie Wilczurowie nazwali swoją córkę, wcześniej nie było notowane w polskich spisach imion, rozpowszechniło się dopiero wraz z fabułą powieści i jej ekranizacją i zostało w polszczyźnie".
Imieniny Rafała.
24 stycznia, 20 marca, 20 czerwca, 29 września, 30 września, 24 października, 20 listopada, 2 grudnia.

</doc>
<doc id="11264" url="https://pl.wikipedia.org/wiki?curid=11264" title="Tymoteusz">
Tymoteusz

Tymoteusz – imię męskie pochodzenia greckiego, które do polszczyzny trafiło przez łacinę. Wywodzi się od imienia Τιμόθεος ("Timotheos"), a to od słów τιμάω ("timao") i θεός ("theos") oznaczających „czczący boga”.
Tymoteusz imieniny obchodzi 24 stycznia, 26 stycznia, 28 lutego, 6 kwietnia, 3 maja, 21 maja, 10 czerwca, 19 sierpnia, 22 sierpnia, 19 grudnia. Do imienin 24 stycznia odnosi się przysłowie „na świętego Tymoteusza trzeba ci czapki, nie kapelusza”. Zdrobnienia to „Tymek”, „Tymuś”, „Tymoteuszek”.
Tymoteusz w innych językach:

</doc>
<doc id="11265" url="https://pl.wikipedia.org/wiki?curid=11265" title="Miłosz">
Miłosz

Miłosz – męskie imię pochodzenia słowiańskiego oznaczające „tego, który jest miłowany”, będące pierwotnie zdrobnieniem dwuczłonowych imion takich jak: Milan, Miłobor, Miłobrat, Miłogost, Miłgost, Miłorad, Miłosław, Miełosław, Miłostryj, Miłowit, Miłwit. Forma Miłosz została zapisana już w 1136 roku w Bulli gnieźnieńskiej.
Miłosz imieniny obchodzi 25 stycznia.
Znane osoby noszące imię Miłosz:
Imię Miloš (Милош) występuje w wielu językach słowiańskich.

</doc>
<doc id="11266" url="https://pl.wikipedia.org/wiki?curid=11266" title="Paulina (imię)">
Paulina (imię)

Paulina – żeński odpowiednik imienia Paulin. Oznacza „należąca do Pawła”, lub „pochodząca od Pawła”. Pochodzi od imienia Paula, które może być dla niego również zdrobnieniem.
Wśród imion nadawanych nowo narodzonym dzieciom, Paulina w 2017 r. zajmowała 47. miejsce w grupie imion żeńskich. W całej populacji Polek Paulina zajmowała w 2017 r. 31. miejsce (220 576 nadań).
Paulina imieniny obchodzi: 26 maja, 6 czerwca, 22 czerwca, 21 lipca, 31 sierpnia, 10 października, 2 grudnia i 31 grudnia.
Znane święte osoby o imieniu Paulina:
Znane osoby noszące imię Paulina:
Inne nazwy własne z imieniem Paulina:

</doc>
<doc id="11267" url="https://pl.wikipedia.org/wiki?curid=11267" title="Polikarp">
Polikarp

Polikarp – imię męskie pochodzenia greckiego. Wywodzi się od słowa "polykarpos" oznaczającego „płodny”.
Polikarp imieniny obchodzi 26 stycznia, 8 lutego, 23 lutego i 7 grudnia.
Znane osoby noszące imię Polikarp:

</doc>
<doc id="11268" url="https://pl.wikipedia.org/wiki?curid=11268" title="Skarbimir">
Skarbimir

Skarbimir, Skardmir, Skamir, Skarbimirz – staropolskie imię męskie, złożone z członów "Skarbi-" ("smucić, martwić, troszczyć się") i "-mir" ("pokój, spokój, dobro"). Może oznaczać "troszczący się o pokój".
Skarbimir imieniny obchodzi 26 stycznia i 19 października.
Osobą historyczną noszącą imię Skarbimir był palatyn (wojewoda) Bolesława Krzywoustego.

</doc>
<doc id="11269" url="https://pl.wikipedia.org/wiki?curid=11269" title="Ilona">
Ilona

Ilona – imię żeńskie, węgierska forma imienia Helena.
Ilona imieniny obchodzi 23 kwietnia i 18 sierpnia
Znane osoby noszące imię Ilona:

</doc>
<doc id="11270" url="https://pl.wikipedia.org/wiki?curid=11270" title="Jan Chryzostom (imię)">
Jan Chryzostom (imię)

Jan Chryzostom - podwójne imię męskie - Jan z przydomkiem Chryzostom, z greki (chrisos stomas) "złotousty". Wywodzi się od imienia św. Jana Chryzostoma.
Jan Chryzostom imieniny obchodzi 27 stycznia i 13 września.
Znane osoby noszące tę parę imion:

</doc>
<doc id="11271" url="https://pl.wikipedia.org/wiki?curid=11271" title="Jerzy">
Jerzy

Jerzy – imię męskie, polski odpowiednik greckiego "Georgios". Wywodzi się od ("geōrgos"), „pracownik ziemny”, „rolnik”, które stało się imieniem w języku greckim: "Γεώργιος" (Geōrgios) i . Słowo "γεωργός" powstało w wyniku połączenia (Ge), „ziemia”, „gleba” i (ergon), „praca”.
Jerzy imieniny obchodzi: 27 stycznia, 19 lutego, 19 kwietnia, 23 kwietnia, 27 lipca, 24 sierpnia, 19 października, 20 października i 2 listopada.
Dawniej obok imienia Jerzy funkcjonowało też w języku polskim imię Jur (obecnie należy do imion bardzo rzadkich).
W niektórych językach obcych, w odróżnieniu od języka polskiego, istnieje również żeńska forma tego imienia: "Georgia, Georgina, Jiřina".
Nadawanie imion w Polsce.
Wśród imion nadawanych nowo narodzonym dzieciom, Jerzy w 2017 r. zajmował 75. miejsce w grupie imion męskich (456 nadań tego imienia). W całej populacji Polaków Jerzy zajmował w 2017 r. 20. miejsce (290 277 nadań).
W 2018 r. imię to nadano 507. dzieciom. Liczba mężczyzn noszących to imię zmalała do 273 017 mężczyzn co w rankingu imion męskich daje 21 miejsce. W całkowitym rankingu nadawanych imion Jerzy zajmuje 41 miejsce.

</doc>
<doc id="11272" url="https://pl.wikipedia.org/wiki?curid=11272" title="Przybysław (imię)">
Przybysław (imię)

Przybysław — staropolskie imię męskie, złożone z członów "Przyby-" („przybyć, przybywać”) oraz "-sław" („sława”). Mogło oznaczać „ten, który przynosi sławę”.
Przybysław imieniny obchodzi 27 stycznia i 27 grudnia.
Żeński odpowiednik: Przybysława.

</doc>
<doc id="11273" url="https://pl.wikipedia.org/wiki?curid=11273" title="Flawian">
Flawian

Flawian – imię męskie pochodzenia łacińskiego. Wywodzi się od nazwy rzymskiego rodu Flawiuszów. Oznacza "flavus" - "żółty, płowy, złoty". Wśród patronów - m.in. św. Flawian II, biskup Antiochii.
Flawian imieniny obchodzi 28 stycznia, 14 lutego, 18 lutego, 24 lutego, 20 lipca i 23 sierpnia.
Żeński odpowiednik: Flawiana

</doc>
<doc id="11274" url="https://pl.wikipedia.org/wiki?curid=11274" title="Karol">
Karol

Karol – imię męskie pochodzenia frankijskiego oznaczające człowieka mężnego lub wojownika. Staroskandynawskie znaczenie – „człowiek, mąż”. Imię jest również rozpowszechnione w krajach latynoskich.
W Polsce wśród imion nadawanych nowo narodzonym dzieciom, Karol w 2017 r. zajmował 33. miejsce w grupie imion męskich. W całej populacji Polaków Karol zajmował w 2017 r. 47. miejsce (159 590 nadań).
Do Polski imię to dotarło po przyjęciu chrześcijaństwa.
Karol imieniny obchodzi: 6 stycznia, 28 stycznia, 2 marca, 16 marca, 20 maja, 4 czerwca, 10 września, 4 listopada oraz 18 listopada.
Żeńskie odpowiedniki: Karolina, Karola.
Imię Lolek jest zdrobnieniem od Karol, tak jak Lola jest zdrobnieniem od Karolina lub Karola.

</doc>
<doc id="11275" url="https://pl.wikipedia.org/wiki?curid=11275" title="Roger">
Roger

Roger – imię męskie pochodzenia germańskiego. Wywodzi się od słów oznaczających „sławny dzięki władaniu oszczepem”.
Imieniny obchodzi: 4 stycznia, 5 stycznia, 28 stycznia, 1 marca, 15 września i 15 listopada.
Znane osoby noszące to imię:
Osoby noszące nazwisko Roger:

</doc>
<doc id="11276" url="https://pl.wikipedia.org/wiki?curid=11276" title="Tomasz">
Tomasz

Tomasz (, "tôma" – „bliźniak”) – imię męskie pochodzenia aramejskiego. Obecnie jest to czwarte najpopularniejsze imię męskie w Polsce. Nosi je 539 395 polskich obywateli.
Tomasz imieniny obchodzi 28 stycznia, 7 marca, 22 czerwca, 3 lipca, 22 września, 18 listopada, 21 grudnia i 29 grudnia.

</doc>
<doc id="11277" url="https://pl.wikipedia.org/wiki?curid=11277" title="Walery">
Walery

Walery – imię męskie pochodzenia łacińskiego. Powstało ono z przydomka "Valerius", który pochodzi z nazwy rodu "Waleriuszów" i oznaczał pierwotnie „człowieka z rodu Waleriuszów”. Porównaj z: Waleriusz
Żeński odpowiednik: Waleria
Imieniny Walerego wypadają 28 stycznia, 19 lutego, 14 czerwca i 27 listopada.
Znane osoby noszące imię Walery:
Zobacz też:

</doc>
<doc id="11278" url="https://pl.wikipedia.org/wiki?curid=11278" title="Konstancja (imię)">
Konstancja (imię)

Konstancja – żeńska forma imienia Konstancjusz, wywodzącego się od wyrazu pospolitego "constans" "niezmienny, stały". Imię zapisano w Polsce już w XIII wieku, nosiły je m.in. księżniczki piastowskie: córka Henryka II Pobożnego, córka Przemysła I, a także córka Bernarda Świdnickiego.
Konstancja imieniny obchodzi: 18 lutego, 14 czerwca, 17 lipca i 19 września.
Znane osoby noszące imię Konstancja:

</doc>
<doc id="11279" url="https://pl.wikipedia.org/wiki?curid=11279" title="Zdzisław">
Zdzisław

Zdzisław, Zdziesław – staropolskie imię męskie, złożone z dwóch członów: "Zdzie (Zdzi-)" ("uczynić, zdziałać, zrobić") i "-sław" ("sława"). Zanotowane w dokumentach z roku 1198.
Staropolskie zdrobnienia: Zdziech, Zdziesz, Zdzieszko.
Obce formy: Zdislaus (łac.), Zdislas (ogólnie przyj. forma), Zdislav (niem.), Zdzislav, Zdeslav, Zdik, Zdeněk (czes.), Sděslav, Sdislav (stczes.), Zdislav, Zdenko, Zdeno (słowac.), Zdeslav, Zđislav, Zdenko (połud.-słow.).
Odpowiednik żeński: Zdzisława.
Zdzisław, Zdziesław imieniny obchodzi: 29 stycznia, 28 listopada i 16 grudnia.
Podobne imiona staropolskie: Zdziczest, Zdziebor, Zdziebud, Zdziebąd, Zdziegod, Zdziegrod, Zdziemił, Zdzierad, Zdziesuł, Zdziewit, Zdziewuj, Zdzimir, Zdzistryj, Zdziwoj.
Imiennicy.
Encyklopedyczne osoby noszące imię Zdzisław:

</doc>
<doc id="11280" url="https://pl.wikipedia.org/wiki?curid=11280" title="Adelajda (imię)">
Adelajda (imię)

Adelajda – imię żeńskie pochodzenia germańskiego. Składa się z elementów "adal" "ród, ród szlachetny" i "heit" "osoba, stan, rodzaj" i oznaczać mogło osobę wywodzącą się ze szlachetnego rodu.
Inne formy imienia: Adela, Adelina
Por. także Adelinda
Adelajda imieniny obchodzi: 30 stycznia, 5 lutego, 4 kwietnia, 11 czerwca, 15 czerwca, 12 grudnia, 16 grudnia oraz 24 grudnia według starych przypisów przedwojennych.
Odpowiedniki w innych językach:
Znane osoby o tym imieniu:

</doc>
<doc id="11281" url="https://pl.wikipedia.org/wiki?curid=11281" title="Gerard">
Gerard

Gerard – imię męskie pochodzenia germańskiego. Wywodzi się od słów oznaczających „oszczep”, „silny” lub „odważny”.
Forma "Kai" funkcjonująca w Niemczech jest prawdopodobnie fryzyjskim dziecięcym spieszczeniem Gerarda.
Gerard imieniny obchodzi: 30 stycznia, 12 lutego, 23 kwietnia, 13 maja, 13 czerwca, 24 września, 3 października, 16 października, 30 października, 24 listopada i 29 grudnia.
Znane osoby noszące imię Gerard:
Osoby noszące nazwisko Gerhard:

</doc>
<doc id="11282" url="https://pl.wikipedia.org/wiki?curid=11282" title="Gerarda">
Gerarda

Gerarda — imię żeńskie; żeński odpowiednik germańskiego imienia Gerard, złożonego z członów "ger–", "gari–" — "oszczep", i "–hard" — "mężny, mocny, trwały".
Gerarda imieniny obchodzi razem z Gerardem: 
Znane osoby noszące to imię: 
Zobacz też:

</doc>
<doc id="11283" url="https://pl.wikipedia.org/wiki?curid=11283" title="Hiacynt">
Hiacynt



</doc>
<doc id="11284" url="https://pl.wikipedia.org/wiki?curid=11284" title="Marcin">
Marcin

Marcin – imię męskie pochodzenia łacińskiego. Wywodzi się od wyrażenia "Martinus" oznaczającego „należący do boga Marsa”. 
W księgach przyjęć do prawa miejskiego w Krakowie pod rokiem 1393 zanotowano to imię z pisownią Marczin. W średniowieczu zanotowano także, nadawane również i dziś, urobione od Marcina przy użyciu typowej dla imion słowiańskich cząstki "-sław" imię Marcisław. Współcześnie występuje też coraz częściej w wariancie Martin.
Wśród imion nadawanych nowo narodzonym dzieciom, Marcin w 2017 r. zajmował 56. miejsce z 756 nadaniami, co stanowi spadek relatywny i bezwzględny od 2012 roku, kiedy zajmował 50. miejsce w grupie imion męskich, będąc nadanym 1159 razy. W całej populacji Polski według stanu na 24 stycznia 2022 r. Marcin stanowi 8. co do częstości imię męskie, mając 451 581 nadań.
Żeńskie odpowiedniki: Martyna, Marcina
Marcin imieniny obchodzi 11 listopada, a także:12 stycznia, 30 stycznia, 2 lutego, 13 kwietnia, 27 kwietnia, 1 lipca, 19 lipca, 8 października, 12 października, 24 października, 3 listopada, 8 listopada, 12 listopada, 7 grudnia i 29 grudnia.
Odpowiedniki w innych językach:
Skandynawski odpowiednik imienia Marcin, jakim jest Morten, najwięcej osób nosi w Danii (34 718 ) oraz Norwegii (22 137 ).
Znane osoby noszące imię Marcin.
Święci:
Papieże:
Władcy:
Pozostali:

</doc>
<doc id="11286" url="https://pl.wikipedia.org/wiki?curid=11286" title="Cyrus">
Cyrus

Cyrus – imię męskie pochodzenia perskiego od słowa "khuru", 'tron, stolica', z gr. "kύρος" (kyros), 'moc, władza, panowanie, autorytet' lub hebr. "kôresh", "hhâras", 'słońce'. Jest sześciu świętych o tym imieniu m.in. św. Cyrus, męczennik aleksandryjski z IV wieku.
Żeńskim odpowiednikiem jest Cyra (Kira).
Cyrus imieniny obchodzi 31 stycznia i 12 września.
Odpowiedniki w innych językach:
Postaci fikcyjne o imieniu Cyrus.
Zobacz też:

</doc>
<doc id="11287" url="https://pl.wikipedia.org/wiki?curid=11287" title="Euzebiusz">
Euzebiusz

Euzebiusz – imię męskie pochodzenia greckiego "eusébeios". Pierwotnie przymiotnik ten użyty został dla określenia jednego z miesięcy na cześć cesarza rzymskiego Antonina Piusa. Wywodzi się od słowa oznaczającego „bogobojny”, „święty”. 
Żeńskim odpowiednikiem jest Euzebia.
Euzebiusz imieniny obchodzi: 20 stycznia, 31 stycznia, 24 kwietnia, 21 czerwca, 12 lipca, 2 sierpnia, 12 sierpnia, 14 sierpnia, 17 sierpnia, 25 sierpnia, 8 września, 21 września, 26 września, 4 października, 22 października, 15 grudnia i 16 grudnia.
Znane osoby noszące imię Euzebiusz:
Zobacz też:

</doc>
<doc id="11288" url="https://pl.wikipedia.org/wiki?curid=11288" title="Ksawery">
Ksawery

Ksawery – imię męskie. Pochodzi od nazwy miejscowości, z której pochodził św. Franciszek Ksawery ("Javier"). Początkowo używane tylko w złożeniu z Franciszkiem (analogicznie do Kantego). Oboczna, bardziej archaiczna pisownia – Xawery.
Ksawery imieniny obchodzi: 31 stycznia i 3 grudnia - wspomnienie liturgiczne św. Franciszka Ksawerego.

</doc>
<doc id="11289" url="https://pl.wikipedia.org/wiki?curid=11289" title="Ludwik">
Ludwik

Ludwik – imię pochodzenia germańskiego. Wywodzi się ze słowa oznaczającego „głośny”, „sławny”. Jest wersją rozwojową frankońskiego imienia Chlodwig. W pierwszym członie zawarty jest element hlut- (chlod-, chlud-) 'sławny', a w drugim -wik (-wig) 'walka, bitwa'.
Żeńskie formy: Ludwika, Luiza
Ludwik imieniny obchodzi: 12 lutego, 28 kwietnia, 30 kwietnia, 24 maja, 12 czerwca, 18 sierpnia, 19 sierpnia, 25 sierpnia, 8 października i 9 listopada.
W innych językach.
We Francji i Włoszech doszło do identyfikacji imion Alojzy i Ludwik. Tak więc Luigi we Włoszech oznacza zarówno Ludwika, jak i Alojzego, podobnie jak we Francji Louis.

</doc>
<doc id="11290" url="https://pl.wikipedia.org/wiki?curid=11290" title="Marceli">
Marceli

Marceli – imię męskie pochodzenia łacińskiego. Wywodzi się od nazwy jednej z gałęzi rzymskiego rodu Klaudiuszów, "Marcelli". Imię to bywa nadawane także w formie Marcel.
Żeńskim odpowiednikiem jest Marcela.
Marceli imieniny obchodzi 16 stycznia, 19 stycznia, 19 lutego, 19 marca, 9 kwietnia, 6 czerwca, 17 lipca, 1 sierpnia, 14 sierpnia, 4 września, 30 października, 1 listopada, 26 listopada, 29 grudnia i 30 grudnia.
Znane osoby noszące imię "Marceli":

</doc>
<doc id="11291" url="https://pl.wikipedia.org/wiki?curid=11291" title="Hiacynta">
Hiacynta

Hiacynta jest to żeńska forma imienia Hiacynt.
Hiacynta imieniny obchodzi 30 stycznia i 20 lutego.
Znane osoby noszące imię Hiacynta:
Osoby fikcyjne:

</doc>
<doc id="11292" url="https://pl.wikipedia.org/wiki?curid=11292" title="Przeciążanie operatorów">
Przeciążanie operatorów

Przeciążanie operatorów (ang. "operator overloading") lub przeładowanie operatorów – rodzaj polimorfizmu występującego w niektórych językach programowania, polegający na tym, że operator może mieć różne implementacje w zależności od typów użytych argumentów (operandów). 
Przeciążanie operatorów to typowy lukier składniowy. Potencjalnie znacznie poprawia czytelność kodu i umożliwia zdefiniowanie większej części biblioteki standardowej na poziomie języka, bez uciekania się do trików. Z drugiej strony, ta technika programistyczna może spowodować powstawanie niejasnych konstrukcji, gdzie operatory wykonują kompletnie różne czynności w zależności od ich operandów.
Na przykład wyrażenie w C++: codice_1 normalnie oznacza przesunięcie bitowe liczby "a" w lewo. Jeśli "a" jest strumieniem, oznacza to przesłanie liczby 1 do tego strumienia. Jak jednak interpretować ten fragment gdy "a" jest oknem? Z tego powodu zalecane jest, aby przeciążać tylko te operatory, których znaczenia łatwo się domyślić, gdyż mają swój odpowiednik w matematyce, fizyce itp.
Problem nazwy.
Inny sposób nazewnictwa – objaśnienia z książki „Symfonia C++ Standard”:
Przeciążanie operatorów we Free Pascalu.
W kompilatorze Free Pascal można przeciążać operatory w następujący sposób:
operator +(A, B: TMojaKlasa) R: TMojaKlasa; 
Begin 
// R od Result
 R := (A.Wartosc1 + B.Wartosc1) + (A.Wartosc2 + B.Wartosc2); // Wzięte w nawiasy ze względów estetycznych.
End;

</doc>
<doc id="11293" url="https://pl.wikipedia.org/wiki?curid=11293" title="Odśmiecanie pamięci">
Odśmiecanie pamięci

Odśmiecanie pamięci (), zbieranie nieużytków, automatyczna dealokacja – jedna z metod automatycznego zarządzania dynamicznie przydzielaną pamięcią, w której za proces jej zwalniania odpowiedzialny jest nie programista, lecz programowy zarządca "noszący nazwę garbage collector". Pierwsza metoda odśmiecania była opracowana w 1959 roku przez Johna McCarthy’ego w celu rozwiązania problemu ręcznego zarządzania pamięcią w Lispie. Mechanizm ten następnie został szeroko rozpowszechniony i jest wykorzystywany w wielu wysokopoziomowych językach programowania, takich jak: Smalltalk, Python, Ruby, Java, C# czy D.
Istnieje wiele sposobów określania, które fragmenty pamięci są już niepotrzebne i można je zwolnić; opis kilku ważniejszych znajduje się poniżej.
Zliczanie referencji.
Zliczanie referencji (ang. "reference counting") jest jedną z najprostszych metod odśmiecania. W metodzie tej alokowane obiekty posiadają dodatkowe pole, które wykorzystywane jest do zliczania odwołań do danego obiektu, co pozwala stwierdzić czy jest on jeszcze wykorzystywany. Podczas alokowania obiektu pole to ustawiane jest na 1, następnie za każdym razem, gdy do obiektu dodawane jest odwołanie, licznik ten jest zwiększany o jeden, a gdy odwołanie jest usuwane – licznik jest zmniejszany o jeden. Wyzerowanie licznika oznacza, że w programie nie istnieje żadne odwołanie do tego obiektu – nie jest on używany oraz nie ma możliwości ponownego, poprawnego odwołania się do niego, w związku z czym przydzielona mu pamięć może zostać zwolniona.
Poniższy przykład napisany w pseudokodzie ilustruje tę metodę:
Metoda ta nie gwarantuje zwolnienia wszystkich niepotrzebnych obszarów w sytuacji, gdy występują tzw. wzajemne (cykliczne) odwołania. Przykładowo, jeśli "X" zawiera wskaźnik na "Y", a "Y" zawiera wskaźnik na "X" (np. są to dwa komunikujące się ze sobą obiekty), to licznik odwołań w każdym z tych obiektów może nigdy nie osiągnąć zera. W związku z tym wiele języków programowania (np. Java, Python) wprowadza tzw. "słabe wskaźniki".
W zliczaniu odnośników dodatkowe obliczenia związane z pracą kolektora nieużytków są rozłożone w czasie, gdyż wszystkie operacje na obiektach muszą dbać o ich liczniki, co może skutkować znacznie mniejszym – lub też przeciwnie – znacznie większym, obciążeniem w porównaniu z innymi metodami.
Metoda ta jest używana m.in. przez system plików w Uniksie (jednostka to i-węzeł, odnośniki to twarde dowiązania), GTK+ (do widgetów), Perl 5 czy Python. Jest również implementowana w C++ za pomocą wskaźników dzielonych z biblioteki Boost ("boost::shared_ptr"), a od C++11 dostępna w bibliotece standardowej jako "std::shared_ptr".
Mark and Sweep.
Mark and Sweep jest kolejną metodą odśmiecania. W niej, z każdym dynamicznie zaalokowanym obiektem związany jest tzw. "markbit" określający czy dany obiekt jest jeszcze używany (markbit ustawiony na 1), czy też jest już niepotrzebny (ustawiony na 0). W metodzie tej pamięć nie jest odzyskiwana bezpośrednio po stwierdzeniu, że obiekt jest już niepotrzebny, lecz dopiero w momencie przekroczenia pewnego progu wykorzystania pamięci. Działanie programu jest wtedy zatrzymywane i uruchamiana jest faza odśmiecania.
Faza odśmiecania dzieli się na dwa etapy:
Zaletą tej metody jest fakt, że w przeciwieństwie do zliczania referencji, nie istnieje problem cyklicznych zależności.
Wadą jest natomiast to, że potrzebne jest wstrzymanie działania programu podczas fazy GC. Sprawia to, że metoda ta jest mało przydatna w systemach czasu rzeczywistego. Prowadzi ona także do fragmentacji pamięci. Jej złożoność obliczeniowa wynosi formula_1 gdzie formula_2 to liczba istniejących obiektów, a formula_3 – referencji (faza „mark” wykonuje DFS, a faza „sweep” odwiedza wszystkie obiekty).
Odśmiecanie pamięci przez kopiowanie.
Ta metoda polega na tym, że wszystko zostaje rekursywnie przekopiowane do innego obszaru w pamięci – najpierw kopiowany jest początkowy zestaw, potem – wszystko, co było przez niego wskazywane itd. Na końcu zwalniany jest początkowy obszar pamięci.
W ten sposób oszczędza się na konieczności ustawiania bitów w „mark and sweep” i – co ważniejsze – regularnie defragmentuje się pamięć.
Problemy to koszt kopiowania oraz, co znacznie poważniejsze, konieczność posiadania dużej ilości wolnej pamięci. Ten sposób jest bardziej praktyczny w systemach, w których możliwa jest tymczasowa alokacja dużej ilości pamięci.
Wirtualna maszyna Javy stosuje to rozwiązanie, lecz gdy uzna, że program generuje mało „śmieci” przechodzi do trybu „Mark and sweep”, przez co zyskuje na wydajności kosztem niewielkiej fragmentacji sterty pamięci.
Problem śmiertelności niemowląt.
Rozpatrywany jest następujący kod:
Istnieje kilka metod radzenia sobie z tym problemem, m.in. dodanie stosu (na którym znajduje się odnośnik do obiektu typu X) do zbioru początkowego.
Problem jest poważniejszy, jeśli pisane są rozszerzenia do języka z mechanizmem "garbage collection" w innym języku, np. w C:
W tym przypadku język ten zdecydowanie „nie wie”, że do x są odwołania. Dość powszechną metodą jest dodawanie stosu systemowego (używanego przez C) do zbioru początkowego (oczywiście nie wszystko na nim jest odwołaniem do jednostki pamięci). Jednak nie ma gwarancji, że ten odnośnik w ogóle będzie znajdował się na stosie – kompilator mógł postanowić trzymać go np. w rejestrze.

</doc>
<doc id="11294" url="https://pl.wikipedia.org/wiki?curid=11294" title="Stefan Batory">
Stefan Batory

Stefan Batory (, urodzony 27 września 1533 w Szilágysomlyó, zmarł 12 grudnia 1586 w Grodnie) – syn Stefana Batorego i Katarzyny Telegdi, od 1571 książę siedmiogrodzki, od 1576 mąż Anny Jagiellonki i "iure uxoris" król Polski.
Tytuł królewski.
"Stephanus, Dei gratia rex Poloniae et magnus dux Lithuaniae, Russiae, Prussiae, Masoviae, Samogitiae, Kiioviae, Volhyniae, Podlachiae, Livoniaeque, necnon princeps Transylvaniae."
Tłumaczenie: Stefan, z Bożej łaski król Polski, wielki książę litewski, ruski, pruski, mazowiecki, żmudzki, kijowski, wołyński, podlaski, inflancki, a także książę siedmiogrodzki.
Życiorys.
Młodość.
Był synem wojewody siedmiogrodzkiego Stefana Batorego i Katarzyny Telegdi.
Wcześnie osierocony, dla zachowania swoich dóbr dziedzicznych związał swoją karierę polityczną z rodem Habsburgów. 22 października 1549 w imieniu Ferdynanda I Habsburga (wtedy brata cesarza Karola V, późniejszego cesarza) wziął udział w Mantui w zaślubinach jego córki Katarzyny Habsburżanki z Franciszkiem III Gonzagą. Prawdopodobnie właśnie wtedy nauczył się włoskiego i przez kilka miesięcy studiował na Uniwersytecie w Padwie.
Władca Siedmiogrodu.
W obliczu najazdu tureckiego na Węgry, Stefan Batory zmienił swoje sympatie polityczne i związał się z obozem narodowym wspierającym Zápolyów. 22 października 1556 witał w imieniu szlachty węgierskiej powracającą z Polski Izabelę Jagiellonkę. Na czele wojsk siedmiogrodzkich stoczył 4 marca 1562 krwawą bitwę z wojskami cesarskimi pod Hadad, zakończoną podpisaniem krótkotrwałego rozejmu. Król Jan II Zygmunt Zápolya wysłał go w 1563 w misji dyplomatycznej do Wiednia, która jednak zakończyła się niepowodzeniem. 13 marca 1565 w Satmarze wynegocjował wstępne porozumienie pokojowe z cesarzem Maksymilianem II Habsburgiem. Jednak wobec groźby kolejnego najazdu tureckiego i na skutek zmiany orientacji polityki zagranicznej Zápolyi, został przez Austriaków internowany w wiedeńskiej karczmie. Dopiero w 1567 powrócił na Węgry.
W 1571, po śmierci Zápolyi, na czele stronnictwa prohabsburskiego stanął Kasper Bekiesz, przeciwko któremu wystąpiło pospolite ruszenie szlachty węgierskiej pod wodzą Krzysztofa Batorego, brata Stefana.
Dzięki poparciu sułtana tureckiego Selima II Stefan Batory został wybrany księciem Siedmiogrodu 25 maja 1571 przez sejm w Alba Iulia. Swoim następcą wyznaczył brata Krzysztofa, który wkrótce odebrał przysięgę wierności od szlachty siedmiogrodzkiej. W 1573 odebrał twierdze obsadzone przez wojska Bekiesza. 19 lipca 1575 pokonał posiłkujące Bekiesza wojska habsburskie w bitwie pod Kerelőszentpál (obecnie Sânpaul).
Elekcja.
Bezkrólewie w Rzeczypospolitej, po ucieczce 19 czerwca 1574 do rodzimej Francji króla Henryka Walezego, trwało prawie półtora roku. Dopiero 12 grudnia 1575 Senat, pod naciskiem nuncjusza apostolskiego Vincenzo Lauro, obrał na kolejnego króla cesarza Maksymiliana II Habsburga. Maksymilian nie zdołał jednak nigdy oficjalnie przywdziać korony. Prymas Jakub Uchański obwołał go wprawdzie oficjalnie królem, ale do ceremonii jego koronacji w katedrze wawelskiej nigdy nie doszło. Na wieść o wyborze Maksymiliana masy szlacheckie podburzone przez Jana Zamoyskiego zażądały "Piasta" i wybrały na króla córkę Zygmunta I Starego, Annę Jagiellonkę. Z inicjatywy kasztelana bieckiego Stanisława Szafrańca przydano jej też wkrótce na małżonka księcia Siedmiogrodu Stefana Batorego. 14 grudnia Batory został ogłoszony królem Polski. Podwójna elekcja zagroziła jednak widmem wojny domowej. 18 stycznia 1576 zwołano pospolite ruszenie do Jędrzejowa. 20 tysięcy wiernych stronników Batorego zajęło Kraków, terroryzując sprzyjające Habsburgom miasto i Akademię. 16 lutego 1576 książę siedmiogrodzki zaprzysiągł w Meggeszu "pacta conventa", m.in. przyrzekł odebrać ziemie zagrabione przez Rosję. 30 marca 1576 r. przekroczył granicę Rzeczypospolitej w pobliżu Śniatynia, uroczyście witany przez przedstawicieli swoich zwolenników, zebranych na zwołanym 18 stycznia 1576 r. zjeździe w Jędrzejowie.
Unia Rzeczypospolitej z Siedmiogrodem.
Kiedy Stefan Batory został wybrany królem musiał zgodzić się na płacenie wyższego haraczu Turkom (łącznie 25 tys. florenów) w zamian za co uzyskał ich zgodę na personalną unię polsko-siedmiogrodzką. Regentem (wojewodą) mianował swego brata Krzysztofa. Po jego śmierci władzę przejęła Rada Regencyjna, a w 1585 r. regentem (zastępującym Zygmunta, niepełnoletniego syna Krzysztofa) został Jan Ghycza. Mimo to król Stefan zorganizował w Krakowie oddzielną kancelarię siedmiogrodzką, wszelkie ważne decyzje pozostawiając sobie. W wojnach z Moskwą wykorzystał też żołnierzy siedmiogrodzkich, rekrutowanych głównie spośród Rumunów i Szeklerów. Ocenia się, że jego panowanie dało Siedmiogrodowi uspokojenie i szansę na rozwój, kładąc podstawy pod przyszłe sukcesy tego państwa.
Anna Jagiellonka.
Stefan poświęcił 52-letniej Annie trzy noce poślubne (Jan Tarnowski napisał w liście do magnata z Litwy "...Anna chłopa dopadła i gębę wysoko nosi..."). Później nie zaglądał do jej sypialni, ale pozwolił jej przychodzić, kiedy tylko zechce. Pewnej nocy Anna zapragnęła odwiedzić Batorego, ale ten uciekł. Wiele osób było świadkiem tego wydarzenia, królowa dostała gorączki i poddano ją zabiegowi upuszczania krwi.
Szydercze wypowiedzi na temat Anny zaczęły się pojawiać zaraz po ślubie. Z czasem Batory miał dość żony, jej zachowania i podejmowanych przez nią prób wpływania na politykę. Wolał przebywać na wojnach, ponieważ wojna i polityka interesowały go bez reszty.
Anna wróciła do Warszawy. Na jej dworze gościli dyplomaci i antykrólewscy malkontenci. Ich obecność od razu spotkała się z kontrakcją ze strony królewskich faworytów (Mikołaja Mieleckiego, Andrzeja Opalińskiego i Zamoyskiego). Biskup (Stanisław Karnkowski) proponował parze królewskiej rozwód. Szło o ponowne ożenienie Batorego i wydanie potomstwa. Ten jednak zdecydowanie odmówił.
Początek rządów.
1 maja 1576 w katedrze wawelskiej biskup kujawski Stanisław Karnkowski udzielił Stefanowi Batoremu ślubu z Anną Jagiellonką i koronował na króla Polski.
Jednak Batory musiał wkrótce stawić czoło opozycji, która nie uznając jego tytułu królewskiego liczyła na rychłe przybycie Maksymiliana II. Nadal wierne Habsburgowi pozostało Wielkie Księstwo Litewskie i Prusy Królewskie.
Dopiero demonstracja zbrojna wojsk batoriańskich zmusiła jego przeciwników do pogodzenia się z nowym władcą. 24 maja wojska królewskie zdobyły zamek w Lanckoronie, opanowany wcześniej przez wojewodę sieradzkiego Olbrachta Łaskiego, który zamierzał uczynić z niego punkt oparcia dla sił prohabsburskich w Małopolsce. Batorego uznała wkrótce Litwa i Prusy, a przysięgę wierności przez swoich wysłanników złożył mu nawet książę pruski Albrecht Fryderyk Hohenzollern.
Wojna Rzeczypospolitej z Gdańskiem.
Gdańsk odmówił wpuszczenia monarchy, co 20 września stało się powodem wybuchu wojny Rzeczypospolitej z Gdańskiem. Batory rozpoczął blokadę ekonomiczną miasta, kierując cały spław polskiego zboża do portu w Elblągu. Po śmierci Maksymiliana II 12 października dalszy opór portu stał się już praktycznie bezcelowy. 17 kwietnia 1577 wojska batoriańskie pobiły Gdańszczan w bitwie pod Lubiszewem. Jednak zagrożony ze strony Rosji, kiedy w lipcu car Iwan IV Groźny uderzył na czele 40-tysięcznej armii na Inflanty, Batory zmuszony był zaniechać dalszej presji na zbuntowane miasto. W zamian za zniesienie tzw. statutów Karnkowskiego, Gdańsk uznawał nowego władcę i wypłacał mu subsydia tak przecież potrzebne na nową wojnę z Moskwą. 16 grudnia 1577 król uroczyście wjechał do miasta i przyjął przysięgę wierności od rady miejskiej.
Poszukując funduszy na nową wojnę z Rosją, Batory 22 września zgodził się na przejęcie kurateli (faktycznej regencji) nad chorym umysłowo księciem pruskim Albrechtem Fryderykiem Hohenzollernem przez jego brata stryjecznego margrabiego Ansbach Jerzego Fryderyka. Warunkiem przeniesienia lenna było złożenie hołdu królowi polskiemu i wpłacenie 200 000 guldenów do kasy królewskiej. Istotnie 20 lutego 1578 margrabia Jerzy Fryderyk von Ansbach złożył hołd lenny Stefanowi Batoremu, przed kościołem św. Anny przy Krakowskim Przedmieściu w Warszawie.
Podobnie, chcąc skłonić szlachtę do uchwalenia nowych podatków na wojsko zaciężne, Batory zezwolił na utworzenie w 1578 roku Trybunału Koronnego, który przejmując kompetencje władcy stał się najwyższym sądem apelacyjnym dla Korony Królestwa Polskiego. W 1581 roku powstał Trybunał Główny Wielkiego Księstwa Litewskiego o takich samych kompetencjach.
Wojna z Rosją.
W 1579 rozpoczął wojnę o odebranie zagarniętych przez Rosję w poprzednim roku Inflant i utraconej jeszcze w 1563 ziemi połockiej. Przeprowadził trzy zwycięskie kampanie zaczepne na terytorium państwa rosyjskiego, do których zmobilizował przeciwko 200-tysięcznej armii rosyjskiej ok. 48 tys. żołnierzy wraz z silną artylerią oblężniczą. Batory zreorganizował wojsko (utworzono piechotę wybraniecką wyposażoną w rusznice i toporki do budowy mostów i umocnień polowych). Korzystał także z bardzo przydatnej w zdobywaniu twierdz formacji piechoty węgierskiej. W czasie pierwszej kampanii zdobył w sierpniu 1579 Połock.
29 maja 1580 w Wilnie miała miejsce ceremonia wręczenia Batoremu papieskich darów – czapki i miecza.
Druga kampania, przeprowadzona w 1580, doprowadziła do zdobycia Wielkich Łuk. Wojskom polskim poddały się zdemoralizowane załogi Wieliża i Uświatu.
Dzięki zaciągnięciu pożyczki u książąt Rzeszy i przekazaniu 2/3 cła ryskiego na rzecz skarbu królewskiego, Batory mógł przeprowadzić już w 1581 następną kampanię, podchodząc w sierpniu pod mury Pskowa. Batory oblegał bezskutecznie to miasto przez sześć miesięcy.
Jednakże na skutek wyczerpania i odcięcia wojsk moskiewskich w Inflantach, car Iwan IV zaproponował zawarcie pokoju. Przy mediacji dyplomaty watykańskiego Antonia Possevina, wojna zakończyła się w styczniu 1582 podpisaniem rozejmu w Jamie Zapolskim, w wyniku którego Rzeczpospolita odzyskała prawie całe Inflanty i Połock, a wojska Iwana IV zmuszone były do opuszczenia terytorium Inflant. Plany Iwana IV zdobycia przez Rosję dostępu do Bałtyku, czyli Europy, legły w gruzach. Skutecznie opóźniło to proces wzrostu hegemonii państwa rosyjskiego w regionie o prawie sto lat.
Inflanty.
Po wygranej wojnie Batory przystąpił do porządkowania administracji w odzyskanych Inflantach.
W 1583 na sejmiku w Kiesi komisarz generalny Stanisław Pękosławski ogłosił nadaną im przez władcę konstytucję Inflant. Namiestnictwo w tej prowincji król złożył w ręce biskupa wileńskiego Jerzego Radziwiłła.
Z inicjatywy monarchy erygowano także nowe biskupstwo wendeńskie.
Po krótkotrwałym konflikcie zbrojnym, 20 kwietnia 1585 Rzeczpospolita przejęła od Danii, po wpłaceniu odszkodowania ziemię piltyńską.
Polityka wewnętrzna.
Najbliższym współpracownikiem i wiernym sojusznikiem króla w okresie jego panowania w Polsce był kanclerz wielki koronny Jan Zamoyski. Niezmiernie utalentowany, przyczynił się do sukcesów politycznych i gospodarczych króla, a także do sukcesów wojskowych jako hetman wielki koronny. W czasie swego urzędowania Jan Zamoyski stał się jednym z najbogatszych magnatów w Europie, będąc także wielkim mecenasem sztuki.
Szczególną opieką otoczył Batory zakon jezuitów. Popierał zakładanie przez nich kolegiów w Połocku (1579), Rydze (1581), Dorpacie (1583), Grodnie i Nieświeżu.
W 1579 podniósł kolegium jezuitów w Wilnie do godności Akademii Wileńskiej. Była to wtedy druga uczelnia wyższa w Rzeczypospolitej, a jej pierwszym rektorem został Piotr Skarga.
Choć król był gorliwym katolikiem znanym z nietolerancji religijnej, jednocześnie w pewnej mierze przestrzegał zasad tolerancji. W 1578 ostro potępił antyprotestancki tumult w Krakowie. Zapobiegł też usunięciu z miasta warszawskich luteran.
Batory został ostrzeżony przez wojewodę sieradzkiego
Olbrachta Łaskiego o przygotowaniach do zamachu na jego osobę, czynionych przez banitę Samuela Zborowskiego. Po jego pojmaniu król zatwierdził wyrok śmierci wydany przez Jana Zamoyskiego. Zborowski został ścięty 26 maja 1584 na dziedzińcu zamku wawelskiego.
Powołany na Sejmie w 1585 sąd sejmowy rozpoczął rozpatrywanie skargi Zborowskich o naruszenie wolności szlacheckiej, ponieważ ich zdaniem krewny został stracony bez sądu i z pogwałceniem praw Rzeczypospolitej.
Senat poparł w tym sporze Batorego, uznając iż dowody spisku Samuela Zborowskiego były ewidentne, a władca działał w stanie wyższej konieczności. Na dodatek podważona została wiarygodność jednego z powodów, brata Samuela – Krzysztofa, gdy wyszło na jaw, że on sam nasyłał skrytobójców na króla. Nastawiona przeciwko królowi izba poselska nie przyjęła tego werdyktu do wiadomości.
Śmierć i miejsce pochówku.
Przygotowując się do kolejnej wojny z Moskwą, polował w Puszczy Molawickiej – w Kundzinie, ale po nagłej chorobie został przewieziony do pobliskiego Grodna, gdzie wkrótce zmarł 12 grudnia 1586 r. Stefan Batory zmarł prawdopodobnie na mocznicę, będącą schyłkowym stadium zwyrodnienia wielotorbielowatego nerek, co potwierdza sekcja zwłok. Został pochowany w katedrze wawelskiej w Krakowie. Po nim królem polskim został obrany Zygmunt III Waza (1587–1632). W 1877 roku trumna ze szczątkami Stefana Batorego została otworzona. Znaleziono w niej regalia królewskie oraz szablę należącą do króla. Według wywodu dr Hermana Zdzisława Scheuringa, przedstawionego w jego książce pt. "Czy królobójstwo? Krytyczne studium o śmierci króla Stefana Wielkiego Batorego" (1964), władca zmarł w wyniku otrucia dokonanego przez lekarzy cudzoziemców i innowierców.
Genealogia.
Krewnym Stefana Batorego był István Csáky.

</doc>
<doc id="11295" url="https://pl.wikipedia.org/wiki?curid=11295" title="Lukier składniowy">
Lukier składniowy

Lukier składniowy (lukier syntaktyczny, cukier syntaktyczny) (ang. "syntactic sugar") – w programowaniu dowolna cecha składni języka, którą można wyeliminować przez proste przekształcenia składniowe, istniejąca jedynie dla wygody programisty. Dzięki lukrowi składniowemu programy stają się czytelniejsze oraz uzyskują bardziej zwartą formę.
Przykłady.
Języki C i C++.
Język C++.
W języku C++ powyższe przykłady mogą być traktowane jako lukier składniowy jedynie dla prostych typów danych. Jeśli zmienna c byłaby obiektem, operatory ++, =, + oraz += mogłyby zostać zdefiniowane lub przeciążone w taki sposób, że wykonanie wymienionych działań prowadziłoby do niejednakowych efektów. To samo dotyczy użytych w pierwszym przykładzie operatorów [ ], * i +.
Ruby.
x += y oznacza x = x + y, co z kolei oznacza x = x.+(y), gdzie + to metoda będąca
przeciążonym operatorem.
Pascal, Delphi.
 Form1.MDIChildren[0].Panel1.Caption:='Tytuł';
 Form1.MDIChildren[0].Panel1.Width:=500;
 Form1.MDIChildren[0].Panel1.Height:=400;
można zapisać następująco:
 with Form1.MDIChildren[0].Panel1 do
 begin
 Caption:='Tytuł';
 Width:=500;
 Height:=400;
 end;
Języki funkcyjne.
W programowaniu funkcyjnym często wykorzystywane są "listy" elementów, dlatego standardowe operacje sprawdzania (nie)pustości głowy (początku) listy oraz wyciągania tejże głowy z listy, zastępowane są cukrami syntaktycznymi.
Komentarze.
Komentarze i opcjonalne białe znaki, zwiększające czytelność programu, to również lukier składniowy – w żaden sposób semantycznie nie wpływają na przebieg kompilacji i tworzony kod wynikowy programu.
Lukier składniowy a efektywność programu.
Lukru (cukru) składniowego nie należy mylić z np. strukturyzacją programu, tj. umieszczaniem części kodu np. w funkcjach, tworzeniem obiektów posiadającym klasy wirtualne, gdyż zabiegi te mają odzwierciedlenie w kodzie maszynowym programu (np. jako wywołanie stosu dla funkcji, zapamiętanie adresu powrotu) – lukier składniowy jest tylko szybszym/wygodniejszym/czytelniejszym sposobem zapisu kodu i jest on zastępowany „czystym” językiem na poziomie interpretacji kodu – kompilacji poddany zostaje kod nie zawierający już lukru syntaktycznego.

</doc>
<doc id="11296" url="https://pl.wikipedia.org/wiki?curid=11296" title="Komentarz (informatyka)">
Komentarz (informatyka)

Komentarz – fragment kodu źródłowego, którego jedynym celem istnienia jest informowanie o czymś
osoby czytającej źródła, a który nie ma żadnego wpływu na program – i jest zazwyczaj przez kompilator czy też interpreter pomijany.
Komentarz to typowy lukier składniowy.
Zasady stosowania komentarzy.
Istnieją różne szkoły pisania komentarzy – od jednej skrajności, mówiącej, że z komentarzy powinno się móc wywnioskować wszystko co program robi, bez oglądania reszty źródeł, do drugiej, mówiącej, że jeśli kod nie jest oczywisty bez komentarzy, to jest to zły kod, a komentarze są właściwie zbędne.
Generalnie jednak wśród dobrych programistów panuje zgoda, iż jeśli pisze się komentarz, to komentowany powinien być powód, dla którego kod robi to, co robi, lub został napisany tak, a nie inaczej; nie powinien natomiast opisywać tego, co można z łatwością wyczytać – winien opisywać rzeczy, które nie są widoczne na pierwszy rzut oka patrząc na dany kawałek źródeł. Komentarz również nie powinien być błędny, gdyż powoduje to problemy podczas sprawdzania i konserwacji kodu. Nie powinno się również używać komentarzy do prowadzenia notatek, a jeśli już jego prowadzenie jest potrzebne ze względu na długie tworzenie kodu komentarze powinno się usunąć po uzupełnieniu programu.
Właściwość komentarzy polegająca na ich „niewidzialności” z punktu widzenia kompilatora jest szeroko wykorzystywana jako metoda rozszerzania właściwości języka. W sekcjach stanowiących komentarze zapisywane są dyrektywy dla kompilatora (pascal), treści dla parserów tworzących dokumentacje, czy wręcz całe procedury (JavaScript wewnątrz HTML).
Rodzaje komentarzy.
Podział komentarzy w językach programowania można dokonać na podstawie różnych kryteriów:
Podział ze względu na interpretację.
Komentarz (wraz ze znakami wydzielającymi komentarz z kodu źródłowego) mogą być traktowane przez translator:
Podział ze względu na składnię.
Ze względu na składnię komentarze dzieli się na:
Komentarze blokowe charakteryzują się tym, że mają znak lub znaki otwierające komentarz i znak lub znaki zamykające komentarz, np. w języku C: znaki otwierające codice_6 i znaki zamykające codice_7. Daje to możliwość:
Komentarze liniowe to komentarze, które rozpoczynają się od określonego znaku/znaków, a kończą znakiem/znakami końca linii (np. znakiem o kodzie ASCII 13 lub parą znaków 13 i 10, albo innymi przyjętymi w danym systemie). Tworzenie komentarzy składających się z kilku linii wymaga poprzedzania wszystkich linii tekstu znakami komentarza. Rozróżnić można dwa przypadki:
Przykład w języku Basic:
 10 REM To jest komentarz składający się z całej linii kodu źródłowego
 20 LET A=1 ' A to komentarz od znaku ' do końca linii

</doc>
<doc id="11297" url="https://pl.wikipedia.org/wiki?curid=11297" title="Duże liczby całkowite">
Duże liczby całkowite

Duże liczby całkowite – typ danych występujący w niektórych językach programowania, który pozwala na operowanie na liczbach całkowitych dowolnej wielkości, o ile tylko zmieszczą się one w pamięci.
Jest to wygodniejsze od operowania na 32- czy też 64-bitowych liczbach, jednak mniej efektywne.
W niektórych językach są osobne wbudowane typy dla dużych liczb całkowitych (Python 2), w innych dostarczają je specjalne biblioteki (większość języków, m.in. GMP dla C),
w jeszcze innych wszystkie liczby całkowite są "duże" (np. Python 3), lub też następuje automatyczna promocja małych liczb całkowitych do dużych, a co za tym idzie, operacje na małych liczbach (szczególnie iteracja z licznikami) są szybkie, a mamy pełną wygodę dużych liczb całkowitych (np. Ruby).

</doc>
<doc id="11299" url="https://pl.wikipedia.org/wiki?curid=11299" title="Energia (rakieta)">
Energia (rakieta)

Energia – radziecka rakieta nośna o wysokości 58 m i średnicy 20 m, zdolna wynieść na orbitę ładunek o masie około 100 ton, czy też wysłać ładunek o masie 32 ton w drogę na Księżyc, czyli mniejszej niż amerykański Saturn V. Była przewidziana dla wahadłowca Buran, jak również ciężkich satelitów wojskowych, szczególnie tych z radzieckiej wersji programu "Gwiezdne Wojny".
Była podobna do amerykańskiego zestawu startowego wahadłowca kosmicznego. Jednak w przeciwieństwie do niego posiadała własne silniki startowe – 4 silniki RD-0120 i 4 silniki RD-170 (w Buranie znajdowały się tylko pomocnicze), więc mogła startować bez promu.
W kosmodromie Bajkonur na potrzeby rakiety Energia przebudowano Kompleks 110, wykorzystywany wcześniej przez rakiety N1, oraz zbudowano nowy Kompleks 250.
Historia.
W roku 1976, gdy władze zdecydowały, że Związek Radziecki musi dysponować statkiem kosmicznym wielokrotnego użytku, prace zostały zlecone CKBM,
funkcjonującym już pod zmienioną nazwą – Energia. Walentin Głuszko doskonale zdawał sobie sprawę, że jedynym paliwem, które można zastosować w przypadku tak masywnego ładunku, jest ciekły tlen i wodór – darzone przez niego tak wielką niechęcią. Ponieważ nie było alternatywy, konstruktor dał zielone światło Siemionowi Kosbergowi, który rozpoczął intensywne prace nad silnikiem RD-0120. Konstrukcja rakiety miała zasadnicza cechę R-7: składała się z jednostki centralnej i połączonych z nią czterech silników pomocniczych, i zaskakująco przypominała wyglądem zbiornik paliwa z rakietami pomocniczymi, wykorzystywane w przypadku amerykańskich wahadłowców. Silniki pomocnicze RD-170 konstrukcji Głuszki były napędzane ciekłym tlenem i kerozyną (rozwój RD-170 doprowadził do powstania nowej rodziny radzieckich rakiet nośnych o nazwie Zenit).
Rakieta.
URKTS (Uniwersalnaja Rakietno-Kosmiczeskaja Transportnaja Sistema – Uniwersalny Rakietowo-Kosmiczny System Transportu) – Energia była dwustopniową rakietą nośną, o konstrukcji wieloczłonowej. Pierwszy stopień tworzyły cztery bloki napędowe, każdy o średnicy 4,10 m i wysokości 40,0 m. U podstawy mieścił się silnik RD-170, nad nim znajdował się zbiornik o wysokości ośmiu metrów zawierający 78,5 ton nafty oraz drugi zbiornik mieszczący 267,1 tony ciekłego tlenu. Szczyt zakończony był stożkiem, w którego wnętrzu znajdowała się aparatura pomocnicza i zbiornik wysokiego ciśnienia. Górną i dolną powierzchnię stopnia pokrywały kontenery, przeznaczone dla urządzeń systemu miękkiego lądowania. Masa członów około 35 ton, z materiałem pędnym około 380 ton. Centralnym elementem napędowym rakiety był blok drugiego stopnia, zewnętrznie podobny do zbiornika ET Space Shuttle. Miał on średnicę 7,80 m, wysokość 60,3 m i dzielił się na cztery sekcje.Podstawę tworzyły cztery silniki RD, wyżej znajdował się zbiornik o wysokości 34 metrów dla 100 ton ciekłego wodoru oraz zbiornik o wysokości 17 metrów dla 610 ton ciekłego tlenu. Przestrzeń między zbiornikami zajmował przedział sterowania z zespołem żyroskopów, urządzeń telemetrycznych, anten itp. Pusty człon miał masę około 50 ton, a napełniony 760 ton. Masa całkowita pięciu członów napędowych rakiety wynosiła 2280 ton. Z boku kadłuba drugiego stopnia moża było doczepić trzeci stopień lub wielkowymiarowe ładunki o masie do 100 ton. Silniki dla Energii opracowywano od 1974 pod kierownictwem Głuszki. Silnik drugiego stopnia na ciekły tlen i wodór był pierwszą konstrukcją tego typu powstałą w ZSRR. Jego charakterystyki były zbliżone do silnika SSME wahadłowców. Technologia zastosowana przy konstrukcji pozwalała na jego wielokrotne użycie. Elementy konstrukcji drugiego stopnia miały opadać na powierzchnię Pacyfiku. Po wyłowieniu elementy te miały być ponowie użyte.
Osiem silników rakiety było uruchamiane niemal jednocześnie. Najpierw następował zapłon czterech siników drugiego stopnia i po uzyskaniu przez nie pełnego ciągu, włączane były silniki pierwszego stopnia. Maksymalny ciąg startowy był uzyskiwany po około dziesięciu sekundach. Jeśli do czasu oderwania się rakiety ze stanowiska startowego któryś z silników zawiódł, następowało automatyczne wyłączenie pozostałych. Natomiast gdy na etapie wznoszenia ulegnie awarii jeden z silników pierwszego stopnia, rakieta kończyłaby lot z wyłączonymi silnikami, spadając w „wyznaczonej“ strefie wschodniej Syberii. Przewidziano też możliwość awaryjnego wyłączenia silnika drugiego stopnia. W takim przypadku całość paliwa miała być podawana do trzech pozostałych silników, a ich działanie miało pozwolić nadać ładunkowi wymaganą prędkość.
Modyfikacje rakiety.
Planowano dalsze modyfikacje rakiety w celu zwiększenia jej ładunku użytecznego (dodatkowe silniki na paliwo stałe) nie doszły do skutku. Rakieta w konfiguracji znanej jako Wulkan, albo alternatywnie – Herkules, miała być wyposażona w osiem silników pomocniczych i górny człon. 
Po rozpadzie Związku Radzieckiego produkcję rakiety przerwano w ramach cięć budżetowych. Orbitalny lot Burana miał pozostać jedynym w historii.

</doc>
<doc id="11300" url="https://pl.wikipedia.org/wiki?curid=11300" title="Energia">
Energia



</doc>
<doc id="11301" url="https://pl.wikipedia.org/wiki?curid=11301" title="Brygida">
Brygida

Brygida – imię żeńskie pochodzenia celtyckiego. Pochodzi od imienia bogini celtyckiej Brigid lub od słów "brigh" „siła”, „męstwo”, „cnota”, "briganti" „wysoki”. Jego pierwotne znaczenie można objaśnić jako „wysoka”, „dostojna”, „potężna”. Imię to pojawiło się w Polsce już w średniowieczu, zapisywano je jako Brygida, Bryjida, Bryda, Bryta, Brytnia. Najstarszy zapis pochodzi z 1265 roku. W 2001 roku miało tak na imię 17456 Polek (255 miejsce wśród wszystkich imion nadanych w Polsce). Były one najczęściej urodzone w latach 50. i 60. XX wieku.
Brygida imieniny obchodzi: 1 lutego, 23 lipca (przesunięte z 8 października).
Odpowiedniki w innych językach:
Znane święte o imieniu Brygida:
Znane osoby noszące imię Brygida:

</doc>
<doc id="11303" url="https://pl.wikipedia.org/wiki?curid=11303" title="Ignacja">
Ignacja

Ignacja — żeński odpowiednik imienia Ignacy, które posiada nieustaloną do końca etymologię. Według najbardziej rozpowszechnionej teorii wywodzi się je od łacińskiego wyrazu "ignis", oznaczającego "ogień". Zachodzi jednak również podobieństwo między tym imieniem a nazwą łacińskiego rodu Egnacjuszów ("Egnatii"). Istnieją też hipotezy o etruskim pochodzeniu Ignacego.
Za bułgarski odpowiednik znaczeniowy może uchodzić współczesne bułgarskie imię "Plamena".
Patronką imienia Ignacja jest bł. Nazaria Ignacja March Mesa, beatyfikowana przez Jana Pawła II w 1992 roku.
Ignacja imieniny obchodzi 6 lipca.
Znane osoby noszące imię Ignacja:

</doc>
<doc id="11304" url="https://pl.wikipedia.org/wiki?curid=11304" title="Ignacy">
Ignacy

Ignacy – imię męskie o niepewnej do końca etymologii. Według najbardziej rozpowszechnionej teorii wywodzi się je od łacińskiego wyrazu "ignis", oznaczającego „ogień”. Zachodzi jednak również podobieństwo między tym imieniem, a nazwą łacińskiego rodu Egnacjuszów ("Egnatii"). Istnieją też hipotezy o etruskim pochodzeniu Ignacego.
Za polskie tłumaczenie tego imienia uważano Żegotę, ale z uwagi na wcześniejsze poświadczenie Żegoty niż Ignacego, należy uznać je za dwa odrębne imiona stanowiące swoje odpowiedniki znaczeniowe (jeśli hipoteza łącząca imię Ignacy z wyrazem "ignis" jest prawdziwa). Natomiast za bułgarski odpowiednik znaczeniowy może uchodzić współczesne bułgarskie imię "Płamen".
W Polsce imię to jest po raz pierwszy poświadczone w XIV wieku, ale najpierw większą popularność zyskało na Rusi i wśród ludności prawosławnej, a w Polsce dopiero z przybyciem jezuitów, czczących swojego założyciela, Ignacego Loyolę. Wśród imion nadawanych nowo narodzonym dzieciom, Ignacy w 2017 r. zajmował 27. miejsce w grupie imion męskich.
Ignacy imieniny obchodzi: 3 lutego, 11 maja, 28 maja, 15 lipca, 21 lipca, 31 lipca, 22 września, 17 października (wspomnienie Ignacego Antiocheńskiego, dawniej 1 lutego) i 23 października.
Żeński odpowiednik: Ignacja
Znane osoby noszące imię Ignacy.
Święci i błogosławieni:
Patriarchowie i duchowni:
Pozostałe osoby.
Postacie fikcyjne:

</doc>
<doc id="11306" url="https://pl.wikipedia.org/wiki?curid=11306" title="Joanna">
Joanna

Joanna – imię żeńskie, odpowiednik imienia Jan pochodzącego z języka hebrajskiego: Jo-hanan – „Jahwe jest łaskawy”.
Imię Joanna obecne jest w Polsce od wieku XIII (Johanna, Janna, Jena, Jenna, Jana; postać Joanna pojawia się od 1399 r.). Wśród imion nadawanych nowo narodzonym dzieciom, Joanna w 2012 r. zajmowała 39. miejsce w grupie imion żeńskich.
Zdrobnienia od imienia Joanna to: Joasia, Asia, Aśka itp.
Joanna imieniny obchodzi: 2 lutego, 4 lutego, 1 marca, 28 marca, 31 marca, 28 kwietnia, 12 maja, 24 maja, 25 maja, 26 maja, 30 maja, 27 czerwca, 9 lipca, 23 lipca, 8 sierpnia, 12 sierpnia, 17 sierpnia, 21 sierpnia, 24 sierpnia, 26 sierpnia i 9 listopada.
Joanny z biogramem w Wikipedii.
Władczynie:
Święte:
Błogosławione:
Biblijne
Pozostałe osoby o imieniu Joanna:
Inne:

</doc>
<doc id="11307" url="https://pl.wikipedia.org/wiki?curid=11307" title="Katarzyna">
Katarzyna

Katarzyna – imię żeńskie pochodzące od , „czysta”, „bez skazy”. Do Polski imię to trafiło za pośrednictwem łaciny.
Imię znane w Polsce już w średniowieczu w formach Kachna, Kata, Katarzena, Katarzyna, Katerzena, Katerzyna, Katuszka. W dawnych polskich dokumentach pojawia się od XII w., a co najmniej od XV w. przez kolejne stulecia znajduje się w pierwszej trójce najchętniej nadawanych imion żeńskich, z wyjątkiem XIX w., kiedy była uważana za imię przestarzałe. Jej powrót do grupy najchętniej nadawanych imion wzrósł w latach 60. XX w. Katarzyna zyskała wówczas dużą popularność, która w dalszych dekadach malała. Jednak w XXI wieku imię to nosi nadal ponad 600 tysięcy Polek w różnym wieku i jest to jedno z trzech najczęściej spotykanych imion po Annie i Marii.
Statystyka.
Wśród imion nadawanych nowo narodzonym dzieciom w 2009 r. Katarzyna zajmowała 32. miejsce w grupie imion żeńskich. 
W 2010 roku było siódme co do popularności imię w Polsce (trzecie wśród imion żeńskich), noszone przez niespełna 600 tys. osób.
W roku 2019 imię Katarzyna spadło na 58. miejsce w popularności nadawanych imon żeńskich. W 2019 roku nadano nowo narodzonym dziewczynkom imię Katarzyna już tylko 702 razy czyli ośmiokrotnie zmnieszyła się jego wybieralność w ciągu 20 lat.
W 2019 roku imię Katarzyna nosiło w całej Polsce 609 363 osób, co daje temu imieniu 3 miejsce po Annie i Marii a przed Małgorzatą (4 miejsce). 
Imieniny.
Katarzyna imieniny obchodzi: 2 lutego, 13 lutego, 9 marca, 22 marca, 24 marca, 1 kwietnia, 6 kwietnia, 17 kwietnia, 29 kwietnia, 30 kwietnia, 9 maja, 4 września, 15 września, 25 listopada i 31 grudnia.
W innych językach.
"Zobacz też listę w Wikisłowniku"

</doc>
<doc id="11308" url="https://pl.wikipedia.org/wiki?curid=11308" title="Korneliusz">
Korneliusz



</doc>
<doc id="11309" url="https://pl.wikipedia.org/wiki?curid=11309" title="Miłosława">
Miłosława

Miłosława – staropolskie imię żeńskie, złożone z członów "Miło-" ("miły", "miłujący") i "-sława" ("sława"). Znaczenie imienia: "miła sławie". Poświadczone w źródłach polskich jako Miłosława (XII wiek) i Miełosława (XIII – XIV wiek).
Forma męska: Miłosław.
Miłosława imieniny obchodzi: 2 lutego
Znane osoby noszące to imię:

</doc>
<doc id="11310" url="https://pl.wikipedia.org/wiki?curid=11310" title="Błażej">
Błażej

Błażej – imię męskie pochodzenia łacińskiego. Wywodzi się od słowa „blaesus” oznaczającego „seplenić”.
Wśród imion nadawanych nowo narodzonym dzieciom, Błażej w 2019 r. zajmował 60. miejsce w grupie imion męskich (639 nadań). W całej populacji Polski w 2019 roku Błażej plasował się na 101. miejscu wśród imion męskich (10 439 nadań); w rejestrze PESEL występował także w formie Biagio i Blaise (po 3 nadania) oraz Blazej (2 nadania).
Błażej imieniny obchodzi 3 lutego i 29 listopada.
Żeński odpowiednik: Błażeja

</doc>
<doc id="11311" url="https://pl.wikipedia.org/wiki?curid=11311" title="Odległość">
Odległość

Odległość – wartość metryki. Potocznie rozumie się pod tą nazwą metrykę euklidesową, daną równaniem:
W przestrzeni trójwymiarowej wzór redukuje się do:
Odległość euklidesowa między dwoma punktami jest równa długości odcinka łączącego te punkty.
Metryka miejska.
Czasem nawet w życiu codziennym stosowane są inne metryki niż euklidesowa, np. odległość w mieście mierzymy zwykle wzdłuż ulic. Matematycy podobne pojęcie nazywają metryką miejską. 
Metryka sferyczna.
Podobnie mierząc odległości odległych punktów na powierzchni Ziemi stosuje się metrykę geometrii sferycznej.
Metryka czasoprzestrzenna.
W ogólnej teorii względności odpowiednikiem odległości dwóch punktów jest interwał czasoprzestrzenny.
Zobacz też.
Inne:

</doc>
<doc id="11312" url="https://pl.wikipedia.org/wiki?curid=11312" title="Hipolit (imię)">
Hipolit (imię)

Hipolit — imię męskie pochodzenia greckiego. Wywodzi się od słowa "Hippólytos" oznaczającego „powozić koniem”, „mający rozpędzone konie”.
Hipolit imieniny obchodzi: 3 lutego, 20 marca, 13 sierpnia, 22 sierpnia i 21 września.

</doc>
<doc id="11313" url="https://pl.wikipedia.org/wiki?curid=11313" title="Hipolita">
Hipolita

Hipolita – żeński odpowiednik imienia Hipolit.
Hipolita imieniny obchodzi: 3 lutego, 13 sierpnia, 22 sierpnia i 21 września.

</doc>
<doc id="11314" url="https://pl.wikipedia.org/wiki?curid=11314" title="Laurencjusz">
Laurencjusz

Laurencjusz (łac. "Laurentius") – imię męskie pochodzenia łacińskiego, genetycznie cognomen utworzone od nazwy miasta Laurentum (Lacjum). Laurentius to pierwotnie 'człowiek z Laurentum'. Wywodzi się od słowa oznaczającego „wieniec wawrzynowy”. Jego formę oboczną stanowi Laurenty, a za spolszczenie uznawane jest polskie imię Wawrzyniec. Patronem imienia jest m.in. św. Laurencjusz z Canterbury.
Żeńskie formy: Laurencja, Laurentyna
Laurencjusz imieniny obchodzi: 8 stycznia, 2 lutego (jako wspomnienie św. Laurencjusza z Canterbury), 3 czerwca, 21 lipca, 10 sierpnia, 16 sierpnia i 28 września.
Znane osoby noszące to imię:

</doc>
<doc id="11315" url="https://pl.wikipedia.org/wiki?curid=11315" title="Maksym">
Maksym

Maksym – imię męskie pochodzenia łacińskiego, utworzone od przymiotnika "maximus" oznaczający "największy", przydomka Jowisza. Istnieją liczni święci prawosławni i katoliccy o tym imieniu:
Maksym Wyznawca, Maksym Grek, Maksym Wołoski, Maksym Gorlicki, Maksym z Riez i wielu innych.
Żeńskim odpowiednikiem jest Maksyma.
Maksym imieniny obchodzi: 15 stycznia, 23 stycznia, 25 stycznia, 3 lutego, 18 lutego, 13 kwietnia, 15 kwietnia, 30 kwietnia, 5 maja, 11 maja, 15 maja, 8 czerwca, 23 czerwca, 2 sierpnia, 13 sierpnia, 17 sierpnia, 20 sierpnia, 23 sierpnia, 30 października, 19 listopada, 27 listopada i 27 grudnia.

</doc>
<doc id="11316" url="https://pl.wikipedia.org/wiki?curid=11316" title="Stefan">
Stefan

Stefan – imię męskie pochodzenia greckiego (, "Stefanos").
Wywodzi się od słowa oznaczającego znak zwycięstwa – oznacza „wieniec”. Pierwotnym polskim odpowiednikiem było imię Szczepan.
Żeńskim odpowiednikiem imienia jest Stefania.
Imieniny.
2 lutego, 8 lutego, 13 lutego, 23 lutego, 8 marca, 28 marca, 29 marca, 25 kwietnia, 9 maja, 28 maja, 29 maja, 12 czerwca, 16 lipca, 2 sierpnia, 6 sierpnia, 15 sierpnia, 16 sierpnia, 2 września (data dawniejsza, przesunięta na 16 sierpnia), 7 października, 10 listopada, 14 listopada, 22 listopada, 28 listopada i 11 grudnia.

</doc>
<doc id="11317" url="https://pl.wikipedia.org/wiki?curid=11317" title="Józef">
Józef



</doc>
<doc id="11318" url="https://pl.wikipedia.org/wiki?curid=11318" title="Agata">
Agata

Agata – imię żeńskie, pochodzące od przymiotnika ze starożytnej greki (dobry), w Polsce znane od XIII wieku. Wśród imion nadawanych nowo narodzonym dzieciom, Agata w 2017 r. zajmowała 32. miejsce w grupie imion żeńskich. W całej populacji Polek Agata zajmowała w 2017 r. 39. miejsce (177 157 osób).
Agata imieniny obchodzi 5 lutego.

</doc>
<doc id="11319" url="https://pl.wikipedia.org/wiki?curid=11319" title="Albin">
Albin

Albin – imię męskie pochodzenia łacińskiego. Wywodzi się od słowa oznaczającego "biały". Ponadto istnieje germańskie imię Albwin (Albuin), od którego forma skrócona może być jednakowa z imieniem Albin.
Albin imieniny obchodzi: 1 marca, 23 czerwca, 22 lipca, 6 września, 15 września, 26 października i 16 grudnia.
Znane osoby noszące imię Albin:
Osoby noszące nazwisko Albin:
Zobacz też:

</doc>
<doc id="11320" url="https://pl.wikipedia.org/wiki?curid=11320" title="Jakub (imię)">
Jakub (imię)

Jakub – imię męskie wywodzące się od hebrajskiego "יַעֲקֹב" ("Yaʿaqōḇ"). Imię to przynależy do grupy imion teoforycznych, które w formie skróconej znaczy: "Niech Bóg strzeże".
Imię to było znane w Mezopotamii w brzmieniu Ja-ah-qu-ub-el i w Egipcie Ja’qob-hr. Popularne imię biblijne - nosił je syn Izaaka, a także dwóch Apostołów. W Polsce imię Jakub znane jest od XIII wieku, w formach i ze zdrobnieniami: Jakuś, Jakób, Jakob, Jakow, Jekub, Jokob, Jokub, Jakusz, Jakuszek, Jakubek, Jakubko, Jaksa, Kiba, Kuba, Kusz, Kuszęt.
Dawniej pisano je przez „ó”, ale w 1936 wprowadzono reformę ortograficzną. Zmieniając niektóre zasady, wprowadzono między innymi pisownię tego imienia przez „u” (Jakób → Jakub).
Od 2000 do 2015 włącznie było najczęściej nadawanym imieniem noworodzonym chłopcom w Polsce. W 2022 imię Jakub nosiło 416804 obywateli Rzeczypospolitej Polskiej (9. miejsce wśród imion męskich). Dość popularny staje się wariant Kuba, traktowany zazwyczaj jako zdrobnienie, jednakże obecny również jako oficjalne imię - w 2022 nosiło je 15403 obywateli Rzeczypospolitej Polskiej (129. pozycja). 
Imieniny.
Jakub imieniny obchodzi: 28 stycznia, 5 lutego, 7 lutego, 9 lutego, 22 lutego, 3 marca, 14 marca, 3 kwietnia, 17 kwietnia, 27 kwietnia, 29 kwietnia, 30 kwietnia, 1 maja, 6 maja, 11 maja, 1 czerwca, 5 czerwca, 8 czerwca, 5 lipca, 14 lipca, 25 lipca, 6 sierpnia, 23 sierpnia, 2 września, 9 września, 21 października, 1 listopada, 19 listopada, 27 listopada i 28 listopada.
Żeńska forma imienia – Jakubina, a w wersji zapożyczonej z jęz. francuskiego i spolszczonej fonetycznie – Żaklina.
Nazwiska pochodzące od imienia Jakub.
Jakowlew, Jakubczak, Jakubczyk, Jakubiak, Jakubik, Jakubowicz, Jakubowski, Kubas, Kubasa, Kubasik, Kubiak, Kubica, Kubicki, Kubik, Kubacki

</doc>
<doc id="11321" url="https://pl.wikipedia.org/wiki?curid=11321" title="Justynian (imię)">
Justynian (imię)

Justynian – forma pochodna imienia Justyn.
Forma imienia Justynian w języku węgierskim brzmi Jusztinián, w języku włoskim Giustino, natomiast po łacinie "Iustinianus."
Justynian imieniny obchodzi 23 sierpnia.
Znane osoby noszące imię Justynian:

</doc>
<doc id="11323" url="https://pl.wikipedia.org/wiki?curid=11323" title="Angelus">
Angelus



</doc>
<doc id="11324" url="https://pl.wikipedia.org/wiki?curid=11324" title="Bogdan">
Bogdan

Bogdan, Bogudan, Bogodan, Bohdan, Bodan – męskie imię pochodzenia słowiańskiego.
Budowa oraz znaczenie.
Imię "Bogdan" jest przykładem staropolskiego, złożonego, osobowego imienia dwuczłonowego, które jest reliktem imion pogańskich używanych we wczesnym średniowieczu przez Słowian. Wywodzi się od wyrazów "Bóg" i "dan" (czyli "dany"), tak więc imię to można objaśnić jako „dany przez Boga”. Witold Taszycki zaliczył je do grupy najstarszych polskich imion osobowych.
Pochodzenie.
Jest to jedno z nielicznych imion w językach słowiańskich z elementem "-dan", stąd niektórzy badacze przypuszczają, że zostało ono przyjęte przez Słowian od irańskich Scytów, gdzie istniało imię Bagadata mające to samo znaczenie. Także inne imiona słowiańskie ze składnikami "Bogu-" lub "Bogo-" (np. Bogumił czy Bogusław) mogą być słowiańskim naśladownictwem irańskich imion używanych w czasach od VI do IV wieku p.n.e., takich jak Bagafarna („mający sławę od Boga”).
Imię Bogdan może też być uznane za słowiański odpowiednik greckiego imienia Teodor oraz łacińskiego Deusdedit mających to samo znaczenie.
W językach ruskich począwszy od XIV wieku zaczęła się pojawiać postać Bohdan ze względu na wschodniosłowiańskie przejście głoski "g" w "h", która stała się po jakimś czasie formą dominującą także na ziemiach polskich. Rodzima forma imienia Bogdan zaczęła być popularna począwszy od XIX wieku, od tego czasu jest zdecydowanie częściej wybierana.
Żeński odpowiednik: Bogdana
Bogdan, Bohdan imieniny obchodzi: 6 lutego, 19 marca, 14 lipca, 17 lipca, 10 sierpnia, 31 sierpnia, 2 września, 9 października, 8 listopada i 10 grudnia.
Podobne imiona: Bogdał, Bogdaj, Bogdasz, Bogodar, Boguchwał, Bogumił, Bogumysław, Bogurad, Bogusąd, Bogusław, Bogwiedz.

</doc>
<doc id="11325" url="https://pl.wikipedia.org/wiki?curid=11325" title="Bogdana">
Bogdana

Bogdana – staropolskie imię żeńskie, złożone z członu "Bog-" („Bóg”, „Boga”, ale pierwotnie „los, dola, szczęście”) i "-dana" („dana”). Imię to mogło oznaczać „dana przez los”, później „dana przez Boga”. W źródłach polskich poświadczone od XIII wieku.
Bogdana imieniny obchodzi: 6 lutego, 10 sierpnia, 6 września, 6 listopada.
Znane osoby noszące imię Bogdana:
Męskie odpowiedniki: Bogudan, Bogodan, Bogdan, Bohdan, Bodan.

</doc>
<doc id="11326" url="https://pl.wikipedia.org/wiki?curid=11326" title="Bohdan">
Bohdan

Bohdan – męskie imię pochodzenia słowiańskiego.

</doc>
<doc id="11327" url="https://pl.wikipedia.org/wiki?curid=11327" title="Bohdana">
Bohdana



</doc>
<doc id="11328" url="https://pl.wikipedia.org/wiki?curid=11328" title="Dorota">
Dorota

Dorota – imię żeńskie pochodzące z ( – dar i – bóg, „dar od boga”). Jego męskim odpowiednikiem jest Doroteusz. W Polsce imię to odnotowano po raz pierwszy w 1385. Znane są też inne formy tego imienia: Dochna, Dora, Doroteja, Dorotka. To samo znaczenie ma złożone z analogicznych członów, tylko w odwrotnej kolejności, imię Teodora (a także imię Mateusz pochodzenia hebrajskiego).
Dorota imieniny obchodzi: 6 lutego, a także 25 czerwca, 7 sierpnia i 5 września.
W 2018 roku w polskiej bazie PESEL było zarejestrowanych 271 835 kobiet o imieniu Dorota. Zajmuje ona 42. miejsce wśród popularności imion w Polsce i 23. miejsce wśród imion żeńskich. Tego roku zarejestrowano 409 dziewczynek o tym imieniu.

</doc>
<doc id="11329" url="https://pl.wikipedia.org/wiki?curid=11329" title="Ksenia">
Ksenia

Ksenia – imię żeńskie pochodzenia greckiego. Wywodzi się od słowa oznaczającego „gościnna” (Xenia, dosł. „życzliwa dla obcych”), popularne zwłaszcza w krajach prawosławnych: rosyjskie Ксения (Ksienija), Аксиния (Aksinija), ukraińskie Оксана (Oksana), białoruskie Ксенія (Ksenìâ), czeskie Xenie, słowackie Xeni.
Ksenia imieniny obchodzi 24 stycznia, 6 lutego, 16 kwietnia; w prawosławnym kalendarzu dodatkowo 31 stycznia.
Znane osoby o imieniu Ksenia:

</doc>
<doc id="11332" url="https://pl.wikipedia.org/wiki?curid=11332" title="Paradoks omnipotencji">
Paradoks omnipotencji

Paradoks omnipotencji (paradoks wszechmocy) – paradoks pojawiający się przy rozstrzyganiu, czy byt wszechmogący jest lub nie jest w stanie ograniczyć swoją własną wszechmoc. Jego najpopularniejsze sformułowanie to: "Czy byt wszechmogący mógłby stworzyć kamień tak ciężki, że nawet on sam nie mógłby go podnieść?" Żadne dotychczas zaproponowane wyjaśnienie nie jest powszechnie akceptowane, a są nimi na przykład:
Niektórzy filozofowie twierdzą, że ten paradoks powstał jedynie z niezrozumienia lub złego opisu pojęcia omnipotencji.
Inni filozofowie uznali, że założenie, że dana istota jest albo wszechmocna, albo nie, czyni dylemat fałszywym, jako że nie dopuszcza możliwości istnienia różnych stopni omnipotencji. Definicja wszechmocy jest różna zarówno pośród ludzi różnych kultur i religii, jak i pośród poszczególnych filozofów. Najpowszechniejszą definicją jest „mogącym wszystko”, jednak w takiej formie jest niewystarczająca dla rozwiązania paradoksu omnipotencji. Paradoks ten nie ma racji bytu, na przykład, jeśli omnipotencja jest definiowana jako zdolność działania ponad ograniczeniami pewnej logicznej struktury. Nowoczesne podejścia do tego problemu zaangażowały semantykę, sprawdzając, czy język – a wraz z nim także i filozofia – sam jest w stanie ważnie przedstawić pojęcie omnipotencji.
Proponowane rozwiązania.
Najpopularniejszym przykładem paradoksu omnipotencji jest pytanie: „Czy istota wszechmogąca mogłaby stworzyć kamień, którego nie mogłaby podnieść?"
Wielu ludzi odrzuca takie sformułowanie pytania, zarzucając, że jest to tylko pozorny (w przeciwieństwie do rzeczywistego) paradoks, ponieważ takie sformułowanie subtelnie przedstawia niezdolność jako atrybut zdolności, zamiast jej braku lub jej zaprzeczenia.
Jest to rozwiązanie będące odbiciem innego klasycznego paradoksu: paradoksu siły, której nic nie może powstrzymać. "Co się stanie, jeśli siła, której nic nie może zatrzymać, spotka się z obiektem, którego nic nie może poruszyć?" Odpowiedź na ten paradoks brzmi, iż jeśli siła jest niemożliwa do zatrzymania, wówczas z definicji nie ma obiektu, którego naprawdę nie można by poruszyć, i na odwrót, jeśli istnieje obiekt, którego nic nie może poruszyć, wówczas żadna siła nie może być zdefiniowana jako będąca naprawdę nie do zatrzymania.
Takie potraktowanie tego paradoksu pozostaje w zgodzie z podstawowymi założeniami, ale nie odpowiada problemowi definicji wszechmocy. Co więcej, paradoks omnipotencji ma związek z podobną kwestią filozoficzną – paradoksem dziadka: "Czy byłoby możliwe wrócić w czasie i zabić własnego dziadka, a więc nigdy nie istnieć?" Miejscowa definicja wszechmocy często zdaje się sugerować zdolność podróżowania w czasie; ktoś mógłby więc zadać pytanie: „Czy istota wszechmogąca może wrócić w czasie i zabić własnego dziadka?”. Nie jest to jednak satysfakcjonująca logicznie analiza tego paradoksu, jako że dąży do skoncentrowania się na problemie narzucenia atrybutów ludzkich istocie, która niekoniecznie ma ludzką formę.
Można starać się również rozwiązać ten paradoks przez przedstawienie postulatu, że omnipotencja niekoniecznie wymaga, aby móc zrobić wszystko przez cały czas. Tak więc, może on wnioskować:
Ta odpowiedź na paradoks omnipotencji to zasadniczo ten sam punkt widzenia, jaki przedstawił Matthew Harrison Brady, postać ze sztuki „Kto sieje wiatr” ('Inherit the Wind'), luźno opartej na postaci Williama Jenningsa Bryana. W kulminacyjnej scenie filmu (wersja z 1960 r.), Brady argumentuje: „Prawa naturalne powstały w umyśle Stworzyciela. On je może zmieniać – anulować – użyć tak jak sam woli!”. Zmiana ciężaru kamienia jest logiczną konsekwencją zmiany efektu grawitacji. Drobna odmiana tego poglądu jest kluczowa dla wiary chrześcijańskiej. W ewangeliach chrześcijańskich stworzyciel wszechmogący dobrowolnie pozbawia się porcji swojej mocy i przekazuje własnemu stworzeniu. W tym scenariuszu byt wszechmogący jest (do pewnego stopnia) ograniczony prawami stworzonego przez samego siebie wszechświata. Poprzez istnienie dzieła swojego stworzenia Byt ten odzyskuje swoją nieograniczoną moc. Przy takim rozumowaniu można chcieć raz jeszcze przedyskutować definicję bycia wszechmogącym: czy byt wszechmogący może stworzyć kamień tak niezmienny, że sam ten byt nie będzie mógł zmienić wagi tego kamienia? Ponadto, czy taka sytuacja narzuca wymogi bytowi omnipotentnemu: np. aby później zmniejszył on wagę kamienia – ograniczając tym samym wolną wolę tego bytu?
Jakkolwiek, taka odpowiedź nie pozwala rozwiązać paradoksu omnipotencji sformułowanego w innej formie: "Czy byt wszechmogący mógłby stworzyć kamień, którego nigdy nie mógłby podnieść?"
Jeśli zdefiniować wszechmoc jako cechę bytów, które są w stanie wykonać każdą pojedynczą czynność, to paradoks omnipotencji nie zachodzi. Według tej definicji wszechmogący jest w stanie stworzyć kamień, którego "nigdy" nie mógłby podnieść. Dokonując takiego czynu pozbawiłby się on wszechmocy i nie mógłby przez to ani w następnej (ani żadnej innej) czynności podnieść kamienia. Należy zauważyć jednak, że pozbawienie się wszechmocy przez wszechmogący byt nie musi być trwałe, co obrazuje łańcuch czynności: a) stworzenie kamienia, b) zniszczenie kamienia. Po czynności "a" dla wszechmocnego bytu chwilowo istnieje czyn zakazany (podniesienie kamienia), ale już po czynności "b" nie ma kamienia, którego nie można by podnieść.
Klasyczna postać paradoksu „siły niemożliwej do powstrzymania” ma słabe strony z punktu widzenia nowoczesnej fizyki, ponieważ zarówno szybkoporuszający się obiekt, np. kula armatnia, której tor lotu nie może być odchylony, jak i mur, który nie może być powalony, są oba przedmiotami typu niemożliwego, to znaczy obiektami o nieskończonej inercji. To jest wszakże stanowisko fizyki, które nie ma bezpośrednio zastosowania do logiki tego paradoksu, ma on wpływ jednak na wybór przykładów filozoficznych, których używamy do zilustrowania go. Podobnie, klasyczna postać paradoksu omnipotencji – skała tak ciężka, że istota wszechmogąca nie może jej podnieść – opiera się na naukach Arystotelesa. Taka postać zakłada geocentryczny kosmos i płaską Ziemię – czy kamień może być podniesiony w stosunku do powierzchni planety? Dodatkowo, jeśli pozycja kamienia jest ustalana w stosunku do słońca, wokół którego krążą planety, niektórzy mogą utrzymywać, że kamień jest "bezustannie" podnoszony. Fizyka nowoczesna zatem wskazuje, że wybór takiego sformułowania – o podnoszeniu kamienia – może być mylący, to jednak nie unieważnia samo w sobie "fundamentalnego" paradoksu omnipotencji. Podążając za przemyśleniami Stephena Hawkinga na temat stosunków pomiędzy bóstwem stworzycielem a prawami naturalnymi, można by zmodyfikować tę klasyczną postać, jak poniżej:
Pisarz naukowy James Gleick w swojej biografii o Richardzie Feynmanie zwrócił uwagę, że paradoks ten wyniknął, kiedy naukowcy zaczęli rozpatrywać istnienie atomów: czy byt wszechmogący – w tym przypadku Bóg chrześcijan – mógłby stworzyć atomy, których on sam nie mógłby podzielić?
Na podstawie rozważań, paradoks omnipotencji jest konceptualnie identyczny z obserwacją, że tolerancyjne społeczności są nietolerancyjne wobec nietolerancji, ponieważ gdyby ta społeczność tolerowała nietolerancję, sama byłaby nietolerancyjna. (Mimo że wniosek taki nie jest pozbawiony pułapek, ponieważ jeśli tylko niewielki fragment całości jest określony pewną cechą, to czy można prawidłowo określić, że całość posiada tę cechę?) Podobnie, kiedy Bóg jest określany jako „wszechmogący”, cecha ta musi być rozumiana jako wykluczająca wszelkie działania, które mogłyby osłabić tę doskonałość. Niezdolność Boga do śmierci, na przykład, nie zagraża Jego wszechmocy, ale utwierdza ją. Tak więc paradoks ten może być rozwiązany poprzez uściślenie, że Bóg jest ograniczony swoją własną doskonałością i jako taki byłby niezdolny stworzyć kamienia tak ciężkiego, że sam nie będzie w stanie go podnieść. Bez względu na to, czy będzie to wciąż nazywane „omnipotencją”, jest teraz ograniczone tylko do zagadnień semantyki (np. czy, gdyby zdefiniowano „wszechmogący” jako „mający wszelką moc”, brak mocy do uśmiercenia samego siebie obala prawo do bycia wszechmogącym).
Omnipotencja z zasady.
Jeśli byt jest zasadniczo wszechmogący, wówczas można rozwiązać ten paradoks:
Takie podejście koniecznie akceptuje pogląd, że nawet istota wszechmogąca nie może pogwałcić praw logiki, a nawet cały ten paradoks może być postrzegany jako mocny argument dla takiego poglądu. Filozof Averroes rozwinął paradoks omnipotencji dla tej przesłanki, za co został potępiony przez biskupa Tempiera, mimo że zamiast sformułowania go w odniesieniu do „kamienia” spytał, czy Bóg mógłby stworzyć trójkąt, w którym kąty wewnętrzne nie sumują się do 180 stopni.
Warto zauważyć, że późniejsze odkrycie geometrii nieeuklidesowej nie rozwiązało tej kwestii, ponieważ ktoś mógłby zapytać: „Czy uwzględniając aksjomaty geometrii hiperbolicznej, byt wszechmogący mógłby stworzyć trójkąt taki, że jego kąty nie sumowałyby się do "mniej" niż 180 stopni?”. W obu przypadkach pytanie sprowadza się do kwestii czy – lub nie – istota wszechmogąca mogłaby mieć zdolność do uniknięcia konsekwencji, które logicznie wynikają z systemu aksjomatów, jakie zostały przez nią stworzone.
Wszelako filozof Nicolas Everitt zachęca do rozpatrzenia istoty „nic nie mogącej” („nullipotentnej”), dla której logicznie niemożliwe jest zrobić cokolwiek. Przyjąwszy założenie, że istota wszechmogąca nie może zrobić tego, co jest logicznie niemożliwe, wówczas istotę „nullipotentną” należy rozpatrywać jak(o) istotę wszechmogącą.
Główna teologia katolicka pogodziła się z materiałami greckimi i arabskimi w dużej mierze dzięki Tomaszowi z Akwinu, którego "Summa Teologica" potwierdziła pogląd, że nie może przeciwstawić się logice. W tym względzie, Tomasz z Akwinu rozwija przemyślenia Majmonidesa, XII-wiecznego żydowskiego lekarza i filozofa, który przedstawia taką samą propozycję w swoim "Przewodniku błądzących" („More Newuchim”). Majmonides był zwolennikiem teologii negatywnej (apofatycznej) – dyscypliny, która utrzymuje, iż Boga można poznać jedynie przez negacje. Apofaza koncentruje się na przyjęciu, że prawdziwa natura Boga nie może być określona, a zatem że wszelkie afirmatywne (na „tak”, w przeciwieństwie do „negatywnych” – na „nie”) opisy Boga ryzykują, że staną się bluźniercze lub heretyczne.
Ethan Allen, bojownik Rewolucji Amerykańskiej, napisał traktat zatytułowany: "Reason: The Only Oracle of Man" ("„Rozum: jedyna wyrocznia człowieka”"), który zajmuje się tematami grzechu pierworodnego, teodycei i kilku innych klasycznych trendów Oświecenia. W rozdziale 3, sekcja IV, odnotowuje, że byt wszechmogący „sam w sobie” nie może zwolnić żadnego zwierzęcia z cechy śmiertelności, skoro zmiana oraz śmierć to zdefiniowane atrybuty życia. Argumentuje: „jedno nie może istnieć bez drugiego, nie bardziej niż mogłaby istnieć spoista liczba gór bez dolin lub że ja mógłbym istnieć i nie istnieć w tym samym czasie lub że Bóg mógłby wywołać jakąś inną sprzeczność w naturze”. Określany przez swoich przyjaciół jako deista, Allen zaakceptował pojęcie boskiego bytu, mimo że w "Rozumie..." argumentował, że nawet istota boska musi być ograniczona przez logikę.
Logiczna niemożliwość.
Niektórzy filozofowie utrzymują, że paradoks może być rozwiązany przy zastosowaniu kartezjańskiego poglądu na definicję omnipotencji, że byt wszechmogący może zrobić to, co jest logicznie niemożliwe:
Przypuszczalnie istota taka mogłaby także przeprowadzić dodawanie 2 + 2 = 5 i sprawić, że byłoby to matematycznie poprawne, albo stworzyć kwadratowe koło. Jak to ujął Harry Frankfurt, „Jeśli byt wszechmogący może dokonać tego, co jest logicznie niemożliwe, to może nie tylko stworzyć sytuacje, z którymi sobie nie może poradzić, ale co więcej, ponieważ nie jest związany ograniczeniami logiczności, to może poradzić sobie z sytuacjami, z którymi nie może sobie poradzić”.
Jednak takie usiłowanie rozwiązania tego paradoksu jest problematyczne w tym, że ta definicja rezygnuje z logicznej konsekwencji. Paradoks może zostać rozwiązany, jednak na niekorzyść uznania logiki za bezużyteczną, daremną albo bez znaczenia w definiowaniu tego typu istot, skoro takie istoty przekraczają (transcendują) logikę.
Według niektórych badaczy tego tematu, potrzeba metajęzyka do definicji "znaczenia" i tylko języki wyższego rzędu mogą rozwiązać sprzeczność logicznej niemożliwości. Pomimo wszystko, sama logika formalna nie jest meta-językiem i nie pozwala na rozstrzygnięcie uzasadnionych (lub nie) przedstawianych argumentów.
Syntetyzując, opisany paradoks „podnoszenia kamienia” nie istnieje, ponieważ, z definicji, system omnipotentny może też pozbawić się omnipotencji we wszystkich działaniach, ale zachowując sobie tylko możliwość jej odzyskania. Zależnie od własnej woli, może też jeśli zechce, pozbawić się tej własności „na zawsze”, ale nie musi tego koniecznie chcieć.
Popkultura i odpowiedzi humorystyczne.
Paradoks omnipotencji przeniknął do kultury masowej. Nawiązania do niego można odnaleźć w różnego rodzaju mediach:

</doc>
<doc id="11333" url="https://pl.wikipedia.org/wiki?curid=11333" title="Granica (geografia)">
Granica (geografia)



</doc>
<doc id="11334" url="https://pl.wikipedia.org/wiki?curid=11334" title="Marusza">
Marusza

Marusza (węg. "Maros", rum. "Mureș") – rzeka w zachodniej Rumunii i w południowo-wschodnich Węgrzech, lewy dopływ Cisy w zlewisku Morza Czarnego. Długość wynosi 883 km, powierzchnia zlewni – około 30 tys. km².
Marusza swe źródła bierze z gór Harghita w Siedmiogrodzie (rum. "Transilvania"). Później płynie przełomem między Karpatami Południowymi a Górami Zachodniorumuńskimi, a następnie wypływa na równiny Kraju Zacisańskiego i uchodzi do Cisy pod Segedynem.
Ważniejsze miasta położone nad Maruszą w Rumunii: Târgu Mureș, Alba Iulia, Arad.

</doc>
<doc id="11335" url="https://pl.wikipedia.org/wiki?curid=11335" title="Banat (kraina)">
Banat (kraina)

Banat (rum., serb. "Banat", czes., słow. "Banát", węg. "Bánság" lub "Bánát") – kraina historyczna w południowo-wschodniej Europie, położona w południowej części Wielkiej Niziny Węgierskiej, między Dunajem, Cisą i jej dopływem Maruszą oraz Karpatami Południowymi. Kraina ta leży obecnie na terenie 3 państw:
Zachodnią część Banatu zajmują urodzajne tereny rolnicze, a część wschodnią Góry Banackie ze złożami węgla brunatnego, rud żelaza oraz rud miedzi.
Historia.
. Początkowo pod panowaniem węgierskim (od XII wieku prowincja), w latach 1552–1718 był pod panowaniem tureckim. Od roku 1718 wchodził w skład Austrii (pod panowaniem Habsburgów), która popierała kolonizację niemiecką na tym terenie (tzw. "Donauschwaben", "Szwabi banaccy"). W 1867 Banat znalazł się na terytorium utworzonych Austro-Węgier. Banat był obszarem wielonarodowym, zasiedlonym głównie przez Rumunów, Serbów, Niemców i Węgrów. Formalnie wchodził w skład Węgier.
Po rozpadzie Austro-Węgier, . 
4 czerwca 1920 w Trianon Banat podzielono ostatecznie między Rumunię, Królestwo SHS oraz Węgry, przy których pozostał tylko niewielki skrawek terytorium (okręg Szegedu). Po II wojnie światowej postanowienia te zostały utrzymane w mocy, jednak wysiedlono z Banatu większość Niemców. W dawnej części jugosłowiańskiej (dziś w granicach Serbii) żyje spora mniejszość węgierska, podobnie jak w Banacie rumuńskim.
Miasta.
Największe miasta w Banacie według danych rumuńskich i serbskich:

</doc>
<doc id="11337" url="https://pl.wikipedia.org/wiki?curid=11337" title="Romuald">
Romuald

Romuald – imię męskie pochodzenia germańskiego. Wywodzi się od słowa oznaczającego „ten, który zdobył sławę dzięki swemu panowaniu”.
Żeński odpowiednik: Romualda
Romuald imieniny obchodzi: 7 lutego, 19 czerwca, 24 czerwca i 9 sierpnia.
Znane osoby święte o imieniu Romuald:
Znane osoby noszące imię Romuald:
Zobacz też:

</doc>
<doc id="11338" url="https://pl.wikipedia.org/wiki?curid=11338" title="Czersk (województwo mazowieckie)">
Czersk (województwo mazowieckie)

Czersk – wieś w Polsce położona w gminie Góra Kalwaria, w powiecie piaseczyńskim, w województwie mazowieckim.
W średniowieczu Czersk stanowił jeden z najważniejszych ośrodków osadniczych na Mazowszu, znany już od XI wieku. W wiekach XII i XIII funkcjonował jako gród obronny, potem jako kasztelania i stolica jednego z księstw dzielnicowych. W latach 1350–1870 miał Czersk prawa miejskie. Obecnie Czersk znany jest głównie z ruin średniowiecznego zamku książąt mazowieckich, które są główną atrakcją turystyczną tej małej miejscowości i równocześnie jednym z najcenniejszych zabytków na Mazowszu.
Czersk znajduje się w odległości kilku kilometrów od Góry Kalwarii. Położony jest nad Jeziorem Czerskim, starorzeczem wiślanym. Kilkaset metrów dalej płynie Wisła. Przez Czersk z Coniewa do Brzumina prowadzi droga wojewódzka nr 739, która łączy wieś z drogą krajową nr 79.
Nazwa.
Najwcześniejszą wzmiankę o nazwie notuje pod rokiem 1142 Latopis Ławrientiewski, jako "Čьrnьsk".
Później pojawia się także w polskojęzycznych zapiskach: "Cirnsk" (1236-1237), "Cyrnsko" (1242), "Czyersko" (1456). Średniowieczna nazwa brzmiała "Czyrńsk", "Czyrńsko". W wyniku uproszczenia grupy spółgłoskowej przeszła ona w "Czyrsko". Jeszcze w średniowieczu nastąpiła kolejna zmiana, grup "-yr-" i "-ir-" w "-er-", dzięki czemu ukształtowała się współczesna forma. Nazwa grodu pochodzi najprawdopodobniej od nazwy rzeki Czarnej, mającej w pobliżu ujście do Wisły. Powstała ona poprzez dodanie do nazwy rzeki przyrostka "-ъsko". Stąd też występowanie obu form męskich ("Czyrńsk") i nijakich ("Czyrńsko").
Historia.
Początki osadnictwa na wzgórzu w miejscu obecnego Czerska datuje się na epokę kamienną. Okolica była atrakcyjnym miejscem dla założenia osady ze względu na położenie na skrzyżowaniu szlaków handlowych, umiejscowienie nad skarpą oraz dogodną przeprawę przez Wisłę.
Pierwszy znany gród powstał w XI wieku na miejscu istniejącej już osady z VII-VIII wieku. W XII wieku Czersk stał się siedzibą kasztelana a w 1252 archidiakonatu, podległego biskupstwu poznańskiemu, co czyniło go ważnym ośrodkiem politycznym. W tym samym wieku stał się Czersk stolicą Księstwa Mazowieckiego. W miejscowości powstał targ miejski.
Prawa miejskie uzyskał Czersk w 1350 roku, a w 1386 roku został lokowany na prawie chełmińskim. Na przełomie XIV i XV wieku książę Janusz I Starszy zbudował w Czersku wieloboczny zamek z dwiema wieżami oraz wieżą bramną (później dobudowano arkadowy most w miejsce zwodzonego). W 1413 roku Janusz I przeniósł swoją główną siedzibę z podupadającego Czerska do nowego prężnie rozwijającego się ośrodka – Warszawy, gdzie uczynił on z kościoła pod wezwaniem św. Jana kolegiatę mazowiecką, oraz zbudował najstarszą część późniejszego Zamku Królewskiego. Powodem upadku Czerska miało być przesunięcie się koryta Wisły na wschód w XIV wieku.
Ponowny okres rozkwitu przeżył Czersk, gdy rządziła nim królowa Bona, żona Zygmunta Starego. Otrzymała ona Czersk jako odprawę wdowią po śmierci Zygmunta Starego. Królowa chętnie przebywała w tym mieście i z jej inicjatywy powstał wtedy browar, rozwinął się handel, rzemiosło, uprawa winorośli i ogrodnictwo. Wytwarzano tu słynne sukno zwane londrynem. Od XVI wieku do pierwszej połowy XVIII wieku Czersk był miejscem obrad sejmików ziemskich ziemi czerskiej.
W czasie potopu szwedzkiego Czersk doznał bardzo poważnego uszczerbku. Wojska szwedzkie po doznaniu klęski od Stefana Czarnieckiego pod Warką wycofując się opanowały twierdzę czerską i doszczętnie ją zdewastowały. Od tego czasu nastąpił dalszy, systematyczny regres miasta. W latach 1762-1766 marszałek wielki koronny Franciszek Bieliński podjął próbę odbudowy zamku (wtedy powstał most przez fosę), jednak po dostaniu się pod zabór pruski mury zostały zburzone, co pozbawiło twierdzę resztek znaczenia militarnego. W 1870 roku zostały Czerskowi odebrane przez władze rosyjskie prawa miejskie. Współcześnie, w miejscu dawnej twierdzy pozostały ruiny i brukowane ulice.
Do 1954 roku istniała gmina Czersk. W latach 1975–1998 miejscowość administracyjnie należała do województwa warszawskiego.
Zabytki.
Najważniejszym zabytkiem w Czersku jest zamek. Prezentuje się on szczególnie imponująco od strony Wisły, zaś z jego wież roztacza się widok na okolicę. Zamek wpisany jest do rejestru zabytków pod nr 1009/116 z 25.01.1958
W Czersku znajduje się również parafialny kościół pw. Przemienienia Pańskiego. Wzniesiony został w latach 1805-1806, jako zadośćuczynienie rządu pruskiego za konfiskatę parafii wsi Linin. Następnie był przebudowywany w 1900 r. Ołtarz główny został wykonany roku 1901. Cały obiekt jest wpisany do rejestru zabytków wraz z cmentarzem kościelnym (nr rej. 1010/690/62 z 12.04.1962).
Obecny Czersk położony jest niezmiennie na średniowiecznym planie miasta. Średniowieczny układ urbanistyczny miasta również wpisany jest do rejestru pod nr A-1601 z 15.09.1999.
W 2009 w pobliżu zamku, na dnie pogłębianego stawu odnaleziono 500-letnią szkutę.

</doc>
<doc id="11339" url="https://pl.wikipedia.org/wiki?curid=11339" title="Ryszard">
Ryszard

Ryszard – imię męskie pochodzenia germańskiego. Wywodzi się od słowa oznaczającego „ten, który jest potężny i bogaty”. Wśród imion nadawanych nowo narodzonym dzieciom, Ryszard w 2017 r. zajmował 86. miejsce w grupie imion męskich. W całej populacji Polaków Ryszard zajmował w 2017 r. 27. miejsce (245 390 nadań).
Ryszard imieniny obchodzi: 7 lutego, 3 kwietnia, 18 kwietnia, 26 kwietnia, 9 czerwca, 14 czerwca i 7 września.
Żeński odpowiednik: Ryszarda

</doc>
<doc id="11340" url="https://pl.wikipedia.org/wiki?curid=11340" title="Sulisław (imię)">
Sulisław (imię)

Sulisław, Solisław – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-sław" ("sława"). Może oznaczać "ten, który cieszy się lepszą sławą od innych". Żeński odpowiednik: Sulisława.
Sulisław imieniny obchodzi: 22 stycznia, 7 lutego i 2 grudnia.

</doc>
<doc id="11341" url="https://pl.wikipedia.org/wiki?curid=11341" title="Teodor">
Teodor

Teodor ( + – bóg + dar, tj. „dar boży, darowany przez boga”) – imię męskie pochodzenia greckiego. Por. Diodor.
W Polsce nadawane co najmniej od XIII wieku i zapisywane m.in. w postaci: "Tader", "Chodor" (wschsł.), "Teodor", "Todor", "C(z)ader", "C(z)eder". Odpowiednikiem znaczeniowym tego imienia wśród imion staropolskich jest Dadzbog, Bożydar, Bogdan, Bohdan.
Istnieje też imię greckie złożone z tych samych członów w odwrotnej kolejności: Doroteusz (żeński odpowiednik – Dorota). Hebrajskim odpowiednikiem znaczeniowym jest "Matisyahu", czyli Mateusz. 
Wśród imion nadawanych nowo narodzonym dzieciom, Teodor w 2017 zajmował 94 miejsce w grupie imion męskich.
Żeńska forma: Teodora 
W mniej znanych językach odpowiednikiem w bułgarskim jest Todor, w fińskim – Teuva, w rumuńskim – Tudor, węgierskim – Tivadar; rosyjski odpowiednik to Fiodor. 
Teodor imieniny obchodzi:

</doc>
<doc id="11342" url="https://pl.wikipedia.org/wiki?curid=11342" title="Gniewomir">
Gniewomir

Gniewomir, Gniewomiar, Gniewomier, Gniemir – staropolskie imię męskie.
Budowa oraz znaczenie.
Imię "Gniewomir" jest przykładem staropolskiego, złożonego, osobowego imienia dwuczłonowego, które jest reliktem pogańskich imion używanych we wczesnym średniowieczu przez Słowian. Składa się z członu "Gniewo-" ("gniew") oraz "-mir" ("pokój, spokój, dobro"). Mogło zatem oznaczać "ten, który uśmierza gniew". Witold Taszycki zaliczył je do grupy najstarszych polskich imion osobowych.
Por. Mirogniew, imię złożone z tych samych członów w odwrotnej kolejności. Do zdrobnień tego imienia zaliczają się m.in. Gniewosz i Gniewko.
Gniewomir imieniny obchodzi 8 lutego.

</doc>
<doc id="11343" url="https://pl.wikipedia.org/wiki?curid=11343" title="Gniewosz">
Gniewosz

Miejscowości w Polsce:
Osoby o nazwisku Gniewosz:
Inne:

</doc>
<doc id="11344" url="https://pl.wikipedia.org/wiki?curid=11344" title="Hieronim">
Hieronim

Hieronim – imię męskie pochodzenia greckiego. Wywodzi się od słów oznaczających „święte imię” ("ἱερός, dor. τὸ ὄνυμα + ος").
Hieronim imieniny obchodzi: 8 lutego, 3 marca, 20 lipca, 30 września, 6 listopada, 4 grudnia i 11 grudnia.

</doc>
<doc id="11345" url="https://pl.wikipedia.org/wiki?curid=11345" title="Honorat">
Honorat

Honorat – imię męskie pochodzenia łacińskiego. Wywodzi się od słowa "honoratus", oznaczającego 'szanowany, darzony szacunkiem'. Patronami imienia są m.in. św. Honorat z Arles i bł. Honorat Koźmiński.
Żeński odpowiednik: Honorata
Honorat imieniny obchodzi: 16 stycznia, 8 lutego, 16 maja, 27 sierpnia, 13 października, 16 października, 28 października, 21 grudnia i 29 grudnia.
Zobacz też:

</doc>
<doc id="11346" url="https://pl.wikipedia.org/wiki?curid=11346" title="Lucjusz">
Lucjusz

Lucjusz, Łucjusz – imię męskie pochodzenia łacińskiego, należące do nielicznej grupy najstarszych imion rzymskich (imion właściwych, "praenomen", por. Marek, Tyberiusz, Aulus, Maniusz, Gajusz, Kwintus, Publiusz, Tytus), oznaczające „urodzony o brzasku” ("prima luce natus").
Żeńską formą tego imienia jest Łucja.
Lucjusz i Łucjusz imieniny obchodzi: 8 lutego, 11 lutego, 18 lutego, 24 lutego, 4 marca, 22 kwietnia, 23 maja, 20 sierpnia, 10 września, 19 października i 3 grudnia.

</doc>
<doc id="11347" url="https://pl.wikipedia.org/wiki?curid=11347" title="Salomon (imię)">
Salomon (imię)

Salomon – imię męskie pochodzenia semickiego. Pochodzi od hebr. imienia שְׁלֹמֹה" (Shelomo)" należącego do słynnego z mądrości króla Izraela – Salomona. Istnieje kilku świętych katolickich o tym imieniu. 
Salomon imieniny obchodzi: 13 marca, 2 września i 28 września.
Postaci historyczne:
Znane osoby o imieniu Salomon:

</doc>
<doc id="11348" url="https://pl.wikipedia.org/wiki?curid=11348" title="Żaklina">
Żaklina

Żaklina – spolszczenie francuskiego imienia "Jacqueline", zapisane fonetycznie, które jest żeńskim odpowiednikiem imienia Jakub. Jest również inny żeński odpowiednik tego imienia – Jakubina. Niektórzy błędnie uważają to imię za żeński odpowiednik imienia Jacek (mylnie interpretując francuskie imię "Jacques").
Żaklina imieniny obchodzi: 8 lutego, 3 maja, 25 lipca.
Znane osoby noszące imię Żaklina:

</doc>
<doc id="11349" url="https://pl.wikipedia.org/wiki?curid=11349" title="Bawaria">
Bawaria

Bawaria, Wolny Kraj Bawaria, Wolne Państwo Bawaria (niem. "Bayern", "Freistaat Bayern") – największy pod względem powierzchni i najlepiej rozwinięty gospodarczo kraj związkowy Niemiec.
Geografia.
Bawaria graniczy z Austrią, Czechami i Szwajcarią (od strony Jeziora Bodeńskiego) oraz krajami związkowymi Badenią-Wirtembergią, Hesją, Turyngią i Saksonią.
Rzeki: Altmühl, Alz, Amper, Dunaj, Soława Frankońska, Iller, Inn, Isen, Izara, Lech, Men, Mindel, Naab, Paar, Pegnitz, Regen, Regnitz, Rott, Vils, Wertach
Kanały: Ren-Men-Dunaj
Jeziora: Ammersee, Chiemsee, Starnberger See
Ważniejsze wzniesienia: Nebelhorn (2224 m), Zugspitze (2963 m), Watzmann (2714 m), Grosser Arber (1457 m)
Historia Bawarii.
W VI wieku obecna Bawaria wchodziła w obszar państwa plemiennego Bawarów, ludu germańskiego z korzeniami alemańskimi, turyngijskimi, frankońskimi i ostrogockimi. Część północno-wschodnia obszaru dzisiejszej Bawarii była zasiedlona przez Słowian (zob. Bavaria Slavica). Bawarowie stworzyli własne księstwo, później zależne od państwa Franków. Pierwszym znanym władcą był Garibald (Heribald) I, panujący w latach 548(?)–590. Od 788 do 907 r. Bawaria znajdowała się w granicach państwa Franków. Następnie władzę przejęła miejscowa dynastia Luitpoldingów (907–947 i krótko 983–985). Bawaria znalazła się wkrótce w granicach Świętego Cesarstwa Rzymskiego, przy czym zajmowała południową część dzisiejszego kraju związkowego. Na północy regionu istniały mniejsze kraje, w tym Burgrabstwo Norymbergi, księstwo biskupie Bambergu i Wolne Miasto Norymberga, a w XIV wieku sięgało tu władztwo Czech (Czeski Palatynat). W 1070 r. tron bawarski został przez króla niemieckiego Henryka IV oddany sprzymierzonym z nim Welfom (1070–1139 i 1156–1180). Od 1180 do 1918 Bawaria była rządzona przez członków dynastii Wittelsbachów, którzy od 1623 r. byli elektorami.
W 1806 stała się królestwem. W 1806 do Bawarii włączono Norymbergę, a w 1815 Palatynat Reński. Od 1818 r. stała się monarchią konstytucyjną (na podstawie Aktu Konstytucyjnego, "Verfassungs-Urkunde"). Panujący od 1825 roku Ludwik I Wittelsbach zmienił oficjalny zapis nazwy państwa z "Baiern" na "Bayern"; litera „y” miała symbolizować tradycję starożytną w przeciwieństwie do potocznej „i”. 18 stycznia 1828 r. Bawaria i Wirtembergia utworzyły Bawarsko-Wirtemberski Związek Celny ("Bayerisch-Würtembergischer Zollverein"), a sześć lat później przystąpiły do Niemieckiego Związku Celnego. W 1871 r. Bawaria została włączona do Cesarstwa Niemieckiego, z zachowaniem odrębności (poczta, polityka zagraniczna, kolej i armia w czasie pokoju), które zlikwidowano dopiero w 1918 r. W tym samym roku doszło do krótkotrwałego powołania Bawarskiej Republiki Rad. W 1920 do Bawarii przyłączono Coburg, od 1572 związany z pomniejszymi księstwami saskimi. W 1949 r. Bawaria weszła w skład Republiki Federalnej Niemiec.
We wrześniu 2006 roku, tuż przed pielgrzymką do Niemiec, papież Benedykt XVI użył określenia "Państwo Wielka Bawaria".
Podział administracyjny.
Bawaria podzielona jest na siedem rejencji ("Regierungsbezirke"):
Mieszkańcy każdego z tych regionów posiadają nieco odrębną kulturę i rozpoznawalny akcent językowy.
Równolegle do władz rejencji działają władze okręgu (niem. "Bezirk").
Niższym szczeblem podziału jest podział na 71 powiatów i 25 miast na prawach powiatu.
Polityka.
W Bawarii istnieje ruch na rzecz niepodległości: Partia Bawarska otrzymała w wyborach do landtagu w 2013 poparcie 2,3%. Sondaż przeprowadzony przez YouGov w 2017 roku wskazuje, że niezależność od Niemiec popiera 1/3 Bawarczyków.
Gospodarka.
Bawaria należy do najbogatszych regionów współczesnych Niemiec. Wysoko rozwinięty jest tam przemysł elektroniczny, maszynowy (w tym samochodowy), lotniczy, włókienniczy, rafineryjny (ropa dostarczana jest rurociągami z portów Morza Śródziemnego). Produkt krajowy brutto Bawarii wynosi łącznie 544 mld USD i było większe niż PKB całej Polski aż do końca 2017 roku (PKB Polski w 2018 roku wyniosło 614,2 mld). Nazwa znanego producenta samochodów – BMW – „Bawarskie Zakłady Silnikowe” ("Bayerische Motoren-Werke").
Inne znane przedsiębiorstwa z Bawarii: Siemens, Audi (samochody osobowe), MAN (autobusy i samochody ciężarowe), MTU (silniki lotnicze i czołgowe), Airbus Group (europejski koncern militarny i lotniczy), Telefónica Deutschland (operator komórkowy), HypoVereinsbank, Munich Re (jedna z dwóch największych firm reasekuracyjnych na świecie), Allianz SE (grupa ubezpieczeniowo-finansowa), Sky Deutschland (niemiecka płatna telewizja), ProSiebenSat.1 Media (koncern mediowy). Bawaria nazywana jest również doliną krzemową Niemiec.
Wysoko rozwinięte i wydajne jest też bawarskie rolnictwo. Bawaria szczyci się największą w Niemczech produkcją mleka, serów i wyrobów mleczarskich.
Na terenie Bawarii znajdują się trzy elektrownie atomowe: Isar w Essenbach, Grafenrheinfeld, Gundremmingen. W miejscowości Garching bei München (15 km na północ od Monachium) znajduje się reaktor badawczy.
Kultura.
Słynny festiwal piwa "Oktoberfest" odbywa się corocznie od 1810 roku we wrześniu w Monachium i jest największym festiwalem tego typu na świecie. Początek imprezy jest wyznaczany na dwa tygodnie przed pierwszą niedzielą października, a festiwal trwa dwa tygodnie (dokładnie od piątku do niedzieli, czyli 17 dni).
Religia.
Bawaria jest krajem o tradycji katolickiej. Katolicy stanowią w Bawarii 54,4% ludności (tj. 6 mln 796 tys.). Obserwuje się jednak duży spadek wiernych przyznających się do Kościoła katolickiego (w 1970 70,4%, w 2011 56,3%). W Altötting znajduje się jedno z najważniejszych w Europie sanktuariów kultu maryjnego. Z miejscowości Marktl w południowo-wschodniej Bawarii pochodzi Benedykt XVI.

</doc>
<doc id="11350" url="https://pl.wikipedia.org/wiki?curid=11350" title="Problemy Hilberta">
Problemy Hilberta

Problemy Hilberta – lista 23 zagadnień matematycznych przedstawiona przez Davida Hilberta w 1900 roku, pokazująca stan matematyki na przełomie XIX i XX wieku. Lista ta była tematem jego wykładu na Międzynarodowym Kongresie Matematyków w Paryżu, jednak z powodu braku czasu Hilbert zdążył omówić wówczas jedynie 10 z owych problemów.
Sam Hilbert prawdopodobnie nie zdawał sobie sprawy z wagi i trudności wielu spośród postawionych przez siebie problemów. Próby ich rozwiązania wpłynęły znacząco na rozwój matematyki w XX wieku.
Do początku XXI w. większość problemów Hilberta została rozwiązana, choć niektóre problemy sformułowane są zbyt ogólnie, by można to było jednoznacznie stwierdzić. W 2021 roku do nierozwiązanych wciąż problemów należy m.in. problem numer 8, który zawiera dwie hipotezy dotyczące liczb pierwszych (hipotezę Goldbacha i hipotezę Riemanna).

</doc>
<doc id="11351" url="https://pl.wikipedia.org/wiki?curid=11351" title="Miara Lebesgue’a">
Miara Lebesgue’a

Miara Lebesgue’a (czyt. „lebega”) – pojęcie teorii miary uogólniające pojęcia długości, pola powierzchni i objętości (np. wg Jordana). Historycznie pojęcie miary (nazywanej dziś "miarą Lebesgue’a") pochodzi z pracy Henriego Lebesgue’a, dotyczącej rozszerzenia pojęcia całki na klasy funkcji określonych także na innych zbiorach niż przedziały domknięte (tzw. całka Lebesgue’a).
Miara Lebesgue’a to jedyna zupełna, wewnętrznie regularna i niezmiennicza na przesunięcia (zob. "Własności") miara borelowska (określona na σ-ciele zawierającym wszystkie otwarte podzbiory przestrzeni), w której (jednostkowa) kostka wielowymiarowa ma miarę jednostkową.
Rodzina podzbiorów przestrzeni euklidesowej, dla których sensowne jest określenie miary Lebesgue’a, nie może być opisana w sposób jawny. Elementy tej rodziny tworzą σ-ciało nazywane "σ-ciałem zbiorów mierzalnych w sensie Lebesgue’a". Ewentualne istnienie zbiorów niemierzalnych w sensie Lebesgue’a ma podłoże teoriomnogościowe. Mówiąc wprost, zależy to od przyjętego rozszerzenia aksjomatyki Zermela-Fraenkla (zob. "Zbiory niemierzalne").
Motywacja.
Miary stanowią uogólnienie długości, pola powierzchni i objętości, a przy tym okazują się one przydatne do mierzenia bardziej abstrakcyjnych i nieregularnych zbiorów niż przedziały czy kule w trójwymiarowej przestrzeni euklidesowej. Jednym z pierwszych problemów, które stawiała sobie teoria miary, było pytanie o to, czy istnieje miara formula_1 o następujących własnościach:
Pod założeniem aksjomatu wyboru (bądź niektórych z jego słabszych form, na przykład twierdzenia o ideale pierwszym) nie istnieje miara formula_1 spełniająca te warunki 1. 2. i 3.
Przy użyciu "miary zewnętrznej Lebesgue’a" (tj. nieujemnej, σ-podaddytywnej funkcji zbiorów formula_8 określonej na zbiorze wszystkich podzbiorów prostej, która spełnia warunki 2. i 3.) można skonstruować (metodą pochodzącą od Carathéodory’ego) miarę zupełną (tj. nieujemną funkcję σ-addytywną o tej własności, że podzbiór każdego zbioru, któremu funkcja ta przypisuje wartość 0, jest również mierzalny), określoną na pewnej rodzinie podzbiorów prostej, która również spełnia warunki 2. i 3. (nazywaną "miarą Lebesgue’a").
Przegląd konstrukcji.
Niech formula_9 będzie ustaloną dodatnią liczbą całkowitą. "d"-wymiarową objętością formula_9-wymiarowego przedziału
gdzie formula_12 nazywana jest liczba
Dla dowolnego zbioru formula_14 można skonstruować miarę zewnętrzną formula_15 wyznaczoną przez funkcję formula_16 nazywaną miarę zewnętrzną Lebesgue’a:
O zbiorze formula_19 mówi się, że jest mierzalny w sensie Lebesgue’a, jeżeli jest on mierzalny w sensie Carathéodory’ego (spełnia "warunek Carathéodory’ego") względem formula_20 tzn. dla każdego zbioru formula_21 zachodzi:
Z twierdzenia Carathéodory’ego wynika, że formula_23 obcięta do rodziny zbiorów spełniających warunek Carathéodory’ego jest miarą zupełną – miara ta nazywana jest miarą Lebesgue’a w przestrzeni formula_24
W oryginalnej konstrukcji Lebesgue’a i jej wariantach wraz z niezbędnymi zmianami (a wśród nich, w nakreślonej wyżej konstrukcji Carathéodory’ego) nie korzysta się z jakiejkolwiek teorii całkowania. Operuje się jedynie na funkcjonałach określonych na podzbiorach zbioru potęgowego, a dopiero mając do dyspozycji miarę buduje się teorię całkowania funkcji.
Dowód twierdzenia Riesza o reprezentacji sugeruje inne podejście. Rozpoczyna się od prostszej teorii całki (zwykle całki Riemanna), która umożliwia całkowanie szczególnie prostej klasy funkcji, funkcji ciągłych na nośniku zwartym. Wychodząc od tych funkcji określa się miarę zbiorów otwartych, klasy zbiorów bogatszą niż prostopadłościany, lecz mniejszą niż klasa zbiorów borelowskich; następnie rozszerza się tę teorię miary do σ-ciała zbiorów mierzalnych w sensie Lebesgue’a w analogiczny sposób jak w dowodzie Lebesgue’a, lecz łatwiejszy technicznie. Dalsza konstrukcja ogólnej całki z miary przebiega identycznie jak w poprzedniej konstrukcji.
Trzecie podejście, zapoczątkowane przez Williama H. Younga i wznowione przez Percy’ego Daniella, polega na konstrukcji teorii całki Lebesgue’a bez uciekania się do ogólnej teorii miary, mianowicie przez operowanie funkcjonałami określonymi dla odpowiednich rodzin funkcji (funkcji półciągłych), a następnie uzyskanie konstrukcji miary niejako przy okazji konstrukcji całki.
Własności.
Z definicji miary:
Z konstrukcji:
Dla dowolnego zbioru formula_55 prawdziwe są zdania:
Są to jednowymiarowe wersje twierdzenia Lebesgue’a o punktach gęstości.
Zbiory niemierzalne.
Pod założeniem aksjomatu wyboru istnieją niemierzalne podzbiory prostej. Giuseppe Vitali udowodnił w 1905 roku, że pod założeniem aksjomatu wyboru istnieje niemierzalny (w sensie Lebesgue’a) podzbiór prostej (tzw. zbiór Vitalego). Innym „przykładem” zbioru niemierzalnego jest zbiór Bernsteina. Prawdziwe jest również zdanie ogólniejsze: każdy mierzalny podzbiór przestrzeni euklidesowej miary dodatniej zawiera podzbiór niemierzalny. Istnienie i natura zbiorów niemierzalnych są częstym przedmiotem badań w opisowej teorii mnogości. Następujące dwa twierdzenia są przykładami pytań rozważanych w tym kontekście:
Stefan Banach rozważał problem możliwości rozszerzenia miary Lebesgue’a do rodziny wszystkich podzbiorów zbioru liczb rzeczywistych bądź znalezienia miary, która zachowa pewne własności miary Lebesgue’a i będzie określona dla każdego podzbioru prostej. W szczególności Banach zadał następujące pytanie:
W 1929 wraz z Kazimierzem Kuratowskim wykazał on, że przy założeniu hipotezy continuum taka miara nie istnieje. Z drugiej strony, Stanisław Ulam udowodnił na gruncie teorii ZF z aksjomatem wyboru, że jeżeli istnieje liczba rzeczywiście mierzalna, to istnieje również przedłużenie miary Lebesgue’a do miary określonej na rodzinie wszystkich podzbiorów prostej. Rozszerzenie to nie jest niezmiennicze na przesunięcia (tzn. nie spełnia warunku 3.)
Robert M. Solovay udowodnił, że jeśli istnieje liczba mierzalna, to pewne pojęcie forsingu formula_69 forsuje pozytywną odpowiedź na pytanie Banacha (tzn. istnienie odpowiedniej miary). Ponadto wykazał on, że jeżeli teoria mnogości ZF jest niesprzeczna, to ma ona model, w którym wszystkie podzbiory prostej są "mierzalne w sensie Lebesgue’a".
Bez aksjomatu wyboru nie można udowodnić istnienia zbiorów niemierzalnych i przy pewnych alternatywnych założeniach wszystkie podzbiory prostej mogą być mierzalne. W 1962 polscy matematycy Jan Mycielski i Hugo Steinhaus zaproponowali badania aksjomatu determinacji (AD). Jan Mycielski i Stanisław Świerczkowski wykazali, że przy założeniu AD wszystkie zbiory są mierzalne w sensie Lebesgue’a.
Jeśli istnieje liczba nieosiągalna, to istnieje model teorii mnogości w którym wszystkie rzutowe podzbiory prostej są mierzalne w sensie Lebesgue’a. Saharon Szelach wykazał, że założenie istnienia liczby nieosiągalnej jest konieczne: mierzalność wszystkich zbiorów klasy formula_70 implikuje, że formula_71 jest liczbą nieosiągalną w uniwersum zbiorów konstruowalnych (Kurta Gödla).
Związki z innymi miarami.
Początkowo w definicji miary wymagano, aby miara zbioru będącego sumą skończenie wielu zbiorów rozłącznych była sumą ich miar, zgodnie z intuicją przedstawioną we Wprowadzeniu (miara Jordana nie jest miarą). Skonstruowanie tego rodzaju miary jest stosunkowo łatwe zarówno dla podzbiorów prostej, jak i podzbiorów płaszczyzny: tę właśnie miarę, nazywaną "miarą Jordana", wprowadza się niekiedy w geometrii elementarnej nauczanej w szkołach.
Mimo iż miara Jordana umożliwia zdefiniowanie całki Riemanna, która jest adekwatna do większości zastosowań, to w wielu ważnych wypadkach okazuje się niewystarczająca. Wśród nich można wymienić teorię szeregów Fouriera – trudności napotkane w tej dziedzinie wymusiły przyjęcie współcześnie stosowanej definicji miary zaproponowanej właśnie przez Lebesgue’a. Z określenia miary Lebesgue’a wynika natychmiast, że zbiory mierzalne w sensie Jordana są mierzalne również w sensie Lebesgue’a. Wynikanie nie zachodzi jednak w drugą stronę: przykładem może być zbiór liczb wymiernych z przedziału formula_72 który nie jest mierzalny w sensie Jordana, lecz jest mierzalny w sensie Lebesgue’a (jego miara jest równa zeru; zob. funkcja Dirichleta).
Miara borelowska pokrywa się z miarą Lebesgue’a na zbiorach, na których jest określona. Wynika to z faktu, iż σ-ciało formula_73 zbiorów mierzalnych w sensie Lebesgue’a definiuje się jako σ-ciało formula_74 zbiorów borelowskich generowane przez rodzinę zbiorów otwartych (domkniętych) za pomocą dopełnień i przeliczalnych sum względem rozpatrywanej przestrzeni (topologicznej) oraz tworzących σ-ideał formula_75 "zbiorów miary zero", tzn. zbiorów takich, które mogą być pokryte przedziałami o dowolnie małej łącznej objętości.
Pokazać można, że σ-ciało podzbiorów mierzalnych w sensie Lebesgue przestrzeni formula_76 pokrywa się z rodziną
gdzie formula_78 oznacza operację różnicy symetrycznej. Można powiedzieć, że jest to rodzina zbiorów "zaniedbywalnie mało" różniących się od zbiorów borelowskich; dowodzi się również, że zbiory mierzalne w sensie Lebesgue’a z punktu widzenia miary są "niemal" otwarte, jak i "niemal" domknięte.
Dowodzi się, że formula_73 jest najmniejszym (w sensie zawierania) σ-ciałem zawierającym formula_74 oraz formula_81 Ponadto
Istnieje dużo więcej zbiorów mierzalnych w sensie Lebesgue’a niż zbiorów mierzalnych borelowsko. Klasa formula_74 jest znacznie węższa od klasy formula_86 gdyż przestrzeń formula_53 zawiera zbiory miary zero mocy continuum, zaś rodzina wszystkich podzbiorów takiego zbioru jest mocy wyższej niż continuum. Ponieważ formula_74 jest mocy continuum, to przestrzeń ta zawiera podzbiory nieborelowskie miary zero (podobnie można argumentować, że istnieją zbiory miary zero, które nie są analityczne czy też koanalityczne).
Miara borelowska jest niezmiennicza ze względu na przesunięcia, ale nie jest zupełna.
Miarę Haara można zdefiniować na lokalnie zwartej grupie topologicznej; jest ona uogólnieniem miary Lebesgue’a (w szczególności formula_53 z dodawaniem jest grupą lokalnie zwartą).
Miara Hausdorffa jest uogólnieniem miary Lebesgue’a pomocnym w mierzeniu podzbiorów formula_53 wymiarów niższych niż formula_91 jak podrozmaitości, np. powierzchnie, czy krzywe w formula_92 czy fraktale. Nie należy mylić miary Hausdorffa z odrębnym pojęciem wymiaru Hausdorffa.
Przypadek nieskończenie wymiarowy.
Gdy formula_61 jest nieskończenie wymiarową przestrzenią unormowaną, to skonstruowanie na niej miary o analogicznych własnościach do miary Lebesgue’a okazuje się niemożliwe. Dokładniej: nie istnieje taka nietrywialna miara formula_94 określona na pewnej σ-algebrze podzbiorów formula_61 (zawierającej zbiory otwarte), która byłaby:
W pewnym sensie nieistnienie tego typu "porządnych" obiektów w przypadku nieskończeniewymiarowym oddaje głębokie różnice w geometrii przestrzeni skończonego i nieskończonego wymiaru. Na przestrzeniach tych można jednak rozpatrywać inne naturalne miary, na przykład miary gaussowskie.

</doc>
<doc id="11353" url="https://pl.wikipedia.org/wiki?curid=11353" title="Turbulencja">
Turbulencja

Turbulencja, przepływ burzliwy – w mechanice ośrodków ciągłych, reologii i aerodynamice – określenie bardzo skomplikowanego, nielaminarnego ruchu płynów. Ogólniej termin ten oznacza złożone zachowanie dowolnego układu fizycznego, czasem zachowanie chaotyczne. Ruch turbulentny płynu przejawia się w występowaniu wirów i innych struktur koherentnych, zjawisku oderwania strugi, zjawisku mieszania. Dziedzinami nauki, które analizują zjawiska związane z turbulencją, są: hydrodynamika, aerodynamika i reologia. Model matematyczny turbulencji próbuje się tworzyć na bazie teorii układów dynamicznych i teorii chaosu.
Typowym przykładem utraty stabilności ruchu przez przepływ jest unoszący się znad papierosa dym. Początkowo układa się on w pasma (ruch laminarny), by ok. 10 cm nad papierosem wytworzyć początkowe zawirowania, które w końcu tracą uporządkowaną strukturę.
Turbulencja ma liczne i ważne zastosowania. Wyniki jej badań są istotne m.in. w analizie procesów spalania gazów i cieczy, znajdując zastosowanie w budowie układów wtrysku paliwa i układów tłokowych w samochodach. Zastosowania turbulencji obejmują także konstrukcje przyrządów pomiarowych pozwalających np. mierzyć stan zastawek sercowych czy prędkości przepływu krwi w żyłach na podstawie widma akustycznego szumów turbulentnie płynącej krwi.
Liczba Reynoldsa jako kryterium burzliwości przepływu.
Najprostszym modelem płynu jest ciecz nieściśliwa i pozbawiona lepkości. W tym modelu jednak turbulencja nie występuje. Najprostszym realistycznym modelem cieczy jest ciecz nieściśliwa. Większość cieczy rzeczywistych przy niezbyt wysokich ciśnieniach jest w granicach błędu pomiaru nieściśliwa, tzn. nie zmienia swojej objętości pod wpływem sił ścinających i zmian ciśnienia. Przykładem takiej cieczy jest woda. Również wiele bardziej złożonych płynów, jak pasty, zole czy proszki, może być w wielu przypadkach dobrze opisywalna modelem cieczy nieściśliwej (choć dyskusyjna jest kwestia odniesienia hasła "turbulencja" do takich cieczy).
Bezwymiarowe przedstawienie równań ruchu cieczy nieściśliwej, czyli równań Naviera-Stokesa prowadzi do wniosku, że charakter ruchu płynu jest określony przez wartość tylko jednej liczby: liczby Reynoldsa, oznaczanej Re:
gdzie: l – wymiar charakterystyczny (np. dla przepływu przez rurę będzie to jej średnica), v – prędkość charakterystyczna płynu, formula_2 – lepkość kinematyczna.
Z doświadczenia wiadomo, że dla małych wartości Re ruch płynu jest laminarny, zaś dla dużych wartości traci stabilność i przechodzi w przepływ turbulentny. Konkretne wartości, dla których zachodzi zmiana charakteru przepływu, bardzo silnie zależą od warunków brzegowych, które obejmują kształt kanału, własności powierzchni z którymi styka się płyn, ewentualne zaburzenia mechaniczne (wstrząsy) itp. Typowa wartość Re, dla której pojawia się turbulencja w pełni rozwinięta, to ok. 2000, zaś początki niestabilności ruchu płynu są możliwe już dla Re równego 200-500 (tak zwane ‘transition to turbulence’ lub ‘transition flow’).
Przejście pomiędzy ruchem laminarnym a turbulentnym ma bardzo gwałtowny charakter, co jest powodem, dla którego często wskazuje się na analogie pomiędzy utratą stabilności przepływu a przejściami fazowymi. Porównania te są o tyle sensowne, że próby opisu ruchu turbulentnego za pomocą metod matematycznych wypracowanych w teorii przejść fazowych i teorii pola okazały się bardzo owocne.
Płyny ściśliwe, kryteria podobieństwa przepływów.
W wypadku płynów ściśliwych (np. gazów) liczba Reynoldsa nadal charakteryzuje przepływ i nadal ma takie samo znaczenie jak dla płynów nieściśliwych, jednak przepływ dodatkowo jest charakteryzowany przez inne parametry bezwymiarowe jak liczba Macha M, liczba Prandtla Pr, liczba Strouhala S itp. Parametry te stanowią podstawę tzw. kryteriów podobieństwa w dynamice płynów i technice.
Problem opisu turbulencji.
Dotychczas brak zadowalającej analizy matematyczno-fizycznej turbulencji. Od strony matematycznej nie jest jasne nawet istnienie gładkich rozwiązań równania Naviera-Stokesa. Problem ten stał się tematem jednego z tak zwanych problemów milenijnych.
Analiza równań Naviera-Stokesa dla cieczy nieściśliwej i turbulencji w jej stanie stacjonarnym i w pełni rozwiniętym, przeprowadzona przez Kołmogorowa, wskazuje na istnienie w widmie furierowskim energii przepływu płynu dobrze określonych regionów o różnym charakterze przepływu płynu. Dla dużych skal przestrzennych obecne są struktury koherentne w postaci wirów, które częściowo synchronizują swoje tempo ruchu (stąd nazwa "koherentne", czyli spójne, porównaj: ścieżka von Karmana). Ich pochodzenie i kształt zależy znacząco od geometrii przepływu, zaś opis w takich warunkach jest zależny od analizy własności cieczy, kształtu i gładkości powierzchni itp. W skalach tych działają na ciecz siły wymuszające ruch (np. grawitacja), a zatem ruch cieczy jest napędzany za pośrednictwem struktur wielkoskalowych.
Ruch cieczy w skalach o pośrednich rozmiarach zachodzi w zupełnie innych warunkach. Wyliczenie liczby Reynoldsa dla płynu w tych skalach wskazuje na możliwość niemal całkowitego pominięcia członu zawierającego lepkość w równaniu, a zatem wywołującego tłumienie fluktuacji w ruchu cieczy. Sprawia to, że ruch elementów cieczy w pośrednich skalach ma charakter czysto bezwładnościowy: energia ruchu odbierana jest ze skal przestrzennie bardziej rozciągłych i poprzez tak zwany mechanizm kaskady wirów transportowana do skal przestrzennie mniejszych bez dyssypacji. Cechą charakterystyczną takiego ruchu jest jego uniwersalność, to znaczy niemal zupełna niezależność od geometrii przepływu. W szczególności dla skal tych prawdziwe jest tak zwane prawo Kołmogorowa (1941), w myśl którego zachodzi następująca zależność pomiędzy spektralną gęstością energii przepływu formula_3 a skalą zjawiska mierzoną za pomocą zmiennych furierowskich formula_4
gdzie:
Prawo to zostało wielokrotnie potwierdzone doświadczalnie dla różnych przepływów. Godnym odnotowania jest fakt, że rozumowanie Kołmogorowa prowadzące do powyższej zależności przeprowadzone zostało na drodze analizy wymiarowej.
Dla skal jeszcze mniejszych członem dominującym w równaniu Naviera-Stokesa jest człon lepkościowy. Ruch tych skal przebiega w warunkach niemal laminarnych i charakteryzuje się wysokim czynnikiem dyssypacji. Energia jest rozpraszana wykładniczo i zamieniana na ciepło. Ruch w skalach najmniejszych ma także uniwersalny charakter.
Pomimo określenia powyższych zależności matematyczny opis turbulencji daleki jest od doskonałości czy choćby efektywności. Brak wiadomości na temat powstawania turbulencji. Nie są znane istotne cechy tego zjawiska, choć oczywiście ewidencja faktów doświadczalnych kieruje uwagę uczonych na pewne zagadnienia.
Kołmogorow wyprowadził swoje zależności, dosyć dobrze oddające wyniki doświadczalne, zakładając, że stopień dyssypacji formula_7 jest stały w całej objętości cieczy. Z dokładniejszych współczesnych badań wynika jednak, że nie jest to prawda. Zjawiska dyssypacyjne zachodzą w turbulencji w bardzo skomplikowany sposób. Dyssypacja energii w danym punkcie pomiarowym zachodzi w bardzo skomplikowany sposób, przejawiając w pewnych chwilach bardzo niski poziom, zaś w innych duży wzrost. Zjawisko to jest manifestacją intermitencji w ruchu turbulentnym. W nowoczesnych modelach turbulencji przyjmuje się, że zbiór w przestrzeni, w którym dochodzi do dyssypacji, nie jest równy całej objętości przepływu, jak zakładał Kołmogorow, lecz że dyssypacja zachodzi na pewnym podzbiorze pełnej objętości, który na dodatek ma strukturę samopodobną – jest fraktalem. Podejmowane są próby pomiaru wymiaru fraktalnego takiego obiektu i dają one wartości odbiegające od 3. Oznacza to, że hipoteza Kołmogorowa o stałości dyssypacji w całej objętości cieczy jest prawdziwa tylko w pewnym przybliżeniu.
Nie wiadomo czy ciecz w stanie turbulencji jest układem chaotycznym. Z pewnością nie jest to niskowymiarowy układ chaotyczny jak np. układ Lorenza, choć pochodzenie równań ruchu w obydwu przypadkach jest podobne. Brak także zadowalających metod numerycznego opisu zjawiska.
Prowadzone symulacje przepływów turbulentnych obarczone są wieloma wadami. Konieczne są olbrzymie moce komputerów z uwagi na wielką liczbę zmiennych dynamicznych koniecznych do analizy, oraz z uwagi na konieczność uwzględnienia więzów. Z tych ostatnich powodów obliczenia prowadzi się zwykle przy użyciu tak zwanych siatek adaptujących, co polega na prowadzeniu symulacji przy założeniu rzadkiej siatki obliczeniowej, po czym konsekwentnym zagęszczaniu jej oczek w miejscach, które z racji zmienności przepływu wymagają większej dokładności. Nie są jednak należycie rozwiązane kwestie stabilności numerycznej takiej procedury, a tym bardziej jej odniesienie do równań N-S.
Ważnym problemem jest kwestia nieuniwersalności przepływu: użyteczność symulacji polega na możliwości zastosowania jej do modelowania wielorakich sytuacji doświadczalnych. Ze względu na niektóre elementy zjawiska, które silnie zależą od geometrii przepływu oraz od efektów pobocznych jak drgania, zanieczyszczenia, gładkość powierzchni, przepływ ciepła, może się okazać, że przeniesienie czysto symulacyjnej analizy do układu rzeczywistego nie jest adekwatne. Nie sposób bowiem zaniedbać wpływu np. zjawisk kontaktowych na styku cieczy z ciałem stałym.
Typowym przykładem są tu doświadczenia pomiaru liczby Reynoldsa, dla której przepływ traci stabilność, tak zwanej krytycznej liczby Reynoldsa. Granica stabilności przepływu wyznaczona eksperymentalnie jest obarczona dużym błędem ze względu na konieczność izolowania przepływu od zaburzeń zewnętrznych.

</doc>
<doc id="11354" url="https://pl.wikipedia.org/wiki?curid=11354" title="Serwer wydruku">
Serwer wydruku

Serwer wydruku - serwer, który udostępnia obsługę zadań drukowania, obejmującą rozmaite usługi od prostego kolejkowania wydruków (ustawiania ich w odpowiedniej kolejności do odpowiednich drukarek), poprzez formatowanie wydruków (np. zamiana z popularnych formatów do postscriptu), aż po bardziej wyszukane funkcje, jak rozliczanie i raportowanie o liczbie wydrukowanych stron itp.
Także w wielodostępnych komputerowych systemach domowych obsługą drukowania na drukarkach lokalnych zajmuje się podsystem drukowania (ang. spooler), który jest w istocie lokalnym serwerem drukowania.
Drukarki mogą być podłączone do serwera wydruku bezpośrednio lub pośrednio: 
Usługa serwera wydruku jest dostępna m.in. w następujących systemach: Unix, rodzina Microsoft Windows NT, Linux, NetWare i inne.

</doc>
<doc id="11355" url="https://pl.wikipedia.org/wiki?curid=11355" title="Eugenia">
Eugenia

Eugenia – imię pochodzenia greckiego, żeńska forma męskiego imienia Eugeniusz.
Eugenia imieniny obchodzi: 7 lutego, 6 marca, 10 marca, 6 września, 13 września, 16 września i 25 grudnia (jako wspomnienie męczennicy św. Eugenii Rzymskiej).

</doc>
<doc id="11356" url="https://pl.wikipedia.org/wiki?curid=11356" title="Apolonia">
Apolonia

Apolonia – imię żeńskie pochodzenia greckiego oznaczające osobę należącą do boga Apolla. W starożytności mogło także pochodzić od nazwy miasta (dotyczy wyzwoleńców). Męski odpowiednik to Apoloniusz. Imieniny obchodzi 9 lutego. Często zdrabniane do „Pola”.

</doc>
<doc id="11357" url="https://pl.wikipedia.org/wiki?curid=11357" title="Cyryl">
Cyryl

Cyryl – imię męskie pochodzenia greckiego. Wywodzi się ze słowa znaczącego „pan”, „władca”. Rosyjskim odpowiednikiem tego imienia jest Kiriłł ().
Cyryl imieniny obchodzi: 9 lutego, 14 lutego, 18 marca, 29 marca, 27 czerwca, 7 lipca, 22 lipca, 8 sierpnia i 28 października.
Żeński odpowiednik: Cyryla.
Znane osoby noszące to imię:

</doc>
<doc id="11358" url="https://pl.wikipedia.org/wiki?curid=11358" title="Eryk">
Eryk

Eryk – imię męskie pochodzenia skandynawskiego. Nadawane wielu jarlom i królom szwedzkim i duńskim. Pochodzenie tego imienia podaje się ze staro-wysoko-niemieckiego, gdzie era – honor, cześć oraz richi – bogaty. Całość zaś oznacza osobę zasobną w honor. Jego popularność sięga czasów króla szwedzkiego Eryka zmarłego w 1160. Drugie spotykane znaczenie to „Wieczny władca” od "ei(r)" co oznacza w staronordyjskim „wieczny” i "ríkr" – w staronordyjskim „władca”.
Forma żeńska: Eryka
Eryk imieniny obchodzi 18 maja, 18 sierpnia i 24 grudnia.
Niemieckojęzyczną formą imienia jest "Erich".
Postacie fikcyjne.
"Eryk" to także tytuł powieści Terry’ego Pratchetta, a także imię noszone przez jednego z bohaterów "Kronik Amberu" Rogera Zelazny’ego – Eryka z Amberu oraz tytułowego bohatera powieści Gastona Leroux "Upiór w operze".

</doc>
<doc id="11359" url="https://pl.wikipedia.org/wiki?curid=11359" title="Eryka">
Eryka

Eryka — żeńska forma imienia Eryk, pochodzenia germańskiego. 
Eryka imieniny obchodzi razem z Erykiem: 18 maja, 18 sierpnia i 24 grudnia.
Znane osoby o imieniu Eryka:
Zobacz też:

</doc>
<doc id="11360" url="https://pl.wikipedia.org/wiki?curid=11360" title="Gorzysław (imię)">
Gorzysław (imię)

Gorzysław, Gorsław – staropolskie imię męskie. Składa się z członu "Gorzy-" ("goreć, palić się") i "-sław" ("sława"). Mogło zatem oznaczać "ten, czyja sława goreje, świeci" lub in. Jego formę pochodną mogło stanowić m.in. imię Gosław.
Gorzysław imieniny obchodzi 9 lutego, 9 listopada i 14 grudnia.

</doc>
<doc id="11361" url="https://pl.wikipedia.org/wiki?curid=11361" title="Nikifor (imię)">
Nikifor (imię)



</doc>
<doc id="11362" url="https://pl.wikipedia.org/wiki?curid=11362" title="Pożegnanie z bronią (ujednoznacznienie)">
Pożegnanie z bronią (ujednoznacznienie)



</doc>
<doc id="11364" url="https://pl.wikipedia.org/wiki?curid=11364" title="Pola">
Pola

Pola – zdrobnienie imienia Apolonia, od niedawna bywa nadawane jako samodzielne imię. Być może usamodzielniła się pod wpływem pomieszania zdrobnienia Apolonii z imieniem Paula, wymawianym w niektórych językach jako Pola. Wśród imion nadawanych nowo narodzonym dzieciom, Pola zajmuje 11. miejsce w grupie imion żeńskich.
Pola imieniny obchodzi 9 lutego, w imieniny Apolonii, lub 23 września, w imieniny Polikseny.
Znane osoby noszące imię Pola:

</doc>
<doc id="11365" url="https://pl.wikipedia.org/wiki?curid=11365" title="Rajnold">
Rajnold



</doc>
<doc id="11366" url="https://pl.wikipedia.org/wiki?curid=11366" title="Gabriel">
Gabriel



</doc>
<doc id="11368" url="https://pl.wikipedia.org/wiki?curid=11368" title="Hiacynt (imię)">
Hiacynt (imię)

Hiacynt – imię męskie pochodzenia greckiego. Wywodzi się od imienia mitycznego Hyakinthosa, syna Amyklasa i Diomedy. Z jego krwi wyrosły kwiaty nazwane od jego imienia 'hiacynty', łac. "hiacynthus". Z kolei od Hyakinthosa pochodzi imię Hiacynt. W kraju imię to uległo spolszczeniu do formy Jacenty oraz Jacek.
Żeńskim odpowiednikiem jest Hiacynta.
Hiacynt imieniny obchodzi 10 lutego, 16 marca, 3 lipca, 4 lipca, 17 lipca, 26 lipca, 17 sierpnia, 11 września.
Znane osoby noszące to imię:

</doc>
<doc id="11369" url="https://pl.wikipedia.org/wiki?curid=11369" title="Jacenty">
Jacenty



</doc>
<doc id="11370" url="https://pl.wikipedia.org/wiki?curid=11370" title="Scholastyka">
Scholastyka



</doc>
<doc id="11371" url="https://pl.wikipedia.org/wiki?curid=11371" title="Tomisława">
Tomisława

Tomisława – staropolskie imię żeńskie, złożone z członów "Tomi-" ("tomiti" – "dręczyć, męczyć") i "-sław" ("sława"). Mogło oznaczać "tę, którą dręczy potrzeba sławy". Męski odpowiednik: Tomisław. W źródłach polskich poświadczone od XIV wieku (1386 rok).
Tomisława imieniny obchodzi 10 lutego, 27 lipca i 21 grudnia.

</doc>
<doc id="11372" url="https://pl.wikipedia.org/wiki?curid=11372" title="Tomisław (imię)">
Tomisław (imię)

Tomisław – słowiańskie imię męskie, złożone z członów "Tomi-" ("tomiti" – "dręczyć, męczyć") i "-sław" ("sława"). Mogło oznaczać np. "tego, którego dręczy potrzeba sławy", "tego, który jest udręczony sławą" lub "ten, który dręczy innych swą sławą". Żeński odpowiednik: Tomisława.
Tomisław imieniny obchodzi 1 kwietnia i 21 grudnia.
Nazwę Tomisław nosi również broń Grubego z Team Fortress 2.

</doc>
<doc id="11373" url="https://pl.wikipedia.org/wiki?curid=11373" title="Adolf">
Adolf

Adolf – imię męskie pochodzenia germańskiego. Wywodzi się od słów: "adal" – „szlachetny” oraz "wolf" – „wilk”. W Polsce imię to spotykane jest od XII–XIII w. Inne formy: Adulf, Odolf. Od tego imienia wywodzi się także imię Ado (Adon, Addo, Addon), będące jego zdrobnieniem.
Adolf imieniny obchodzi: 11 lutego, 13 lutego, 14 lutego, 19 kwietnia, 17 czerwca, 8 lipca, 21 sierpnia, 27 września, 16 grudnia.
Odpowiedniki w innych językach:
Imię jest rzadko nadawane po II wojnie światowej w związku z osobą Adolfa Hitlera.
Osoby noszące to imię:

</doc>
<doc id="11374" url="https://pl.wikipedia.org/wiki?curid=11374" title="Adolfa">
Adolfa

Adolfa – żeński odpowiednik imienia Adolf (o znaczeniu „szlachetny wilk”).
Adolfa imieniny obchodzi: 11 lutego, 14 lutego, 19 kwietnia, 17 czerwca, 8 lipca i 21 sierpnia.
W innych językach:

</doc>
<doc id="11375" url="https://pl.wikipedia.org/wiki?curid=11375" title="Adolfina">
Adolfina

Adolfina - żeński odpowiednik (obok Adolfy) imienia Adolf. 
Adolfina imieniny obchodzi: 9 lipca, na pamiątkę św. Adolfiny Diercks.
Zobacz też:

</doc>
<doc id="11376" url="https://pl.wikipedia.org/wiki?curid=11376" title="Alf">
Alf



</doc>
<doc id="11377" url="https://pl.wikipedia.org/wiki?curid=11377" title="Alfred">
Alfred

Alfred – imię męskie pochodzenia germańskiego. Wywodzi się od słów oznaczających „mądry jak Elf”.
Forma żeńska: Alfreda
Odpowiedniki w innych językach: 

</doc>
<doc id="11378" url="https://pl.wikipedia.org/wiki?curid=11378" title="Dezydery">
Dezydery

Dezydery, również: Dezyderiusz lub Dezyder – imię męskie pochodzenia łacińskiego. Wywodzi się od słowa "desiderius" oznaczającego „upragniony”. Imię to jest obecne w Polsce od XIII w. Patronem imienia jest m.in. św. Dezydery, arcybiskup Bourges.
Żeńskim odpowiednikiem jest Dezyderia.
Dezydery imieniny obchodzi: 11 lutego, 23 maja i 19 września.
Znane osoby o tym imieniu:

</doc>
<doc id="11379" url="https://pl.wikipedia.org/wiki?curid=11379" title="Łazarz (imię)">
Łazarz (imię)

Łazarz – imię męskie pochodzenia biblijnego, od hebrajskiego imienia Eleazar (co można przetłumaczyć jako "Ten, któremu Bóg pomaga"). Nosił je jeden z przyjaciół Chrystusa, brat Marii i Marty. Imię to pojawia się również w Jezusowej opowieści o bogaczu i Łazarzu.
"Lazarus" jest łacińską formą greckiego słowa "Lazaros", skrótem od "Eleazaros", inaczej: אֶלְעָזָר ("Bóg pomógł") lub hebrajskiego Elʿazar.
Łazarz imieniny obchodzi: 11 lutego, 23 lutego, 14 marca, 27 marca, 4 maja, 10 maja, 17 czerwca, 17 października, 12 grudnia, 17 grudnia i 30 grudnia.
Znane osoby noszące imię Łazarz:

</doc>
<doc id="11380" url="https://pl.wikipedia.org/wiki?curid=11380" title="Olgierd (imię)">
Olgierd (imię)

Olgierd – imię męskie pochodzenia litewskiego (po litewsku "Algirdas"). Jego drugi człon łączony jest z lit. czasownikiem "girti" – „chwalić, sławić”; pierwszy człon, "Al-", jest niejasny, jednak niektórzy badacze dopatrują się w nim odpowiednika staro-wysoko-niemieckiego "al" – „cały, wszystek”, na podstawie podobieństwa do lit. "aliai" – „każdy”; Olgierd ("Algirdas") oznaczałoby wówczas „wszystek sławny”, „przesławny”. Jako imię chrzestne Olgierd pojawia się w XIX wieku, na początku w litewskich rodach arystokratycznych, przypuszczalnie nie bez związku z powieścią historyczną A. Bronikowskiego "Olgierd i Olga czyli Polska w jedenastym wieku" (1828).
Olgierd imieniny obchodzi 11 lutego i 4 listopada.
Znane osoby noszące imię Olgierd:
Fikcyjne postaci o imieniu Olgierd:

</doc>
<doc id="11382" url="https://pl.wikipedia.org/wiki?curid=11382" title="Aleksy">
Aleksy

Aleksy – imię męskie pochodzenia późnogreckiego "Aleksis", od czasownika aléks-, jak w Aleksander. Zostało rozpowszechnione w wielu krajach dzięki średniowiecznej legendzie. Żeńska forma: Aleksja
Aleksy imieniny obchodzi: 12 lutego, 17 lutego, 24 kwietnia, 17 lipca, 28 sierpnia i 6 września.
Odpowiedniki w innych językach:

</doc>
<doc id="11383" url="https://pl.wikipedia.org/wiki?curid=11383" title="Machiavelli">
Machiavelli



</doc>
<doc id="11384" url="https://pl.wikipedia.org/wiki?curid=11384" title="Damian">
Damian

Damian – imię męskie pochodzenia greckiego. Wywodzi się od imienia bogini Damii czczonej w Epidaurze, od słowa "dámios", "démios", oznaczającego: „lekarz ludowy” oraz od , oznaczającego: „poskromiciel, pogromca” lub „uzdrowiciel”.
W chrześcijaństwie jego patronem jest męczennik, brat Kosmy (zob. Kosma i Damian). Są też inni święci o tym imieniu – Damian Nam Myŏng-hyŏg (†1839), koreański męczennik, a także Damian De Veuster, belgijski misjonarz.
Odpowiednik żeński: Damiana.
Odpowiedniki w innych językach:
Damian imieniny obchodzi: 12 lutego, 23 lutego, 12 kwietnia, 4 maja, 14 lipca, 26 września, 26 października i 14 listopada.

</doc>
<doc id="11385" url="https://pl.wikipedia.org/wiki?curid=11385" title="Kosma">
Kosma

Kosma – imię męskie pochodzenia greckiego. Wywodzi się od oznaczającego „porządek, ład”, „ozdobić”. Często wiązane z imieniem Damian – od śś. Kosmy i Damiana (†283).
Zniekształcenie słowiańskie: Kuźma.
Jedno z niewielu imion męskich używanych w Polsce, kończących się na literę a (inne to m.in. Barnaba, Zawisza).
Kosma imieniny obchodzi: 18 lutego, 14 lipca, 26 września i 14 listopada.

</doc>
<doc id="11387" url="https://pl.wikipedia.org/wiki?curid=11387" title="Modest">
Modest

Modest – imię męskie pochodzenia łacińskiego. Wywodzi się od słowa "modestus, -a, -um" oznaczającego 'umiarkowany, skromny'.
Modest imieniny obchodzi: 5 lutego, 12 lutego, 14 lutego, 24 lutego, 25 lutego, 15 kwietnia, 20 lipca i 17 grudnia.
Znane osoby noszące imię Modest:

</doc>
<doc id="11388" url="https://pl.wikipedia.org/wiki?curid=11388" title="Nora (imię)">
Nora (imię)

Nora – imię żeńskie. Na terenie Polski jest najczęściej używane jako zdrobnienie od Eleonory.
Etymologia.
Imię z łaciny oznacza honor.
Popularność.
W 2021 roku ponad milion osób nosiło imię Nora, w tym ponad 100 tysięcy Amerykanek, Egipcjanek i Argentynek, a także prawie 100 tysięcy Filipinek i Meksykanek.

</doc>
<doc id="11389" url="https://pl.wikipedia.org/wiki?curid=11389" title="Radzimierz">
Radzimierz



</doc>
<doc id="11390" url="https://pl.wikipedia.org/wiki?curid=11390" title="Niccolò Machiavelli">
Niccolò Machiavelli

Niccolò di Bernardo dei Machiavelli (ur. 3 maja 1469 r. we Florencji, zm. 21 czerwca 1527 r. w Sant'Andrea in Percussina k. Florencji) – prawnik, filozof, pisarz społeczny i polityczny, historyk i dyplomata florencki, jeden z najwybitniejszych przedstawicieli renesansowej myśli politycznej. Napisał traktat o sprawowaniu władzy pt. "Książę", który sprawił, że od jego nazwiska powstał termin makiawelizm. Opisywał funkcjonowanie zarówno republik, jak i królestw. W 1559 jego pisma znalazły się na kościelnym indeksie ksiąg zakazanych.
Życiorys.
Życie Machiavellego ściśle związane było z historycznymi wydarzeniami i politycznym kontekstem jego czasów. Rozwojowi kultury renesansowej towarzyszyło znaczne rozbicie i niestabilność polityczna Włoch. Florencja, pod przywództwem Medyceuszy była jednym z najważniejszych miast włoskich, pod względem politycznym, gospodarczym i kulturowym. W roku urodzin Machiavellego, w 1469, miastem zaczął rządzić Wawrzyniec Wspaniały, który po pewnym czasie umocnił porządek w mieście (np. poprzez zdławienie spisku Pazzich, jak i skutecznie przeciwstawił się intrygom papieża Sykstusa IV i króla Neapolu Ferdynanda. Wydarzenia te znajdą odzwierciedlenie w późniejszych utworach Machiavellego. 
Dzieciństwo i młodość.
Machiavelli urodził się 3 maja 1469 w Florencji w rodzinie z tradycjami politycznymi, ale nie należącej do lokalnych elit politycznych i majątkowych ("ottimati"). Jego rodzicami byli Bernard, doktor prawa, oraz Bartolomea Nelli. Chociaż jego dochody nie były znaczne, dysponował obszerną biblioteką, a w jego domu wysoko ceniono naukę. Niccolo odebrał staranne wykształcenie humanistyczne. Czytał licznych autorów starożytnych w łacińskich oryginałach lub tłumaczeniach (greki nie znał). 
Niewiele wiadomo o okresie jego młodości (1489-1498). Dwa lata po śmierci Wawrzyńca Wspaniałego w 1492, Francja pod rządami Karola VIII najechała i podbiła znaczącą część Włoch. Syn i następca Wawrzyńca, Piero, poddał mu terytorium i twierdze florenckie. Wzburzeni mieszczanie wygnali Medyceuszy w listopadzie 1494, a w mieście zapanował ustrój republikański. Wśród niepokojów wybiła się postać dominikańskiego kaznodziei Girolamo Savonaroli, który łączył nawoływania do oczyszczenia moralnego, z przekonaniami republikańskimi i apokaliptyczną retoryką na granicy herezji. 23 maja 1498, po oskarżeniu przez papieża Aleksandra VI o herezję, Savonarola został skazany i powieszony. Florencja pozostawała profrancuska i republikańska, aż do 1512. 
Kariera publiczna.
W tym czasie Machiavelli rozpoczynał swoją karierę publiczną. 19 czerwca 1498 Machiavelli został wybrany drugim kanclerzem, a wkrótce potem sekretarzem zajmującym się sprawami wojny i stosunków zagranicznych w magistracie Rady Dziesięciu. Wiązało się to z prowadzeniem korespondencji i misjami dyplomatycznymi. Wiemy, że te doświadczenie praktycznej działalności publicznej, w połączeniu z oczytaniem w klasycznych pismach politycznych i historycznych, miało zasadnicze znaczenie dla jego uformowania umysłowego. 
W 1496 zmarła jego matka, a w 1500 jego ojciec. W 1501 Machiavelli poślubił Mariettę Corsini, z którą miał kilkoro dzieci. Dorosłość osiągnęła jedna córka, Bartolomea, oraz czterech synów (Bernardo, Ludovico, Piero, Guido). 
Od roku 1498 informacje na temat działalności Machiavellego są znacznie obfitsze, w związku z jego rosnącym znaczeniem w rządzie Republiki, licznymi misjami dyplomatycznymi i związanymi z nimi korespondencją. Odbył liczne misje dyplomatyczne, m.in. na dwory Ludwika XII, Maksymiliana I i Juliusza II. Poznał też Cezara Borgię, syna papieża Aleksandra VI. Machiavelli stanął na czele kancelarii i będąc bliskim współpracownikiem Piera Soderiniego (od 1502), miał duży wpływ na politykę miasta. W 1505-1506 zrealizowano jego pomysł powołania z terytoriów florenckich milicję. Jej organizacja i wyszkolenie wzbudzały podziw współczesnych i były dumą Machiavellego. W 1507 został sekretarzem zreorganizowanej Rady Dziewięciu. 
W 1511 papież Juliusz II zorganizował Ligę Świętą skierowaną przeciwko francuskim najeźdźcom i ich sojusznikom. W 1512 za przyzwoleniem papieskim Hiszpanie najechali ziemie Florencji, obalili republikę i przywrócili rządy Medyceuszy (Julian Medyceusz). Machiavelli jako wysoki urzędnik blisko związany z obalonym Soderinim, został zwolniony ze służby publicznej, na rok zakazano mu opuszczać terytorium Florencji i zakazano wstępu do pałacu rządowego. Musiał się bronić przed oskarżeniami, że spiskował przeciwko Medyceuszom już w 1513. Aresztowano go, zakuto w kajdany i torturowano na wahadle. Przez 22 dni był trzymany w wilgotnym lochu, z którego zwolniono go na mocy ogólnej amnestii związanej z wyborem kardynała Giovanniego di Medici na papieża (jako Leona X). Mimo licznych prób powrotu do łask, nigdy nie powrócił do czynnej polityki i pozostałe lata życia spędził na działalności intelektualnej. Traktaty polityczne, które wtedy napisał, z wyjątkiem O sztuce wojny (1521), wydano pośmiertnie. 
Końcowe lata życia.
Po wyjściu z więzienia musiał wyjechać z miasta. Osiedlił się w posiadłości wiejskiej w San Casciano in Val di Pesa. Jego utwory i korespondencja (m.in. z jego przyjacielem Francesco Vettorim oraz Francesciem Guicciardinim) ujawnia frustrację związaną z oddaleniem od spraw publicznych i liczne próby szukania poparcia. Machiavelli pisał, że dysponuje obszernym doświadczeniem i wiedzą na temat rządzenia, które mogą przysłużyć się miastu, a które obecnie pozostają zupełnie niewykorzystane. W tym czasie pisze liczne utwory literackie i traktaty polityczne, które, z wyjątkiem O sztuce wojny (1521), zostaną wydane pośmiertnie. 
Jego starania, o odzyskanie łaski Medyceuszy zakończyły się częściowym powodzeniem w 1520. Dzięki wstawiennictwu przyjaciół zbliżył się do kardynała Giulia de Medici (późniejszego papieża Klemensa VII) i uzyskał zlecenie Uniwersytetu Florenckiego napisania historii miasta. Dzieło to ("Historie florenckie") zostało zaprezentowane papieżowi Klemensowi VII w 1525, a pierwsze jego wydanie ukazało się już po śmierci Machiavellego, w 1532. 
W maju 1521 Machiavelli został posłem do kapituły franciszkanów w Carpi. Wraz z rosnącym zagrożeniem zewnętrznym, związanym z rywalizacją na terenie Włoch Karola V (Hiszpania i Cesarstwo Rzymskie) i Franciszka I (Francja), Medyceusze sięgnęli po doświadczenie Machiavellego w obronności i organizacji milicji. W 1526 został sekretarzem rady do spraw nadzoru nam murami obronnymi. W wyniku działań wojennych doszło do złupienia Rzymu w 1527 i uwięzienia papieża Klemensa VII (Giullia de Medici). We Florencji, która uniknęła zdobycia przez siły najeźdźców, doszło do obalenia Medyceuszy i ustanowienia republiki. 
Machiavelli zmarł we Florencji w 22 czerwca 1527 roku, cierpiąc na bóle brzucha związane z zapaleniem otrzewnej. Został pochowany we Florencji w kościele Santa Croce. 
Filozofia.
Problemy interpretacyjne.
Interpretacja tekstów Machiavellego jest od stuleci przedmiotem sporów. Ich źródłem jest zasadniczo odmienne przesłanie dwóch podstawowych prac Machiavellego: "Księcia" i "Rozważań". "Książę" zaleca władcom prowadzenie twardej, amoralnej polityki i jest źródłem czarnej legendy Machiavellego. Z kolei "Rozważania nad pierwszym dziesięcioksięgiem Historii Rzymu Tytusa Liwiusza" chwalą republikę jako najlepszą formę rządów i wskazują, jak chronić ją przed tyranami. Z jednego punktu widzenia, Machiavelli miał być realistą politycznym lub amoralistą, z drugiej gorącym republikaninem. Próbowano na różne sposoby pogodzić tę zasadniczą sprzeczność. Dla Leo Straussa twórczość Machiavellego jest przykładem pisarstwa ezoterycznego, w którym autor pieczołowicie ukrywa rzeczywiste znaczenie tekstu, by uchronić się przed prześladowaniami i niełaską władcy (które wcześniej na niego spadły). 
Wielu autorów wskazywało, że jeden z tych tekstów prezentuje rzeczywiste poglądy Machiavellego, drugi natomiast poglądy pozorne. Niektórzy autorzy (Alberico Gentili, Baruch Spinoza, Jean-Jacques Rousseau, Ugo Foscolo) wskazywali, że "Książę" jest zawoalowaną satyrą na władców lub ostrzeżeniem kierowanym dla obywateli, do czego są oni zdolni. 
Inni autorzy wskazywali, że oba dzieła odnoszą się do odmiennych warunków politycznych. Leo Strauss wskazywał, że "Książę" mówi o zdobywaniu i utrzymaniu władzy przez książąt, szczególnie w niestabilnych warunkach, natomiast "Rozważania" dotyczą polityki w republikach. Machiavelli mógł cenić wyżej rządy republikańskie, ale rzeczywistość w której żył, podzielone politycznie i niestabilne kraje włoskie skłaniała go ku do uznania konieczności, jakimi były rządy silnej ręki. Wielu autorów (Justus Lipsius, Vittorio Alfieri, Thomas Babington Macaulay) uważało, że Machiavelli był przede wszystkim włoskim patriotą, dla którego pokonanie obcych sił (Francji i Habsburgów) i konieczność konsolidacji władzy politycznej były ważniejsze, niż wyżej przez niego cenione rządy republikańskie. 
Możliwe też (tak: Benedetto Croce), że "Rozważania" prezentują lepszy, możliwy do osiągnięcia ustrój, którego jednak warunkiem są cnotliwi obywatele (podobnie, jak to było w republikańskim Rzymie. Upadek cnót we współczesnych Machiavellemu Włoszech pociąga za sobą sytuację przedstawioną w "Księciu", który jest formą lamentu nad upadkiem obyczajów i zepsuciem moralnym człowieka. 
Większa popularność "Księcia" sprawiła, że to prezentowane tam poglądy są potocznie uznawane za filozofię polityczną Machiavellego.
Amoralizm.
Tradycyjnie, Machiavellego uznaje się za filozofa amoralnego czy nawet głęboko niemoralnego. W historii częste były opinie o nim jako o "nauczycielu zła", autora podręczników dla tyranów, zalecający im stosowanie krwawych i niemoralnych metod władzy. Jego nauki miały inspirować historyczne zbrodnie w rodzaju Nocy św. Bartłomieja. Chociaż już w starożytności pojawiali się autorzy, którzy głosili bezwzględny cynizm w podejściu do władzy (np. Kallikles i Trazymach), to nie głosili oni takich twierdzeń bezpośrednio i otwarcie, a ich niemoralne nauki znamy z drugiej ręki. Machiavelli jako pierwszy miał pod własnym nazwiskiem ogłosić radykalną pochwałę bezwzględnej, nie podlegającej moralności, polityki. Kwestia ta jest jednym z głównych tematów spornych w interpretacji Machiavellego.
Nauki niezgodne z potoczną (czy chrześcijańską) moralnością wywodzone są przede wszystkim z "Księcia". Machiavelli wskazuje w nim, że książę, który chce zdobyć władzę w państwie, a następnie ją utrzymać, powinien nie cofać się przed niemoralnymi zachowaniami, takimi jak kłamstwo, mord, czy rabunek. Machiavelli daje szczegółowe rady, jak najskuteczniej uciekać się do tych środków, by osiągnąć zamierzony skutek (np. popełniać zbrodnie jednocześnie, a nie stopniowo, lub raczej dokonywać zabójstwa członków rodu, aniżeli pozbawiać go majątku). Przypisuje mu się często maksymę "cel uświęca środki". Nie jest to jego sformułowanie, a właśnie interpretacja myśli Machiavellego w duchu amoralizmu. Stojąc na stanowisku, że natura ludzka jest zła, wypowiada się sceptycznie o moralności i jej roli w życiu politycznym. Właśnie te treści wzbudzały od początku największe kontrowersje wśród czytelników, a związane z nimi podejście do polityki zaczęto określać jako makiawelizm.
Realizm polityczny.
Opinii o amoralizmie Machiavellego przeciwstawiali się autorzy, którzy dostrzegali w jego doktrynie raczej przejaw realizmu (czy pragmatyzmu) politycznego. Tacy autorzy jak Benedetto Croce wskazywali, że Machiavelli nie tyle był przeciwnikiem moralności w polityce, co uznawania jej za siłę decydującą i skuteczną w polityce. Podstawą skutecznego działania politycznego musiała tu być pozbawiona idealizacji ocena rzeczywistych źródeł i mechanizmów władzy. Moralizowanie w sferze politycznej prowadzi natomiast do skutków negatywnych. W umiarkowanej interpretacji (prezentowanej np. przez Quentina Skinnera), książę musi być po prostu gotowy na popełnienie wskazanych przez Machiavellego zbrodni, jeśli okoliczności od tego wymagają. Książę powinien czynić dobro, jeśli może, ale musi czynić zło, jeśli musi. Z tego powodu Machiavelli uznawany jest autor mający istotny wpływ na rozwój koncepcji racji stanu
Wielu współczesnych komentatorów czyniło z Machiavellego twórcę nowożytnej nauce o polityce (nazywano go nawet Galileuszem polityki". o on dokonał rozdziału sfery faktów (którymi powinien kierować się polityk) i wartości (które nie powinny mu przesłaniać trzeźwego osądu). Wiedza o polityce powinna być czerpana z praktyki, obserwacji oraz doświadczenia historycznego, a nie ze wskazań moralnych. Machiavelli prezentuje reguły skutecznego działania. Jest to, jego zdaniem, możliwe, ponieważ zdarzenia się powtarzają, a natura ludzka jest stała. Zachowanie człowieka da się przewidzieć, jeśli tylko rozporządzamy odpowiednią wiedzą.
Republikanizm.
Pomimo tego, że w "Księciu" Machiavelli wychwala silną władzę osobistą książąt, wielu autorów wskazuje, że jego polityczne sympatie skłaniały się raczej ku republikanizmowi. Dał temu wyraz z "Rozważaniach nad pierwszym dziesięcioksięgiem historii Rzymu Tytusa Liwiusza". Republika w tej pracy jest najlepszym z ustrojwó, a Machiavelli, poprzez komentowanie dzieła Liwiusza, szuka przyczyn siły i upadku republiki Rzymskiej. Wiele uwagi poświęca pojęciu wolności i cnotom (szczególnie cnotom obywatelskim), a także sposobom ich zabezpieczenia. Dzięki swobodzie debaty w republikach lud dochodzi sam do tego, co jest dobrem wspólnym, natomiast ustroje nierepublikańskie, które debatę ograniczają, muszą się opierać na przymusie czy przemocy.
Virtù i Fortuna.
Dwoma pojęciami, poprzez które Machiavelli stara się wyjaśnić skuteczność działań politycznych są "virtù" i fortuna. Obu pojęciom nadał specyficzne znaczenie. Pozwalają też one zrekonstruować jego szerszą wizję funkcjonowania porządku politycznego. 
Virtù jest naczelną polityczną cnotą, mającą w części tradycyjne (nawiązujące do łac. virtus) znaczenie moralne, ale także obejmującą zbiór specyficznych sprawności politycznych: energii, inicjatywy, zdolności do podejmowania decyzji i szybkiego działania, koniecznych dla sprawowania władzy. To virtù pozwala choć częściowo zapanować nad losem (fortuną). Jest zdolnością do właściwej reakcji na wyzwania przez nią stawiane. Fortuna podważa porządek polityczny, stabilność i bezpieczeństwo. Z niej biorą się nieszczęścia i historyczne katastrofy. Fortuna może się przyczyniać do pewnych sukcesów ludzi czy społeczeństw, jednak są to rzeczy nietrwałe. Te, mogą być zbudowane tylko na virtù i mądrości. Przeciwność fortuny jest z kolei główną przyczyną porażek i nieszczęść. 
Religia.
Machiavelli nie podejmował bezpośrednio problematyki religii. Pomimo tego, kwestie religijne stały się jednym z zasadniczych punktów krytyki jego koncepcji. Już w epoce nowożytnej areligijność filozofii Machiavellego interpretowana była jako wrogość wobec chrześcijaństwa. Krytyka taka rozwijała się np. wśród XVII-wiecznych pisarzy katolickich w Hiszpanii. Wskazywali oni, że twórca "Księcia" traktuje wartości polityczne jako niezależne, w niektórych przypadkach nawet nadrzędne nad religijnymi. Claudio Clemente w "El Machiavelismo degollado, 1637" czy Alvia de Castro w "Verdadera razon de Estado, 1616" dowodzili, że przeciwne rozumowaniu Machiavellego działanie, zgodnie z moralnością, jest podstawą powodzenia władców w rządzeniu państwem. Pedro Rivandeyra wysunął pogląd potępiający makiawelistów, jako ludzi bezbożnych, heretyków, którzy nie mają szacunku dla religii, skupiając się wyłącznie na racji stanu. Zwracano również uwagę na to, że Machiavelli instrumentalizuje religię, nakazując księciu jej popieranie w celu legitymowania władzy, utrzymania porządku społecznego i podtrzymania cnót społecznych. 
Opinie o antychrześcijańskim przesłaniu Machiavellego były w historii częste (np. Johann Gottlieb Fichte), ale zdarzały się również opinie przeciwne, uznające go za szczerego (choć nietypowego) katolika (tak np. jego biograf Marchese Ridolfi). Niewątpliwie jednak proponowana przez niego etyka pozostawała w napięciu do głównego nurtu etyki chrześcijańskiej. 
Zdaniem Leo Straussa radykalnie antyreligijne przesłanie Machiavellego było główną treścią jego filozofii. Machiavelli, umieścił w swoich tekstach liczne sugestie, które doprowadziły Straussa do wniosku, że Machiavelli uważa religię za siłę niszczącą, z którą władcy muszą się liczyć tylko o tyle, o ile związana jest ona z opinią ludu. Bóg jest za rzeczywistym tyranem, nie tylko jako źródło tyrańskiej władzy, ale także jako modelu władzy. Przesłanie książek Machiavellego jest zdaniem Straussa bluźniercze, ale dobrze zamaskowane.
Nowatorstwo podejścia.
Machiavelli uznawany jest za wielkiego nowatora w filozofii politycznej. Miał on zerwać z apriorycznym uznaniem, że władza jest ściśle związana z działaniem moralnym. To Machiavelli miał dokonać rozdziału sfery faktów i powinności w polityce. Jego praktyczne i racjonalne podejście do polityki i władzy czynić ma go twórcę nowożytnej nauce o polityce. Quentin Skinner uznaje go za twórcę nowoczesnej koncepcji państwa, jako instytucji autonomicznej wobec osoby władcy, centrum władzy dysponującej monopolem na stosowanie legalnej siły fizycznej na określonym terytorium.
Znaczący ma też być wpływ Machiavellego na rozwój nowożytnych demokracji i konstytucjonalizmu. W swojej wpływowej pracy J.G.A. Pocock "The Machiavellian Moment" (1975) opisywał rozprzestrzenianie się jego republikańskich idei i ich znaczenie dla powstania ustroju Stanów Zjednoczonych.
Wiele jednak tradycyjnych elementów pisarstwa Machiavellego wskazywać może, że był on raczej postacią przełomu, w którego twórczości mieszało się tradycyjne spojrzenie na politykę i filozofię polityczną, z zapowiedzią zmian jakie miała przynieść nowożytność. 

</doc>
<doc id="11391" url="https://pl.wikipedia.org/wiki?curid=11391" title="Dobiesław (imię)">
Dobiesław (imię)

Dobiesław, Dobosław – męskie imię pochodzenia słowiańskiego, złożone z członów "Dobie-" („stosowny, zdatny” albo „waleczny, dzielny”) i "-sław" („sława”). Imię to mogło oznaczać „cieszący się słuszną sławą”, „słynący z dzielności”.
Żeńskie odpowiedniki: Dobiesława, Dobosława.
Dobiesław imieniny obchodzi 14 maja..

</doc>
<doc id="11393" url="https://pl.wikipedia.org/wiki?curid=11393" title="Dobiesława">
Dobiesława

Dobiesława, Dobosława — staropolskie imię żeńskie, złożone z członów "Dobie-" ("stosowna, zdatna" albo "waleczna, dzielna") i "-sława" ("sława"). Po raz pierwszy odnotowane w dawnych dokumentach w 1284 roku. Imię to mogło oznaczać "ciesząca się słuszną sławą", "słynąca z dzielności" lub in. Niektóre możliwe staropolskie zdrobnienia: Dobachna, Dobala, Dobiechna, Dobka, Dochna. 
Dobiesława imieniny obchodzi 14 lutego i 14 maja.
Znane osoby noszące imię Dobiesława:
Męskie odpowiedniki: Dobiesław, Dobosław.

</doc>
<doc id="11394" url="https://pl.wikipedia.org/wiki?curid=11394" title="Józefa">
Józefa

Józefa – żeński odpowiednik imienia Józef.
Józefa imieniny obchodzi:
Znane osoby o imieniu Józefa:

</doc>
<doc id="11395" url="https://pl.wikipedia.org/wiki?curid=11395" title="Konrad (imię)">
Konrad (imię)

Konrad – imię męskie pochodzenia germańskiego. Wywodzi się od staroniemieckiego słowa "kuoni" oznaczającego "odważny", "śmiały", "silny" oraz staroniemieckiego "rath" oznaczającego "radę". Oznacza więc kogoś dającego dobre rady, dobrego doradcę. Imię rycerzy i książąt, przywędrowało do Polski w średniowieczu z Niemiec.
Konrad imieniny obchodzi: 14 lutego, 19 lutego, 19 kwietnia, 21 kwietnia, 1 czerwca, 1 sierpnia, 7 sierpnia, 4 października, 21 listopada, 26 listopada i 12 grudnia.

</doc>
<doc id="11396" url="https://pl.wikipedia.org/wiki?curid=11396" title="Konrada">
Konrada

Konrada - żeński odpowiednik imienia Konrad.
Konrada imieniny obchodzi: 14 lutego, 19 lutego, 21 kwietnia, 1 czerwca, 1 sierpnia, 4 października, 21 listopada, 26 listopada i 12 grudnia.

</doc>
<doc id="11398" url="https://pl.wikipedia.org/wiki?curid=11398" title="Liliana">
Liliana

Liliana, Lilianna – imię żeńskie pochodzenia łacińskiego. Wywodzi się od słowa „lilia”.
Liliana i Lilianna imieniny obchodzą 14 lutego i 4 września.
Obce formy imienia:
Znane osoby noszące imię Liliana:

</doc>
<doc id="11399" url="https://pl.wikipedia.org/wiki?curid=11399" title="Lilianna">
Lilianna



</doc>
<doc id="11400" url="https://pl.wikipedia.org/wiki?curid=11400" title="Metody">
Metody

Metody – imię męskie pochodzenia greckiego. Wywodzi się od słowa "methodos" – „kroczący właściwą drogą”.
Metody imieniny obchodzi: 14 lutego, 14 czerwca, 7 lipca i 18 września.
Zobacz też:

</doc>
<doc id="11401" url="https://pl.wikipedia.org/wiki?curid=11401" title="Niemir">
Niemir

Niemir, Niemirz, Niemierz – staropolskie imię męskie, złożone z dwóch członów: "nie-" (negacja) i "-mir" („pokój, spokój, dobro”). Być może oznaczało „tego, kto nie zna pokoju” albo powstało przez negację imion z członem "Mir-" (takich, jak "Mirogniew" albo "Mirogod"). Pisownia z kończowym "-rz" prawdopodobnie jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-r" przeszło w "-rz". W dawnych źródłach mazowieckich jako zamiennik tego imienia w formie Niemierza często pojawia się imię Erazm.
Niemir imieniny obchodzi 14 lutego.
Zobacz też:

</doc>
<doc id="11402" url="https://pl.wikipedia.org/wiki?curid=11402" title="Pedagogika">
Pedagogika

Pedagogika – zespół nauk o wychowaniu, istocie, celach, treściach, metodach, środkach i formach organizacji procesów wychowawczych. Pedagogika jako nauka o edukacji (wychowaniu i kształceniu), należy do nauk społecznych i zajmuje się rozwojem i zmianami mechanizmów wychowania oraz kształcenia na przestrzeni całego życia człowieka.
Etymologia pedagogiki.
Pedagogika i jej staropolska nazwa pochodzi od słowa greckiego ("paidagogos" – dosł. „prowadzący dziecko”). Natomiast wpływ zachodniej filozofii ukształtował pojęcie rzymskie (łac. "ars educandi") jako „sztuka wychowania”.
Historia pedagogiki.
Początków pedagogiki można doszukiwać się w nauczaniu starożytnych filozofów, takich jak Konfucjusz czy Platon.
Za sprawą J.A. Komeńskiego od XVII wieku, stała się odrębną i samodzielną dyscypliną naukową, jednak poglądy na wychowanie nawiązywały do filozoficznych i ideowych przesłanek swojej epoki tj.: „dobrego wychowania” – etykiety, wychowania spartańskiego, rycerskiego czy kawaleryjskiego, w zależności od okresu historycznego.
Po 1918 roku.
W odrodzonej Polsce po roku 1918, początkowo termin ten obejmował opiekę i wychowanie następnie nauczanie a dalej wykształcenie dzieci oraz młodzieży. Współczesna pedagogika jest wszechstronną nauką o całej rzeczywistości wychowawczej, w której istotę stanowi całożyciowy rozwój człowieka oraz wszelkie tak dodatnie, jak i ujemne wpływy jednych ludzi na drugich oraz wpływy środowiska
Opis.
Pedagogika jest nauką społeczną o profilu humanistycznym, obejmuje ona teorię i praktykę działalności opiekuńczo-wychowawczej dzieci i młodzieży oraz działalność edukacyjną ludzi dorosłych w różnym wieku edukacyjnym.
Praktyczne postępowanie wychowawcze, nazywane jest pedagogią (gr. "paidagogia").
Pedagogika odnosi się głównie do młodego pokolenia, które dzięki oddziaływaniom wychowawczym winno osiągnąć optymalny rozwój osobowości, ukształtować wiedzę o rzeczywistości, przygotować się do funkcjonowania w życiu społecznym. Na jej gruncie formułuje się istotę, cele, treści, metody, środki i formy organizacyjne procesów wychowawczych.
Do głównych ośrodków takiego wychowania i kształcenia zalicza się głównie rodzinę oraz grupę rówieśniczą i instytucjonalne jak przedszkole, szkołę elementarną i gimnazjum, kształcenie akademickie. Obecnie zakres zainteresowań pedagogiki jest o wiele szerszy i obejmuje: samowychowanie i samokształcenie młodzieży i dorosłych, oddziaływanie wychowawcze instytucji wychowania pozaszkolnego, głównie: środków masowej komunikacji, organizacji młodzieżowych, placówek kulturalnych (teatrów, klubów, muzeów i in.), instytucji wychowania religijnego itp.
Przedstawicielami pedagogiki jako nauki jest pedagog kod zawodu 244104 o odpowiedniej specjalności pedagogicznej po ukończonych studiach według standardów kształcenia dla kierunku: pedagogika.
Zadaniem pedagogiki jako nauki empirycznej jest wyposażenie pedagogów, którzy organizują procesy edukacyjne (proces wychowania i kształcenia) w wiedzę o skuteczności różnego rodzaju zabiegów edukacyjnych. Towarzyszą temu celowi następujące zadania:
Przedmiotem badań empirycznych pedagogiki jest wszechstronny rozwój człowieka w ciągu całego jego życia. Do metod badań, którymi posługuje się pedagogika zalicza się m.in.: metoda eksperymentu, metoda badań terenowych, metody hermeneutyczne, metody porównawcze i metody historyczne.
Pedagogiczne instytucje pozarządowe.
Lista instytucji pozarządowych wspierających zawód pedagoga:
Dyscypliny naukowe w pedagogice.
Pedagogika specjalizuje się w bardzo wielu aspektach życia jednostki ludzkiej, związanych nie tylko z wychowaniem czy nauczaniem. Prowadzi również działania mające na celu polepszenie lub zahamowanie cech patologii społecznej, w tym psychopatii i socjopatii poprzez organizowanie działań profilaktycznych (psychoprofilaktyka).

</doc>
<doc id="11403" url="https://pl.wikipedia.org/wiki?curid=11403" title="Klaudia">
Klaudia

Klaudia () – imię żeńskie pochodzenia łacińskiego. Wywodzi się od nazwy rzymskiego rodu Klaudiuszów. Imię Klaudia nosiły wszystkie kobiety z tego rodu. Odnotowano trzy święte katolickie o tym imieniu. Istnieje też pochodna forma tego imienia: Klaudyna.
Wśród imion nadawanych nowo narodzonym dzieciom, Klaudia w 2014 zajmowała 43. miejsce w grupie imion żeńskich.
Klaudia imieniny obchodzi: 20 marca, 18 maja i 7 sierpnia.

</doc>
<doc id="11404" url="https://pl.wikipedia.org/wiki?curid=11404" title="Radiola (sprzęt)">
Radiola (sprzęt)

Radiola – zestaw elektroakustyczny, zawierający we wspólnej obudowie (szafce) radioodbiornik, wzmacniacz, gramofon i/lub magnetofon oraz głośnik (lub głośniki).
Radiola była podstawowym urządzeniem w radiowęzłach, pełniąc rolę studia. Radiole wykonane w postaci zdobionych, fornirowanych szafek były używane w mieszkaniach. W latach 70. i 80. XX w. zbliżone funkcjonalnie zestawy nazywano wieżą.

</doc>
<doc id="11405" url="https://pl.wikipedia.org/wiki?curid=11405" title="Sewer">
Sewer

Sewer – imię męskie pochodzenia łacińskiego, wywodzące się od przymiotnika "severus", 'surowy, poważny'. Należało w starożytnym Rzymie do popularniejszych cognominów (przydomków). W latach 193-235 w Rzymie panowała dynastia Sewerów, do której należeli m.in. Septymiusz Sewer, Karakalla, Heliogabal, Aleksander Sewer. Od niego zostało następnie utworzone imię Seweryn.
Istnieje kilkunastu świętych o tym imieniu. Patronem tego imienia są m.in. święci biskupi: Sewer z Rawenny (zm. 348) i Sewer z Trewiru (zm. 455).
Żeńskim odpowiednikiem imienia jest Sewera.
Sewer imieniny obchodzi: 1 lutego, 15 lutego, 24 marca, 29 kwietnia, 8 sierpnia, 20 sierpnia, 15 października, 22 października, 8 listopada i 30 grudnia.
Pseudonimem "Sewer" posługiwał się dziewiętnastowieczny pisarz polski, Ignacy Maciejowski.

</doc>
<doc id="11406" url="https://pl.wikipedia.org/wiki?curid=11406" title="Katastrofa">
Katastrofa

Katastrofa ( "katastrophḗ" „przewrót”) – nagłe i nieoczekiwane wydarzenie niosące ze sobą negatywne skutki: straty materialne oraz ciężkie urazy lub śmierć ludzi.
__SPIS__
Rozróżnia się katastrofy antropogeniczne, wywołane przez ludzi i nieantropogeniczne (katastrofy naturalne).
Najczęstsze przyczyny katastrof związanych z działalnością człowieka:
Osobno klasyfikowane są zdarzenia nadzwyczajne: akty terroru, działania wojenne i klęski humanitarne.
Katastrofy naturalne nazywa się raczej klęskami żywiołowymi lub kataklizmami.
Stan prawny w Polsce.
Polskie prawo karne penalizuje sprowadzenie katastrofy w ruchu lądowym, wodnym lub powietrznym, jak i sprowadzenie bezpośredniego niebezpieczeństwa katastrofy (art. 173–175 kodeksu karnego). Przez katastrofę rozumie się zdarzenie zagrażające życiu lub zdrowiu wielu osób albo mieniu w wielkich rozmiarach – przy tym według dominującego poglądu, pojęcie „wielu osób” oznacza co najmniej 10 osób, chociaż wyrażane są też poglądy, że dotyczy to od 6 osób wzwyż.
Definicja katastrofy kolejowej była ujęta w ustawie z dnia 28 marca 2003 r. o transporcie kolejowym. Ustępy 3–6 artykułu 17 (rozdział 4) tejże ustawy brzmiała:
Ustępy te zostały uchylone przez art. 1 pkt 1 ustawy z dnia 22 lipca 2006 r. o zmianie ustawy o transporcie kolejowym (), która weszła w życie z dniem 11 września 2006 r. i obecnie nie obowiązują.

</doc>
<doc id="11408" url="https://pl.wikipedia.org/wiki?curid=11408" title="Radiowęzeł">
Radiowęzeł

Radiowęzeł – zespół urządzeń do przekazywania programów radiowych przewodowo do większej liczby odbiorców, elementarny moduł radiofonii przewodowej.
Urządzenia wchodzące w skład radiowęzła dzielą się na trzy podstawowe grupy:
Radiofonię przewodową zaczęto stosować w ZSRR już w latach 20. XX w. W Polsce pojawiła się w 1945 r., szczyt rozwoju przypadł na rok 1957 a zanikać zaczęła w latach 70. XX wieku. Później „radiowęzłem” zaczęto nazywać urządzenia stacyjne wraz z pomieszczeniem, a nie – jak początkowo – całą infrastrukturę dostarczającą program do odbiorców. Obecnie radiowęzły funkcjonują m.in. w szkołach, internatach, domach studenckich, zakładach pracy, hotelach, więzieniach, dworcach, dużych sklepach.
Podstawowym wyposażeniem stacji radiowęzła jest wzmacniak. Sygnał radiowy z rozgłośni centralnej mógł być dostarczony do radiowęzła przy pomocy linii telefonicznej lub odebrany za pomocą odbiornika radiowego. W przypadku realizacji własnego programu w skład wyposażenia wchodziły dodatkowo: mikrofon i gramofon, później także magnetofon. W latach 70. XX w. urządzenia elektroniczne dla małego radiowęzła montowane były w jednej obudowie, w ten sposób powstała radiola.
Do odbioru audycji z radiowęzła służyły głośniki zwane popularnie "kołchoźnikami", zawierające dodatkowo potencjometr lub transformator z odczepami do regulacji głośności. Kołchoźniki często posiadały jedynie możliwość regulacji siły głosu, ale bez możliwości całkowitego wyciszenia. Duże głośniki, służące do nagłaśniania wielkich pomieszczeń i otwartych przestrzeni zwane są megafonami.
Pierwotne plany radiofonizacji w Polsce zakładały także zastosowanie głośników ulicznych. Pojawiły się one (głównie w miastach) w pierwszych latach powojennych, nie przyjęły się jednak i – poza nielicznymi wyjątkami – nie były później stosowane.

</doc>
<doc id="11409" url="https://pl.wikipedia.org/wiki?curid=11409" title="Zygfryd">
Zygfryd

Zygfryd, Sygurd – imię męskie pochodzenia germańskiego. Wywodzi się od słów "sigu" i "fridu" oznaczających "zwycięstwo" i "opieka", jako ten, który zapewnia bezpieczeństwo swym podopiecznym. Imię to było znane w Polsce od średniowiecza, m.in. w formach: Zebrzyd, Zybrzyd, Zewrzyd, Zywrzyd. Żeński odpowiednik to Zygfryda.
Odpowiedniki w innych językach:
Zygfryd imieniny obchodzi: 
Na liście najpopularniejszych polskich imion Zygfryd zajmuje 272 pozycję.
Znane osoby noszące to imię:

</doc>
<doc id="11411" url="https://pl.wikipedia.org/wiki?curid=11411" title="Danisz">
Danisz



</doc>
<doc id="11412" url="https://pl.wikipedia.org/wiki?curid=11412" title="Samuel">
Samuel

Samuel – imię męskie pochodzenia biblijnego, które wywodzi się od hebrajskiego "Šemū'el", oznaczającego „"uproszony od Boga"”, „"wyproszony od Boga"”, „"Bóg wysłuchał"”, „"imię Boga"” lub „"jego imię to Bóg"”. W Polsce imię to jest poświadczone od 1401 roku, a w XVII wieku należało do najpopularniejszych imion szlacheckich. Nosił je ostatni z sędziów izraelskich oraz pięciu innych świętych katolickich. 
Przykładowe możliwe staropolskie zdrobnienia: Sach, Sachan, Sachaniec, Sachno, Sachoń, Sasz, Samek, Samko, Samo, Samota.
Nazwiska pochodzące od Samuela to m.in. Samulski, Samulewicz, ruski Samojłowicz.
Wśród imion nadawanych nowo narodzonym dzieciom, Samuel w 2017 r. zajmował 107. miejsce w grupie imion męskich.
Żeńska forma – Samuela.

</doc>
<doc id="11413" url="https://pl.wikipedia.org/wiki?curid=11413" title="Symeon">
Symeon



</doc>
<doc id="11414" url="https://pl.wikipedia.org/wiki?curid=11414" title="Donat">
Donat

Zobacz też:

</doc>
<doc id="11415" url="https://pl.wikipedia.org/wiki?curid=11415" title="Donata">
Donata

Donata – żeński odpowiednik imienia Donat. Łacińskie "donatus" oznacza 'dany, darowany'. Wśród patronek tego imienia – św. Donata, jedna z wczesnych świętych Kościoła katolickiego.
Donata imieniny obchodzi 17 lutego, 7 kwietnia, 21 maja, 17 lipca, 7 sierpnia, 5 października.
Znane osoby o tym imieniu:

</doc>
<doc id="11416" url="https://pl.wikipedia.org/wiki?curid=11416" title="Konstanty">
Konstanty

Konstanty, Konstantyn – imię męskie, które wywodzi się od łacińskiego przydomka "Constantinus", pochodzącego od , „stały, niezmienny, stanowczy”. Żeńskim odpowiednikiem tego imienia jest Konstantyna, Konstancja. W Polsce imię znane już co najmniej od XV wieku.
Konstanty imieniny obchodzi: 23 stycznia, 17 lutego, 11 marca i 30 listopada.
Znane osoby noszące imię Konstanty:
Zobacz też:

</doc>
<doc id="11417" url="https://pl.wikipedia.org/wiki?curid=11417" title="Konstancjusz">
Konstancjusz

Konstancjusz - imię męskie pochodzenia łacińskiego. Wywodzi się od słowa "constans" oznaczającego "stały", "prawidłowy". Jego patronem jest św. Konstancjusz, biskup (II wiek).
Odpowiedniki w innych językach:
Konstancjusz imieniny obchodzi: 29 stycznia, 25 lutego, 26 sierpnia, 23 września, 5 października, 30 listopada i 12 grudnia.
Zobacz też:
Żeński odpowiednik: Konstancja

</doc>
<doc id="11418" url="https://pl.wikipedia.org/wiki?curid=11418" title="Łukasz">
Łukasz

Łukasz – imię męskie pochodzące od gr. "Loukas", co z kolei jest zhellenizowaną formą rzymskiego imienia "Lucius", a w związku z tym tak jak Lucjusz, pochodzi od łacińskiego "lucius", czyli "urodzony o świcie".
Inne znaczenie to "pochodzący z Lukanii" (region Włoch), a także "ten, który wstaje o świcie".
Imieniny.
Łukasz imieniny obchodzi: 23 stycznia, 17 lutego, 2 marca, 22 kwietnia, 10 września, 18 października, 31 października, 17 grudnia, 20 grudnia (według kalendarza liturgicznego).

</doc>
<doc id="11420" url="https://pl.wikipedia.org/wiki?curid=11420" title="Zbyszko (imię)">
Zbyszko (imię)

Zbyszko – zdrobnienie od imion Zbygniew, Zbysław, Zbylut i Zbywoj. Obecnie bywa nadawane jako samodzielne imię. 
Zbyszko imieniny obchodzi: 17 marca.
Znane postaci noszące imię Zbyszko:

</doc>
<doc id="11421" url="https://pl.wikipedia.org/wiki?curid=11421" title="Albert (imię)">
Albert (imię)

Albert – imię męskie pochodzenia germańskiego. Wywodzi się od słów oznaczających "adal" (ród szlachecki) i "beraht" (jasny, błyszczący), oznaczało „pochodzącego ze szlachetnego rodu”. Jest zredukowaną formą staroniemieckiego imienia "Athalbraht" (pol. Adalbert). Alternatywną wersją Alberta jest Olbracht – por. Jan I Olbracht, król Polski.
Albert imieniny obchodzi: 8 stycznia, 25 stycznia, 18 lutego, 11 maja, 17 czerwca, 7 sierpnia, 24 sierpnia, 5 września, 14 września, 15 listopada, 21 listopada, 24 listopada.

</doc>
<doc id="11422" url="https://pl.wikipedia.org/wiki?curid=11422" title="Alberta (imię)">
Alberta (imię)

Alberta – żeńska forma imienia Albert. Patronką tego imienia jest św. Alberta z Agen (III wiek).
Alberta imieniny obchodzi 6 października.

</doc>
<doc id="11423" url="https://pl.wikipedia.org/wiki?curid=11423" title="Albertyna">
Albertyna

Albertyna – żeński odpowiednik imienia Albert, pierwotnie zdrobnienie od żeńskiego imienia Alberta. Patronką tego imienia jest bł. Albertyna Berkenbrock.
Albertyna imieniny obchodzi 18 lutego, 7 sierpnia, 15 listopada, 21 listopada.
Osoby noszące to imię:

</doc>
<doc id="11424" url="https://pl.wikipedia.org/wiki?curid=11424" title="Fryda">
Fryda

Fryda – skrócona forma imienia Fryderyka, Elfryda, Alfreda, Fredegunda lub Frydolina.
Fryda imieniny obchodzi: 18 lutego.

</doc>
<doc id="11425" url="https://pl.wikipedia.org/wiki?curid=11425" title="Krystiana">
Krystiana

Krystiana – żeński odpowiednik imienia Krystian, które powstało poprzez dodanie przyrostka "-ianus", oznaczającego przynależność lub pochodzenie, do łacińskiego imienia "Christinus/Cristinus". Oznacza „chrześcijanka, należąca do Chrystusa, Chrystusowa”. Imię to jest poświadczone w Polsce od XIII wieku, w formie Krzys(z)tyjana, Krystyjana. Staropolskie formy pochodne: Krczona, Krzczona, Chryścijanica, Chrzczonka.

</doc>
<doc id="11426" url="https://pl.wikipedia.org/wiki?curid=11426" title="Sylwan (imię)">
Sylwan (imię)

Sylwan – imię męskie pochodzenia łacińskiego. Wywodzi się od słowa oznaczającego "las, zagajnik". Imię to posiada również skróconą formę Sylas.
Żeński odpowiednik: Sylwana
Sylwan imieniny obchodzi: 17 lutego, 20 lutego, 4 maja, 10 lipca, 5 listopada i 1 grudnia.
Znane osoby noszące imię Sylwan:

</doc>
<doc id="11427" url="https://pl.wikipedia.org/wiki?curid=11427" title="Zula (imię)">
Zula (imię)



</doc>
<doc id="11428" url="https://pl.wikipedia.org/wiki?curid=11428" title="Zuzanna">
Zuzanna

Zuzanna – imię żeńskie pochodzenia biblijnego. Wywodzi się od ("szoszana"), zapożyczonego przez język grecki, a pochodzącego od ("szoszan"), oznaczającego „lilia”, co z kolei prawdopodobnie wywodziło się od egipskiego "seszen", czyli „lotos”. W Polsce imię to jest notowane w dokumentach od 1265 roku, w formach Zuzanna/Żużanna, a także pochodnych: Zanna/Żanna, Zanka/Zańka, Ożanka (zob. też Ożanna), Zużka, Zuchna, Oszka. Wśród imion nadawanych nowo narodzonym dzieciom, Zuzanna w 2017 zajmowała 2. miejsce w grupie imion żeńskich.
Wymienia się osiem świętych o tym imieniu.
Zuzanna imieniny obchodzi:

</doc>
<doc id="11429" url="https://pl.wikipedia.org/wiki?curid=11429" title="Arnold (imię)">
Arnold (imię)

Arnold – imię męskie pochodzenia germańskiego. Stanowi złożenie członów oznaczających „orzeł” i „panujący”. Jednym z patronów tego imienia w Kościele katolickim jest Arnold Janssen. 
Wśród form, jakie przybierało to imię w średniowiecznej Polsce, znajdował się Jarand(us), błędnie później odczytany przez historyka Franciszka Piekosińskiego jako Jurand(us). 
Arnold imieniny obchodzi: 15 stycznia, 19 lutego, 18 lipca i 9 października.
Znane osoby noszące imię Arnold:
Postacie fikcyjne noszące imię Arnold:

</doc>
<doc id="11430" url="https://pl.wikipedia.org/wiki?curid=11430" title="Eustachiusz">
Eustachiusz



</doc>
<doc id="11431" url="https://pl.wikipedia.org/wiki?curid=11431" title="Eustachy">
Eustachy

Eustachy – imię męskie pochodzenia greckiego, którego znaczenie można objaśnić jako „kwitnący”, „płodny”. Imię to nosił męczennik Eustachy Rzymski, święty Kościoła katolickiego i prawosławnego. 
Jego oboczną formą jest imię Eustachiusz, żeńską formą imienia Eustachia.
Eustachy imieniny obchodzi: 4 lutego, 20 lutego, 8 września, 20 września, 3 października, 12 października, 20 listopada, 28 listopada i 10 grudnia.
Znane osoby noszące imię Eustachy.
Postaci fikcyjne:

</doc>
<doc id="11432" url="https://pl.wikipedia.org/wiki?curid=11432" title="Przestrzeń probabilistyczna">
Przestrzeń probabilistyczna

Przestrzeń probabilistyczna (trójka probabilistyczna) – struktura umożliwiająca opis "procesu losowego" (tj. procesu, którego wynik jest losowy) poprzez określenie przestrzeni zdarzeń elementarnych i określenie na jej podzbiorach funkcji prawdopodobieństwa spełniającej odpowiednie aksjomaty.
Powszechnie dziś przyjmowana aksjomatyka prawdopodobieństwa (zwana "aksjomatami Kołmogorowa") została podana w 1933 roku przez Andrieja Kołmogorowa i pozwoliła ująć teorię prawdopodobieństwa w postaci nowoczesnej teorii aksjomatycznej.
Definicje.
Konstrukcja przestrzeni probabilistycznej formula_1 przebiega w trzech etapach:
Definicja prawdopodobieństwa.
Niech formula_4 będzie σ-ciałem określonym na danym zbiorze formula_7 Elementy σ-ciała nazywa się zdarzeniami losowymi.
Funkcję formula_8 o wartościach rzeczywistych nazywa się miarą probabilistyczną (prawdopodobieństwem), jeżeli spełnione są warunki:
przy czym formula_13 gdy formula_14
Warunki pierwszy i trzeci gwarantują, iż funkcja formula_5 jest miarą, podczas gdy drugi czyni z niej miarę probabilistyczną.
Definicja przestrzeni probabilistycznej.
Układ formula_1 nazywa się przestrzenią probabilistyczną.
Własności prawdopodobieństwa.
Niech formula_17
Wprost z aksjomatów Kołmogorowa wynikają następujące własności:
Definicje prawdopodobieństwa.
Definicja klasyczna (dla zbiorów skończonych).
formula_29 jest zbiorem skończonym, to zwykle przyjmuje się, że formula_4 jest rodziną wszystkich podzbiorów zbioru formula_2 a prawdopodobieństwo formula_5 dane jest wzorem
gdzie formula_35 oznacza liczbę elementów zbioru formula_36 Tak zdefiniowane prawdopodobieństwo na tzw. "klasyczna definicja prawdopodobieństwa".
Definicja geometryczna (dla zbiorów nieskończonych).
Niech dany będzie zbiór formula_29 oraz zadana będzie miara formula_38 na tym zbiorze tak, że miara zbioru formula_29 jest skończona.
Wtedy zbiór formula_29 może pełnić rolę przestrzeni zdarzeń elementarnych, zaś określone na tym zbiorze σ-ciało formula_4 podzbiorów mierzalnych stanowi zbiór możliwych zdarzeń elementarnych.
Definicja: Prawdopodobieństwem zdarzenia formula_42 jest iloraz miary formula_43 podzbioru formula_44 przez miarę formula_45 przestrzeni formula_2 tj.
Np.
Mówimy wtedy, że przestrzeń probabilistyczna formula_58 realizuje tzw. geometryczną definicję prawdopodobieństwa.
Przykłady innych miar prawdopodobieństwa.
1) Niech formula_1 będzie pewną przestrzenią probabilistyczną (np. jedną z powyższych), zaś formula_60 niech będzie zmienną losową. Jeżeli formula_61 jest rozkładem prawdopodobieństwa (tzn. miarą obrazową) formula_62 tj.
to formula_61 jest miarą probabilistyczną, wobec czego formula_68 również jest przestrzenią probabilistyczną.
2) Do ważnych przykładów miar probabilistycznych można zaliczyć miarę Dieudonnégo, miarę Diraca i standardową miarę Gaussa.

</doc>
<doc id="11433" url="https://pl.wikipedia.org/wiki?curid=11433" title="Mordechaj Vanunu">
Mordechaj Vanunu

Mordechaj Vanunu (ur. 13 października 1954 w Maroku) – izraelski inżynier, który uczestniczył w badaniach nad bronią jądrową i ujawnił informacje o izraelskiej bombie atomowej. Zmienił nazwisko na John Crossman.
W latach 1976–1985 pracował jako technik w ośrodku badań jądrowych koło miasta Dimona na pustyni Negew, uczestnicząc w badaniach nad izraelską bombą atomową.
5 października 1986 ukazał się w brytyjskiej gazecie „London Sunday Times” sensacyjny wywiad, w którym Vanunu ujawnił informacje dotyczące izraelskiego programu nuklearnego. Nie miał on jednak okazji go przeczytać, gdyż kilka dni wcześniej został zwabiony do Rzymu, skąd porwali go agenci izraelskiej służby bezpieczeństwa. Skazano go na 18 lat więzienia.
Wyrok Vanunu został skrócony o 5 miesięcy – opuścił więzienie 21 kwietnia 2004. W 1987 został uhonorowany tzw. Alternatywną Nagrodą Nobla, wymieniany jest również w gronie kandydatów do Pokojowej Nagrody Nobla.
2 lipca 2007 izraelski sąd skazał go ponownie na karę pół roku pozbawienia wolności za naruszenie nałożonych na niego ograniczeń w kontaktach z zagranicznymi dziennikarzami. 23 maja 2010, mimo protestów Amnesty International, rozpoczął odbywanie wyroku, zredukowanego po apelacji do trzech miesięcy więzienia.

</doc>
<doc id="11434" url="https://pl.wikipedia.org/wiki?curid=11434" title="Dan (stopień)">
Dan (stopień)

 – termin oznaczający stopień, poziom. Ma na celu dokładne określenie rangi wskazującej na osiągnięty poziom mistrzowski (w odróżnieniu od stopnia kyū, który określa osiągnięty poziom uczniowski).
Liczba stopni "dan" przyznawanych w konkretnej dziedzinie różni się w zależności od jej potrzeb i kryteriów wewnętrznie dla niej ustalonych. Sposoby nadawania stopnia również są zróżnicowane: stopień "dan" może zostać przyznany przez mistrza-nauczyciela (co powinno być poprzedzone dokładną obserwacją adepta lub jego przeegzaminowaniem), można również wymagać zdania egzaminu przed komisją złożoną z ekspertów w danej dziedzinie. Częstą praktyką jest jednak ograniczenie liczby stopni "dan" do dziesięciu oraz przyznawanie 10 dan jedynie twórcom stylu i absolutnie najwybitniejszym kontynuatorom. 
Wiele organizacji powołuje (bądź autoryzuje) takie komisje oraz prowadzi własne rejestry osób, których umiejętności zostały zweryfikowane poprzez nadanie im stopnia "dan". Rejestry takie zwane są "yudansha".
Przykładowym rozwiązaniem sposobu nadawania stopni "dan" może być system przyjęty w kendo, karate, czy aikido.
Wbrew potocznemu mniemaniu "dan" nie jest terminem używanym wyłącznie w odniesieniu do umiejętności w zakresie jakiejś sztuki, czy sportu walki; jest on również stosowany w takich np. dziedzinach jak ikebana (sztuka układania kwiatów), go (gra planszowa), czy chanoyu (ceremonia parzenia herbaty). W praktyce biznesowej istnieje także międzynarodowy system doskonalenia jakości six sigma, w którym kolejne szczeble wtajemniczenia oznacza się na wzór stopni kyū i dan.

</doc>
<doc id="11437" url="https://pl.wikipedia.org/wiki?curid=11437" title="Ludmiła">
Ludmiła



</doc>
<doc id="11438" url="https://pl.wikipedia.org/wiki?curid=11438" title="Ludomił">
Ludomił

Ludomił, Ludmił – męski odpowiednik słowiańskiego imienia żeńskiego Ludomiła, nienotowany w źródłach staropolskich.
Ludomił imieniny obchodzi 20 lutego i 7 maja.
Znane osoby o imieniu Ludomił.
W 1994 roku imię to nosiło 17 mężczyzn w Polsce . 

</doc>
<doc id="11439" url="https://pl.wikipedia.org/wiki?curid=11439" title="Ludomir">
Ludomir

Ludomir, Ludomer, Ludmar – staropolskie imię męskie, złożone z członów "Ludo-" („ludzie”) i "-mir" („pokój, spokój, dobro”). Być może oznaczało „ten, który ma szacunek ludzi” lub „ten, który zapewnia ludziom pokój”.
Ludomir imieniny obchodzi: 20 lutego, 21 marca, 31 lipca, 10 listopada.
W 1994 roku imię to nosiło 881 mężczyzn w Polsce. 
Podobne imionę staropolskie: Ludziwoj.
Znane osoby o imieniu Ludomir:

</doc>
<doc id="11440" url="https://pl.wikipedia.org/wiki?curid=11440" title="Eleonora">
Eleonora

Eleonora – imię żeńskie nieustalonego pochodzenia; być może hebrajskiego (może od "el" – „Bóg” oraz "or" – „światło”; czyli „Bóg mi światłem”), arabskiego lub greckiego (od "eleo" – „lituję się”).
Eleonora imieniny obchodzi: 21 lutego i 19 grudnia.
Odpowiedniki w innych językach:
Znane osoby noszące imię Eleonora:

</doc>
<doc id="11441" url="https://pl.wikipedia.org/wiki?curid=11441" title="Fortunat">
Fortunat

Fortunat – imię męskie pochodzenia łacińskiego. 
Oznacza „mającego szczęście” lub „tego, któremu los sprzyja”. W innych językach spotykane zazwyczaj jako Fortunat lub Fortunatus; w litewskim – Fortūnas (Fortūnatas), w węgierskim – Szerencsés.
Imieniny obchodzi: 21 lutego, 23 kwietnia, 1 czerwca, 11 czerwca, 26 sierpnia, 28 sierpnia i 14 października.

</doc>
<doc id="11442" url="https://pl.wikipedia.org/wiki?curid=11442" title="Kiejstut (imię)">
Kiejstut (imię)

Kiejstut (lit. "Kęstutis" – cierpliwy, wytrwały) – imię męskie pochodzenia litewskiego.
Kiejstut imieniny obchodzi 21 lutego
Znane osoby noszące imię Kiejstut:

</doc>
<doc id="11443" url="https://pl.wikipedia.org/wiki?curid=11443" title="Robert (imię)">
Robert (imię)

Robert, Rupert – imię męskie pochodzenia germańskiego, z imienia Hrodebert. Wywodzi się od słów "hrod" (sława) oraz "beraht" (jasny, bystry), co oznacza „"ten, który jest sławny"”, „"ten, który żyje w chwale"” oraz „"ten, który oświeca noce"”.
Statystyka.
W 2019 r. w Polsce było zarejestrowanych 263 140 mężczyzn o imieniu Robert. Zajmuje on 48. miejsce w rankingu popularności imion w Polsce i 24. wśród imion męskich.
W 2018 r. Robertów było 263 621, a zarejestrowano 501 chłopców o tym imieniu.
Żeński odpowiednik: Roberta
Imieniny.
Imieniny noszących to imię odbywają się w dniach:
Patroni.
Patronami tego imienia są święci:

</doc>
<doc id="11444" url="https://pl.wikipedia.org/wiki?curid=11444" title="Wiktoriusz">
Wiktoriusz



</doc>
<doc id="11445" url="https://pl.wikipedia.org/wiki?curid=11445" title="Wrócisław">
Wrócisław



</doc>
<doc id="11446" url="https://pl.wikipedia.org/wiki?curid=11446" title="Romana (imię)">
Romana (imię)

Romana – żeński odpowiednik imienia Roman. Patronką tego imienia jest św. Romana, pustelnica żyjąca w grocie nieopodal rzeki Tyber, wspominana w jednej z biografii św. Sylwestra, papieża.
Romana imieniny obchodzi: 23 lutego i 3 października.
Znane osoby noszące imię Romana:

</doc>
<doc id="11447" url="https://pl.wikipedia.org/wiki?curid=11447" title="Bogusz">
Bogusz



</doc>
<doc id="11448" url="https://pl.wikipedia.org/wiki?curid=11448" title="Boguta">
Boguta



</doc>
<doc id="11449" url="https://pl.wikipedia.org/wiki?curid=11449" title="Bohusz">
Bohusz



</doc>
<doc id="11450" url="https://pl.wikipedia.org/wiki?curid=11450" title="Sergiusz">
Sergiusz

Sergiusz – imię męskie pochodzenia łacińskiego, pierwotne nomen gentilicium (nazwisko rodowe) "Sergius" (gens Sergia). Ród Sergia był starym rodem patrycjuszowskim. Pochodzenie nazwy rodu nie zostało jednoznacznie wyjaśnione. Nie można wykluczyć źródła etruskiego, jak przy wielu nazwach rodów rzymskich.
Żeńskim odpowiednikiem jest Sergia.
Sergiusz imieniny obchodzi: 24 lutego oraz 9 września.
Można również spotkać dzień 27 lipca i 7 października.
W innych językach:
Znane osoby noszące to imię:

</doc>
<doc id="11451" url="https://pl.wikipedia.org/wiki?curid=11451" title="Cezary">
Cezary

Cezary – łacińskie imię męskie o nieustalonej do końca etymologii. Jedną z koncepcji jest pochodzenie tego imienia od rzeczownika "caesaries" – „długie włosy, czupryna”, być może też od słowa "caedere" (ciąć, wycinać), co miało oznaczać: "wycięty z łona matki" . Jego żeńskie odpowiedniki to Cezaryna i Cezaria.
Od imienia tego wziął się tytuł używany przez władców Imperium Rzymskiego ("Caesar"; używany obok przydomka "Augustus"), co pochodzi z czasów panowania Gajusza Juliusza Cezara. Tytuł ten został spolszczony jako cesarz, a np. w Rosji – car.
Imię używane w Polsce od XV wieku. W roku 1399 poświadczone wystąpienie imienia Cezar, a w 1478 pojawia się forma Cezary. Jest ona spolonizowanym wariantem łacińskiego "Caesarius".
Cezary imieniny obchodzi: 25 lutego, 8 kwietnia, 15 kwietnia, 20 kwietnia, 27 lipca, 22 sierpnia, 27 sierpnia, 3 listopada, 27 grudnia i 28 grudnia.
Odpowiedniki w innych językach:
Znane osoby o tym imieniu:
Zobacz też:

</doc>
<doc id="11452" url="https://pl.wikipedia.org/wiki?curid=11452" title="Nicefor">
Nicefor

Nicefor – imię męskie pochodzenia greckiego. Od greckiego "Νικηφόρος (Nikiforos)", czyli "niosący zwycięstwo". Jego wschodniosłowiańską wersją jest Nikifor.
Znane osoby noszące imię Nicefor:
Żeński odpowiednik: Nicefora.
Nicefor imieniny obchodzi: 25 lutego, 2 czerwca, 22 lipca i 13 listopada.

</doc>
<doc id="11453" url="https://pl.wikipedia.org/wiki?curid=11453" title="Cezariusz">
Cezariusz

Cezariusz - oboczna forma imienia Cezary.
Cezariusz imieniny obchodzi: 25 lutego, 15 kwietnia, 20 kwietnia i 27 sierpnia.
Znane osoby noszące imię Cezariusz:
Żeński odpowiednik: Cezaria

</doc>
<doc id="11454" url="https://pl.wikipedia.org/wiki?curid=11454" title="Dionizy">
Dionizy

Dionizy – imię męskie pochodzenia greckiego. Wywodzi się od imienia boga Dionizosa. W niektórych językach jego odpowiednikiem jest forma Denis albo Dennis; oboczną formą jest Dionizjusz.
Dionizy imieniny obchodzi: 26 lutego, 24 marca, 8 kwietnia, 19 kwietnia, 8 maja, 25 maja, 2 września, 9 września, 20 września, 3 października, 9 października, 10 października, 16 października, 16 listopada, 17 listopada, 19 listopada, 29 listopada, 26 grudnia i 30 grudnia.

</doc>
<doc id="11455" url="https://pl.wikipedia.org/wiki?curid=11455" title="Mirosław">
Mirosław

Mirosław – słowiańskie imię męskie. 
Budowa oraz znaczenie.
Imię "Mirosław" jest przykładem staropolskiego, złożonego, osobowego imienia dwuczłonowego, które jest reliktem pogańskich imion używanych we wczesnym średniowieczu przez Słowian. Składa się z członów "Miro-" (ps. "*mirъ" „pokój”, stpol. "mir", "mier" - „pokój, bezpieczeństwo, przyjaźń”) oraz "-sław" („sława”). Mogło oznaczać „ten, który sławi pokój” albo „ten, który zdobywa sławę poprzez zaprowadzenie porządku, pokoju”. Witold Taszycki zaliczył je do grupy najstarszych polskich imion osobowych.
Formy oraz występowanie.
Forma żeńska: Mirosława 
Skróceniami są m.in. Mir, Mir-ek, Mir-k/o, Mir-osz. Mogły one odnosić się też do osobnego imienia: Mir. 
Na liście najpopularniejszych imion w Polsce Mirosław zajmuje 61 miejsce.
Mirosław imieniny obchodzi 26 lutego.
Porównaj: Sławomir
Podobne imiona: Miłosław, Mirogod, Mirogniew, Mironieg

</doc>
<doc id="11456" url="https://pl.wikipedia.org/wiki?curid=11456" title="Nestor (imię)">
Nestor (imię)

Nestor – imię męskie pochodzenia greckiego. Istnieją liczni święci o tym imieniu.
Nestor imieniny obchodzi: 26 lutego, 27 lutego, 4 marca, 8 września, 9 listopada.
Osoby noszące to imię:

</doc>
<doc id="11457" url="https://pl.wikipedia.org/wiki?curid=11457" title="Język grecki klasyczny">
Język grecki klasyczny

Język grecki klasyczny, greka klasyczna – stadium rozwojowe języka greckiego używanego w okresie klasycznym (500 r. p.n.e. – 350 r. p.n.e.) starożytnej Grecji. Był to jeden z ważniejszych języków starożytności, rozpowszechniony na znacznych obszarach Półwyspu Bałkańskiego i Azji Mniejszej oraz na Cyprze. Dzisiaj ten język można studiować na filologii klasycznej. Był to język bogatej literatury, działali wówczas Tukidydes, Arystofanes, Platon, mówcy ateńscy.
Zróżnicowanie dialektalne.
Klasyczny język grecki charakteryzował się dużym zróżnicowaniem – występowały liczne dialekty, ukształtowane już w okresie archaicznym, ich wczesne formy zaświadczone są m.in. w dziełach Homera (zob. "greka homerycka"). Wyróżnia się cztery główne zespoły dialektów:
Wśród językoznawców nie ma zgody, czy słabo zaświadczony starożytny język macedoński z obszarów Macedonii Greckiej należy uznać za osobny język helleński, czy też włączyć go do dialektów greki klasycznej. Dialekty attycki, joński, dorycki i eolski – z racji dużego stopnia poświadczenia w tekstach literackich – nazywane są głównymi dialektami greki klasycznej. Wszystkie dialekty języka greckiego były wzajemnie zrozumiałe i mieszkańcy różnych rejonów Hellady nie mieli problemów z porozumiewaniem się.
Starożytni autorzy stosowali często określony dialekt jako wyróżnik formalny gatunku literackiego, np. epika i wczesna historiografia nawiązywały do języka Homera (opartego przede wszystkim na dialektach jońskim i eolskim), liryka subiektywna Safony i Alkajosa powstała w dialekcie eolskim, a liryka chóralna (Pindar) i bukolika (Teokryt) w dialekcie doryckim. W dialekcie attyckim wypowiadała się znaczna większość pisarzy okresu klasycznego. Z drugiej strony u wielu autorów tej epoki pojawiają się też ślady innych dialektów (np. Ajschylos i Sofokles obok dialektu attyckiego stosowali też joński i dorycki). Stosunkowo najmniej wpływów z innych dialektów ma proza attycka (Tukidydes, Platon, Ksenofont) oraz u mówców ateńskich (Izokrates, Demostenes, Lizjasz).
W okresie hellenistycznym liczne odmiany języka zlały się w jeden wspólny, dając początek grece koine (opartej jednak w znacznej mierze na dialekcie attyckim).
Gramatyka.
Występuje w nim rozbudowana fleksja, odziedziczona w dużym stopniu po języku praindoeuropejskim. 
Fonetyka.
Spółgłoski.
[] było alofonem /n/ przed tylnojęzykową i /g/ przed nosową. /r/ było bezdźwięczne w nagłosie, co Grecy oddawali za pomocą litery .
Najprawdopodobniej istniało też zwarto-szczelinowe /dz/ zapisywane za pomocą litery , choć według niektórych badaczy czytała się ona /zd/ lub /z/.
Samogłoski.
Samogłoska /oː/ w IV wieku p.n.e. przeszła w /u:/.
W grece występowały liczne dwugłoski: 
Deklinacja.
Rzeczownik posiada jeden z trzech rodzajów, przez które, podobnie jak w języku polskim, odmienia się także przymiotnik, rodzajnik, część zaimków i liczebników:
Rodzajnik.
Greka posiada, podobnie do większości współczesnych języków indoeuropejskich poza językami słowiańskimi i łaciną, rodzajnik określony (nie występuje on jeszcze w języku Homera). Stanowi on analogiczną część mowy do ang. "the", fr. "le, la" czy niem. "der, die, das". Rodzajnik zgadza się w rodzaju, liczbie i przypadku z określanym rzeczownikiem. W grece klasycznej nie ma rodzajnika nieokreślonego.
Czasownik.
Czasownik odmienia się przez trzy liczby i trzy osoby, a ponadto:
Czasy greckie oznaczają zarówno czas jak i aspekt czynności. Ta cecha jest także dziedzictwem praindoeuropejskim. 
Charakterystyczną cechą greckiej koniugacji jest augment, przybierany w odmianie czasów historycznych. W najprostszej formie ma on postać dodawanego na początku wyrazu, np. "piszę" (czas teraźniejszy), ale "pisałem" ("imperfectum"), "napisałem" (aoryst). Gdy czasownik zaczyna się na samogłoskę, augment zlewa się z nią i ulega ona wzdłużeniu, i niekiedy dalszym przekształceniom: "jem", "jadłem". W czasach "perfectum" występuje inna charakterystyczna cecha – reduplikacja, polegająca na podwojeniu pierwszej głoski czasownika, np. "napisałem (i teraz jest napisane)".

</doc>
<doc id="11458" url="https://pl.wikipedia.org/wiki?curid=11458" title="Artur">
Artur

Artur – imię męskie pochodzenia celtyckiego. Powstało ze złożenia dwóch wyrazów wywodzących się z języków celtyckich: "Art" – niedźwiedź, "ur" – młody, piękny, kwitnący. Podstawę imienia może także stanowić celtyckie słowo ard – wysoki, szlachetny.
W wielu polskich kalendarzach umieszczono imieniny Artura pod datą 6 października, jakkolwiek w rzeczywistości jest to wspomnienie św. Artalda (Artolda). W martyrologium rzymskim wspomnienie św. Artura, mnicha benedyktyńskiego, figuruje pod datą 15 listopada. Patronami imienia są także bł. Artur Bell (wspomnienie 11 grudnia) i Artur Ayala (męczennik hiszpański).
Na ekranie.
Losy króla Artura opisano w wielu filmach, a nawet w serialach animowanych tj:

</doc>
<doc id="11460" url="https://pl.wikipedia.org/wiki?curid=11460" title="Honoryna">
Honoryna

Honoryna — żeńskie imię łacińskie, stanowiące żeński odpowiednik łacińskiego imienia Honoryn, utworzonego od Honoriusza przy pomocy przyrostka oznaczającego wyzwolenie i usynowienie. Patronką tego imienia jest św. Honoryna z Normandii. 
Honoryna imieniny obchodzi 27 lutego.
Znane osoby noszące imię Honoryna:
Zobacz też:

</doc>
<doc id="11461" url="https://pl.wikipedia.org/wiki?curid=11461" title="Leonard">
Leonard

Leonard – imię męskie pochodzenia germańskiego. Wywodzi się od słowa oznaczającego „silny jak lew”. W Polsce imię to poświadczone jest od 1193 roku, m.in. jako Lenart, Lenard, Leonhardus, Lenert, Lenhart i Lenhard.
Odpowiedniki w innych językach:
Forma żeńska imienia: Leonarda.
Leonard imieniny obchodzi:
Znani ludzie noszący imię Leonard:
Ludzie o nazwisku Leonard.
Zobacz też:

</doc>
<doc id="11462" url="https://pl.wikipedia.org/wiki?curid=11462" title="Lech (imię)">
Lech (imię)

Lech – staropolskie imię męskie, uformowane od imienia Lestek/Leszek.
Lech imieniny obchodzi: 28 lutego i 12 sierpnia.

</doc>
<doc id="11463" url="https://pl.wikipedia.org/wiki?curid=11463" title="Roman">
Roman

Roman (łac. "romanus" – rzymski) – imię męskie pochodzenia łacińskiego.
Roman imieniny obchodzi: 28 lutego, 29 lutego, 21 kwietnia, 22 maja, 9 sierpnia, 6 października, 23 października, 18 listopada i 24 listopada.
Żeński odpowiednik: Romana

</doc>
<doc id="11464" url="https://pl.wikipedia.org/wiki?curid=11464" title="Aldona">
Aldona

Aldona – imię żeńskie, pochodzi ono od staropruskiego miana "Aldegut" lub białoruskiego "Ałdonia", będącego przekształceniem greckiego imienia Eudokia (Eudocja). Nosiło je wiele księżniczek litewskich wydawanych za polskich książąt (głównie mazowieckich). W Polsce współcześnie nosi je niewiele kobiet, zwykle związanych tradycją rodzinną z Kresami Wschodnimi. Niespodziewany krótki renesans jego popularności dał się zaobserwować w latach siedemdziesiątych XX wieku.
Aldona imieniny obchodzi: 1 marca, 10 września i 11 października.
Odpowiedniki w innych językach:
Znane osoby noszące imię Aldona:

</doc>
<doc id="11465" url="https://pl.wikipedia.org/wiki?curid=11465" title="Antonina">
Antonina

Antonina – imię żeńskie; żeński odpowiednik imienia Antonin; uformowany przy użyciu przyrostka "-inus", "-ina", oznaczającego przynależność lub pochodzenie, przydomek od nazwy rodowej rodu Antoniuszów. W Polsce Antonina pojawiła się później niż obecna od średniowiecza Antonia; notowana jest co najmniej od 1637 roku. Wśród imion nadawanych nowo narodzonym dzieciom, Antonina w 2017 r. zajmowała 15. miejsce w grupie imion żeńskich. W całej populacji Polek Antonina zajmowała w 2017 r. 90 miejsce (43 462 nadań).
Przykładowe zdrobnienia: Antosia, Tosia, Tonia, Nina (która stanowi także odrębne imię) 

</doc>
<doc id="11466" url="https://pl.wikipedia.org/wiki?curid=11466" title="Budzisław">
Budzisław



</doc>
<doc id="11467" url="https://pl.wikipedia.org/wiki?curid=11467" title="Budzisz (wieś)">
Budzisz (wieś)

Budzisz – wieś w Polsce, w województwie pomorskim, w powiecie sztumskim, w gminie Dzierzgoń. Wieś jest siedzibą sołectwa w którego skład wchodzi również miejscowość Chojty.
W latach 1975–1998 miejscowość administracyjnie należała do województwa elbląskiego.

</doc>
<doc id="11468" url="https://pl.wikipedia.org/wiki?curid=11468" title="Herakles">
Herakles

Herakles (gr. , trl. Hēraklēs, gr. , trl. Hērakléēs, łac. Hercules), Alkides, Palajmon – w mitologii greckiej jeden z herosów, syn Zeusa i śmiertelniczki Alkmeny. Jego rzymskim odpowiednikiem był Herkules. Znany był z wielkiej siły, waleczności, męstwa, zapaśnictwa i umiejętności wojennych, zwłaszcza celnego strzelania z łuku. Lubiany przez Zeusa i Atenę, był prześladowany przez zazdrosną Herę.
Żonaty z Dejanirą, Megarą i Hebe.
Pochodzenie i dzieciństwo.
Oficjalnie Herakles był synem Alkmeny i Amfitriona, króla tebańskiego. W rzeczywistości jednak ojcem jego był Zeus, który spłodził Heraklesa przybierając postać męża Alkmeny. Tej samej nocy, wcześniej niż się tego spodziewano, powrócił z wyprawy wojennej Amfitrion. W rezultacie Alkmena poczęła bliźnięta. Drugie z nich, prawy syn króla, imieniem Ifikles, był śmiertelnikiem (syn jego, Jolaos, zostać miał w przyszłości bliskim przyjacielem herosa i woźnicą jego rydwanu).
Nienawiść, jaką żywiła Hera do Heraklesa – namacalnego dowodu małżeńskiej niewierności jej męża – była jednym z najistotniejszych elementów tragicznych wątków mitu bohatera.
Paradoksalnie, nieśmiertelność zawdzięczał Herakles jej właśnie, bowiem Zeus przystawił go w czasie snu Hery do jej piersi. Hera, zorientowawszy się w podstępie, odepchnęła niemowlę. To jednakże zdążyło napić się jej mleka, źródła wiecznego życia. Pozostała część pokarmu, rozlewając się, utworzyła Drogę Mleczną na niebie, a na ziemi białe lilie.
W dziesiątym miesiącu życia Heraklesa Hera postanowiła zabić nieprawe dziecię. Wpuściła wówczas do pokoju, w którym spało wraz z Ifiklesem, dwa ogromne węże. Jeden z nich oplótł i począł dławić Ifiklesa. Herakles, zbudzony krzykiem brata, chwycił jednego węża w jedną rękę, a drugiego w drugą, i udusił oba. Amfitrion, którego również zaalarmowało wołanie dziecka, wpadł do pokoju z mieczem w ręku po to, by już jedynie ujrzeć w rękach małego Heraklesa martwe ciała węży. Stało się dla niego jasne, że Herakles jest potomkiem boga. (Według innej wersji mitu, świadkiem czynu Heraklesa była opiekująca się nim niańka).
Pierwszym nauczycielem bliźniaków został śpiewak Linos. Podczas gdy Ifikles był uczniem zdyscyplinowanym i pojętnym, jego brat okazał się niesfornym do tego stopnia, iż Linos zmuszony był go łajać i karać. Któregoś dnia rozzłoszczony kolejnym strofowaniem Herakles rzucił w nauczyciela lirą, uśmiercając go. Choć oskarżony o zabójstwo półbóg zdołał ujść kary, w obawie przed gniewem i nadludzką siłą swego przybranego syna Amfitrion wysłał go na dalszą naukę na wieś.
Herakles kontynuował edukację pod okiem pasterza Teutarosa. Jemu to właśnie zawdzięczał swe nadzwyczajne umiejętności łucznicze. W poczet nauczycieli i mentorów Heraklesa zalicza się m.in. także samego Amfitriona, który wprawił go w powożenie rydwanem, Kastora szkolącego go w posługiwaniu się białą bronią oraz Eumolposa, nauczyciela muzyki.
Pierwsze heroiczne czyny.
W wieku osiemnastu lat Herakles miał wzrost czterech łokci i jednej stopy. Dokonał wtedy swojego pierwszego (nie licząc uduszenia węży) heroicznego czynu. Zabił lwa w górach Kitajronu. Lew z Kitajronu był ogromny, siał spustoszenie na ogromnym terenie, ale głównie na terytorium króla Tespiosa. Herakles postanowił go zabić. W tym celu zamieszkał u Tespiosa. Za dnia polował na lwa, a noce spędzał u króla, który miał pięćdziesiąt córek – Tespiad i ani jednego syna. Umyślił więc sobie, że przynajmniej będzie miał wnuki. W tym celu rozkazał swoim córkom, aby co noc po kolei odwiedzały Heraklesa. W ten sposób Herakles stał się ojcem pięćdziesięciu synów. Pięćdziesiątego dnia zabił lwa i wrócił w swoje rodzinne strony.
Wracając spotkał wysłańców z Orchomenos, którzy udawali się do Teb po daninę. Herakles obciął im uszy i nosy. Doprowadziło to do wojny. W trakcie walk miał według tradycji zginąć jego ojczym Amfitrion, według innej zginął dopiero później. Za zasługi dla Teb król Kreon oddał Heraklesowi za żonę najstarszą córkę Megarę, a młodszą wydał za Ifiklesa. Herakles miał z nią kilkoro dzieci.
Pewnego dnia Hera zażądała, aby udał się na służbę do Eurysteusza. Gdy Herakles odmówił, zesłała na niego szaleństwo. W obłędzie Herakles zamordował kilkoro ze swoich dzieci. Według jednej tradycji narzędziem mordu był łuk, według innej miał dzieci powrzucać do ognia. Mordując swoje dzieci, zamordował także dwoje dzieci Ifiklesa. Ocknąwszy się z szału, zauważył, co zrobił, i chciał popełnić samobójstwo, jednakże Tezeusz odwiódł go od tego zamiaru, a Herakles porzucił Megarę. Swego rodzaju pokutą miała być służba u Eurysteusza. Na jego polecenie miał wykonać 10 prac (dwie nie zostały zaliczone, przez co musiał wykonać ich 12). Hera podsuwając pomysły Eurysteuszowi, starała się wymyślić dla herosa tak trudne zadania, aby ten podczas ich wykonywania zginął.
Wyprawy Heraklesa.
Herakles odwiedził Troję, gdy wracał z kraju Amazonek, przybył tam w momencie, gdy córkę króla Troi Laomedona Hezjone miał pożreć smok przysłany przez Posejdona. Herakles podjął się zabić smoka za klacze, które otrzymał król Troi od Zeusa. Herakles smoka zabił, zapłaty nie dostał. Obiecał, że wróci do Troi i zemści się za zniewagę. Okazja ta nadarzyła się po wykonaniu 12 prac. Herakles najechał Troję, zdobył miasto, a króla zastrzelił z łuku.
Augiasz odmówił Herosowi obiecanej zapłaty za sprzątnięcie stajni. Herakles zwołał rzeszę ochotników i udał się po swoją zapłatę. W pierwszej wyprawie wziął udział także jego brat Ifikles. Przeciwko Heraklesowi Augiasz wystawił wojsko pod dowództwem swoich bratanków Molionidów, którzy rozbili wojska Heraklesa, a także śmiertelnie ranili Ifiklesa. Herakles wycofał się i przygotował zasadzkę na Molionidów, którzy udawali się na igrzyska istmijskie. Zabił ich i przeprowadził drugą wyprawę na Elidę. W wyniku tej wyprawy zdobył Elidę, zabił Augiasza, a na tronie Elidy osadził syna Augiasza Fyleusa. Po wyprawie Herakles ustanowił igrzyska olimpijskie oraz wyznaczył w Olimpii święty krąg.
Przyczyny wyprawy są bardzo zagmatwane. Według jednych mitów przyczyną był udział króla Pylos Neleusa w wojnie, w której zginął ojczym Heraklesa. Według innych miał król Pylos ukraść Heraklesowi część stad Geriona. Kulminacyjnym punktem wyprawy była walka z Periklymenosem, który posiadał dar przemieniania się w zwierzęta. W czasie walki Periklymenos przybierał postacie orła, węża i innych. W pewnym momencie przybrał postać pszczoły, Atena zauważyła to i przekazała informację Heraklesowi, który pszczołę po prostu zgniótł w palcach. W bitwie brali udział także inni bogowie, których podobno miał ranić Herakles. M.in.: Hera miała otrzymać postrzał strzałą w pierś, Aresa miał zranić włócznią w udo. Herakles wygrał bitwę, zabił Neleusa i jego dzieci, oszczędzając Nestora.
Wojnę ze Spartą rozpoczął ponieważ ród rządzący wówczas w Sparcie wspierał Neleusa w walce przeciwko Heraklesowi. Zebrał on w Arkadii armię, która zaatakowała Spartę. W czasie walki miał według niektórych mitów zginąć jego brat Ifikles. Walka ze Spartanami była ciężka i zaciekła, rany odniósł także Herakles, ale mimo to udało mu się pokonać Spartan i na tronie osadził sprzymierzonego z nim Tyndareosa.
Inne czyny Heraklesa.
Najbardziej znane czyny:
Podczas polowania na dzika erymantejskiego, Herakles dotarł w okolice, gdzie mieszkali centaurowie, a wśród nich centaur imieniem Folos. Folos poczęstował Heraklesa wszelkiego rodzaju mięsiwem. Po posiłku Herakles postanowił napić się wina. Folos stwierdził, że ma dzban wina, który podarował mu Dionizos, ale nie wolno mu go otwierać. Mimo to Herakles otworzył dzban i zaczął pić. Na zapach wina zbiegli się inni centaurowie, będący bardzo oburzeni tym, że Herakles pije wino podarowane im przez samego Dionizosa. Doszło do walki, w trakcie której zginęło 12 centaurów, a część z pozostałych zostało rannych. Po bitwie przypadkowo ginie Folos, który sam zranił się śmiertelnie strzałą Heraklesa.
Mit ten jest związany z mitem o stajniach Augiasza. Herakles przybył do miasta Olenos, w którym rządził król Deksamenos. Przybywa on w momencie, kiedy mają odbyć się zaręczyny córki króla zwanej Hippolyte lub Mnesimache z mieszkańcem Arkadii Azanem. Na uroczystość został zaproszony także centaur Eurytion, który próbował porwać i zgwałcić córkę króla. Herakles widząc co się dzieje zaatakował centaura i go zabił ocalając dziewczynę.
Druga wersja tego mitu opowiada, że jadąc do Augiasza Herakles uwiódł córkę króla Olenosa. W czasie, gdy pracował u Augiasza o rękę tej dziewczyny miał się starać centaur Eurytion. Wracając po wykonaniu pracy u Augiasza Herakles miał zabić rywala i poślubić dziewczynę. Tą dziewczyną miała być Dejanira.
Mit ten jest związany z wyprawą po złote jabłka. Busiris był królem Egiptu, wielkim okrutnikiem, gdyż mordował wszystkich cudzoziemców przejeżdżających przez jego państwo. Pojmał także Heraklesa, który był w drodze po złote jabłka. Herakles miał być złożony w ofierze na ołtarzu, gdy zorientował co się dzieje zabił Busirisa i jego syna Ifidamasa.
Przechodząc przez Kaukaz zastrzelił z łuku sępa (według innych wersji orła), który wyjadał wątrobę Prometeuszowi oraz uwolnił go z więzów. Zamiast Prometeusza do Hadesu dobrowolnie poszedł Chiron (Chejron), zraniony wcześniej przez Heraklesa.
Ostatnie lata życia i śmierć Heraklesa.
Mity opowiadające ostatnie lata życia Heraklesa są ściśle związane z postacią Dejaniry. Po poślubieniu Dejaniry Herakles postanowił prowadzić spokojne życie u boku swojej ukochanej małżonki, ale nie było mu dane zaznać spokoju. Mieszkał początkowo z nią w Kalidonie u teścia króla Ojneusa. Pewnego dnia przypadkowo zabił Eunomosa, syna króla Architelesa, który był zaprzyjaźniony z Ojneusem. Eunomos był zaufanym sługą Ojneusa, król i ojciec wybaczyli Heraklesowi zabójstwo, ale on gnębiony wyrzutami sumienia postanowił opuścić Kalidon. Udał się na wygnanie razem z całą swoją rodziną. W czasie wędrówki dotarł nad rzekę Euenos. Tam centaur Nessos pracował jako przewoźnik. Nessos najpierw przewiózł przez rzekę Heraklesa, a potem miał przewieźć jego żonę. W drodze Nessos próbował porwać Dejanirę, słysząc jej wołanie o pomoc Herakles wystrzelił z łuku strzałę zatrutą krwią Hydry, która przeszyła serce centaura. Ten umierając poradził Dejanirze, że gdyby Herakles przestał ją kochać, to może ona przywrócić jego miłość przy pomocy napoju miłosnego sporządzonego z krwi umierającego centaura. Pewnego dnia Dejanira dochodzi do wniosku, że Herakles przestaje ją kochać. Postanawia więc sporządzić napój miłosny i nie wiedząc jak go podać Heraklesowi, wpada na pomysł, by nasączyć nim szatę. Herakles niczego nie podejrzewając, założył podarowaną przez Dejanirę szatę. Ta pod wpływem ciepła ciała przylgnęła do ciała Heraklesa i zaczęła go palić żywym ogniem. Oszalały z bólu Herakles, próbował ją zerwać z siebie, ale sukno przylgnęło tak mocno, że zdzierając je, zdzierał płatami swoje ciało. Dejanira widząc co zrobiła, popełniła samobójstwo. Herakles tymczasem postanowił zabić się. W tym celu na górze Ojta wzniósł ogromny stos drzewa, na który wszedł, ale nikt nie chciał go podpalić. Dopiero po namowach dokonał tego Filoktet. Gdy stos już płonął, rozległ się grzmot i Herakles na obłoku dostał się na Olimp, do siedziby bogów, gdzie poślubił boginię Hebe.
Potomstwo Heraklesa.
Heraklesowi przypisywane jest bardzo liczne potomstwo. Według mitów klasycznych miał mieć on prawie siedemdziesięcioro dzieci. Z czasem ich liczba znacznie wzrosła ponieważ prawie każdy region Grecji chciał chlubić się którymś z potomków Heraklesa.
Herakles był znany ze swej wielkiej siły. Lecz jak mówi powiedzenie:
Do postaci Heraklesa i jednej z jego prac nawiązuje również opera Vivaldiego – "Ercole su'l Termodonte".

</doc>
<doc id="11469" url="https://pl.wikipedia.org/wiki?curid=11469" title="Herkules (imię)">
Herkules (imię)

Herkules – imię męskie pochodzenia łacińskiego. Wywodzi się od imienia herosa rzymskiego Herkulesa (greckiego Heraklesa).
Herkules imieniny obchodzi: 1 marca, 5 września, 15 września.
Herkules to także nazwa gwiazdozbioru.

</doc>
<doc id="11470" url="https://pl.wikipedia.org/wiki?curid=11470" title="Radosław (imię)">
Radosław (imię)

Radosław, Redosław, Radsław, Redsław – słowiańskie imię męskie. Powstało ono jako złożenie dwóch członów: przymiotnikowego "Rado-" (motywowanego przez: "rad" – ‘być zadowolonym, chętnym, cieszyć się’; "radzić" – ‘troszczyć się, dbać o coś’; "radzić" – ‘udzielać rady’) oraz rzeczownikowego "-sław" (‘sława’). W Polsce imię to odnotowano po raz pierwszy w 1173 (w zlatynizowanej formie) jako "Radozlaus". 
Do staropolskich form pochodnych tego imienia zaliczają się również m.in.: Racsław, Racław, Ratsław, Recsław, Recław, Retsław, Rasław, "Radost", Radosz.
Żeńskie odpowiedniki: Radosława, Radsława, Redsława 
Podobne imiona: Radociech, Radogost, Radomił, Radomir, Radowit, Radowuj, Radsuł, Radzim, Radek

</doc>
<doc id="11471" url="https://pl.wikipedia.org/wiki?curid=11471" title="Halszka">
Halszka

 Halszka – imię żeńskie, powstałe jako zdrobnienie imienia Elżbieta, pochodzące bardziej bezpośrednio od dawnej formy "Halżbieta" (przez: "Halżka"). Dziewczynka zwana Halszką była jedną z głównych postaci opowieści o bazyliszku.
Halszka imieniny obchodzi 2 marca.
Znane osoby noszące imię Halszka:
Od imienia Halszki Osmólskiej pochodzi nazwa rodzajowa dinozaura: "Halszkaraptor".

</doc>
<doc id="11472" url="https://pl.wikipedia.org/wiki?curid=11472" title="Helena">
Helena



</doc>
<doc id="11473" url="https://pl.wikipedia.org/wiki?curid=11473" title="Henryka">
Henryka

Henryka − żeński odpowiednik imienia Henryk.
Henryka imieniny obchodzi 21 lutego i 16 marca.

</doc>
<doc id="11474" url="https://pl.wikipedia.org/wiki?curid=11474" title="Januaria">
Januaria

Januaria – żeński odpowiednik imienia January. Istnieją dwie święte o tym imieniu.
Januaria imieniny obchodzi: 2 marca i 17 lipca.

</doc>
<doc id="11475" url="https://pl.wikipedia.org/wiki?curid=11475" title="Krzysztof">
Krzysztof

Krzysztof – imię męskie pochodzenia greckiego. Wywodzi się od słowa "Christophoros", powstałego ze złączenia słów Χριστος – "Christos" i φορος „nosiciel” od φερω – "phero" „niosę” – co w tłumaczeniu znaczy „niosący Chrystusa” w znaczeniu "przynoszący Chrystusa" lub też "noszący w sobie Chrystusa", co wiąże się z legendą o św. Krzysztofie.
We wczesnych czasach chrześcijaństwa na terytoriach Grecji słowo oznaczało człowieka nawróconego, gorliwie wyznającego chrześcijaństwo. W Polsce imię to nadawane było od XIV wieku, początkowo wyłącznie wśród arystokracji.
W Polsce imię pojawiło się wraz z wiarą chrześcijańską.
Krzysztof imieniny obchodzi: 2 marca, 5 marca, 15 marca, 14 kwietnia, 21 maja, 25 lipca, 20 sierpnia, 23 września i 31 października.
Imię znane jest w Polsce pod wieloma zmienionymi formami: Kryst, Krystak, Krystek, Krystel, Krystko, Krzyst, Krzystko, Krzyszt, Krzysztko, Krzysztopor, Krzysztopór.
Odpowiednik żeński: Krzysztofa
Na liście najpopularniejszych polskich imion w 2019 r. Krzysztof zajmuje 2. miejsce wśród imion męskich; imię to nosiło 608 866 mężczyzn.
Osoby noszące imię Krzysztof.
Władcy.
Imię Krzysztof nosiło trzech królów skandynawskich:
a także:

</doc>
<doc id="11476" url="https://pl.wikipedia.org/wiki?curid=11476" title="Michał">
Michał

Michał (hebr. מִיכָאֵל – Mîchā’ēl) – imię męskie pochodzenia biblijnego wywodzące się od jednego z archaniołów. Po hebrajsku znaczy „któż [jest taki] jak Bóg”. Forma żeńska to Michalina.
Michał w językach obcych.
Tłumaczenia imienia w językach obcych dostępne w Wikisłowniku pod hasłem Michał.
Imieniny Michała.
23 stycznia, 10 lutego, 2 marca, 14 marca, 6 kwietnia, 10 kwietnia, 4 maja, 8 maja, 14 maja, 23 maja, 14 czerwca, 20 czerwca, 5 lipca, 25 sierpnia, 29 sierpnia, 1 września, 6 września, 29 września,

</doc>
<doc id="11478" url="https://pl.wikipedia.org/wiki?curid=11478" title="Tablice rejestracyjne w Polsce">
Tablice rejestracyjne w Polsce

Polskie tablice rejestracyjne – tablice rejestracyjne używane w Polsce. Obecny system został wprowadzony 31 marca 2000, po reformie podziału administracyjnego kraju w 1999, a w użyciu jest od 1 maja 2000. Zastąpił tablice starszego typu, czarne z białymi znakami.
Obowiązujący od 4 września 2022 wzór tablic określa rozporządzenie Ministra Infrastruktury z dnia 2 września 2022 w sprawie rejestracji i oznaczania pojazdów, wymagań dla tablic rejestracyjnych oraz wzorów innych dokumentów związanych z rejestracją pojazdów.
Opis systemu tablic rejestracyjnych w Polsce.
Wyróżnia się osiem rodzajów tablic rejestracyjnych:
Jedna, dwie lub trzy pierwsze litery tworzą wyróżnik miejsca. Pierwsza litera oznacza województwo. Jedna lub dwie następne – powiat albo miasto na prawach powiatu, albo dzielnicę Warszawy, ale istnieją odstępstwa od tej reguły. Po wyróżniku powiatu (a w przypadku tablic samochodowych zmniejszonych – województwa) następuje wyróżnik pojazdu. Nie można w nim jednak stosować liter B, D, I, O, Z, zbyt podobnych do cyfr 8, 0, 1, 0, 2. Według rozporządzenia z 22 lipca 2002, litery M i W mają nieco inne kształty niż poprzednio. Numery są zapisywane krojem pisma podobnym do DIN 1451.
Pod koniec 2003 roku nowe tablice miała już ponad połowa pojazdów poruszających się po polskich drogach. Tablice wz. 1976 tracą ważność po zmianie właściciela pojazdu wyposażonego w takie tablice, zmianie miejsca zamieszkania właściciela lub sprzedaży pojazdu do innego powiatu. Nie ma jednak terminu ani obowiązku zmiany tablic na białe.
Niektóre powiaty, a także miasta na prawach powiatu, stosują rejonizację tablic. Zdaniem niektórych pasjonatów tablic, jest to najlepszy sposób na wykorzystywanie pojemności rejestracyjnej, ułatwia także rejestrowanie pojazdów.
Dla oznaczenia poszczególnych typów pojazdów używa się następujących typów tablic:
Na wniosek użytkownika wydaje się także dodatkową jednorzędową tablicę rejestracyjną dla samochodu, którą mocuje się do bagażnika rowerowego, jeżeli zasłania on tablicę umieszczoną z tyłu samochodu.
1 maja 2006 roku wprowadzono unijny (Euroband) wzór tablic rejestracyjnych, gdzie 12 gwiazdek Unii Europejskiej zastąpiło polską flagę. Istnieje możliwość wymiany tablic z polską flagą na tablice z gwiazdkami UE przy zachowaniu starego numeru. W niektórych powiatach, m.in. w powiecie łaskim, zdarzyły się przypadki, gdzie tablice z flagą były wydawane aż do roku 2007, np. z powodu posiadanego zapasu tablic surowych lub niewydanych numerów wytłoczonych jeszcze na tablicach z flagą.
Od 1 lipca 2018 roku do oznaczania pojazdów silnikowych posiadających zmniejszone wymiary miejsca konstrukcyjnie przeznaczonego do umieszczenia tablicy rejestracyjnej, z wyłączeniem motocykli, ciągników rolniczych, pojazdów wolnobieżnych wchodzących w skład kolejki turystycznej i pojazdów rodzaju „samochodowy inny” stosuje się tablice jednorzędowe zmniejszone.
Od 11 lipca 2019 roku weszły do użycia tablice „profesjonalne” ze znakami w kolorze zielonym.
Od 1 stycznia 2020 roku dla pojazdów z silnikiem elektrycznym lub napędzanych wodorem wydaje się tablice z jasnozielonym tłem.
Od 10 lipca 2020 roku na tablicach umieszcza się elementy naniesione techniką laserową, stanowiące dodatkowe zabezpieczenie tablicy przed fałszerstwem.
Prototypy.
Przed wprowadzeniem w 2000 obecnego systemu były proponowane 4 prototypowe wzory tablic.
Pierwsza prototypowa tablica, nawiązująca stylistyką do obecnych została wyprodukowana ok. 1995. Była ona w układzie AB·123·CD (zdjęcie: ).
Według rozporządzenia z 25 marca 1998 r..
Po tym wzorze zostały wydane w latach 1998–1999 trzy rozporządzenia, ale wszystkie odrzucono przed wejściem ich w życie.
Pierwsze rozporządzenie zostało wydane 25 marca 1998 r. i obowiązywało jeszcze dla starych województw. Wyróżniki i wymiary nie zmieniły się, ale wygląd tak (zdjęcie:). Po raz pierwszy uwzględniono tablice zabytkowe i indywidualne.
Wyróżniki województwa:
Na nich nie było nalepki legalizacyjnej. Dyplomatyczne – w odróżnieniu od obecnych tablic tego typu – miały euroband w kolorze tła.
SYSTEM TWORZENIA OZNACZEŃ:
Według rozporządzenia z 14 grudnia 1998 r..
Druga „wersja” została ogłoszona 14 grudnia 1998 r. i była już dla nowych województw. Wymiary pozostały te same, ale zmieniły się wyróżniki. W numerze był wyróżnik województwa, ale nie było wyróżnika powiatu (zdjęcie: ).
Wyróżnik województwa:
Wyróżniki były takie jak obecne, ale były wyjątki:
Tablice dwurzędowe mają układ: A-B1 na górze, 2345 na dole. Dyplomatyczne nadal mają euroband po lewej stronie.
SYSTEM TWORZENIA OZNACZEŃ:
Według rozporządzenia z 19 czerwca 1999 r..
System obowiązujący obecnie jest modyfikacją tego systemu. Różnice są takie:
Ten system został wyparty ze względu na możliwe zdublowanie się numeru. &lt;br&gt;
Zdjęcie tej wersji: 
Dodatkowe elementy rejestracji pojazdu.
Nalepki.
Obowiązujące.
Nalepka legalizacyjna składa się z 3 części: 2 hologramowych nalepek naklejanych na tablice (30×20 mm) oraz jednej, wklejanej do dowodu rejestracyjnego (30×10 mm). Jeżeli pojazd ma tylko jedną tablicę, drugą nalepkę na tablicę umieszcza się w dowodzie. Na wszystkich nalepkach znajduje się taki sam numer legalizacyjny. Napis na nalepce ma postać NL/ następnie 3 litery i 7 cyfr. Nalepki legalizacyjne umieszcza się na wszystkich tablicach, oprócz tymczasowych, pomiędzy wyróżnikiem miejsca a wyróżnikiem pojazdu. Nalepka pojazdu elektrycznego posiada czerwony otok, a pojazdu napędzanego wodorem – żółty otok.
Nalepka ważności tablicy tymczasowej ma kształt koła (średnica – 44 mm). Do września 2002 była koloru czerwonego z żółtymi cyframi, natomiast od września 2002 jest przezroczysta, z czerwonymi cyframi. Na nalepce pośrodku znajdują się cyfry oznaczające rok, a po zewnętrznej stronie – liczby oznaczające miesiąc ważności tablicy. Nalepkę umieszcza się pomiędzy wyróżnikiem miejsca a wyróżnikiem pojazdu.
Zniesione.
Nalepka kontrolna na szybę ma kształt prostokąta (50×100 mm). Nalepka była wydawana do tablic zwyczajnych, indywidualnych i zabytkowych (tylko dla samochodów). Pełniła rolę trzeciej tablicy. Znajduje się na niej:
Właściciel pojazdu powinien był umieścić nalepkę kontrolną w prawym dolnym rogu przedniej szyby.
Pomimo że obowiązujące obecnie tablice rejestracyjne mają zamiast polskiej flagi 12 gwiazdek Unii Europejskiej, to wzoru nalepki nie zmieniono – znajdowała się na niej nadal polska flaga. Obowiązek umieszczania nalepki wygasł 4 września 2022 r.
Elementy naniesione techniką laserową.
Obowiązujące.
Na tablicy rejestracyjnej techniką laserową nanosi się:
Miejsca na umieszczenie nalepki legalizacyjnej nie oznacza się na tablicach tymczasowych, a obrysu wizerunku orła nie nanosi się na tablice tymczasowe i motorowerowe.
Od 4 września 2022 r., wraz z wprowadzeniem tablic rejestracyjnych zabytkowych zmniejszonych, na tablicy tego typu umieszcza się naniesiony techniką laserową symbol samochodu zabytkowego, który jest umieszczony tuż obok wyróżnika województwa.
Planowane do wprowadzenia.
Od 1 maja 2023 r., wraz z wprowadzeniem tablicy rejestracyjnej zabytkowej motorowerowej, na tablicy tego typu będzie się umieszczać naniesiony techniką laserową symbol motocykla zabytkowego, który będzie umieszczony w prawym dolnym rogu.
Zasoby numerów na tablicach zwyczajnych.
Tablice standardowe.
Powiaty z wyróżnikiem dwuliterowym.
Łączna pojemność rejestracyjna – 1 235 799 kombinacji dla każdego z dwuliterowych wyróżników.
Powyższe zasoby są stosowane wyłącznie na tablicach samochodowych i przyczepowych.
Powiaty z wyróżnikiem trzyliterowym.
Łączna pojemność rejestracyjna – 978 399 kombinacji dla każdego z trzyliterowych wyróżników. Oprócz tego niektóre powiaty wydawały oficjalnie nieprzewidziany zasób 3 litery + 3 cyfry + 1 litera (np. XYZ 123A).
Zasoby od I do VI są stosowane na wszystkich tablicach zwyczajnych, od VII do IX – wyłącznie na tablicach samochodowych i przyczepowych, a X i XI – wyłącznie na tablicach motocyklowych i motorowerowych.
Większość powiatów wydaje zasoby niezgodnie z kolejnością ich wymienienia w rozporządzeniu (najpierw I, potem II, III itd.).
Tablice zmniejszone.
Łączna pojemność rejestracyjna – 17 379 kombinacji dla każdego wyróżnika województwa.
Wyróżniki województw.
Tablice zwyczajne i zabytkowe
Większość wyróżników województw znalazła zastosowanie w oznaczeniach operacyjnych samochodów Państwowej Straży Pożarnej.
Tablice tymczasowe i indywidualne
Inne typy tablic.
Zwyczajne motocyklowe i motorowerowe.
Tablice zwyczajne motocyklowe i motorowerowe w miastach na prawach powiatu mają 6 znaków, a w powiatach – 7 znaków. Zasoby numerów wyglądają następująco:
Tak jak na tablicach samochodowych od I do VI zasobu oraz zasoby X i XI.
Do września 2002 na tablicach motorowerowych były dopuszczone tylko układy 2 litery + 4 cyfry i 3 litery + 1 litera + 3 cyfry.
Tablice tymczasowe.
Na tablicach tymczasowych o standardowym wymiarze pierwsza litera i cyfra są wyróżnikiem województwa. Układ znaków może być dwojaki:
W przypadku tablic samochodowych zmniejszonych stosuje się ten sam zestaw znaków, co na tablicach zwyczajnych.
Tablice profesjonalne.
Od 11 lipca 2019 roku weszły do użytku tablice dla profesjonalistów: producentów pojazdów, ich sprzedawców lub jednostek badawczych testujących pojazdy. Instytucje takie mogą składać wnioski do urzędu o uznanie ich podmiotem uprawnionym do profesjonalnej rejestracji. Na tej podstawie mogą uzyskać potrzebną ilość kompletów tablic rejestracyjnych i blankietów dowodów rejestracyjnych. W zależności od potrzeb (jazdy próbne, testowe, promocyjne) tablice te mogą być zakładane w konkretnym czasie na kolejne pojazdy, dzięki czemu unika się potrzeby każdorazowego rejestrowania każdego z tych pojazdów w urzędzie od nowa.
Tablice profesjonalne mają rozmiar i krój czcionek jak na tablicach standardowych; są koloru białego, a litery i cyfry – w kolorze zielonym. Stosuje się następujące zasoby:
Tablice dla pojazdów elektrycznych oraz napędzanych wodorem.
Tablice z jasnozielonym tłem i czarnymi znakami.
Tablice te są wydawane dla pojazdów, w których źródłem energii nie jest spalanie węglowodorów (tj. dla samochodów elektrycznych lub napędzanych wodorem). Mogą być wydawane dla samochodów (jako jedno- lub dwurzędowe albo zmniejszone), ciągników, motocykli i pojazdów pokrewnych oraz motorowerów – również jako tablice indywidualne (poza motorowerowymi). Nie przewiduje się dla nich odrębnych zasobów numeracyjnych. Posiadacz pojazdu elektrycznego, jeżeli wcześniej zarejestrował go z użyciem tablic zwyczajnych, może wnioskować o wydanie tablic o jasnozielonym tle, bez zmiany numeru rejestracyjnego.
Tablice indywidualne.
Tablice indywidualne mogą być, za dopłatą, wydane na wniosek właściciela pojazdu, zamiast tablic zwyczajnych. Właściciel sam ustala treść wyróżnika pojazdu. Indywidualny wyróżnik pojazdu nie może zawierać treści obraźliwych lub niezgodnych z zasadami współżycia społecznego. Numer składa się z litery i cyfry oznaczających województwo oraz wyróżnika pojazdu w postaci 3, 4 lub 5 liter, z czego maksymalnie 2 ostatnie mogą być zastąpione cyframi. Czas oczekiwania na indywidualne tablice rejestracyjne wynosi 3 tygodnie.
Tablice zabytkowe.
Tablice zabytkowe są wydawane do samochodów, motocykli lub motorowerów, które mają ponad 25 lat, nie są produkowane od co najmniej 15 lat i są wpisane do rejestru dóbr kultury. Mogą również zostać wydane na młodszy pojazd prototypowy, który nie wszedł do produkcji seryjnej. Mają żółte tło, a po prawej stronie symbol pojazdu zabytkowego (samochodu lub motocykla). W powiecie kolbuszowskim zdarzyło się nawet, że wydano tablicę zabytkową na ciągnik z symbolem zabytkowego ciągnika, mimo że takie nie były przewidziane. Symbole pojazdów zabytkowych przeszły lifting w lutym 2010. Polegał on na zmniejszeniu ilości detali.
Na tablicach zabytkowych miejsce rejestracji jest oznaczane tak samo, jak na tablicach zwyczajnych. Na tablicach zabytkowych samochodowych niezmniejszonych, motocyklowych i motorowerowych numer może mieć postać:
W przypadku tablic samochodowych zmniejszonych stosuje się ten sam zestaw znaków, co na tablicach zwyczajnych.
Tablice dyplomatyczne.
Tablice dyplomatyczne są wydawane dla pojazdów przedstawicielstw i misji dyplomatycznych i konsularnych państw obcych i organizacji międzynarodowych w Polsce oraz ich personelu, korzystających z przywilejów i immunitetów dyplomatycznych. Jako jedyne nie mają "eurobandu". Ewidencję tych tablic prowadzi wojewoda mazowiecki. Numer składa się z litery oznaczającej województwo (w praktyce używana jest tylko W) i 6 cyfr, z których pierwsze 3 są wyróżnikiem państwa lub organizacji, następne 3 określają przeznaczenie pojazdu.
Kody na tablicach dyplomatycznych określające państwo lub organizację (pierwsza trójka cyfr):
Kody na tablicach dyplomatycznych określające przeznaczenie pojazdu (druga trójka cyfr):
Tablice wojskowe.
Na tablicach wojskowych wyróżnik miejsca jest zastąpiony wyróżnikiem przeznaczenia pojazdu. Pierwszą literą jest zawsze U, następna określa przeznaczenie pojazdu. Jako druga litera nie mogą być użyte litery O i U. Numer wojskowych pojazdów gąsienicowych, transporterów kołowych oraz samochodów opancerzonych może być wykonany bezpośrednio na pojeździe (namalowany lub wykonany jako naklejka).
Istnieją dwa zasoby, z których tworzone są numery pojazdów wojskowych:
Podział pomiędzy rodzaje pojazdów na tablicach wojskowych (w latach 2000–2011):
Tablice instytucji strzegących bezpieczeństwa, porządku publicznego itp..
Na tablicach służb wyróżnik miejsca jest zastąpiony wyróżnikiem służby. Pierwszą literą jest zawsze H. Druga litera oznacza służbę lub urząd:
Dawniej także:
Trzecia litera oznacza:
Istnieją dwa zasoby, z których tworzone są numery pojazdów służb specjalnych:
Litery B, D, I, O, Z mogą być użyte jako seryjne.
Pojazdy nieoznakowane służb mogą mieć zamiast tablic specjalnych tablice zwyczajne.
Wyróżniki Policji:
Wyróżniki Izby Celnej:
Pojazdy należące do straży gminnych (miejskich) mają standardowe tablice rejestracyjne.
Układ znaków na tablicach dwurzędowych.
Dwa rzędy znaków występują na tablicach o wymiarach 305 × 214 mm, wydawanych na samochody i przyczepy, oraz na wszystkich tablicach motocyklowych (w tym wydawanych na ciągniki rolnicze) o wymiarach 190 × 150 mm i motorowerowych o wymiarach 140 × 114 mm.
W niemal wszystkich przypadkach w górnym rzędzie umieszcza się wyróżnik miejsca (lub przeznaczenia pojazdu w przypadku tablic wojskowych albo służby w przypadku tablic dla instytucji strzegących bezpieczeństwa), a w dolnym – wyróżnik pojazdu. Wyjątek stanowią tablice dyplomatyczne, na których w górnym rzędzie umieszcza się wyróżnik miejsca i dwie pierwsze cyfry wyróżnika pojazdu, a w dolnym – pozostałe cyfry wyróżnika pojazdu.
Na tablicach dwurzędowych poza motorowerowymi nalepkę legalizacyjną lub nalepkę ważności tablicy tymczasowej umieszcza się w górnym rzędzie po prawej stronie znaków, a na tablicach motorowerowych – w dolnym rzędzie po lewej stronie znaków. Euroband na tablicach dwurzędowych umieszcza się w lewym górnym rogu.
Krój znaków.
Krój znaków alfanumerycznych został określony w Załączniku nr 12 do rozporządzenia Ministerstwa Infrastruktury z dnia 31 sierpnia 2022 w sprawie rejestracji i oznaczania pojazdów, wymagań dla tablic rejestracyjnych oraz wzorów innych dokumentów związanych z rejestracją pojazdów. W ramach kroju stosuje się następujące wzory:
Na przełomie stycznia i lutego 2010 roku jeden z użytkowników wortala PTR stworzył czcionkę "Arklas Tablica Samochodowa", która zawiera krój pisma stosowany na polskich tablicach rejestracyjnych. Litery, cyfry oraz znaki specjalne zostały wiernie odtworzone z dokładnością do 0,1 mm. Litery małe tworzą zwyklą czcionkę (zwężoną), a wielkie – niezwężoną, przy czym w tej drugiej jest dodatkowa litera „Ł”, zaś w obu nie ma litery „Q”, jako że ta nie jest stosowana. Oprócz tego przy naciśnięciu kombinacji + ukazują się znaki specjalne, m.in. stare kroje liter M i W, oraz znaki pojazdów zabytkowych, a także znaki potrzebne do zrobienia europaska, jak np. flaga Polski czy znaczek „PL”. Instrukcja użycia czcionki (dołączana do zestawu) znajduje się tutaj: , a link do jej pobrania - tutaj: .
Do 30 czerwca 2018 r. stosowano w wyróżnionych poniżej przypadkach szerszy krój liter, określony w Załączniku nr 16 do rozporządzenia Ministerstwa Infrastruktury z dnia 11 grudnia 2017 w sprawie rejestracji i oznaczania pojazdów oraz wymagań dla tablic rejestracyjnych jako czcionka niezwężona. W ramach tego kroju stosowano następujące wzory:
Wzory liter z czcionką niezwężoną były stosowane na:
W opisanych powyżej przypadkach użycia czcionki niezwężonej zwykłe wzory liter były stosowane w wyróżniku pojazdu na wszystkich tablicach samochodowych i motocyklowych zwyczajnych, tymczasowych, zabytkowych i dla służb strzegących bezpieczeństwa publicznego.
Od 1 lipca 2018 r. produkuje się wyłącznie tablice ze zwykłymi (zwężonymi) wzorami liter. Tablice z czcionką niezwężoną mogły być wydawane do wyczerpania ich zapasów.
Odstępstwa od zasad oznaczania powiatów.
Miasta na prawach powiatu z wyróżnikami trzyliterowymi.
Wcześniej wyróżniki trzyliterowe miały też Konin (PKO) i Ruda Śląska (SRS), jednak w grudniu 2001 Konin dostał wyróżnik PN, a Ruda Śląska SL.
Historyczne tablice rejestracyjne.
Pierwszy polski wzór tablic rejestracyjnych wprowadzono w 1922. Kolejne wzory wprowadzano w 1937, 1944, 1946 (dwukrotnie), 1950, 1956 i 1976.
Liczba samochodów w Polsce na przestrzeni dziejów.
W Polsce w 1926 roku było ok. 16,5 tys. samochodów, do tego rejestracji niewiele – np. w marcu 1927 r. w Warszawie zarejestrowano 92 samochody. Stosunkowo niewiele, nawet jak na tamte czasy, w 1926 w USA poruszały się po drogach 22 miliony samochodów (na jeden samochód w USA przypadało 5,4 mieszkańca), zaś pozostałe państwa na świecie, to nieco ponad 5 milionów. Mimo I wojny druga w statystykach była Wielka Brytania z 984 tys. samochodów i 1 samochodem na 45,6 mieszkańców.
Polska zajmuje drugie miejsce na świecie w liczbie samochodów na gaz (2,5 mln aut).

</doc>
<doc id="11480" url="https://pl.wikipedia.org/wiki?curid=11480" title="Adrian (imię)">
Adrian (imię)

Adrian, również Hadrian – imię męskie pochodzenia łacińskiego. Wywodzi się od imienia cesarza Hadriana, łac. „Hadrianus”, czyli „pochodzący z Hadrii” lub „z regionu morza Adriatyckiego”. Imię było noszone przez kilku wczesnochrześcijańskich świętych i męczenników m.in. św. Adriana z Canterbury.
Notowany w źródłach rosyjskich pochodzących z lat 1479–1584 z monastyru sołowieckiego.
Żeńskim odpowiednikiem jest Adrianna, Adriana.
Adrian imieniny obchodzi: 9 stycznia, 4 marca, 5 marca, 8 lipca, 9 lipca, 8 września.

</doc>
<doc id="11481" url="https://pl.wikipedia.org/wiki?curid=11481" title="Adrianna">
Adrianna

Adrianna, Adriana – imię żeńskie; żeński odpowiednik imienia Adrian. Imię to pojawiło się w starożytnym Rzymie. Pochodzi od męskiego imienia Hadrian lub Adrian, to znaczy "należący do miasta Hadrii" w Picenum (Włochy). Częściej – w formie Adrian – nadawano je chłopcom. Jako imię żeńskie w zapiskach po raz pierwszy znalazło się około 1350 roku.
Adrianna imieniny obchodzi: 9 stycznia, 4 marca, 5 marca, 8 lipca, 9 lipca, 26 sierpnia, 8 września, 9 września.
Odpowiedniki w innych językach:
Osoby noszące imię Adrianna lub Adriana:

</doc>
<doc id="11482" url="https://pl.wikipedia.org/wiki?curid=11482" title="Arkady">
Arkady

Arkady jest to oboczna forma imienia Arkadiusz.
Odpowiedniki w innych językach:
Arkady imieniny obchodzi: 12 stycznia, 4 marca i 13 listopada.
Znane osoby noszący imię Arkady:

</doc>
<doc id="11484" url="https://pl.wikipedia.org/wiki?curid=11484" title="Łucja">
Łucja

Łucja, Lucja – żeński odpowiednik imienia Łucjusz lub Lucjusz. Oznacza "dziewczynkę narodzoną o wschodzie słońca".
Łucja imieniny obchodzi 19 lutego, 4 marca, 25 marca, 25 czerwca, 6 lipca, 9 lipca, 16 września, 26 września, 16 listopada i 13 grudnia.
Znane katolickie święte o imieniu Łucja:
Znane osoby noszące imię Łucja:
Zobacz też:
Postacie fikcyjne noszące imię Łucja:
Zobacz też: 

</doc>
<doc id="11485" url="https://pl.wikipedia.org/wiki?curid=11485" title="Androgeny">
Androgeny

Androgeny – grupa hormonów płciowych o budowie sterydowej o działaniu maskulinizującym fizjologicznie występujące u mężczyzn, jak i w małych stężeniach u kobiet.
Wytwarzanie w organizmie.
U mężczyzn androgeny produkowane są przez:
U kobiet androgeny wytwarzane są przez:
Sposób wytwarzania.
Pierwotnym materiałem do syntezy androgenów jest cholesterol. Jest on wstępnie syntetyzowany z glukozy i kwasów tłuszczowych lub pobierany z dostarczanych drogą krwi cząsteczek lipoprotein LDL.
Produkcja androgenów pozostaje pod kontrolą hormonu tropowego wytwarzanego przez przedni płat przysadki mózgowej lutropiny (LH, hormon luteinizujący). Między wydzielaniem lutropiny a wydzielaniem androgenów zachodzi ujemne sprzężenie zwrotne. Z kolei wydzielanie lutropiny zależy od wydzielanego przez podwzgórze hormonu uwalniającego GnRH czyli gonadoliberyny.
Podział.
Do androgenów wytwarzanych w jądrach należą:
Do androgenów wytwarzanych w jajnikach należą:
Do androgenów wytwarzanych w korze nadnerczy należą:
Znaczenie.
Fizjologiczne działanie androgenów:
Nadmiar androgenów u kobiet powoduje szereg zaburzeń, między innymi wykształcanie się męskiej budowy ciała (maskulinizacja), męskiego typu owłosienia (wirylizacja), a także zaburzenia płodności, trądzik, łojotok, łysienie typu męskiego.

</doc>
<doc id="11486" url="https://pl.wikipedia.org/wiki?curid=11486" title="Wacław">
Wacław

Wacław (czes. "Václav", niem. "Wenzel") – ten, który zdobędzie więcej sławy, por. Bolesław; imię męskie pochodzenia słowiańskiego. Obecna forma w języku polskim jest czechizmem – po staropolsku brzmiałoby ono Więcesław.
Forma czeska wtórnie rozpowszechniła się w Polsce w wyniku kontaktów z czeską dynastią Przemyślidów, z przerwami panującą także w Polsce, która szczególnie kultywowała to imię. Jej ważnym przedstawicielem był święty Wacław, książę czeski zamordowany przez swego brata u wrót kościoła, święty i męczennik.
Wacław obchodzi imieniny 28 września i 13 października.
Żeński odpowiednik: Wacława
Znane osoby noszące imię Wacław:
Przemyślidzi
Luksemburgowie
Piastowie śląscy
Inni

</doc>
<doc id="11487" url="https://pl.wikipedia.org/wiki?curid=11487" title="Wacława">
Wacława

Wacława - żeński odpowiednik imienia Wacław. Forma Wacława jest czechizmem. W źródłach polskich imię to poświadczone jest w staropolskiej formie Więcesława (1263 rok) i Więcsława (1314 rok).
Wacława imieniny obchodzi 13 października i 28 września.

</doc>
<doc id="11489" url="https://pl.wikipedia.org/wiki?curid=11489" title="Kunegunda">
Kunegunda

Kunegunda – imię żeńskie pochodzenia germańskiego. Wywodzi się od słów "kuni" „(ktoś) ze szlachetnego rodu” oraz "gund" „walka”, można określić jego pierwotne znaczenie jako „walcząca dla swojego rodu”. Jego zdrobnieniem powstałym na gruncie węgierskim jest Kinga, stąd polskie Kinga.
Kunegunda imieniny obchodzi: 3 marca i 24 lipca.
Znane osoby noszące to imię:

</doc>
<doc id="11491" url="https://pl.wikipedia.org/wiki?curid=11491" title="Wierzchosława">
Wierzchosława



</doc>
<doc id="11492" url="https://pl.wikipedia.org/wiki?curid=11492" title="Fryderyk (imię)">
Fryderyk (imię)

Fryderyk – imię męskie pochodzenia germańskiego (niem. "Friedrich").
Wywodzi się od zbitki słów "fridu" – „obrona”, „opieka” oraz "richi" – „możny”, „bogaty”, „potężny”.
Imieniny obchodzi: 5 marca, 27 maja, 18 lipca, 4 sierpnia i 30 listopada.
Żeńskie odpowiedniki: Fryderyka, Fryda, Freda.

</doc>
<doc id="11493" url="https://pl.wikipedia.org/wiki?curid=11493" title="Pakosław (imię)">
Pakosław (imię)

Pakosław – starosłowiańskie imię męskie, złożone z członów "Pako-" („znów, więcej”) i "-sław" („sława”). Mogło oznaczać „ten, który chce (ma) więcej sławy”. Ros. odpow. Пакослав.
Pakosław imieniny obchodzi 15 lutego i 5 marca.
Żeński odpowiednik: Pakosława.

</doc>
<doc id="11494" url="https://pl.wikipedia.org/wiki?curid=11494" title="Franz Kafka">
Franz Kafka

Franz Kafka (ur. 3 lipca 1883 w Pradze, zm. 3 czerwca 1924 w Kierling) – niemieckojęzyczny pisarz pochodzenia żydowskiego, przez całe życie związany z Pragą. W swoich powieściach stworzył model sytuacji zwanej sytuacją kafkowską i określanej w języku niemieckim za pomocą przymiotnika „kafkaesk”, którego istotą jest konflikt zniewolonej jednostki z anonimową, nadrzędną wobec niej instancją. Deformacja groteskowa, niejednoznaczne, paraboliczne obrazy oraz poczucie zagrożenia i niepewności składają się na panoramę literackiego świata Kafki.
Życiorys.
Pochodzenie i rodzina.
Kafka urodził się w Pradze należącej wówczas do monarchii austro-węgierskiej. Był synem Hermanna Kafki (1852–1931) i Julii Kafki, z domu Löwy (1856–1934). Pochodzący z prowincji ojciec prowadził sklep galanteryjny. Matka wywodziła się z bogatej rodziny osiadłej w Podiebradach. Oprócz dwóch braci, Georga i Heinricha, którzy zmarli niedługo po narodzinach, Franz Kafka miał jeszcze trzy siostry: Gabrielę znaną jako „Elli” (1889–1942), Walerię – „Valli” (1890–1942) i Ottilię – „Ottla” (1892–1943). Gabriela i Waleria wraz z rodzinami zostały wywiezione w październiku 1941 do łódzkiego getta (wówczas Litzmannstadt), skąd zostały wywiezione we wrześniu 1942 do ośrodka zagłady w Chełmnie nad Nerem (Kulmhof am Nehr) i tam zginęły.
Jego językiem ojczystym był niemiecki, którym w Pradze posługiwało się w tamtym okresie 10% ludności. Kafkowie byli Żydami, jednakże Franz Kafka, jak i zresztą pozostali członkowie rodziny, mówił i pisał prawie wyłącznie po niemiecku. Znał również bardzo dobrze język czeski, a języka hebrajskiego zaczął się uczyć dopiero pod koniec życia.
Dzieciństwo i okres młodzieńczy.
W okresie od 1889 do 1893 Kafka uczęszczał do niemieckiej szkoły ludowej przy "Fleischmarkt" (obecnie ulica Masná) w Pradze. Dalej kształcił się w humanistycznym "Altstädter Gymnasium" (Gimnazjum Staromiejskim) w Pałacu Kinskich, gdzie językiem wykładowym był język niemiecki. Już w wieku młodzieńczym Kafka zajmował się literaturą (jego wczesne dzieła uznaje się za zaginione, prawdopodobnie sam je zniszczył) oraz ideami socjalizmu i darwinizmu. Pozostawał pod wpływem literackiego pisma „Der Kunstwart”. Jego przyjaciółmi z tamtego okresu byli między innymi: pochodzący z Warszawy żydowski aktor teatralny Rudolf Illowy, Hugo Bergmann (późniejszy rektor Uniwersytetu Jerozolimskiego), Ewald Felix Pribram i Oskar Pollak. Wakacje spędzał chętnie u swojego wuja Zygfryda będącego lekarzem wiejskim w Třešti.
Studia i praca.
W sierpniu 1901 podjął studia na Niemieckim Uniwersytecie w Pradze. Po dwutygodniowej przygodzie z chemią Kafka postanowił studiować prawo. Pomimo to potrafił wygospodarować czas, by przez semestr uczęszczać na wykłady z historii kultury i germanistyki. W międzyczasie odbył kilka podróży i chwilowo zastanawiał się nad studiami germanistycznymi w Monachium. Porzucił jednak ten zamysł, kontynuując studia prawnicze w Pradze. W 1906 r. został wypromowany na doktora nauk prawnych, po czym odbył staż w sądzie ziemskim i karnym.
W 1902 poznał swojego najlepszego przyjaciela, dobrze wówczas znanego w praskim środowisku literackim pisarza, Maxa Broda. Wokół Maxa Broda istniała grupa kilku zaprzyjaźnionych pisarzy, których wspólnym mianownikiem było żydowskie i jednocześnie praskie pochodzenie. Oprócz Kafki, do kręgu tego należeli też Felix Weltsch i Oskar Baum.
Od 1908 do 1922 Kafka pracował w Zakładzie Ubezpieczeń Robotników od Wypadków Królestwa Czeskiego w Pradze, instytucji będącej kombinacją zakładu ubezpieczeń społecznych i inspekcji pracy. W ramach swoich obowiązków służbowych Kafka podróżował często po całych Czechach nadzorując warunki pracy w dziesiątkach zakładów przemysłowych. Wbrew temu, co sam pisał w swoich dziennikach, analiza opisów jego dokonań zawodowych robiona przez przełożonych wskazuje na to, że był on cenionym i sumiennym pracownikiem. Wskazuje też na to jego częste awansowanie. W momencie gdy musiał zrezygnować z pracy, piastował dobrze opłacane stanowisko nadinspektora.
Oprócz tego, szwagier i ojciec Kafki wciągnęli go do współzarządzania fabryką azbestu pod Pragą, której sukces miał, w zamyśle ojca Kafki, stanowić przepustkę do elitarnego kręgu czeskich rodzin fabrykanckich. Inwestycja ta jednak skończyła się ostatecznie bankructwem.
Franz Kafka, według ówczesnych standardów, był raczej osobą dość zamożną. Jego zarobki wystarczały mu na prowadzenie w miarę dostatniego życia, typowego dla przedstawiciela praskiej, wyższej-średniej klasy. Między innymi stać go było na liczne podróże po Europie. Kilkanaście razy był w Berlinie i Wiedniu, kilka razy w Paryżu, raz we Włoszech.
Franz Kafka, wbrew rozpowszechnionym stereotypom, był dość znany w środowisku praskich, niemieckojęzycznych głównie pochodzenia żydowskiego, elit intelektualnych. Był stałym członkiem kilku praskich salonów literackich, gdzie czytywał swoje opowiadania i uczestniczył w dyskusjach. Publikował w „Prager Tagblatt” i później w „Berliner Tageblatt” recenzje sztuk teatralnych i dzieł literackich.
W 1909 zostały wydane jego pierwsze szkice prozy w monachijskim czasopiśmie literackim „Hyperion”.
Życie prywatne.
Franz Kafka mieszkał do 35. roku życia z rodzicami. Czuł się zdominowany przez ojca. Od dzieciństwa był raczej słabego zdrowia i niemal co roku przebywał kilka tygodni w różnych sanatoriach. Do końca życia pozostał kawalerem. Swatano go z Felice Bauer, sekretarką z Prudnika, z którą prowadził ożywioną korespondencję przez ponad 5 lat. Po okresie półrocznych zaręczyn, z nie do końca jasnych przyczyn, do ślubu z Felicją nie doszło. Kafka po zerwaniu z Felicją zniszczył jej listy do siebie, natomiast jego listy do Felicji przetrwały i zostały wydane w latach 50. XX w. przez Maxa Broda. Wspomnienia przyjaciółki Felicji, Grete Bloch, sugerowały, że przyczyną rozstania z Felicją był romans z Grete, którego konsekwencją miałoby być dziecko Kafki, które zmarło w wieku 10 lat.
Niebagatelną rolę odegrała w życiu Kafki jego przyjaciółka Milena Jesenská, tłumaczka jego dzieł na język czeski, która stała się jego najbliższą powierniczką. Jednak najbliżej była związana z Franzem Kafką pochodząca z Pabianic Dora Diamant, jego ostatnia partnerka życiowa, dla której zdecydował się przerwać toksyczny związek z rodzicami (zwłaszcza z ojcem) i dla której wyprowadził się z domu. Zamieszkał z Dorą w Berlinie. W Stanach Zjednoczonych została wydana napisana przez Kathi Diamant biografia Dory "Kafka’s Last Love". Jeden z rozdziałów książki "Bagaże Franza K. Podróż której nigdy nie było" Remigiusza Grzeli poświęcony jest właśnie losowi Dory Diamant. Grzela napisał też sztukę teatralną poświęconą Dorze – "Naznaczeni" (zamieszczoną w "Bagażach Franza K.").
Franz Kafka był wegetarianinem, został nim w dużym stopniu pod wpływem teorii antropozoficznych Rudolfa Steinera, którego poznał osobiście po jego odczycie w Pradze. Jako nastolatek zadeklarował się jako socjalista i ateista. 
Ostatnie lata.
W 1922 roku ze względu na postępującą gruźlicę musiał zrezygnować z pracy. W 1923 przeniósł się do Berlina, by zamieszkać z Dorą Diamant oraz poświęcić się wyłącznie pisaniu.
Rok później, w wieku 40 lat zmarł w sanatorium w Kierling będącym jedną z gmin katastralnych Klosterneuburga.
Jedyny czeski nekrolog artysty opublikowała jego przyjaciółka, Milena Jesenská. Ukazał się on 6 lipca 1924 w gazecie "Národní listy" (pięć dni przed pogrzebem, na który przybyło około sto osób i najprawdopodobniej nikt nie wypowiedział słowa).
Dzieło.
Powstanie i popularyzacja.
Jego pierwszy zbiór opowiadań i fragmentów prozy został wydany w 1913 pod tytułem "Betrachtung". Wtedy też powstał "Palacz", pierwszy rozdział niedokończonej powieści "Ameryka".
Kilka zbiorów opowiadań ukazało się w wydawnictwie Wolff-Verlag z Lipska, w nakładach nie przekraczających 1000 egzemplarzy, do których druku doszło głównie dzięki przyjaźni Maxa Broda z właścicielem wydawnictwa, Kurtem Wolffem. Mimo pochlebnych recenzji tych zbiorów, m.in. przez Roberta Musila, sprzedawały się one bardzo słabo.
Do popularyzacji dzieł Kafki w znacznej mierze przyczynił się najbliższy przyjaciel Max Brod, który zdołał wylansować twórczość Kafki w latach 40 i 50. na fali powojennej popularności egzystencjalizmu. Pośmiertnie wydał on trzy niedokończone powieści ("Ameryka", "Proces" i "Zamek") oraz liczne opowiadania i miniatury, pomimo że Kafka kazał mu spalić wszystkie teksty po swojej śmierci. Max Brod wydał także "Dzienniki" Kafki, które ten pisał systematycznie od 1910 roku, oraz listy do siebie, Felice Bauer i kilku innych osób.
Znaczenie.
Dzieła Kafki odzwierciedlają niestabilny stan duchowy wielu ludzi na początku XX wieku.
Interpretowanie utworów Kafki jako krytyki nadmiernie rozbudowanej i niezrozumiałej w swoich decyzjach machiny biurokratycznej, która straciła rację bytu, zawęża szeroko pojęte i wieloaspektowe przesłania o wymiarze egzystencjalnym.
Trudno przyporządkować dzieła Kafki do któregoś z prądów literackich, chociaż część badaczy jest skłonna zaliczyć twórczość Kafki do nurtu ekspresjonistycznego, co jednak nie wszystkim badaczom literatury wydaje się trafne. Wielu badaczy i teoretyków Kafki, uważa go za prekursora literatury nurtu egzystencjalizmu. Kafka wprowadził do literatury, w miejsce tradycyjnej opisowości, liczne niedomówienia, korzystał z niejasnych, parabolicznych obrazów. Jego styl charakteryzowała maksymalna prostota, pozbawiona wszelkich ozdobników. Nawet najbardziej skrajne, nieprawdopodobne sytuacje, takie jak opis działania maszyny tortur w opowiadaniu "Kolonia karna", czy też opis wykonania egzekucji w powieści "Proces" są opisane w chłodny, precyzyjny i beznamiętny sposób.
Kafka przedstawia w swoich dziełach najczęściej człowieka wyobcowanego, którego związki z innymi ludźmi uległy znacznemu zniszczeniu. Bohater kafkowski walczy samotnie z niezrozumiałymi strukturami rządzącymi światem. Mimo buntu i starań nie jest w stanie zmienić swego położenia, a walka kończy się klęską. Uwikłania bohatera w grozę istnienia mają na tyle niejasną strukturę, że możliwa jest bardzo różna interpretacja symboliki i sekwencji wydarzeń jakim ten bohater jest poddany. Samotność jest głównym z wielkich tematów kafkowskich – bohater walczy i przegrywa zawsze sam. Strach, koszmary, rozdwojenia jaźni i kompleksy to inne z niszczycielskich i symbolicznych elementów. Oddają one dobrze atmosferę dzieł, w których wyobcowani i samotni bohaterowie bezustannie poszukują – jak można sądzić – bezpieczeństwa i pewności, czego nigdy nie będzie im dane doświadczyć. Wielu znawców Kafki podkreślało, że w swojej literaturze – prezentującej świat o nadzwyczaj „dusznej” atmosferze – przewidział Holokaust. 
Badacze twórczości Kafki zwracali uwagę na osobliwy język autora "Procesu". Wielojęzyczność Pragi została potraktowana jako rama teoretyczna dla badań psychoanalitycznych. W rezultacie Gilles Deleuze i Felix Guattari stworzyli koncepcję „literatury mniejszej”. 

</doc>
<doc id="11495" url="https://pl.wikipedia.org/wiki?curid=11495" title="Pakosz">
Pakosz

Osoby o nazwisku Pakosz:

</doc>
<doc id="11496" url="https://pl.wikipedia.org/wiki?curid=11496" title="Testosteron">
Testosteron

Testosteron, 17β-hydroksy-4-androsten-3-on – organiczny związek chemiczny z grupy androgenów, podstawowy męski steroidowy hormon płciowy. Jest produkowany przez komórki śródmiąższowe Leydiga w jądrach pod wpływem hormonu luteinizującego, a także w niewielkich ilościach przez korę nadnerczy, jajniki i łożysko.
We krwi tylko niewielka część testosteronu występuje w postaci wolnej oraz związanej z albuminami, reszta jest związana (nieaktywna) z białkiem transportowym SHBG ("").
W tkankach docelowych dochodzi do przemiany testosteronu w 2,5 raza silniejszą formę 5-α-dihydrotestosteron. Aby wywrzeć swoje działanie biologiczne testosteron łączy się z receptorami dla hormonów sterydowych znajdujących się w cytoplazmie i jądrze komórek efektorowych.
W leczeniu stosowane są pochodne testosteronu – estry do stosowania doustnego lub iniekcji o powolnym uwalnianiu z tkanki mięśniowej.
Testosteron u kobiet.
Testosteron stosowany u kobiet wykazuje działanie anaboliczne – jednak leczniczo jest to bardzo rzadko praktykowane z uwagi na niepożądane działania, takie jak: maskulinizacja, hirsutyzm. Stosuje się najczęściej w przypadku zaawansowanych, hormonalnie czynnych nowotworów. Testosteron podany kobiecie będącej w ciąży może u płodów żeńskich wywołać objawy maskulinizacji i cech obojnactwa rzekomego żeńskiego. Również patologicznie nadmierne wydzielanie pochodnych testosteronu z nadnerczy (w wyniku defektu genetycznego) przez rozwijający się płód żeński może powodować zespół nadnerczowo-płciowy z cechami obojnactwa rzekomego żeńskiego.

</doc>
<doc id="11498" url="https://pl.wikipedia.org/wiki?curid=11498" title="Proces (powieść)">
Proces (powieść)

Proces () – surrealistyczna powieść Franza Kafki. Pisarz rozpoczął pracę nad nią w roku 1914. Została wydana pośmiertnie, wbrew woli autora, przez jego przyjaciela Maksa Broda w roku 1925.
Pierwsze polskie wydanie w przekładzie Józefiny Szelińskiej, którego korekty dokonał Bruno Schulz i pod którego nazwiskiem ukazało się tłumaczenie, pochodzi z roku 1936. W 2008 opublikowano nowy przekład autorstwa Jakuba Ekiera.
Geneza powieści.
Impulsem do napisania utworu było dla Kafki zerwanie zaręczyn z narzeczoną Felicją Bauer. Według wstępnych założeń pisarza powieść ta miała być krótkim opowiadaniem na temat konfliktów ojca z synem. Dopiero w trakcie pisania urosła ona do rangi, jaką znamy dzisiaj. Kafka pisał "Proces" dość chaotycznie. 
Fabuła.
Głównym bohaterem powieści jest Józef K., kawaler, prokurent bankowy, mieszkający w mieście, określanym jako „stolica”. Pewnego dnia budzi się w swoim mieszkaniu i zostaje zaskoczony najściem urzędników, którzy oświadczają mu, że zostaje aresztowany, "mimo iż nic złego nie popełnił". Mimo aresztowania może prowadzić normalne życie, musi jedynie pozostać do dyspozycji sądu. Pomimo pozorów normalności w życiu K. następuje seria absurdalnych, niezrozumiałych wydarzeń. Wiadomość o aresztowaniu dochodzi do wszystkich znajomych Józefa, który staje się dla nich pariasem. Na przesłuchaniach K. nieudolnie protestuje przeciwko osaczeniu go przez władzę sądową, nie udaje mu się jednak zmienić tej sytuacji. Wobec tego szuka pomocy u innych: żony woźnego sądowego (która okazuje się prostytutką), wuja Karola, prawnika Hulda, malarza sądowego Titorelliego, innego oskarżonego – Blocka, w końcu u więziennego kapelana (który stara się naświetlić jego sytuację poprzez przypowieść). Uzyskane przez niego informacje są jednak niepełne i niespójne.
Świat "Procesu".
Niezwykła popularność i fascynacja twórczością Kafki wynika głównie z unikatowej atmosfery jego powieści. Podkreśla się zwykle następujące cechy „świata Kafki”:
Interpretacja powieści.
Nie ma chyba drugiego utworu w historii literatury, o którego interpretację toczono by takie spory, jak w przypadku "Procesu". Wynika to z trudności, jakie przed swymi czytelnikami mnożył sam Kafka (nieukończone fragmenty, zakaz wydania powieści). Problem stanowi już sama klasyfikacja powieści. Wymienia się trzy formy wyrazu, którym jest ona pokrewna: powieść – parabola, moralitet i traktat teologiczny. O ile część hipotez zazębia się i nawzajem uzupełnia, to niektóre zupełnie się wykluczają. Problem jest o tyle złożony, że niemal każdy czytelnik wysuwa własną hipotezę, kompilując zwykle kilka najpopularniejszych.
Najczęściej wysuwane hipotezy interpretacyjne "Procesu":
Czas i miejsce akcji.
Przedstawione w powieści wydarzenia rozgrywają się w ciągu 30. roku życia bohatera, w stolicy. Akcja rozpoczyna się pewnego dnia rano: „Kucharka, pani Grubach, jego gospodyni, przynosząca mu śniadanie codziennie rano około ósmej godziny rano, tym razem nie przyszła.” Większość wydarzeń rozgrywa się w ciemnych, dusznych pomieszczeniach, w labiryntach budynków, lokatorskich ciasnych mieszkaniach, w banku, w salach sądowych i katedrze. Wszystko dzieje się w półmroku, w półcieniu, w mętnym świetle.
Nawiązania kulturowe.
Nawiązania do "Procesu" występują w różnych dziedzinach sztuki:
Adaptacje teatralne.
Powieść Kafki była wielokrotnie adaptowana na potrzeby sceny. 
Teatr Telewizji i Teatr Polskiego Radia:

</doc>
<doc id="11499" url="https://pl.wikipedia.org/wiki?curid=11499" title="Paradoks Olbersa">
Paradoks Olbersa

Paradoks Olbersa – paradoks ukazujący sprzeczność pomiędzy obserwowanym ciemnym niebem nocnym a hipotezą, że nocne niebo powinno świecić jednostajnym blaskiem gwiazd je wypełniających. Dylemat ów był rozważany przez naukowców od dawna, jednak Heinrich Olbers nadał mu rozgłos formułując go w następujący sposób: "Dlaczego w nocy niebo jest ciemne, skoro patrząc w każdym kierunku, patrzę na jakąś gwiazdę?".
Paradoks ten nie jest obecnie tak frapujący jak niegdyś – kiedy zakładano, że Wszechświat jest nieskończony (przestrzennie i czasowo) i jednorodny. Obecnie wiemy, że Wszechświat powstał w wyniku Wielkiego Wybuchu 13,82 miliardów lat temu, a zatem skończony jest jego wiek. Zatem nawet jeśli Wszechświat jest nieskończony przestrzennie, to ze względu na skończoną prędkość światła dociera do nas promieniowanie jedynie ze skończonego obszaru. Co więcej, z powodu ekspansji Wszechświata światło dalekich galaktyk jest osłabione (przesunięte ku czerwieni) tym bardziej, im dalej dane źródło się znajduje.
Olbers rozumował następująco:
Jeśli Wszechświat byłby zatem taki jak w założeniach Olbersa, noc wcale nie powinna być ciemna.
Alternatywne rozwiązanie paradoksu Olbersa podał Benoit Mandelbrot. Stwierdził on, że nie musimy koniecznie negować nieskończoności Wszechświata. Możemy zanegować jego jednorodność – materia według Mandelbrota nie jest rozłożona w przestrzeni jednorodnie, a fraktalnie. Dla kosmosu fraktalnego nie można zastosować modelu Friedmana, przewidującego jednorodną ekspansję Wszechświata.

</doc>
<doc id="11500" url="https://pl.wikipedia.org/wiki?curid=11500" title="Paradoks koni">
Paradoks koni

Paradoks koni – paradoks polegający na błędnym użyciu indukcji matematycznej.
Opis.
Udowodnimy, że wszystkie konie są jednej maści. Posłużymy się indukcją matematyczną względem liczby koni. Sprawdzamy pierwszy krok indukcyjny – zbiór złożony z jednego konia jest zbiorem koni jednej maści. Zakładamy teraz, że (dla ustalonego "n") wszystkie konie w każdym zbiorze n-elementowym koni są jednej maści. Pokażemy, że w takim razie teza zachodzi także dla wszystkich zbiorów (n+1)-elementowych koni.
Dodajmy do dowolnego "n-elementowego" zbioru nowego konia. Mamy zbiór (n+1)-elementowy. Teraz odprowadźmy z tego zbioru któregoś konia, ale nie tego, którego właśnie dodaliśmy. Otrzymujemy więc zbiór "n"-elementowy koni. Z założenia indukcyjnego wszystkie konie w tym zbiorze są jednej maści. W takim razie nowo dodany koń jest tej samej maści, co pozostałe. Teraz możemy z powrotem przyprowadzić konia usuniętego z naszego zbioru (który jest tej samej maści, co pozostałe) i otrzymujemy zbiór ("n+1")-elementowy koni jednej maści.
Jest to nie tyle paradoks, co błędne użycie metody indukcji matematycznej. Zauważmy bowiem, że drugi krok indukcyjny przechodzi tylko dla zbiorów co najmniej dwuelementowych. Jeśli do zbioru jednoelementowego dodamy kolejnego konia, a później odejmiemy konia z owego początkowego zbioru, to nie mamy wcale gwarancji, że koń ów i koń dodany mają ten sam kolor. Taką gwarancję daje nam dopiero zbiór dwuelementowy. Indukcja nie zachodzi więc już dla formula_1
W literaturze do opisania tego paradoksu wykorzystywane są także inne zwierzęta (np. koty).
Znaczenie praktyczne.
Wykorzystanie w nauczaniu matematyki paradoksów takich jak paradoks koni może sprzyjać – odwołując się do naturalnej ciekawości oraz zamiłowaniu uczniów do zagadek – lepszemu zrozumieniu i zapamiętaniu przez nich zjawisk oraz zależności matematycznych.

</doc>
<doc id="11501" url="https://pl.wikipedia.org/wiki?curid=11501" title="Dystrybuanta">
Dystrybuanta

Dystrybuanta (fr. "distribuer" „rozdzielać, rozdawać” z łac. "distribuo" zob. dystrybucja) – funkcja rzeczywista jednoznacznie wyznaczająca rozkład prawdopodobieństwa (tj. miarę probabilistyczną określoną na σ-ciele borelowskich podzbiorów prostej), a więc zawierająca wszystkie informacje o tym rozkładzie. Dystrybuanty są efektywnym narzędziem badania prawdopodobieństwa, ponieważ są obiektami "prostszymi" niż rozkłady prawdopodobieństwa. W statystyce dystrybuanta rozkładu próby zwana jest dystrybuantą empiryczną i jest blisko związana z pojęciem rangi.
Definicja formalna.
Niech formula_1 będzie rozkładem prawdopodobieństwa na prostej. Funkcję formula_2 daną wzorem
nazywamy dystrybuantą rozkładu formula_4
Własności.
Funkcja formula_5 jest dystrybuantą (pewnego rozkładu prawdopodobieństwa) wtedy i tylko wtedy, gdy jest ona niemalejąca, lewostronnie ciągła oraz
Punkty skokowe.
Punkt skokowy dystrybuanty to punkt formula_16 dla którego dystrybuanta formula_17 spełnia warunek:
tzn. jest to jej punkt nieciągłości.
W przypadku dyskretnego rozkładu prawdopodobieństwa punkty skokowe występują dla każdej wartości zmiennej losowej, dla której ma ona dodatnie prawdopodobieństwo i tylko tam. W przypadku bezwzględnie ciągłego rozkładu prawdopodobieństwa nie ma punktów skokowych dystrybuanty. Zbiór punktów skokowych dystrybuanty jest co najwyżej zbiorem przeliczalnym.
Gęstość.
Mierzalną w sensie Lebesgue’a funkcję formula_26 nazywamy gęstością dystrybuanty formula_9 wtedy i tylko wtedy, gdy:
Własności.
Gęstość dystrybuanty ma praktyczne zastosowanie: jeśli formula_9 jest dystrybuantą rozkładu formula_12 to często zachodzi konieczność całkowania względem miary formula_4 Całkowanie względem abstrakcyjnych miar jest dość trudne (brak konkretnych narzędzi do obliczania całek), jednak jeśli formula_29 jest gęstością dystrybuanty formula_13 to
dla każdego zbioru borelowskiego formula_43 i dla każdej funkcji borelowskiej formula_11 przyjmującej wartości w formula_45 dla pewnej liczby naturalnej formula_46
Ciągłość dystrybuanty a istnienie gęstości.
Istnieją ciągłe dystrybuanty niemające gęstości. Klasycznym przykładem jest:
gdzie formula_48 oznacza funkcję Cantora. formula_48 jest prawie wszędzie stała, monotoniczna, ciągła i przyjmuje wszystkie wartości z przedziału formula_50 Dystrybuanta formula_9 nie może mieć zatem gęstości ponieważ formula_52 prawie wszędzie.
Funkcja charakterystyczna.
Jeżeli formula_9 jest dystrybuantą, to funkcję formula_54 określoną wzorem
nazywamy funkcją charakterystyczną dystrybuanty formula_56
Jeżeli formula_57 jest funkcją charakterystyczną pewnej dystrybuanty, to jest ona funkcją jednostajnie ciągłą oraz
Jednym z praktycznych zastosowań funkcji charakterystycznej jest tzw. wzór na odwrócenie, dokładniej, jeśli formula_57 jest funkcją charakterystyczną dystrybuanty formula_13 a formula_65 są punktami ciągłości tej dystrybuanty, to
Dowód tego faktu przeprowadza się w oparciu o twierdzenie Fubiniego.
Funkcje charakterystyczne wyznaczają jednoznacznie dystrybuanty, tzn. jeśli dystrybuanty mają te same funkcje charakterystyczne, to są równe. Funkcje charakterystyczne mówią także o własnościach dystrybuanty, związanych z gładkością – dokładniej, jeśli funkcja charakterystyczna jest całkowalna, to dystrybuanta jest klasy formula_67
Zbieżność a ciągłość.
Słaba zbieżność.
Dla ciągów dystrybuant wprowadza się dodatkowy rodzaj zbieżności. Ciąg dystrybuant formula_68 jest słabo zbieżny do dystrybuanty formula_9 wtedy i tylko wtedy, gdy
dla każdego formula_71 będącego punktem ciągłości dystrybuanty formula_56
Twierdzenie Helly’ego.
Jeżeli ciąg dystrybuant formula_68 jest słabo zbieżny do dystrybuanty formula_13 a formula_79 jest ograniczoną funkcją ciągłą, to
Wnioskiem z twierdzenia Helly’ego jest fakt, że jeśli formula_68 jest ciągiem dystrybuant, a formula_82 ciągiem odpowiadająych im funkcji charakterystycznych oraz formula_68 jest punktowo zbieżny do dystrybuanty formula_13 to ciąg formula_82 jest punktowo zbieżny do funkcji charakterystycznej funkcji formula_56
Twierdzenie Lévy’ego-Craméra.
Niech formula_68 będzie ciągiem dystrybuant, a formula_82 będzie ciągiem odpowiadających im funkcji charakterystycznych. Ciąg formula_82 jest punktowo zbieżny do ciągłej w zerze funkcji formula_54 wtedy i tylko wtedy, gdy ciąg formula_68 jest słabo zbieżny do pewnej dystrybuanty formula_56 formula_57 jest wówczas funkcją charakterystyczną dystrybuanty formula_56
Na mocy powyższego twierdzenia można sformułować wniosek, że ciąg dystrybuant formula_68 jest słabo zbieżny do dystrybuanty formula_9 wtedy i tylko wtedy, gdy
dla każdej ograniczonej funkcji ciągłej formula_98
Zbieżność jednostajna.
Każdy ciąg dystrybuant zbieżny punktowo do dystrybuanty ciągłej jest zbieżny do niej jednostajnie. Fakt ten można udowodnić, korzystając z jednostajnej ciągłości dystrybuanty ciągłej.
Dystrybuanta zmiennej i wektora losowego.
Niech formula_99 będzie ustaloną przestrzenią probabilistyczną.
Jeśli formula_100 jest zmienną losową, to funkcja formula_101 dana wzorem:
jest dystrybuantą, którą nazywamy dystrybuantą zmiennej formula_104
jest dystrybuantą, którą nazywamy dystrybuantą wektora formula_104
Każda zmienna losowa (wektor losowy) wyznacza pewną dystrybuantę oraz każda dystrybuanta jest dystrybuantą pewnej zmiennej losowej (wektora losowego).

</doc>
<doc id="11503" url="https://pl.wikipedia.org/wiki?curid=11503" title="Felicyta">
Felicyta

Felicyta – imię żeńskie pochodzenia łacińskiego, powstałe od wyrazu pospolitego , „urodzaj”, „szczęśliwość”, „błogosławieństwo”. Jedną z form zdrobniałych jest być może imię Zyta, obecnie funkcjonujące samodzielnie. Patronką tego imienia jest św. Felicyta z Kartaginy (†203).
Felicyta imieniny obchodzi: 7 marca, 4 września i 23 listopada.
Znane osoby noszące imię Felicyta:
Zobacz też:

</doc>
<doc id="11504" url="https://pl.wikipedia.org/wiki?curid=11504" title="Augustyn Kordecki">
Augustyn Kordecki

Augustyn Kordecki, właśc. Klemens Kordecki (ur. 16 listopada 1603 w Iwanowicach, zm. 20 marca 1673 w Wieruszowie) – zakonnik, prezbiter, paulin, przeor klasztoru paulinów na Jasnej Górze i dowódca obrony klasztoru podczas jego oblężenia (1655) w czasie potopu szwedzkiego (1655–1660), prowincjał, wikariusz generalny oraz definitor prowincji zakonu paulinów w Polsce.
Życiorys.
Klemens Kordecki urodził się w Iwanowicach w ówczesnym województwie kaliskim, w mieszczańskiej rodzinie Marcina i Doroty Kordeckich (Klemens miał starszą siostrę Katarzynę i młodszego brata Tomasza). Jego ojciec w latach 1615–1616 piastował urząd burmistrza Iwanowic. 16 listopada 1603 został ochrzczony w kościele św. Katarzyny w Iwanowicach, a rodzicami chrzestnymi byli Maciej, syn wójta, i Elżbieta Olbińska. Przy ul. Garbarskiej 14 w Iwanowicach stała stara, drewniana chata z XVIII w., która według tradycji uważana była za miejsce jego urodzenia.
Młody Klemens rozpoczął naukę w 1615 w miejscowej szkole parafialnej, którą ukończył z wynikiem bardzo dobrym, więc rodzice postanowili go kształcić dalej. Był wychowankiem gimnazjum jezuitów w Kaliszu. W latach 1624–1628 studiował filozofię w kolegium jezuitów w Kaliszu, a w latach 1628–1633 teologię w kolegium jezuitów w Poznaniu.
Na wybór zakonnej drogi życiowej mogli mieć wpływ spotkani na studiach paulini. Wstąpił do zakonu paulinów mając 30 lat i w dniu 19 marca 1633 przyjął habit z rąk prowincjała o. Bartłomieja Bolesławskiego OSPPE, obierając imię zakonne "Augustyn" oraz odbywając nowicjat pod kierunkiem o. Adama Kaznowiusza OSPPE na Jasnej Górze. Z powodu panującej jesienią 1633 epidemii, opuścił Jasną Górę, przebywając w folwarku klasztornym w Konopiskach. Ofiarą epidemii padł wtedy mistrz nowicjatu o. Adam Kaznowiusz OSPPE. Na jego miejsce wyznaczono o. Tomasza Bieniaszewicza OSPPE. Po odbyciu nowicjatu wysłano go do Wielunia, gdzie uczył młodzież retoryki. Profesję złożył 25 marca 1634 na Jasnej Górze na ręce prowincjała o. Bartłomieja Bolesławskiego OSPPE. Następnego dnia po złożeniu profesji otrzymał pierwszą tonsurę i cztery niższe święcenia, natomiast 1 kwietnia 1634 przyjął święcenia subdiakonatu. W dwa tygodnie później w Wielką Sobotę 15 kwietnia 1634 otrzymał w Gnieźnie diakonat, a 10 czerwca 1634 święcenia kapłańskie z rąk prymasa abp. Jana Wężyka. Jego lekturą były wtedy takie dzieła jak: "Traktat o miłości Bożej" św. Franciszka Salezego czy "Kazania" św. Alberta Wielkiego.
Początkowo zlecono mu pracę wychowawczą, następnie od połowy grudnia 1635 był wykładowcą na Jasnej Górze, a w 1636 mianowano go zastępcą mistrza nowicjatu w formowaniu przyszłych paulinów. Ponownie powierzono mu tę funkcję w październiku 1642. 15 października tegoż roku występował na Jasnej Górze jako (łac. "lector conferentiarum"), czyli wykładowca teologii moralnej. Ponownie pełnił te obowiązki w Beszowej po dniu 2 marca 1645.
W lipcu 1638 wystąpił jako towarzysz dyskreta jasnogórskiego, czyli przedstawiciela konwentu na kapitułę prowincjalną, na której obrano go przeorem wieluńskim. Zachowały się ślady jego pracy w tym klasztorze, na które wskazuje księga czynszów za lata: 1638, 1639 i 1640. Na zjeździe przeorów i dyskretów, zwołanym 15 lutego 1640 przez ówczesnego generała o. Mikołaja Staszewskiego OSPPE na Jasną Górę, obrano go przedstawicielem prowincji polskiej w Rzymie do rewizji konstytucji zakonnych. Wkrótce jednak tę decyzję cofnięto.
Następnie w czerwcu 1641 był przeorem klasztoru w Wielgomłynach, gdzie pozostał do 27 grudnia, po czym wrócił na Jasną Górę. W październiku 1642 wystąpił jako dyskret konwentu jasnogórskiego na kapitule prowincjalnej. 11 lipca 1643 powierzono mu funkcję przeora w Wieluniu, na skutek rezygnacji o. Tomasza Bieniaszewicza OSPPE. W czerwcu 1644 na kapitule prowincjalnej obrano go drugim definitorem prowincji, jak również przeorem Jasnej Góry. Parę miesięcy później 2 marca 1645 zrezygnował z tego stanowiska i wyjechał do Beszowej, aby pełnić obowiązki podprzeora tamtejszego klasztoru. W związku z otwarciem domu nowicjuszy przy kościele św. Barbary blisko Jasnej Góry 1 października 1646, objął wakujący urząd przeora w Oporowie, który mu powierzył o. Mikołaj Staszewski OSPPE. Na kapitule prowincjalnej 25 sierpnia 1647 obrano go czwartym definitorem prowincjalnym oraz przeorem klasztoru w Pińczowie, gdzie podczas jego urzędowania rozpoczęto budowę nowych organów w miejscowym kościele św. Jana. Zachowały się też informacje o udzielanym przez niego ślubie i dwóch chrztach. Następnie 10 maja 1650, obrano go pierwszym definitorem prowincji, jej dyskretem na kapitułę generalną, jak również przeorem Jasnej Góry. 26 maja 1650 wyjechał na prowincję węgierską. W wyniku kolejnych wyborów na kapitułach prowincjalnych w lipcu 1653 został trzecim definitorem prowincjalnym i przeorem Jasnej Góry do 18 lutego 1657, a od 1 maja 1660 prowincjałem polskim. Na kapitule generalnej na Węgrzech w Máriavölgy, w maju 1663 otrzymał w czwartym decydującym głosowaniu połowę głosów na urząd generała zakonu, którym został o. Paweł Iwanowicz OSPPE, jako starszy profesją. Ojca Kordeckiego obrano wikariuszem generalnym, ale wyboru nie przyjął. Na następnych kapitułach prowincjalnych obrano go: 4 lipca 1663 przeorem Jasnej Góry, 3 sierpnia 1666 wikariuszem prowincji i przeorem Jasnej Góry, 12 sierpnia 1669 przeorem Jasnej Góry, a 7 kwietnia 1671 prowincjałem polskim.
Za czasów Kordeckiego na Jasnej Górze kwitło życie muzyczne, działała tam kapela wokalno–instrumentalna, złożona z zakonników oraz osób świeckich. 22 czerwca 1670 podpisał on w imieniu klasztoru dokument, który regulował relacje pomiędzy zgromadzeniem a muzykami świeckimi. Ze strony muzyków dokument podpisał ówczesny dyrygent zespołu () o. Władysław Leszczyński OSPPE.
Łącznie pełnił dwukrotnie obowiązki przeora w Wieluniu, ponadto był przeorem w Wielgomłynach, Oporowie i w Pińczowie. Aż sześć razy obierano go przeorem Jasnej Góry. Trzy razy był prowincjałem polskiej prowincji. Ponadto kandydował na urząd generała zakonu. Obierano go również wikariuszem generalnym oraz czterokrotnie definitorem prowincji.
Ojciec Augustyn Kordecki zmarł, będąc prowincjałem podczas wizytacji klasztoru w Wieruszowie po zasłabnięciu w otoczeniu modlących się współbraci 20 marca 1673, około godziny 16:00. Uroczystości pogrzebowe odbyły się nazajutrz. Kondukt prowadziło trzech paulinów z przeorem wieruszowskim, a zarazem wikariuszem prowincji ojcem Konstantym Jaroszewskim OSPPE. Ciało, pochowano po przewiezieniu na Jasną Górę, 24 marca, obok ciała o. Grzegorza Tereckiego OSPPE pod ołtarzem św. Antoniego Opata w kaplicy św. Pawła Pierwszego Pustelnika. W 1704 przeniesiono jego szczątki do krypty pod kaplicą cudownego obrazu i złożono w osobnej urnie, w najbardziej zaszczytnym miejscu: pod ołtarzem Matki Bożej i oznaczono nazwiskiem Kordeckiego. Obecnie urna z prochami znajduje się w drugiej części kaplicy Matki Bożej, w bocznej ścianie, za szkłem. Był wzorowym zakonnikiem, pracowitym, zręcznym i zapobiegliwym w administracji. Mężnym i pokornym oraz mającym szczególną cześć i nabożeństwo do Matki Bożej. Można dodać, że monstrancja, z którą miał prowadzić procesję podczas walk ze Szwedami, bywa używana tylko podczas najważniejszych świąt.
Potop szwedzki.
Podczas potopu szwedzkiego w 1655 za cel postawił sobie uchronienie Jasnej Góry przed rabunkami i dewastacją ze strony wojsk szwedzkich. W tym celu ukrył obraz Matki Boskiej Częstochowskiej, a w kaplicy umieścił jego kopię. Wysłał do króla Karola X Gustawa list – przechowywany obecnie w archiwum w Sztokholmie, w którym zgadzał się poddać twierdzę w zamian za gwarancję nienaruszalności sanktuarium. Kiedy jej nie otrzymał, zdecydował się zbrojnie bronić Jasnej Góry. Dowodził obroną twierdzy jasnogórskiej przez cały okres oblężenia: od 18 listopada do 27 grudnia 1655.
W opinii prof. Idziego Panica o. Augustyn działał w sposób przemyślany i okazał się skutecznym obrońcą, a list do króla szwedzkiego miał na celu odwleczenie ataku.
Publikacje.
Jest autorem dzieła „Nova Gigantomachia”, rękopisu – pamiętnika, pisanego w języku łacińskim z 1655 znajdującego się w zbiorach biblioteki jasnogórskiej. W 1858 dzieło to zostało przetłumaczone na język polski przez Józefa Łepkowskiego i wydane jako „Pamiętnik oblężenia Częstochowy”.
Pamiątki po ojcu Augustynie Kordeckim.
Do najcenniejszych pamiątek pozostawionych przez ojca Augustyna Kordeckiego zalicza się:
W swym pamiętniku oblężenia Częstochowy – "Nowej Gigantomachii", napisał m.in.: 
Upamiętnienie w kulturze i sztuce.
Wiele uwagi w literaturze i sztuce poświęcono ojcu Augustynowi Kordeckiemu. W 1852 ukazała się powieść historyczna, napisana przez Józefa Ignacego Kraszewskiego "". Postać bohaterskiego ojca ukazana jest również w trylogii Henryka Sienkiewicza, w jednej z jego części pt. Potop. Elżbieta Bośniacka napisała w 1872 dramat pt. "Przeor Paulinów". Podobny dramat napisała również Maria Gerson-Dąbrowska pt. "Obrona Częstochowy". Wielu poetów poświęciło mu swoje wiersze, m.in.: Cyprian Kamil Norwid, Teofil Lenartowicz, Wincenty Pol, Jan Kasprowicz czy Stanisław Wyspiański. W 2003 wydana została książka Czesława Ryszki pt. "Przeor Kordecki".
Ludwik Kondratowicz w 1858 w utworze pt. "Wrażenie pielgrzyma" tak o nim m.in. pisał:
Na temat o. Kordeckiego mówił na wykładach paryskich Adam Mickiewicz, m.in.: 
Poza tym jego postać ukazana jest na wielu obrazach, z których najważniejsze to:
W drugiej połowie XIX wieku i w pierwszych latach XX wieku namalowali postać o. Kordeckiego: Jan Matejko: "Ksiądz Kordecki na murach Częstochowy", Cyprian Kamil Norwid: (rysunek "Kordecki na Wałach Częstochowy"), a także Michał Elwiro Andriolli, Walery Eliasz-Radzikowski, Henryk Siemiradzki, Włodzimierz Tetmajer, Henryk Rodakowski, Piotr Stachiewicz i Kazimierz Alchimowicz.
W 1934 nakręcono film pt. Przeor Kordecki – obrońca Częstochowy w reżyserii Edwarda Puchalskiego, z główną rolą Karola Adwentowicza, z kolei w nominowanym do Oscara "Potopie" z 1974 w reżyserii Jerzego Hoffmana rolę Kordeckiego grał Stanisław Jasiukiewicz.
Na jego cześć wzniesiono również pomniki. Najokazalszy z 1859 znajduje się na Jasnej Górze dłuta Henryka Stattlera. Rzeźba o. Kordeckiego, Teofili Certowiczówny znajduje się w Krakowie na Skałce. Płaskorzeźbę pt. "Kordecki przyjmuje parlamentarzystów" wykonał Teofil Lenartowicz, poeta i rzeźbiarz. Z kolei Wacław Przybylski wykonał płaskorzeźbę pt. "Kordecki zagrzewający do boju".
Z okazji 300-lecia urodzin ufundowano tablicę pamiątkową w Iwanowicach, w kościele, w którym został ochrzczony. W Szczytnikach przy drodze prowadzącej do Kalisza ufundowano pomnik kamienny, poświęcony 30 października 1938 przez kard. Augusta Hlonda, w obecności marszałka Edwarda Rydza-Śmigłego i bp. polowego Józefa Gawliny. W czasie okupacji Niemcy zniszczyli ten kamienny monument, pozostawiając jedynie granitowe ogrodzenie. Staraniem o. Konstancjusza Kunza OSPPE, przeora Jasnej Góry został zbudowany – przy współpracy z proboszczem Iwanowic ks. Janem Kaliszewskim – wg projektu prof. Leona Machowskiego – nowy pomnik z okazji 600-lecia Jasnej Góry na miejscu dawnego. Poświęcił go uroczyście kard. Józef Glemp 19 września 1982. 6 maja 1973 kard. Karol Wojtyła poświęcił specjalną tablicę w Wieruszowie ku jego czci.

</doc>
<doc id="11508" url="https://pl.wikipedia.org/wiki?curid=11508" title="Aparat dalmierzowy">
Aparat dalmierzowy

Aparat dalmierzowy – jest to rodzaj aparatu fotograficznego z wbudowanym dalmierzem. Ustawianie ostrości w takim aparacie polega na ręcznym spasowaniu podwójnego obrazu, uzyskanego ze stereoskopowego układu celowniczego.
Aparaty dalmierzowe mogą być małoobrazkowe oraz średnioformatowe. Najbardziej znane marki klasycznych aparatów małoobrazkowych dalmierzowych to m.in. Leica, Contax, Voigtlander, Canon, Nikon, Olympus, Minolta, FED, Kiev, Rollei, Zorki. Średnioformatowe aparaty dalmierzowe produkowała firma Agfa (m.in. model Isolette) oraz obecnie Mamiya (m.in. model 6 i 7) oraz Voigtlander (w 2008 r. zaprezentował nowy model Bessa III 667).
Cyfrowe aparaty dalmierzowe produkują Leica (modele M8, M9 oraz M [M, M-E, M-P, M Monochrom]) i Fujifilm (modele X100 (X100, X100S, X100T, X100F i X100V) oraz X-Pro (X-Pro, X-Pro 2 i X-Pro 3)).

</doc>
<doc id="11512" url="https://pl.wikipedia.org/wiki?curid=11512" title="Aparat mieszkowy">
Aparat mieszkowy

Aparat mieszkowy – rodzaj aparatu fotograficznego, w którego konstrukcji występuje elastyczny mieszek w postaci harmonijki, łączący obudowę obiektywu z korpusem aparatu. Rozwiązanie takie stosowane było niegdyś w aparatach popularnych, obecnie wykorzystywane jest głównie w aparatach wielkoformatowych oraz w aparatach średnioformatowych i w urządzeniach do zastosowań specjalnych.

</doc>
<doc id="11514" url="https://pl.wikipedia.org/wiki?curid=11514" title="Aparat skrzynkowy">
Aparat skrzynkowy

Aparat skrzynkowy – najprostszy rodzaj aparatu fotograficznego. Posiada prosty obiektyw, często w formie jednej soczewki. Zazwyczaj nie posiada układu ogniskującego, ani nie pozwala ustawić czasu otwarcia migawki. Z tego względu możliwe jest jedynie fotografowanie w pełnym świetle słonecznym.
W latach pięćdziesiątych dwudziestego wieku wprowadzono aparaty skrzynkowe z lampą błyskową, umożliwiając wykonywanie zdjęć w pomieszczeniach. Dla zmniejszenia rozmiarów niekiedy są wyposażane w wysuwany obiektyw np. aparat Druh. Współcześnie zastąpione przez proste aparaty kompaktowe.

</doc>
<doc id="11517" url="https://pl.wikipedia.org/wiki?curid=11517" title="Klaudian (imię)">
Klaudian (imię)

Klaudian – imię męskie pochodzenia łacińskiego, utworzone od nazwy rzymskiego rodu Klaudiuszów przy pomocy przyrostka "-ianus", oznaczającego przynależność lub pochodzenie. Patronem tego imienia jest św. Klaudian, wspominany razem ze św. Wiktorem, Wiktorynem, Papiaszem, Serapionem, Dioskurem i Niceforem.
Klaudian imieniny obchodzi 26 lutego.
Znane osoby noszące imię Klaudian:

</doc>
<doc id="11518" url="https://pl.wikipedia.org/wiki?curid=11518" title="Koleta">
Koleta

Koleta (franc. "Colette") – pierwotnie zdrobniała forma imienia Nikoleta, powstałego od Nikoli, żeńskiego odpowiednika Mikołaja. Koleta jest imieniem znanym w Polsce od dawna, dzięki funkcjonującemu na ziemiach polskich zakonowi koletanek.
Koleta imieniny obchodzi 6 marca, na pamiątkę św. Kolety Boylet, mniszki.
Znane osoby noszące to imię:

</doc>
<doc id="11519" url="https://pl.wikipedia.org/wiki?curid=11519" title="Róża (imię)">
Róża (imię)

Róża – żeńskie imię pochodzenia łacińskiego, od pospolitego wyrazu "rosa", co oznacza „róża”. W Polsce notowana od 1410 roku.
Róża imieniny obchodzi:

</doc>
<doc id="11520" url="https://pl.wikipedia.org/wiki?curid=11520" title="Wojsław (imię)">
Wojsław (imię)

Wojsław, Wojesław, Wojisław, Wosław – staropolskie imię męskie, złożone z członów "Woj-" („wojownik”) i "-sław" („sława”). Oznacza „tego, który zdobywa sławę w wojnach”, „sławnego wojownika”. Imię to mogło przybierać także formę Wysław. Jego żeńskim odpowiednikiem jest Wojsława.
Wojsław imieniny obchodzi 2 listopada, jako wspomnienie bł. Wojsława z Prus, wspominanego razem z bł. Konradem.

</doc>
<doc id="11521" url="https://pl.wikipedia.org/wiki?curid=11521" title="Beata">
Beata

Beata – żeński odpowiednik imienia Beat, pochodzi od oznaczającego "błogosławiona, szczęśliwa, przynosząca szczęście".
Beata imieniny obchodzi 8 marca, 29 sierpnia, 6 września i 22 grudnia.
Męskim odpowiednikiem jest imię Beat.

</doc>
<doc id="11522" url="https://pl.wikipedia.org/wiki?curid=11522" title="Beat (imię)">
Beat (imię)

Beat – imię męskie pochodzenia łacińskiego. Wywodzi się od
słowa "beatus" – błogosławiony.
Beat imieniny obchodzi: 19 lutego, 9 maja i 31 lipca.
Żeński odpowiednik: Beata

</doc>
<doc id="11523" url="https://pl.wikipedia.org/wiki?curid=11523" title="Dominik">
Dominik

Dominik – imię męskie pochodzenia łacińskiego. Wywodzi się od słowa "dominicus" oznaczającego „Pański”, „należący do Boga”. Jego żeńskim odpowiednikiem jest Dominika.
Dominik imieniny obchodzi: 22 stycznia, 9 marca, 9 kwietnia, 22 kwietnia, 12 maja, 6 lipca, 8 sierpnia (dawniej 4 sierpnia), 27 sierpnia, 3 października, 14 października, 5 listopada, 27 listopada, 20 grudnia i 29 grudnia.

</doc>
<doc id="11524" url="https://pl.wikipedia.org/wiki?curid=11524" title="Franciszka">
Franciszka

Franciszka – żeński odpowiednik imienia Franciszek.
Franciszka imieniny obchodzi: 9 marca, 25 kwietnia, 4 listopada, 27 listopada, 12 grudnia i 22 grudnia. Patronką jest św. Franciszka Rzymianka.
Znane osoby o imieniu Franciszka:

</doc>
<doc id="11525" url="https://pl.wikipedia.org/wiki?curid=11525" title="Mścisława">
Mścisława

Mścisława – staropolskie imię żeńskie, złożone z dwóch członów: "Mści-" ("mścić") i "-sława" ("sława"). Mogło oznaczać "tę, która zdobywa sławę mszcząc się na swych wrogach". Poświadczone w źródłach jako Mścisława (1360) i formach zdrobniałych Mścicha (1394), Mścichna (1383).
Mścisława imieniny obchodzi: 9 stycznia, 9 marca i 4 listopada.
Męski odpowiednik: Mścisław

</doc>
<doc id="11526" url="https://pl.wikipedia.org/wiki?curid=11526" title="Cyprian">
Cyprian

Cyprian – imię męskie pochodzenia łacińskiego. Imię to zostało utworzone od nazwy wyspy Cypr przyrostkiem "-ianus" i oznaczające „pochodzący z Cypru, Cypryjczyk” (przyrostek "-ianus" często używano do tworzenia nazw osobowych wyzwoleńców). W Polsce imię to notowane jest od 1193 roku, w formie , a także (Cypryjan) i – wschodniosłowiańskiej – Kupryjan, ze zdrobnieniem Cyprek (?). .
W ciągu ostatnich kilku lat imię to jest coraz częściej nadawane.

</doc>
<doc id="11527" url="https://pl.wikipedia.org/wiki?curid=11527" title="Edwin">
Edwin

Edwin – imię męskie pochodzenia germańskiego. Wywodzi się od słowa oznaczającego „pomyślność”, „szczęście” lub „przyjaciel”. Patronem tego imienia jest św. Edwin, król Northumbrii. Forma żeńska: Edwina
Edwin imieniny obchodzi 12 października.

</doc>
<doc id="11528" url="https://pl.wikipedia.org/wiki?curid=11528" title="Konstantyn">
Konstantyn



</doc>
<doc id="11529" url="https://pl.wikipedia.org/wiki?curid=11529" title="Ludosław">
Ludosław

Ludosław – imię męskie pochodzenia słowiańskiego. 
Ludosław imieniny obchodzi 30 listopada.

</doc>
<doc id="11530" url="https://pl.wikipedia.org/wiki?curid=11530" title="Nadnercze">
Nadnercze

Nadnercze, gruczoł nadnerczowy (łac. "glandula suprarenalis" lub "glandula adrenalis") – parzysty, niewielki (waga od 10 do 18 gramów) gruczoł wydzielania wewnętrznego położony zaotrzewnowo na górnym biegunie nerki.
Nadnercze składa się z części korowej i rdzeniowej, różnych pod względem budowy i czynności. Kora stanowi główną masę gruczołu (od 80% do 90% całego nadnercza). Składa się z trzech warstw o różnej budowie histologicznej: kłębkowatej ("zona glomerulosa"), pasmowatej ("zona fasciculata") i siatkowatej ("zona reticularis").
Kora wytwarza steroidy:
Rdzeń nadnerczy wytwarza katecholaminy. Stale wydziela do krwi niewielkie ilości adrenaliny, natomiast wszelkie stany emocjonalne (np. gniew, strach) powodują nagłe wydzielanie do krwi dużej jej ilości. W rdzeniu nadnerczy produkowane są też niewielkie ilości noradrenaliny.
Hormony wydzielane przez korę nadnerczy utrzymują równowagę wodno-mineralną organizmu (aldosteron), pomagają również w sytuacji długotrwałego stresu, podnoszą stężenie glukozy we krwi.
Unerwienie u człowieka.
Nerwy docierające do nadnerczy wytwarzają splot nadnerczowy. Do gruczołu wnikają dwa rodzaje włókien. Jedne pochodzą z nerwu błędnego i nerwu przeponowego, drugie – włókna współczulne – częściowo ze zwoju trzewnego, częściowo bezpośrednio z nerwu trzewnego większego i mniejszego.

</doc>
<doc id="11531" url="https://pl.wikipedia.org/wiki?curid=11531" title="Józefina (imię)">
Józefina (imię)

Józefina – żeński odpowiednik imienia Józef. Patronką tego imienia jest m.in. św. Józefina Bakhita (1868–1947). 
Józefina imieniny obchodzi 8 lutego, 12 marca, 16 października i 22 października.
Znane osoby noszące imię Józefina:

</doc>
<doc id="11532" url="https://pl.wikipedia.org/wiki?curid=11532" title="Nadnercza">
Nadnercza



</doc>
<doc id="11533" url="https://pl.wikipedia.org/wiki?curid=11533" title="Kora nadnercza">
Kora nadnercza

Kora nadnercza () – położona zewnętrznie część nadnercza, pochodzenia mezodermalnego, stanowiąca 80–90% masy tego narządu.
Zasadniczą funkcją kory nadnercza jest czynność hormonalna. W korze nadnerczy wytwarzane są (od zewnętrznej do wewnętrznej warstwy):
Hormony wydzielane przez korę nadnerczy, szczególnie kortykosteroidy i mineralokortykoidy, mają bardzo istotne znaczenie dla prawidłowego funkcjonowania organizmu. Ich niedobór powoduje poważne zaburzenia chorobowe, mogące być zagrożeniem dla życia.

</doc>
<doc id="11534" url="https://pl.wikipedia.org/wiki?curid=11534" title="Bożena">
Bożena

Bożena – żeńskie imię pochodzenia słowiańskiego, utworzone poprzez dodanie do rdzenia "boż-" (od "Bóg") przyrostka zdrabniającego "-ana" lub "-ena". Imię to zanotowano w dawnych dokumentach w formach Bożana i Bożechna, natomiast forma Bożena była znana w języku czeskim, a w Polsce zaczęła się pojawiać regularnie dopiero w XIX wieku. 
Występuje także mniej popularny wariant tego imienia - "Bożenna", który ma negatywną opinię Rady Języka Polskiego i został uznany za błędny przez "Nowy słownik poprawnej polszczyzny PWN" z 1999 roku.
Bożena imieniny obchodzi: 13 marca i 20 czerwca.
Podobne, ale notowane w średniowieczu w Polsce, imiona: Bogdana, Bogdała, Bogna, Boguchwała, Bogudarz, Bogudać, Bogumiła, Bogusława, Boguwola oraz Boguwłość.
Znane osoby noszące imię Bożena:
Statystyka.
W Polsce jest zarejestrowanych aż 206 390 kobiet o tym imieniu. To daje 34 miejsce wśród popularności imion żeńskich. Obecnie to imię jest już bardzo rzadko nadawane, w 2019 roku zaledwie 13 dziewczynek otrzymało to imię.

</doc>
<doc id="11535" url="https://pl.wikipedia.org/wiki?curid=11535" title="Gentoo Linux">
Gentoo Linux

Gentoo Linux – dystrybucja systemu operacyjnego GNU/Linux. Jej nazwa powstała od pingwina białobrewego, który po angielsku nazywa się "Gentoo penguin". Naczelnymi założeniami tej dystrybucji są konfigurowalność, usprawnienie przenośności i optymalizacja pod kątem sprzętu użytkownika. Jest to realizowane dzięki instalacji niemal całego oprogramowania z kodu źródłowego za pomocą mechanizmu "Portage".
Historia.
Twórca Gentoo, Daniel Robbins, zaczął swoją pracę z Linuksem od dystrybucji Debian GNU/Linux. Napisał do niej kilka aplikacji i zapoznał się z tajnikami GNU/Linuksa. Jak większość użytkowników tego systemu, wypróbował jeszcze kilka dystrybucji GNU/Linuksa, ostatecznie postanowił pomóc w rozwoju "Stampede Linux". Szybko stał się jej deweloperem i zajmował się w niej systemem zarządzania pakietami. Po jakimś czasie zdecydował się stworzyć własną dystrybucję.
W ten sposób powstał "Enoch". Miała to być dystrybucja szybka, umożliwiająca automatyczne tworzenie pakietów i proces uaktualniania systemu. Do Robbinsa zaczęli przyłączać się inni deweloperzy i wkrótce nad projektem pracowało już 10 osób. Gdy stało się jasne, że Enoch ma szansę stać się najszybszą dystrybucją GNU/Linuksa, nazwę projektu zmieniono na Gentoo. Nazwa ta nawiązuje do pingwina – symbolu Linuksa. Gentoo jest angielską nazwą pingwina białobrewego, uchodzącego za najszybciej pływający gatunek pingwina.
Około wersji 1.0 Robbins kupił nowy sprzęt komputerowy, który jednak powodował zawieszanie się systemu, przez co rozwój tej dystrybucji zatrzymał się, Robbins zaczął używać FreeBSD. Gdy wrócił do GNU/Linuksa, z pomocą innych deweloperów zaczął znów rozwijać Gentoo. System pakietów został zaprojektowany na nowo, nazwano go "Portage". Dystrybucja zaczęła rozwijać się coraz szybciej dzięki ochotnikom, którzy przysyłali poprawki i pomagali zachować odpowiedni poziom stabilności i bezpieczeństwa.
Zmienił się model rozwoju Gentoo, wydzielono odrębne projekty. Regularne spotkania ich liderów utrzymywały wysoki poziom rozwoju i współpracy. Powstała niedochodowa Fundacja Gentoo, zajmująca się sprawami finansowymi i prawnymi oraz nadzorująca rozwój dystrybucji.
W kwietniu 2004 roku, w wyniku sporów w zespole deweloperów Gentoo, a także w związku z zaniedbanym (za sprawą zbytniego zaangażowania w projekt) życiem rodzinnym, Daniel zdecydował się na odejście z zespołu i przekazanie pełni praw autorskich (m.in. do ebuildów i do logo) Fundacji.
W maju 2005 zatrudnił się w Microsofcie w ramach edukacji firmy co do metod rozwoju i testowania projektów FLOSS, jednak po niecałym roku zrezygnował, gdyż jego zdaniem Microsoft nie oferował odpowiednich perspektyw rozwoju.
Dystrybucja rozwijała się w tym czasie nadal, choć brak przywództwa i zaangażowania jej głównego architekta znacząco spowolnił tempo rozwoju. W zespole deweloperów rozgorzały spory kompetencyjne. Po zakończeniu pracy w Microsofcie Daniel Robbins chciał wrócić do sprawowania kierowniczej roli w projekcie, jednak nie doszedł do porozumienia z Fundacją i postanowił kontynuować pracę nad jego odnowioną wersją, którą nazwał Funtoo.
Portage.
Portage to system zarządzania pakietami wzorowany na portach FreeBSD. Został napisany w języku Python. Jest głównym narzędziem odróżniającym Gentoo od innych dystrybucji. Z portage korzysta się przy pomocy komendy "emerge". W przeciwieństwie do typowych repozytoriów pakietów nie przechowuje postaci binarnych aplikacji, ale jedynie informacje potrzebne do samodzielnej kompilacji ich kodu źródłowego, o ile jest on dostępny (ebuildy).
Ebuild.
Ebuild to alternatywa dla typowych w innych dystrybucjach prekompilowanych pakietów oprogramowania. Jest to plik tekstowy opisujący jak pobrać, skonfigurować, skompilować źródła programu w sposób zoptymalizowany dla danej maszyny oraz jak zainstalować to oprogramowanie w systemie. Oficjalne ebuildy znajdują się na serwerach lustrzanych Gentoo. Nowe ebuildy można uzyskać przez zsynchronizowanie lokalnego drzewa Portage z repozytorium poprzez protokół rsync. Służy do tego komenda "emerge --sync".
Flagi USE.
Flagi te wykorzystywane są przez system Portage do określenia, jakie opcje oprogramowania mają być uaktywnione w trakcie jego kompilacji. Umożliwia to dostosowanie oprogramowania do własnych potrzeb. Dla przykładu, jeśli ktoś nie używa środowiska graficznego GNOME tylko KDE, może ustawić odpowiednie flagi USE by oprogramowanie było kompilowane jedynie z obsługą tego drugiego. Flagi USE wpływają na zależności między pakietami oraz na to, jakie opcje będą przekazane przy kompilacji oprogramowania.
Maskowanie pakietów.
Dzięki maskowaniu pakietów w Gentoo można określić, które wersje pakietów mają być instalowane w danym systemie. Umożliwia to wybór ściśle określonej wersji, a także wybór najnowszej stabilnej lub najnowszej testowej wersji pakietu w ramach podanej architektury sprzętowej. Wyróżnia się dwa rodzaje maskowania pakietów – twarde i przez słowa kluczowe (ang. "keywords"). Dla każdej architektury jest przypisane słowo kluczowe, jeśli jest ono poprzedzone znakiem tyldy oznacza wersję testową danego pakietu. Na przykład dla architektur x86 słowo kluczowe x86 oznacza pakiety stabilne i przetestowane, ~x86 oznacza natomiast pakiety wymagające testów. Używane słowa kluczowe są ustalane dla wszystkich pakietów przez zmienną ACCEPT_KEYWORDS w głównym pliku konfiguracyjnym (/etc/portage/make.conf, w starszych instalacjach /etc/make.conf) lub oddzielnie dla każdego pakietu w pliku /etc/portage/package.keywords. Maskowanie twarde jest używane w stosunku do pakietów niebezpiecznych i niezalecanych do instalacji w związku z problemami, które mogą one powodować. Aby odmaskować twarde maskowanie należy dodać odpowiedni wpis do pliku /etc/portage/package.unmask.
Prekompilowane pakiety.
W Gentoo istnieje możliwość stworzenia prekompilowanych pakietów oprogramowania (poprzez komendę "emerge -b" podczas kompilacji albo "quickpkg", wchodzącą w skład pakietu Gentoolkit). Mają one rozszerzenie ".tbz2" i zawierają wszystkie pliki kopiowane przez Portage podczas zwykłej instalacji wraz z metadanymi umożliwiającymi zainstalowanie ich przez "emerge". Pakiety takie mogą być wykorzystane do szybkiej instalacji na podobnych maszynach lub do szybkiej naprawy systemu po awarii.
Podprojekty i obsługiwane rozwiązania.
Poza rozwijaniem dystrybucji deweloperzy zgromadzeni wokół Gentoo zajmują się szeregiem innych projektów zorientowanych na konkretne zastosowania systemu operacyjnego.
Hardened Gentoo.
"Hardened Gentoo" obejmuje kilka podprojektów związanych z poprawą bezpieczeństwa systemu. Zaliczyć tu należy obsługę PaX, SSP (Stack Smashing Protection), SELinux, RSBAC i Grsecurity.
Gentoo Linux Security Advisories.
GLSA (Gentoo Linux Security Advisories) to dokumenty XML opisujące poszczególne luki w oprogramowaniu znajdującym się w Portage. Ich tworzeniem i aktualizacją zajmuje się "Gentoo Linux Security Team". Użytkownicy mają do dyspozycji narzędzie glsa-check sprawdzające system i zainstalowane oprogramowanie pod kątem luk opisanych w GLSA.
Obsługiwane jądra.
Podstawowymi źródłami jądra Gentoo są "gentoo-sources", czyli oryginalne jądro Linux z łatami przygotowywanymi przez deweloperów Gentoo. Modyfikacje obejmują głównie poprawki na niewielkie błędy tak, aby nie było znaczących różnic w stosunku do oryginalnych źródeł jądra (zwanych "vanilla-sources"). Użytkownicy mogą skorzystać również z przygotowanych jąder do konkretnych zastosowań, np. "git-sources" (najnowsze źródła z Git), "hardened-sources" (z łatami Grsecurity), "hppa-sources", "sparc-sources", "mm-sources" (jądro Andrew Mortona), "rsbac-sources" (z łatami RSBAC), "tuxonice-sources" (z łatami TuxOnIce) i innych.
Projekty specyficzne dla oprogramowania.
Poszczególne większe lub istotniejsze pakiety oprogramowania posiadają swoje wydzielone grupy deweloperów. Grupy te oprócz przygotowywania nowych wersji do drzewa Portage opracowują również samodzielne łaty na zgłaszane błędy, później czasem włączane do oryginalnego oprogramowania. Wśród takich podprojektów znaleźć można: Apache, Python, PHP, Perl czy Kolab2.
Instalacja.
Gentoo można zainstalować na wiele sposobów. Najbardziej popularne jest użycie specjalnie do tego przystosowanego Gentoo Live CD. Można jednak do tego wykorzystać jakikolwiek inny działający system GNU/Linux znajdujący się na oddzielnej partycji, dysku lub płycie CD.
Gentoo posiada kilka rodzajów płyt instalacyjnych (od 40 do ponad 700 MB). W przypadku płyty minimal wymagany jest dostęp do internetu, aby system Portage mógł pobrać wymagane pliki z sieci. Płyta uniwersalna dla popularnych programów nie wymaga dostępu do sieci, gdyż na krążku znajdują się potrzebne do instalacji pliki.
Od wersji 2006.0 można pobrać płytę z graficznym instalatorem (testowa wersja instalatora była dostępna na specjalnych obrazach płyt już w wersji 2005.1). Aktualnym środowiskiem graficznym używanym na LiveCD jest Xfce.
Na płytach Gentoo oraz na stronie domowej są dokładne instrukcje i poradniki jak zainstalować system.
Stage.
System Gentoo można zainstalować, startując z jednego z wybranych punktów początkowych (nazywanych "Stage"):
Stage1 daje największe możliwości optymalizacji świeżo zainstalowanego systemu, ale instalacja z jego użyciem jest najdłuższa, ponieważ należy najpierw wykonać "bootstrap", w trakcie którego kompilowany jest kompilator i główne biblioteki systemu (takie jak glibc, binutils). Instalacja rozpoczęta od Stage3 będzie najkrótsza jednak użytkownik otrzymuje system w mniejszym stopniu zoptymalizowany i dostosowany do indywidualnych potrzeb. Stage2 jest kompromisem pomiędzy dwoma pozostałymi.
Ponieważ Stage3 nie zamyka drogi do pełnej optymalizacji (każdy składnik można ponownie skompilować z własnymi ustawieniami już z wnętrza w pełni działającego systemu), od wydania 2008.0 instalacja za pomocą stage 1 i 2 nie jest oficjalnie wspierana, choć z serwerów lustrzanych można wciąż pobrać odpowiednie pliki.
Jądro systemu.
Również jądro systemu powinno być samodzielnie ustawione i skompilowane. Instalacja z użyciem LiveCd pozwala co prawda na użycie skompilowanego już jądra, ale nie zaleca się tego. Jest to prawdopodobnie najtrudniejszy etap instalacji. W Gentoo nie istnieją prekompilowane wersje jądra Linuksa, są jednak ebuildy dla kilku wersji źródłowych zawierających różne zestawy łat, jak również tych oficjalnych. Dystrybucja oferuje również program genkernel umożliwiający proste stworzenie modularnego jądra oraz obrazu initrd, który wykryje i załaduje potrzebne moduły podczas startu systemu.
Konfiguracja.
Cała konfiguracja systemu musi być wykonana samodzielnie. Należy odpowiednio ustawić plik fstab, uruchamiane usługi, używane moduły jądra (chyba że do kompilacji jądra użyto genkernela) itp. Pliki konfiguracyjne usług Gentoo znajdują się w katalogu /etc/conf.d/. Gentoo udostępnia narzędzia "rc-status", "rc-update", "eselect" oraz inne (np. "java-config") do ułatwionego zarządzania zainstalowanymi usługami i programami. Jednym z najważniejszych plików konfiguracyjnych jest make.conf znajdujący się w katalogu /etc/portage. W nim ustala się parametry dla kompilatora, flagi USE i inne ustawienia Portage.
Program rozruchowy.
Ostatnim krokiem przed uruchomieniem Gentoo jest zainstalowanie jednego z programów rozruchowych (ang. bootloader). Umożliwi on uruchomienie systemu bez pomocy jakiegokolwiek zewnętrznego medium. Najpopularniejszymi bootloaderami są GRUB oraz LILO.

</doc>
<doc id="11536" url="https://pl.wikipedia.org/wiki?curid=11536" title="Ernestyn">
Ernestyn



</doc>
<doc id="11537" url="https://pl.wikipedia.org/wiki?curid=11537" title="Patrycja">
Patrycja

Patrycja – imię żeńskie pochodzenia łacińskiego, żeński odpowiednik męskich imion Patrycjusz, Patrycy, Patryk. Oznacza "szlachetnie urodzona, patrycjuszowska". Wśród imion nadawanych nowo narodzonym dzieciom, Patrycja w 2017 r. zajmowała 58. miejsce w grupie imion żeńskich. W całej populacji Polek Patrycja zajmowała w 2017 r. 41. miejsce (166 497 nadań).
Obce formy: Patricia, Patrizia, Patrikija (ros.), Patricija (połud.-słow.), Pat, Pattie, Patty (ang.)
Patrycja imieniny obchodzi: 
W niektórych kalendarzach można także znaleźć daty 20 marca, 9 lipca oraz 28 sierpnia; daty te nie posiadają uzasadnienia w postaci wspomnienia świętej. 
Znane osoby noszące imię Patrycja:
Postacie fikcyjne noszące imię Patrycja:

</doc>
<doc id="11538" url="https://pl.wikipedia.org/wiki?curid=11538" title="Roderyk">
Roderyk

Roderyk, Rodryg, Rodryk, Ruderyk – imię męskie pochodzenia germańskiego. Wywodzi się od słowa oznaczającego „sławny ze swego bogactwa”.
Roderyk obchodzi imieniny 13 marca.
Odpowiedniki w innych językach:
Znane osoby o tym imieniu:

</doc>
<doc id="11539" url="https://pl.wikipedia.org/wiki?curid=11539" title="Rodryg">
Rodryg



</doc>
<doc id="11540" url="https://pl.wikipedia.org/wiki?curid=11540" title="Longin">
Longin

Longin, Longinus — imię męskie pochodzenia łacińskiego. Wywodzi się od wyrazu "Longus" oznaczającego „długi”. Żyło 9 świętych katolickich o tym imieniu. Patronem imienia jest męczennik z I wieku św. Longin z Cezarei Kapadockiej.
Żeńskim odpowiednikiem jest Longina.
Imieniny.
Longin imieniny obchodzi: 

</doc>
<doc id="11541" url="https://pl.wikipedia.org/wiki?curid=11541" title="Longinus">
Longinus

Longinus – część miasta Płocka, położona na południowych obrzeżach miasta. Rozpościera się w okolicach ul. Ciechomickiej i Ziołowej.
Historia.
Do 1954 należał do gminy Łąck w powiecie gostynińskim. W Królestwie Polskim przynależały do guberni warszawskiej, a w okresie międzywojennym do woj. warszawskiego. Tam, 20 października 1933 wszedł w skład nowo utworzonej gromady Longinus w granicach gminy Łąck, składającą się z fowlarku Ciechomice i kolonii Longinus.
Podczas II wojny światowej włączona do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią wszedł w skład nowo utworzonej gromady Ciechomice w powiecie gostynińskim, a po jej zniesieniu 1 stycznia 1969 – do gromady Łąck. Tam przetrwał do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Longinus wszedł w skład reaktyowwanej gminy Łąck w powiecie gostynińskim. W latach 1975–1996 miejscowość administracyjnie należał do województwa płockiego. 1 stycznia 1997 Longinus włączono do Płocka.

</doc>
<doc id="11542" url="https://pl.wikipedia.org/wiki?curid=11542" title="Ludwika">
Ludwika

Ludwika – żeński odpowiednik imienia Ludwik. 
Innym żeńskim odpowiednikiem jest Luiza.
Ludwika imieniny obchodzi: 31 stycznia, 15 marca i 9 lipca.
Znane osoby noszące imię Ludwika:

</doc>
<doc id="11543" url="https://pl.wikipedia.org/wiki?curid=11543" title="Cyriak">
Cyriak

Cyriak – imię męskie pochodzenia greckiego. Wywodzi się od słowa "kyriakós" od rzeczownika "kýrios" oznaczającego "pan", "władca". Istnieje kilku świętych o tym imieniu.
Odpowiednikiem żeńskim jest Cyriaka.
Odpowiedniki w innych językach:
Cyriak imieniny obchodzi: 3 stycznia, 16 marca, 2 maja, 15 lipca, 5 sierpnia, 8 sierpnia, 12 sierpnia, 23 sierpnia, 29 września i 12 października.
Znane osoby noszące imię Cyriak:

</doc>
<doc id="11544" url="https://pl.wikipedia.org/wiki?curid=11544" title="Herbert">
Herbert

Herbert – imię męskie pochodzenia germańskiego, "Herbert". Wywodzi się od słowa oznaczającego "błyszczący", "jaśniejący". Patronem tego imienia jest św. Herbert, pustelnik z Cumberland wspominany 20 marca.
Oboczną formą imienia jest Herybert, niem. "Heribert". Nie należy łączyć obu tych imion.
Herbert imieniny obchodzi 16 marca, jako wspomnienie św. Heryberta, arcybiskupa Kolonii. 
Znane osoby noszące imię Herbert:

</doc>
<doc id="11545" url="https://pl.wikipedia.org/wiki?curid=11545" title="Gertruda">
Gertruda

Gertruda – imię żeńskie pochodzenia germańskiego, złożone z członu Ger-: stwniem. "gēr" – „włócznia z ostrym żelaznym grotem”, „oszczep”, oraz trut, od germ. "thrūdi" („moc, siła”) pomieszanego z "drūda", stwniem. "trūt", "drūt" („ukochany, miły”; por. Ermentruda). Można je tłumaczyć jako „silna w walce oszczepem”.
Notowana w Polsce od XIII wieku, początkowo w łacińskiej formie Gertrudis (1223 r.), a od 1251 r. jako G(i)ertruda. Imię to było dość popularne w Polsce w średniowieczu. Inne notowane w średniowieczu formy tego imienia to: Gertrud, Girtrud, Girtrudis, ze zdrobnieniami G(i)erka, G(i)eruchna, G(i)erusza, Trude (niem.), G(i)ela, Ruchna (to ostatnie może też od Rufiny). Na gruncie niemieckim skróconą formę Gertrudy może stanowić także Gerda.
Rosyjskie słowniki tłumaczą to imię dwojako: jako imię germańskie o morfologii opisanej powyżej i jako imię powstałe ze złożenia skróconych wyrazów „героиня труда” (czyt. "gieroinia truda"), czyli „bohaterka pracy” (por. Bohater Pracy Socjalistycznej). Jako zdrobnienia proponują formy: G(i)erta, G(i)eta, G(i)etunia, G(i)etusia, G(i)era.

</doc>
<doc id="11546" url="https://pl.wikipedia.org/wiki?curid=11546" title="Patrycjusz (imię)">
Patrycjusz (imię)

Patrycjusz — imię męskie pochodzenia łacińskiego. Wywodzi się od słowa "patricius" oznaczającego „szlachetnie urodzony, patrycjuszowski”. Jego obocznymi wariantami są Patrycy i Patryk, a żeńskim odpowiednikiem – Patrycja.
Patrycjusz imieniny obchodzi 16 marca, 17 marca, 28 kwietnia, 4 lipca i 24 sierpnia. 
Znane osoby noszące imię Patrycjusz:
Zobacz też:

</doc>
<doc id="11547" url="https://pl.wikipedia.org/wiki?curid=11547" title="Tunezja">
Tunezja

Tunezja (, trb. "Tunis"), oficjalnie Republika Tunezyjska (arab. , , trb. "Al-Dżumhurija at-Tunisija", ) – państwo leżące w północnej Afryce, nad Morzem Śródziemnym. Graniczy z Algierią i Libią. W latach 1881–1956 pod protektoratem Francji. Od 12 listopada 1956 w ONZ, a od 1 października 1958 członek Ligi Państw Arabskich. Stolicą kraju jest Tunis, a inne większe miasta to: Safakis, Arjana, Bizerta (Banzart), Kabis (Gabés), Susa (Sousse).
Geografia.
Położenie.
Tunezja położona jest w Afryce Północnej i zajmuje powierzchnię wielkości połowy Polski. Wybrzeże Tunezji na północy i wschodzie opływa Morze Śródziemne. Północ kraju jest górzysta i gęsto zalesiona. Im dalej na południe, ukształtowanie terenu zmienia się w coraz bardziej płaskie i suche aż do obszaru szottów (słone jeziora, zazwyczaj wyschnięte) wyznaczających początek strefy saharyjskiej.
Klimat.
Na wybrzeżu klimat śródziemnomorski. Na wschodnim wybrzeżu bardziej suchy. Na północy występuje klimat podzwrotnikowy, od pośredniego między morskim a kontynentalnym, na południu zwrotnikowy skrajnie suchy-kontynentalny.
Historia.
Na przełomie III i II tysiąclecia p.n.e. na obszar obecnej Tunezji nastąpił napływ ludów koczowniczych ze wschodu i południa Afryki. W II tysiącleciu p.n.e. rozpoczęła się kolonializacja fenicka, najważniejszą kolonię stanowiła Kartagina. W wyniku wojen punickiej obszar Kartaginy został włączony w skład Imperium Rzymskiego. W V wieku n.e. Rzymianie zostali wyparci przez germańskich Wandalów, którzy z kolei zostali pokonani w połowie VI wieku przez Bizancjum. W drugiej połowie VII w. Tunezję podbili Arabowie, którzy zislamizowali kraj. W 1574 roku kraj włączono do Imperium Osmańskiego. Od 1590 roku realna władza należała do bejów, którzy jedynie formalnie uznawali zwierzchnictwo osmańskie. Wybrzeże stało się bazą wypadową piratów.
W XIX wieku coraz bardziej intensywna penetracja mocarstw europejskich zakończona w 1881 roku ustanowieniem w Tunezji protektoratu francuskiego. Od początku okupacji francuskiej rozwijał się ruch antykolonialny. W latach 20. narodziły się partie polityczne, w tym partia Destur. W trakcie II wojny światowej Tunezja dostała się pod okupację włosko-niemiecką i stała się obszarem walk. Od 1943 roku ponownie w rękach Francji. Po zakończeniu wojny na sile przybrała walka o niepodległość. Toczyła się ona głównie za pomocą metod politycznych, nie obeszło się jednak także bez niepodległościowej działalności partyzanckiej. W 1951 roku podpisano porozumienie z Francją, które regulowało zarządzanie krajem. W 1954 roku Tunezja uzyskała autonomię wewnętrzną a w 1956 roku niepodległość. W 1957 roku ustanowiono republikę. Ostatni żołnierze francuscy wycofali się z Tunezji w 1963 roku.
Rządy w niepodległej Tunezji objęła Neo-Destur i prezydent Habib Burgiba. Rządy Neo-Destur wiązały się z polityką niezaangażowania, współpracą z państwami Zachodu oraz umacnianiem więzi gospodarczych i politycznych z Francją. W latach 70. wystąpiły wewnętrzne problemy natury gospodarczej i politycznej. W 1974 roku parlament zapewnił Burgibie dożywotnią prezydenturę. W 1979 roku do Tunisu przeniesiono siedzibę Ligi Państw Arabskich. Po zamieszkach z przełomu lat 70. i 80. władze dopuściły do działalności inne partie. W 1987 roku Burgiba został odsunięty od władzy przez generała Zajna al-Abidina ibn Aliego ogłoszonego następnie prezydentem. W 1996 roku Tunezja nawiązała relacje dyplomatyczne z Izraelem na najniższym szczeblu (jako czwarte państwo arabskie).
14 stycznia 2011 roku ibn Ali uciekł z kraju pod wpływem rozpoczętych 17 grudnia 2010 masowych protestów społecznych. Po wydarzeniach arabskiej wiosny, 23 października 2011 odbyły się wybory do Zgromadzenia Konstytucyjnego, które miało pełnić rolę tymczasowego parlamentu. Zwyciężyła w nich konserwatywna Partia Odrodzenia (Hizb an-Nahda) zdobywając 41,47% głosów. 13 grudnia 2011 na nowego prezydenta kraju został zaprzysiężony Al-Munsif al-Marzuki, przywódca partii Kongres Republiki.
Na podstawie uchwalonej 27 stycznia 2014 nowej konstytucji, 26 października 2014 odbyły się wybory parlamentarne do Zgromadzenia Przedstawicieli Ludowych, w których zwyciężyła laicka partia Wezwanie Tunezji (wywodząca się ze środowiska dawnych współpracowników ibn Alego). W wyborach prezydenckich, które odbyły się 23 listopada i 21 grudnia 2014 były premier Al-Badżi Ka’id as-Sibsi zdobył 55,68% głosów w drugiej turze i pokonał urzędującego prezydenta Al-Munsifa al-Marzukiego, który otrzymał 44,32% głosów. 31 grudnia 2014 as-Sibsi został oficjalnie zaprzysiężony na stanowisku głowy państwa.
18 marca 2015 doszło w Tunisie do zamachu terrorystycznego przeprowadzonego przez bojowników Państwa Islamskiego na turystów zwiedzających Muzeum Bardo. Śmierć poniosły 23 osoby, obywatele wielu państw świata.
Ustrój polityczny.
System polityczny.
Republika Tunezyjska jest krajem o systemie semiprezydenckim. Według konstytucji uchwalonej 27 stycznia 2014 przez tunezyjskie Zgromadzenie Konstytucyjne głową państwa jest prezydent, władzę wykonawczą sprawuje prezydent oraz rząd kierowany przez premiera, władzę ustawodawczą stanowi jednoizbowy parlament – Zgromadzenie Przedstawicieli Ludowych.
Podział administracyjny.
Tunezja jest podzielona na 24 gubernatorstwa zwane "wilajami". Gubernatorstwa dzielą się dalej na łącznie 262 "dystrykty", a te na "gminy".
Siły zbrojne.
Tunezja dysponuje trzema rodzajami sił zbrojnych: wojskami lądowymi, marynarką wojenną oraz siłami powietrznymi. Uzbrojenie sił lądowych Tunezji składało się w 2014 roku z: 350 czołgów, 900 opancerzonych pojazdów bojowych, 68 dział samobieżnych oraz 170 zestawów artylerii holowanej. Marynarka wojenna Tunezji dysponowała w 2014 roku 25 okrętami obrony wybrzeża oraz sześcioma okrętami obrony przeciwminowej. Tunezyjskie siły powietrzne z kolei posiadały w 2014 roku uzbrojenie w postaci m.in. 12 myśliwców, 87 samolotów transportowych, 40 samolotów szkolno-bojowych oraz 75 śmigłowców.
Armia tunezyjska w 2014 roku liczyła 40,5 tys. żołnierzy zawodowych oraz 12 tys. rezerwistów. Według rankingu "Global Firepower" (2014) tunezyjskie siły zbrojne stanowią 66. siłę militarną na świecie, z rocznym budżetem na cele obronne w wysokości 550 mln dolarów (USD).
Gospodarka.
Główne gałęzie gospodarki.
Główne gałęzie gospodarki to: rolnictwo, przemysł wydobywczy (m.in. fosforyty), przemysł naftowy, turystyka, przemysł odzieżowy.
Program gospodarczy.
Do lat 60. Tunezja była jednym z głównych eksporterów ropy naftowej i gazu ziemnego. W połowie lat 80. XX w. został zapoczątkowany program zmian strukturalnych w gospodarce kraju, który był wspierany przez Bank Światowy i Międzynarodowy Fundusz Walutowy. Program realizował m.in. liberalizację cen i handlu zagranicznego, a także dalszą prywatyzację przedsiębiorstw należących do państwa.
Demografia.
Ludność.
Dane demograficzne i socjologiczne:
Struktura etniczna:
Arabowie 98%
Europejczycy 1%
Żydzi i inni 1%.
Struktura siły roboczej w podziale na sektory:
rolnictwo i rybołówstwo 17,7%
przemysł, kopalnie, energetyka, budownictwo i roboty publiczne 33%
handel i usługi 49,3%.
Religia.
Struktura religijna w 2020 roku, według The ARDA:
Kultura i życie.
Tunezyjczycy mieli swój narodowy strój w kolorze bordowym: kamizelka, spodnie i czapeczka podobna do tureckiego fezu.
Sztuka.
Na terenie Tunezji zachowały się ryty naskalne, ceramika z okresu późnego paleolitu, mezolitu oraz neolitu (ok. 6000 p.n.e.); sztukę staroż. reprezentują ruiny budowli rzymskich (m.in. w Dugga, Al-Dżamm, Kartaginie), a także wyroby fenickie (stele, sarkofagi) odkryte na terenie dawnych miast punickich (m.in. Kartagina, Utyka, Susa); w południowej części Tunezji występują zabytki związane z kulturą Berberów. Tunezja była ośr. sztuki starochrześc. (Kartagina) i bizant. (resztki kościołów, mury w Kasr Hilal); w VII w. pojawiła się sztuka islamu (meczety z dziedzińcami i prostokątnymi minaretami, m.in. Kairuan, Tunis, Safakis, Susa, Tauzar; madrasy, obwarowania); od XVI w. wznoszono na wzór tur. meczety kopułowe. W XIX w. rozpoczął się proces europeizacji sztuki tunezyjskiej; rodzimy charakter zachowało arab. rzemiosło artystyczne.
Nauka.
Oficjalnie podaje się, że 19% budżetu państwa przeznaczane jest na naukę i oświatę. Statystyki nie podają jednak, ile jest wyższych uczelni w Tunezji.
Uniwersytety znajdują się w miejscowościach przemysłowych i dobrze rozwiniętych, jak Sfax czy Tunis.
Obyczaje.
Tunezja jest najbardziej liberalnym krajem arabskim, o czym świadczą m.in. rozbudowane prawa kobiet. Kobiety zawdzięczają to pierwszej żonie Habiba Burgiby, która była Francuzką. Niektórzy uważają, że to ona przekonała męża do kilku wielkich reform, m.in. zniesienia wielożeństwa, zniesienia noszenia tradycyjnych chust przez kobiety (Burgiba nazwał te chusty "wstrętnymi szmatami"), kontrolowania rozwodów przez sądy (w tym równych praw do dzieci), dopuszczenia kobiet do szkół, parlamentu, władzy i innych form życia publicznego. Jednak należy zauważyć, że we Francji aż do 1970 roku (do wejścia w życie ustawy z dnia 4 czerwca 1970) obowiązywało tzw. "puissance paternelle", to znaczy tylko ojcu przysługiwała władza rodzicielska po rozwodzie.
W 1967 roku Bourgiba zalegalizował również aborcję, obecnie jest ona dostępna na życzenie kobiety i bezpłatna. Istnieje również legalna prostytucja oraz domy publiczne.
Tunezyjskie kobiety stanowią prawie 12% członków Tunezyjskiej Izby Deputowanych i ponad 20% członków rad miejskich. Odgrywają również znaczącą rolę w rządzie i dyplomacji (w tym m.in. na takich stanowiskach, jak gubernatorzy prowincji, prezydenci miast, sekretarze stanu, ambasadorowie itp.). Młode kobiety stanowią 55% studentów na uniwersytetach.
Z drugiej jednak strony, nadal istnieją pewne konserwatywne miasta – na południu kraju, gdzie zachowywane są stare obyczaje. Dziewcząt nie obowiązuje jednak zakaz chodzenia samej po ulicach. Ponadto w bardzo tradycyjnych rodzinach kobiety chodzą w ubraniach zakrywających nogi i ramiona, szczególnie kiedy wybierają się do meczetu.
Od 2018 roku kobiety posiadają także równe prawo do dziedziczenia spadku (poprzednie prawo dopuszczało kobiety do dziedziczenia jedynie połowy tego, co mężczyźni). Zeznania kobiety i mężczyzny w tunezyjskim sądzie mają taką samą wartość prawną, kobieta posiada również takie samo prawo do otrzymania opieki nad dziećmi po rozwodzie.

</doc>
<doc id="11548" url="https://pl.wikipedia.org/wiki?curid=11548" title="Patryk">
Patryk

Patryk – oboczna, skrócona wersja imienia Patrycjusz. Jeszcze innym wariantem tego imienia jest Patrycy. Pochodzenie i znaczenie: łacińskie: "patricius" – patrycjuszowski, szlachecki, szlachetnie urodzony. Forma żeńska to Patrycja.
Patryk imieniny obchodzi 17 marca.
Znane osoby święte noszące imię Patryk
Znane osoby noszące imię Patryk:

</doc>
<doc id="11549" url="https://pl.wikipedia.org/wiki?curid=11549" title="Regina (imię)">
Regina (imię)

Regina – imię żeńskie pochodzące od łacińskiego słowa "regina" – "królowa". Imię to nawiązuje do miana "Regina Coeli", którym określa się Matkę Boską Królową Niebios. W Polsce zanotowano je już w 1386 roku.
Regina imieniny obchodzi: 18 stycznia, 17 marca, 7 września i 21 listopada.
Znane osoby noszące imię Regina:

</doc>
<doc id="11550" url="https://pl.wikipedia.org/wiki?curid=11550" title="Anzelm (imię)">
Anzelm (imię)

Anzelm ("ans" &lt;Azowie&gt; + "helm" &lt;hełm&gt;, oznacza „strzeżony przez bóstwa”) – imię męskie pochodzenia germańskiego. W Polsce używane od XIII lub XIV w. Forma żeńska: Anzelma.
Imieniny obchodzi 3 marca, 18 marca i 21 kwietnia.

</doc>
<doc id="11551" url="https://pl.wikipedia.org/wiki?curid=11551" title="Boguchwał">
Boguchwał

Boguchwał, Bogchwał, Bochwał, Boguchał, Bogufał, Bogofał, Bogfał, Bofał – staropolskie imię męskie, złożone z członu "Bogu-" ("Bóg", ale pierwotnie "los, dola, szczęście") i "-chwał" ("chwalić, sławić, dziękować"). Prawdopodobnie oznaczało "tego, który sławi szczęście", późn. "tego, który sławi Boga". Zob. też Chwalibog, Chwaliboż, Falibog, Faliboż.
Żeńskie odpowiedniki: Boguchwała, Bogufała.
Boguchwał imieniny obchodzi 18 marca i 22 marca.
Znane osoby noszące imię Boguchwał:
Podobne imiona: Bogdał, Bogdaj, Bogdasz, Bogudar, Bogumił, Bogumysław, Bogurad, Bogusąd, Bogusław, Bogwiedz.

</doc>
<doc id="11552" url="https://pl.wikipedia.org/wiki?curid=11552" title="Narcyz (ujednoznacznienie)">
Narcyz (ujednoznacznienie)



</doc>
<doc id="11553" url="https://pl.wikipedia.org/wiki?curid=11553" title="Narcyza">
Narcyza

Narcyza – imię żeńskie pochodzenia greckiego.
Jest żeńskim odpowiednikiem męskiego imienia Narcyz.
Imię to nie jest zaświadczone w średniowiecznych źródłach polskich; pojawiło się w Polsce dopiero w XIX wieku, a i wówczas było uważane za imię afektowane. W 2001 roku nosiło je 705 Polek.
Narcyza imieniny obchodzi 18 marca.
Formy zdrobniałe: Narcyzia, Cyzia.

</doc>
