<doc id="11554" url="https://pl.wikipedia.org/wiki?curid=11554" title="Aleksandra">
Aleksandra

Aleksandra (IPA: [], gr. Αλεξάνδρα) – żeński odpowiednik greckiego imienia Aleksander ("aleksandros" – obrońca ludzi). Imię Aleksandra w Polsce weszło w użycie ok. XIV wieku, a spopularyzował je m.in. Henryk Sienkiewicz, nadając to imię bohaterce "Potopu".
Popularność.
Wśród imion nadawanych nowo narodzonym dzieciom, Aleksandra w 2009 r. zajmowała 8. miejsce w grupie imion żeńskich.
W 2021 roku to imię nosiło około 1,6 miliona osób, w tym 750 tysięcy na Rosjanek oraz po ponad 300 tysięcy Polek i Ukrainek.
Mimo negatywnej opinii Rady Języka Polskiego oraz prawnego zakazu nadawania imion w Polsce w formie zdrobniałej, zdrobnienie „Ola” zostało też zarejestrowane jako samodzielne imię – w 2009 roku u 1310 Polek, w 2001 r. – u 1149. W 2021 roku w Polsce imię Ola nosiło około 70 tysięcy osób; najwięcej w Egipcie – 144 tysiące. Na terenie Nigerii imię to jest stosowane również u mężczyzn.
Aleksandra imieniny obchodzi.
niekiedy przypisywano imieniny Aleksandry do tych samych dat, co imieniny Aleksandra.

</doc>
<doc id="11555" url="https://pl.wikipedia.org/wiki?curid=11555" title="Ambroży">
Ambroży

Ambroży (gr. "ambrósios" – boski, nieśmiertelny, święty od "(am)brotós" – (nie)śmiertelny) – imię męskie pochodzenia greckiego. 
Chrześcijańskim patronem tego imienia jest późnorzymski biskup św. Ambroży.
Imieniny obchodzi: 17 marca, 20 marca, 4 kwietnia, 19 lipca, 16 sierpnia, 16 października, 18 października, 2 listopada i 7 grudnia.
Żeńskim odpowiednikiem jest Ambrozja.

</doc>
<doc id="11556" url="https://pl.wikipedia.org/wiki?curid=11556" title="Anatol">
Anatol

Anatol, Anatoliusz ( – pochodzący ze Wschodu; analogiczne pochodzenia ma nazwa Anatolii, krainy w Azji Mniejszej) – męskie imię pochodzenia greckiego.
Żeńskie odpowiedniki tego imienia: Anatolia, Anatola. 
Anatol imieniny obchodzi: 20 marca, 2 maja, 3 czerwca, 3 lipca i 20 listopada.
Postacie fikcyjne:

</doc>
<doc id="11558" url="https://pl.wikipedia.org/wiki?curid=11558" title="Regulator odśrodkowy obrotów">
Regulator odśrodkowy obrotów

Odśrodkowy regulator obrotów (regulator Watta) – urządzenie automatyczne, wykorzystujące siłę odśrodkową do stabilizacji obrotów, początkowo przez dławienie za pomocą przepustnicy dopływu pary w maszynie parowej. Zastosowany pierwszy raz w 1788 przez Jamesa Watta.
Stosowany także w turbinach, sekcyjnych pompach wtryskowych silników wysokoprężnych i silnikach magnetofonów.
Trudne było utrzymywanie stałej prędkości obrotowej, przy zmieniającym się obciążeniu. Regulator Watta samoczynnie regulował dopływ pary utrzymując stałą prędkość obrotową.
Jeśli maszyna jest w spoczynku to ciężarki (kulki) są na samym dole, a przepustnica jest całkowicie otwarta. Jeśli maszyna parowa zacznie pracować. Obracające się koło maszyny parowej połączone jest z regulatorem obrotów - kulki zaczynają się obracać. Na kulki regulatora działają dwie siły. Siła grawitacji przyciągająca kulki pionowo w dół oraz siła odśrodkowa odciągająca kulki na zewnątrz, co przy takiej konstrukcji regulatora powoduje unoszenie się kulek ku górze. Unoszące się kulki powodowały zamykanie się przepustnicy, a to skutkowało mniejszą ilością pary dostarczanej do maszyny parowej. Maszyna zwalniała, malała więc siła odśrodkowa, kulki opadały w dół więc przepustnica się otwierała i tym samym dostarczała więcej pary do maszyny. 
W zależności od dobranych wielkości maszyny, regulatora, dopływu pary i obciążenia maszyna parowa mogła rytmicznie oscylować wokół pewnej prędkości obrotowej lub jeśli parametry były dobrze dobrane ustalała się stała prędkość.
Regulator pokazany na rysunku jest regulatorem tylko grawitacyjnym, to znaczy przy jego pomocy można uzyskać tylko jedną prędkość obrotową maszyny. Aby zmienić tę prędkość należało zatrzymać maszynę i wymienić kulki na lżejsze (mniejsza prędkość obrotowa) lub cięższe (większa prędkość obrotowa). Późniejsze regulatory miały dodatkowo sprężynę z regulacją napięcia. W ten sposób do dwóch sposobów regulacji prędkości obrotowej opisanych powyżej doszła trzecia - dużo prostsza i szybsza.
Nad wejściem głównym do dawnej Wyższej Szkoły Budowy Maszyn (obecnie ZUT) w Szczecinie zachował się wizerunek regulatora Watta na tle koła zębatego.

</doc>
<doc id="11559" url="https://pl.wikipedia.org/wiki?curid=11559" title="Regulator odśrodkowy">
Regulator odśrodkowy



</doc>
<doc id="11563" url="https://pl.wikipedia.org/wiki?curid=11563" title="James Watt">
James Watt

James Watt (//, ur. w Greenock, zm. 25 sierpnia 1819) – szkocki inżynier i wynalazca, twórca kilku kluczowych ulepszeń konstrukcji maszyny parowej, dzięki którym maszyny te zapoczątkowały rewolucję przemysłową.
Życiorys.
Urodził się w Greenock jako syn cieśli Jamesa i Agnes. Borykał się z problemami zdrowotnymi, stąd początkowo uczył się w domu. Później jednak poszedł do szkoły, gdzie ujawniły się jego zdolności matematyczne oraz manualne.
W 1755 rozpoczął pracę wytwórcy przyrządów precyzyjnych w firmie Johna Morgana w Londynie. Udało mu się uniknąć poboru w wojnie siedmioletniej. Po odbyciu praktyk, z powodu złego stanu zdrowia wrócił do Greenock. Następnie otrzymał stanowisko konstruktora przyrządów na Uniwersytecie Glasgow, na którym zaprzyjaźnił się z chemikiem i odkrywcą dwutlenku węgla – Josephem Blackiem, który docenił późniejszego ojca rewolucji przemysłowej: 
1763 rok był przełomowy dla rozwoju techniki. John Anderson, profesor z Uniwersytetu Glasgow, poprosił Watta o naprawę atmosferycznego silnika parowego Thomasa Newcomena. W trakcie naprawy James doszedł do wniosku, że silnik ten jest zbyt energochłonny. Wynikało to z jego nieprawidłowej konstrukcji. Każdy kolejny suw tłoka wymagał nagrzania, a następnie schłodzenia pary wodnej, aby uzyskać jej kondensację. Powodowało to równocześnie ciągłe schładzanie się cylindra. Watt wpadł na pomysł usprawnienia działania maszyny. Wydzielona komora skraplania (lub kondensacji) rozwiązała problem, przez co cylinder główny mógł cały czas pozostawać ciepły. Działanie swojego wynalazku opisał sam Watt:
Wynalazek został opatentowany dopiero w 1769 dzięki pomocy przemysłowca Johna Roebucka, który otrzymał dwie trzecie udziałów. Maszyną zainteresowany był przemysłowiec Matthew Boulton, jednak brak porozumienia pomiędzy Roebuckiem a Wattem uniemożliwił wykorzystanie jej już wtedy. Watt podjął zawód mierniczego przy budowie kanałów i porzucił zainteresowanie maszyną parową.
Dopiero po 13 latach od skonstruowania prototypu w 1776 r. w kopalni Bentley zaprezentowano jej działanie.
Maszyna parowa Watta zużywała 4-krotnie mniej paliwa niż maszyna Newcomena, więc odniosła duży sukces, a zamówienia nadeszły z całego kraju. Silnik mógł jedynie wykonywać ruchy góra-dół, jednak rozwój przemysłu bawełnianego spowodował, że potrzebne stało się wykonywanie również ruchów rotacyjnych.
Rozwiązaniem był nowy typ przekładni nazwanej planetarną, opatentowanej przez Watta w 1782 r., będącej pierwowzorem współczesnej przekładni obiegowej (patent nie przewidywał stosowania korby, co pozwoliło ominąć zastrzeżenia patentowe Pickarda), zastosowanej w zmodernizowanej i jeszcze wydajniejszej maszynie parowej.
Na potrzeby określania mocy silników James Watt zdefiniował on nową jednostkę – koń mechaniczny, która jest do dzisiaj powszechnie używana w motoryzacji. Kiedy w 1800 r. wygasły prawa do patentu, wycofał się z interesów i przeszedł na emeryturę.
Zmarł 25 sierpnia 1819 roku.
Życie prywatne.
W roku 1764 poślubił swoją kuzynkę Margaret, z którą miał pięcioro dzieci (z których dwoje dożyło do dorosłości). W 1772 r. żona – Margaret zmarła w czasie porodu. Pięć lat później ożenił się z Anne Macgregor, która towarzyszyła mu aż do śmierci.
Upamiętnienie.
Od nazwiska wynalazcy nazwano:

</doc>
<doc id="11564" url="https://pl.wikipedia.org/wiki?curid=11564" title="Paradoks bliźniąt">
Paradoks bliźniąt

Paradoks bliźniąt, paradoks zegarów – eksperyment myślowy w szczególnej teorii względności, którego domniemana sprzeczność ma wykazywać nieprawdziwość tej teorii. Paradoks wynika z wyciągania wniosków z fałszywych założeń.
Paradoks bliźniąt ma ogromne znaczenie dydaktyczne, gdyż jest bardzo często wykorzystywanym zagadnieniem, na przykładzie którego tłumaczone są konsekwencje szczególnej teorii względności, a dokładna analiza paradoksu pomogła zrozumieć tę teorię wielu pokoleniom uczniów.
Treść.
Na Ziemi (lub w dowolnym punkcie wszechświata, przy założeniu, że z miejscem tym jest związany układ inercjalny) rodzą się bliźnięta. Jeden z nich pozostaje na Ziemi, a drugi, wysłany szybkim statkiem kosmicznym w przestrzeń kosmiczną, po pewnym czasie zawraca, ląduje na Ziemi i spotyka się ze swoim bratem bliźniakiem. Im statek będzie szybszy, tym spodziewany efekt będzie większy.
Zgodnie ze szczególną teorią względności czas w poruszającym się układzie odniesienia płynie wolniej (dylatacja czasu). Obserwacje bliźniaków przedstawiają się następująco:
Jednak obaj bracia nie mogą mieć równocześnie racji.
Rozwiązanie.
Błędne w powyższym rozumowaniu jest założenie czy przekonanie, że układy obu braci są równoważne. Tutaj tylko z jednym z nich można związać układ inercjalny. Gdyby obaj bracia mieli zawsze poruszać się względem siebie ze stałą prędkością, to nigdy, poza momentem wyruszania kosmonauty w podróż, nie spotkaliby się.
Paradoks ten wynika z niezrozumienia szczególnej teorii względności. Nie mówi ona bowiem, że wszyscy obserwatorzy są równoważni, a jedynie, że równoważni są obserwatorzy znajdujący się w układach inercjalnych, tzn. takich, które poruszają się względem siebie bez przyspieszenia. W tym przypadku brat-kosmonauta musi jednak zmienić swoją prędkość (czyli mieć pewne przyspieszenie), kiedy zawraca rakietę. Nie znajduje się on więc w tym samym układzie inercjalnym, co na początku. Rację ma więc jego brat, który pozostał na Ziemi.
Można rozpatrywać przykład z zegarami, aby efekty dylatacji były nie tylko subiektywne, ale i mierzalne. Niech każdy z braci ma swój zegar. Bracia zobowiązują się do wysyłania sygnałów „życzeń” co 1 rok według wskazań swoich zegarów, brat astronauta po przebyciu drogi 5 lat świetlnych zawraca i powraca na Ziemię.
Dla uproszczenia pominiemy problemy związane z rozpędzaniem, zawracaniem i zatrzymywaniem rakiety, przeciążeniami i wszystkie inne efekty.
Sytuację przedstawia wykres (diagram Minkowskiego) położenie/czas w układzie odniesienia związanym z Ziemią. Sygnał „życzeń” biegnie z prędkością światła w próżni, dla czytelności dobieramy jednostki osi tak, by światło biegło pod kątem 45 stopni do osi układu współrzędnych; układ ten odpowiada latom na osi czasu i latom świetlnym na osi przestrzeni (położenia). Prędkość statku kosmicznego, wynoszącą około 0,745 prędkości światła w próżni, dobrano tak, by czynnik Lorentza:
Wyjaśnienie ekspresowe: wystarczy policzyć (można na wykresie), ile życzeń wysłał każdy z braci, aby dowiedzieć się, ile lat im przybyło. I tak brat na Ziemi wysłał (czerwone linie) 13 komunikatów (ostatnia linia niewidoczna, odcinek bardzo krótki), przybyło mu więc ponad 13 lat, zaś brat w statku wysłał 8 (zielone linie), czyli przybyło mu ponad 8 lat (prawie 9). Zatem brat bliźniak na statku będzie o ponad 4 lata młodszy od brata, który nie podróżował.
Mechanika relatywistyczna i nierelatywistyczna.
Mechanika nierelatywistyczna.
W mechanice nierelatywistycznej czas jest niezależny od układu współrzędnych (czas absolutny) i zegary obu braci mają takie same wskazania.
Po roku brat z rakiety wysyła sygnał, ale jest już w odległości 0,75 roku świetlnego od Ziemi – i tyle (0,75 roku) światło będzie wracało. Pierwszy sygnał z rakiety dotrze więc na Ziemię 1,75 roku po starcie (1 rok podróży rakiety + 0,75 podróży powrotnej sygnału).
W tym samym czasie (po roku) brat na Ziemi też wysyła sygnał. Sygnał ten „goni” statek kosmiczny z prędkością względną 1 − 0,75 = 0,25 prędkości światła w próżni, więc potrzebuje na dogonienie statku 3 lata, dotrze gdy na statku zegar będzie wskazywał 4 lata.
Widzimy brak symetrii choć nie ma powodu na wyróżnienie któregoś z braci (układu odniesienia), a obliczone czasy są sprzeczne. (Pokazują to także inne doświadczenia np. rozpadu poruszających się cząstek elementarnych). Wyróżnienie powstaje między innymi w wyniku tego, że prędkość światła w próżni uznajemy za jednakową względem Ziemi, ale wtedy w układzie statku musiałaby się zmieniać.
Mechanika relatywistyczna.
Brat pozostający na Ziemi wysyła po roku sygnał, bieg sygnału ilustruje linia czerwona. Sygnał ten dociera do statku kosmicznego – zegar statku pokazuje wówczas 2,5 roku (widać na wykresie). Na Ziemi minęło 3,75 roku.
Brat w kosmosie wysyła życzenia, gdy minie u niego 1 rok (ale jest to wtedy, gdy na Ziemi minie 1,5 roku), a statek jego jest w odległości 1 roku świetlnego od Ziemi, więc sygnał dotrze do odbiorcy gdy na Ziemi będzie 2,5 roku (według obliczeń brata na statku jego brat na Ziemi otrzyma życzenia gdy zegar na statku pokazuje 3,75 roku).
Zauważmy symetrię: obaj bracia wysyłają życzenia co rok, a otrzymują co 2,5 roku, każdy z nich może tłumaczyć, że ten drugi oddala się. I wszystko jest w porządku, układy poruszają się ze stałą prędkością (są inercjalne).
Brat astronauta po 5 latach zawraca, w trakcie zawracania jest poddawany przyspieszeniu, a oznacza to, że w tym czasie nie jest w układzie inercjalnym. Po zawróceniu porusza się ze stałą prędkością, oznacza to że jest w układzie inercjalnym – ale nie w tym samym, w którym był podczas oddalania się od Ziemi.
Jaka jest różnica wieku braci? Jeżeli bratu na Ziemi przybyło formula_2 lat, to bratu w kosmosie formula_3 czyli formula_4 Różnica wynosi formula_5 czyli formula_6.

</doc>
<doc id="11566" url="https://pl.wikipedia.org/wiki?curid=11566" title="Paradoks Curry’ego">
Paradoks Curry’ego

Paradoks Curry’ego – jeden z paradoksów logicznych, podobnych do paradoksu kłamcy. Został nazwany na cześć amerykańskiego logika Haskela Curry’ego.
Rozważmy zdanie X: „jeśli to zdanie jest prawdziwe, to Słońce jest czarne”.
Zastanówmy się, czy zdanie to jest prawdziwe, czy nie. Jeśli jest, to wtedy słońce jest czarne, ale to nieprawda. A więc zdanie nie jest prawdziwe. Ale wówczas po lewej stronie implikacji mamy fałsz, a taka implikacja jest zawsze prawdziwa. A więc zdanie jest prawdziwe... itd.
Jest to paradoks podobny do paradoksu kłamcy (staje się dokładnie nim, kiedy podstawimy pod Y zdanie „X nie jest prawdziwe”) i jego źródło tkwi - podobnie jak tam - w odwoływaniu się zdania do swojej prawdziwości. Nie jest to więc zdanie, którego prawdziwość - zgodnie z definicją prawdy Tarskiego - można w ogóle rozpatrywać.

</doc>
<doc id="11567" url="https://pl.wikipedia.org/wiki?curid=11567" title="Cyriaka">
Cyriaka

Cyriaka – żeński odpowiednik imienia Cyriak. Wśród patronek tego imienia – św. Cyriaka, zm. w 307 roku w Nikomedii.
Cyriaka imieniny obchodzi: 20 marca, 19 maja, 15 lipca i 21 sierpnia.

</doc>
<doc id="11568" url="https://pl.wikipedia.org/wiki?curid=11568" title="Paradoks dziadka">
Paradoks dziadka

Paradoks dziadka – następujące rozumowanie: „Podróżnik w czasie wstecz chce zabić własnego dziadka przed poczęciem swojego ojca lub matki. Skoro podróżnik jednak się narodził, to jego próby powinny zakończyć się niepowodzeniem (wymóg spójności). Równocześnie zakłada się, że podróżnik zachowuje zwykły wpływ oddziaływania na otoczenie”. Paradoks dziadka jest szczególnym przypadkiem sytuacji, gdy działania podjęte podczas podróży w czasie w przeszłość, uniemożliwiają jej odbycie się w przyszłości. Proponowanych jest kilka rozwiązań tej sprzeczności, mających uczynić ją sprzecznością pozorną:
Kwestią związaną z możliwości cofania się w czasie jest istnienie wehikułu czasu.

</doc>
<doc id="11569" url="https://pl.wikipedia.org/wiki?curid=11569" title="Jesioniki">
Jesioniki

Jesioniki (, ) – pasmo górskie w Sudetach Wschodnich, w Czechach i częściowo w Polsce z najwyższym szczytem Pradziad () o wysokości 1491 m n.p.m.
Charakterystyka.
Jesioniki są drugim co do wysokości pasmem górskim w Sudetach i Czechach, a jednocześnie najwyższą i najrozleglejszą grupą górską w Sudetach Wschodnich i na Morawach. Centralny rejon Jesioników tworzy pasmo Wysokiego Jesionika (), którego grzbietem przebiega granica Wielkiego Europejskiego Działu Wodnego, oddzielająca zlewiska Morza Bałtyckiego i Czarnego. Prawie cały masyw Jesioników pokrywają gęste bory świerkowe z domieszką buku i jodły. Region jest bogatą bazą turystyczną z licznymi schroniskami oraz bazą noclegową, w postaci hoteli, pensjonatów, ośrodków narciarskich z siecią tras narciarskich (biegowych i zjazdowych) oraz licznych szlaków turystycznych i rowerowych.
W skład Jesioników wchodzą cztery mezoregiony:

</doc>
<doc id="11570" url="https://pl.wikipedia.org/wiki?curid=11570" title="Jeseniki">
Jeseniki



</doc>
<doc id="11571" url="https://pl.wikipedia.org/wiki?curid=11571" title="Lubomierz (ujednoznacznienie)">
Lubomierz (ujednoznacznienie)



</doc>
<doc id="11572" url="https://pl.wikipedia.org/wiki?curid=11572" title="Lubomira">
Lubomira

Lubomira – żeński odpowiednik imienia Lubomir/Lubomirz, nienotowany w źródłach staropolskich. Znaczenie imienia: „miłująca pokój”.
Lubomira imieniny obchodzi: 21 marca oraz 23 sierpnia.

</doc>
<doc id="11573" url="https://pl.wikipedia.org/wiki?curid=11573" title="Ludomira">
Ludomira

Ludomira – żeński odpowiednik imienia Ludomir, nienotowany w źródłach staropolskich.
Ludomira imieniny obchodzi: 21 marca, 7 maja i 31 lipca.
W 1994 roku imię to nosiło 1002 kobiet w Polsce. 

</doc>
<doc id="11574" url="https://pl.wikipedia.org/wiki?curid=11574" title="Mikołaj">
Mikołaj

Mikołaj (, "Nikólassos", od + /"lassos", tj. zwycięstwo + lud; to samo znaczenie ma imię Nikodem, od "nike" + "demos") – imię męskie pochodzenia greckiego.
Wśród imion nadawanych nowo narodzonym dzieciom, Mikołaj w 2017 zajmował 8. miejsce w grupie imion męskich. W całej populacji Polaków Mikołaj zajmował w 2017 roku 66. miejsce (99 130 osób).
Różne zagraniczne odpowiedniki Mikołaja to: "Nicholas", "Nicolas", "Nikolaj", "Nikołaj", "Nicolae", "Nicolaj", "Nikolai", "Nicolai", "Niels", "Claus", "Clasin", a nawet "Nikola" czy "Nicola".
Mikołaj imieniny obchodzi: 2 lutego, 14 lutego, 21 marca, 9 maja, 19 maja, 2 czerwca, 9 lipca, 10 września, 29 września, 13 października, 13 listopada, 14 listopada, 5 grudnia i 6 grudnia.

</doc>
<doc id="11575" url="https://pl.wikipedia.org/wiki?curid=11575" title="Bogusława">
Bogusława

Bogusława – żeński odpowiednik imienia Bogusław znany od 1265 roku. Używane były m.in. zdrobnienia "Bogusza", "Boguszka" i "Boguchna". W polskim imiennictwie imię to żywe jest do dziś, ze zdrobnieniami: "Bogusia" czy "Boguśka".
Bogusława imieniny obchodzi: 22 marca, 18 kwietnia, 29 kwietnia, 29 maja, 18 sierpnia i 23 września.
Znane osoby o imieniu Bogusława:

</doc>
<doc id="11576" url="https://pl.wikipedia.org/wiki?curid=11576" title="Godzisław (imię)">
Godzisław (imię)

Godzisław, Godosław, Godzsław, Gocław, Hodysław – staropolskie imię męskie. Składa się z członu "Godzi-" ("robić coś w stosownym czasie", "dopasowywać, czynić odpowiednim") i "-sław" ("sława"). Może zatem oznaczać "tego, który czyni sławę". Jego formę pochodną mogło stanowić m.in. imię Gosław.
Godzisław imieniny obchodzi 22 marca, 1 grudnia i 28 grudnia.
Znane osoby o tym imieniu:

</doc>
<doc id="11579" url="https://pl.wikipedia.org/wiki?curid=11579" title="Ambrozja (pokarm)">
Ambrozja (pokarm)

Ambrozja (gr. "ambrosía") – w mitologii greckiej pokarm bogów. Dawał im nieśmiertelność i wieczną młodość. Wraz z nektarem (napojem o tych samych właściwościach) stanowił ich jedyny pokarm. Podczas uczt na Olimpie roznosili go podczaszowie – Hebe (bogini i uosobienie młodości) i Ganimedes (ulubieniec boga Zeusa).
Źródło ambrozji znajdowało się w ogrodzie Hesperyd, skąd przynosiły ją Zeusowi gołębie, gdy ten ukrywał się przed Kronosem (jego ojcem) pod opieką nimf górskich i kozy Amaltei.
W języku potocznym ambrozja to synonim przysmaku, napoju lub potrawy o wyśmienitym smaku.

</doc>
<doc id="11580" url="https://pl.wikipedia.org/wiki?curid=11580" title="Klaudiusz (imię)">
Klaudiusz (imię)

Klaudiusz – męskie imię łacińskie, pochodzące od nazwy rzymskich rodów Klaudiuszy; nazwa ta zaś wywodzi się od nazwy miasta "Clausus", skąd oba rody Klaudiuszy wzięły początek. W Polsce imię Klaudiusz jest znane od XVIII wieku.
Żeński odpowiednik: Klaudia

</doc>
<doc id="11581" url="https://pl.wikipedia.org/wiki?curid=11581" title="Klaudyna">
Klaudyna

Klaudyna – pochodna forma imienia Klaudia, powstała od zdrobniałego imienia "Claudine", co oznacza 'należąca do rodu Claudia, córka Claudiusa' lub 'mała, kochana Claudia'. Patronką tego imienia jest św. Klaudyna Thévenet. 
Klaudyna imieniny obchodzi 3 lutego, jako wspomnienie św. Klaudyny Thévenet. Można też spotkać dzień 18 listopada.
Znane osoby o tym imieniu:
To imię nosi główna bohaterka "cyklu powieści" francuskiej pisarki Colette. 
W Warszawie jest ulica Klaudyny na Bielanach.

</doc>
<doc id="11582" url="https://pl.wikipedia.org/wiki?curid=11582" title="Linia geodezyjna">
Linia geodezyjna

Linia geodezyjna (krótko nazywana geodezyjną) – krzywa w przestrzeni metrycznej (ściślej: w G-przestrzeni), stanowiąca najkrótszą drogę pomiędzy dwoma punktami dostatecznie bliskimi. W sposób równoważny linie geodezyjne definiuje się jako krzywe o zerowej krzywiznie geodezyjnej. Dla przestrzeni euklidesowej geodezyjne są zwykłymi prostymi.
Geodezyjne na rozmaitościach riemannowskich.
Krzywizna.
Należy odróżnić trzy różne pojęcia krzywizny tutaj używane:
Własności linii geodezyjnych.
W ogólnym przypadku rozmaitości riemannowskich własności geometryczne mogące zmieniać się nawet przy niewielkim przemieszczeniu z jednego punktu do innego. Linia geodezyjna jest zdefiniowana jako krzywa dla której krzywizna geodezyjna w każdym jej punkcie jest równa zeru.
Dowodzi się, że ze wszystkich krzywych leżących na rozmaitości topologicznej i mających wspólną styczną w danym punkcie rozmaitości, krzywa geodezyjna ma najmniejszą krzywiznę (w sensie 3).
W przypadku rozmaitości o niezerowej krzywiźnie (w sensie 1), geodezyjne są z punktu widzenia geometrii euklidesowej krzywymi niebędącymi prostymi (mają niezerową krzywiznę w sensie 3), np. na sferze są to okręgi kół wielkich. Na powierzchni bocznej walca geodezyjnymi są linie śrubowe oraz (szczególne przypadki) proste i okręgi.
Z punktu widzenia obowiązującej w danej rozmaitości geometrii absolutnej (na ogół geometrii nieeuklidesowej) krzywe geodezyjne są odpowiednikami prostych, zwykle spełniającymi te same aksjomaty, co proste w geometrii euklidesowej z wyjątkiem postulatu równoległości Euklidesa.
Czasoprzestrzeń.
(1) Czasoprzestrzeń opisywana przez Ogólną Teorię Względności (OTW) jest rozmaitością pseudoriemannowską.
(2) Punkt formula_1 czasoprzestrzeni jest czterowektorem mającym 4 współrzędne:
czyli formula_6
W skrócie współrzędne punktu oznacza się symbolem formula_7 gdzie domyślnie formula_8 lub formula_9
(3) W zapisie równań OTW można wybrać dowolny układ współrzędnych, dlatego symbole formula_10 mają różne znaczenie w zależności od tego wyboru. Np.
(4) Dowolną linię można zapisać w postaci układu równań parametrycznych formula_13 gdzie formula_14 jest parametrem. Rolę parametru może pełnić np. czas formula_15 Np. równania:
opisują ruch wzdłuż prostej w czasoprzestrzeni z prędkością
Geodezyjne w czasoprzestrzeni.
Równanie geodezyjnej.
Linie geodezyjne formula_21 łączące dwa punkty czasoprzestrzeni formula_22 oraz formula_23 w czasoprzestrzeni spełniają 4 równania różniczkowe:
gdzie:
Wyprowadzenie równania.
Równanie geodezyjnej można wyprowadzić kilkoma sposobami, np. z warunku, by krzywa nadawała wartość ekstremalną funkcjonałowi
tzn. żąda się, by spośród wszystkich krzywych, łączących dane punkty czasoprzestrzeni długość krzywej formula_29 była ekstremalna (co dla punktów odpowiednio blisko leżących oznacza minimum).
Powyższy układ równań ma jednoznaczne rozwiązanie dla danego punktu startowego formula_30 oraz prędkości początkowej formula_31 w tym punkcie.
Ruch po geodezyjnych jako ruch swobodny z czasoprzestrzeni.
Z punktu widzenia mechaniki geodezyjne można traktować jako krzywe, po których poruszają się ciała w rozmaitości, nie poddane działaniu sił. Równanie geodezyjnej oznacza bowiem, że wektor przyspieszenia krzywej nie ma składowych w kierunkach stycznych do powierzchni – i dlatego wektor ten jest prostopadły do płaszczyzny stycznej do powierzchni w każdym punkcie krzywej. Dlatego ruch jest całkowicie określony przez zakrzywienie powierzchni. Ogólna Teoria Względności zakłada, że ciała poruszają się po geodezyjnych czasoprzestrzeni, przy czym jej zakrzywienie jest przejawem grawitacji.
Przykład: Czasoprzestrzeń płaska.
Czasoprzestrzeń płaska – to przestrzeń Minkowskiego mająca diagonalny tensor metryczny
Ogólne równanie linii geodezyjnej redukuje się tu do postaci
co oznacza, że przyspieszenie ciała jest zerowe. Rozwiązanie tego równania przedstawia prostą euklidesową. Wynika stąd, że w płaskiej przestrzeni ciała, na które nie działają żadne siły, poruszają się po prostej euklidesowej.
Przykład: Sfera – obliczenia tensora metrycznego.
Na formula_34-wymiarowej sferze formula_35 o równaniu formula_36 (gdzie formula_37 oznaczają współrzędne kartezjańskie), wygodnie jest wprowadzić współrzędne sferyczne formula_38 formula_39 tak że zachodzą związki:
Element długości wyraża się przez różniczki:
Obliczając różniczki formula_44 otrzymamy (przy tym przy obliczeniach zakładamy, że współrzędna formula_45 jest wielkością stałą, równą promieniowi sfery):
Dokonując podstawienia tych różniczek do wzoru na formula_49 otrzyma się:
Porównując powyższy wynik z postacią różniczki odległości we współrzędnych krzywoliniowych
gdzie formula_52 – współczynniki tensora metrycznego otrzyma się formula_53 formula_54 formula_55 formula_56 czyli tensor metryczny zapisany w postaci tablicy ma postać:
Aby dostać równanie różniczkowe geodezyjnej należy obliczyć wszystkie symbole Christoffela i wstawić je do ogólnego równania. Równanie linii geodezyjnej daje fragmenty okręgów kół wielkich.
Czasoprzestrzeń wokół masywnego ciała.
W czasoprzestrzeni zakrzywionej przez ciało sferycznie symetryczne tensor metryczny – zapisany w układzie współrzędnych sferycznych – ma postać
Elementy tensora formula_59 nie zależą od współrzędnej formula_60
Z metryki tej oblicza się symbole Christoffela. Np. otrzymamy
Element formula_62 tensora w rozpatrywanym polu wokół ciała wyraża się przez potencjał grawitacyjny formula_63
przy czym w rozwiązaniu podanym przez Karla Schwarzschilda dla zagadnienia pola grawitacyjnego w pobliżu czarnej dziury mamy
gdzie formula_66 – uniwersalna stała grawitacyjna, formula_67 – masa czarnej dziury.
Interwał czasoprzestrzenny formula_68 definiuje czas własny formula_69
W przybliżeniu nierelatywistycznym, gdy prędkości ciała są niewielkie, wtedy formula_70 i równanie linii geodezyjnej daje równanie Newtona, gdy pomnożymy równanie linii geodezyjnej przez (dowolną) masę ciała. Otrzymujemy równanie Newtona cząstki w polu grawitacyjnym
W opisie ruchu ciał za pomocą wyżej przedstawionych równań ruchu przyspieszenie cząstki nie zależy od jej masy, a tylko od geometrii czasoprzestrzeni. Jest to słuszne, gdy źródło pola grawitacyjnego jest na tyle masywne, że ruch innych ciał nie wpływa na zmianę położenia źródła pola.

</doc>
<doc id="11583" url="https://pl.wikipedia.org/wiki?curid=11583" title="Folwark">
Folwark

Folwark – jednostka gospodarcza własności ziemskiej, istniejąca od XII wieku w postaci gospodarstwa rolnego, a od XIV wieku także rolno-hodowlanego, nastawionego na produkcję zboża i innych surowców agrarnych przeznaczonych na zbyt, wykorzystującego pracę przymusową pańszczyźnianych chłopów (pańszczyzna, najem przymusowy, darmocha), a po zniesieniu pańszczyzny – robotników najemnych. Organizacja folwarku pańszczyźnianego oraz relacje ekonomiczne i społeczne między chłopami a feudałami zostały tak skonfigurowane, aby zapewnić właścicielowi ziemskiemu i jego rodzinie środki potrzebne do komfortowego i wygodnego życia.
Historia.
Pierwsze folwarki i wsie folwarczne powstawały w dobrach kościelnych i klasztornych, następnie w majątkach szlacheckich, magnackich oraz królewskich. Formę zbliżoną do folwarku posiadały gospodarstwa sołtyskie. Poprzez przejmowanie ziem opuszczonych przez chłopów (tzw. pustki), usuwanie chłopów z gospodarstw lub przenoszenie ich na ziemie o gorszej jakości gleb oraz karczowanie lasów (w wyjątkowych przypadkach), powiększano obszary ziem folwarcznych lub tworzono nowe folwarki.
Na rozwój folwarków miało wpływ rosnące zapotrzebowanie na zboże na ziemiach polskich i w zachodniej Europie. Do pracy w folwarkach potrzebna była siła robocza, którą stanowili chłopi. W XV wieku doszło do zmiany charakteru renty feudalnej. Zamiast naturalno-czynszowej (danina i czynsz), zaczęła przeważać pańszczyzna. Działania właścicieli folwarków związane z podnoszeniem ich wydajności i ulepszaniem gospodarki folwarcznej polegały przede wszystkim na wzroście wymagań wobec chłopów. Statut piotrkowski z 1496 roku i przywilej toruński z 1520 roku doprowadziły do zwiększenia kontroli i wyzysku chłopów, co z biegiem czasu zaczęło wywoływać napięcia społeczne, bunty i zbiegostwo chłopów.
W XVI wieku wykształciły się dwa typy folwarków:
Obszar folwarków bywał różny, od jednego łana (16,7-17,5 ha) do kilkudziesięciu łanów. Grunty były dzielone na 3 części, co wiązało się ze stosowaniem trójpolówki. W dużych folwarkach wielkiej własności oprócz czeladzi (pastuch, owczarz) pracowali również wyspecjalizowani pracownicy, na przykład: borowi, mielcarze, fornale, stróże.
Sprawy właściwej organizacji pracy w folwarku pańszczyźnianym, najlepszego wykorzystania robocizny i efektywności zarządzania poruszył Anzelm Gostomski w napisanej książce rolniczej, zatytułowanej "Gospodarstwo". Uważał on, że folwark ma być gospodarstwem samowystarczalnym. Doceniał znaczenie nawożenia, niemniej w pełni akceptował system pańszczyźniany i stosowanie surowych represji wobec "krnąbrnych" chłopów. Dlatego w jego książce, wśród "rad" znalazła się też i taka:
O zainteresowaniu książką Gostomskiego w okresie intensywnego rozwoju gospodarki folwarcznej świadczą jej liczne reedycje.
Natomiast wyrażenie "wzrost efektywności pracy" w czasach pańszczyzny sprowadzało się tak naprawdę do stosowania niczym nieograniczonej przemocy wobec chłopów. Potwierdzają to skargi zawarte w suplikach chłopskich. W XVII doszło do ostrego kryzysu gospodarki folwarcznej (podobnie jak całego polskiego rolnictwa), spowodowanego przez zniszczenia wojenne i spadek cen produktów rolnych oraz zmniejszenie eksportu polskiego zboża do krajów zachodniej Europy. Dodatkowo, oparcie folwarku na pracy przymusowej powodowało jego niską wydajność. Historyk Leonid Żytkowicz, badacz historii gospodarczej doszedł do wniosków, iż w XVII wieku wydajność folwarków (jeśli chodzi o produkcję zbóż) była o 30–40% niższa od wydajności gospodarstw chłopskich. Właściciele folwarków szukając nowych źródeł dochodów, zamieniali pańszczyznę na czynsz, ograniczali kontakty swoich poddanych z rynkiem zbytu, rozwijali propinację (obowiązek nabywania alkoholu przez poddanych tylko w pańskiej karczmie).
Oprócz ziemi (pole orne, łąki, pastwiska, nieużytki itp.) w skład wielu dużych folwarków wchodziły budynki: dwory, oficyny, czworaki, stodoły, spichlerze, szopy, wozownie, stajnie, owczarnie, chlewy, gorzelnie, browary, młyny, karczmy, kuźnie i inne. . Przywracanie produkcji do momentu sprzed okresu wojen, trwało około 50 lat.
W XVII wieku folwark stał się głównym źródłem dochodu z dóbr posiadanych przez szlachtę, kler i króla. Należący do feudała folwark opierał się głównie na darmowej i przymusowej pracy chłopów pańszczyźnianych, oraz pracy najemnej wraz z najmem przymusowym i darmochami. W niektórych krajach, m.in. w Polsce w wyniku tych praktyk chłopi stawali się niewolnikami właścicieli ziemskich. Podobnie było w Rosji, do czasu przeprowadzenia reformy uwłaszczeniowej w 1861 roku około 23 miliony chłopów według prawa rosyjskiego stanowiło pełnoprawną własność ziemiaństwa, i jako jego własność byli sprzedawani, bici, zsyłani na Syberię, a nawet przegrywani w karty.
W XVI wieku na ziemiach centralnej Polski ziemie folwarczne stanowiły około 17–33% wszystkich uprawianych gruntów. Do końca XVIII wieku folwarki były podstawą znaczenia gospodarczego i politycznego szlachty. Wraz z uwłaszczeniem chłopów miejsce folwarku pańszczyźnianego zajął folwark oparty na całkowicie najemnej i płatnej sile roboczej.
Brak darmowej pracy (likwidacja pańszczyzny), trudności kredytowe i spadek cen produktów rolnych miały niekorzystny wpływ na rozwój folwarku. W okresie pouwłaszczeniowym (lata 1864–1905) w Królestwie Polskim obszar ziemi folwarcznej uległ zmniejszeniu z około 47% do 36%, a w Galicji z 42% do 38%. W okresie II Rzeczypospolitej areał folwarków zmniejszyła reforma rolna.
W Polsce Ludowej kres gospodarce folwarcznej położył dekret Polskiego Komitetu Wyzwolenia Narodowego z 6 września 1944 o reformie rolnej, w wyniku którego rozparcelowano około 2650 tysięcy ha ziemi folwarcznej. Ziemia została częściowo podzielona między chłopów, a częściowo przejęta przez Skarb Państwa. Z folwarków tworzono też państwowe gospodarstwa rolne. Po transformacji ustrojowej PGR-y zostały sprywatyzowane.

</doc>
<doc id="11584" url="https://pl.wikipedia.org/wiki?curid=11584" title="Pelagia">
Pelagia

Pelagia – żeńskie imię pochodzenia greckiego, pochodzące od gr. przymiotnika "pelagios", żeński odpowiednik imienia Pelagiusz.
Pelagia imieniny obchodzi: 23 marca, 4 maja, 9 czerwca, 26 czerwca, 11 lipca, 8 października i 21 października.
Znane osoby noszące imię Pelagia:

</doc>
<doc id="11585" url="https://pl.wikipedia.org/wiki?curid=11585" title="Pelagiusz (imię)">
Pelagiusz (imię)

Pelagiusz – imię męskie pochodzenia greckiego. Wywodzi się od słowa oznaczającego "marynarz" (por. pelagial).
Pelagiusz imieniny obchodzi: 25 marca, 26 czerwca, 11 lipca, 28 sierpnia i 21 października.
Żeński odpowiednik: Pelagia
Osoby noszące to imię:

</doc>
<doc id="11586" url="https://pl.wikipedia.org/wiki?curid=11586" title="Wiktorian">
Wiktorian

Wiktorian – łacińskie imię męskie, pierwotnie przydomek utworzony poprzez dodanie przyrostka "–ianus" do imienia Wiktor. Żeński odpowiednik tego imienia, Wiktoriana, jest notowana w Polsce od średniowiecza.
Wiktorian imieniny obchodzi:
W innych językach:

</doc>
<doc id="11587" url="https://pl.wikipedia.org/wiki?curid=11587" title="Zbysław">
Zbysław

Zbysław – staropolskie imię męskie, złożone z dwóch członów: "Zby-" („zbyć się, pozbyć się”) i "-sław".
Forma żeńska: Zbysława
Zbysław imieniny obchodzi 23 marca i 17 listopada.

</doc>
<doc id="11588" url="https://pl.wikipedia.org/wiki?curid=11588" title="Dzierżysław (imię)">
Dzierżysław (imię)

Dzierżysław, Dzirżysław, Dziersław, Dzirsław – staropolskie imię męskie, złożone z członów "Dzierży-" ("trzymać") i "-sław" ("sława"). Oznaczało prawdopodobnie "tego, który posiada sławę".
Dzierżysław imieniny obchodzi 24 marca, 16 lipca i 1 września.
Żeńskie odpowiedniki: Dzirżysława, Dziersława, Dzirsława.
Podobne imię: Dzierżykraj.
Nazwy miejscowości pochodzące od imienia.
Od tego imienia pochodzą nazwy wielu miejscowości w Polsce:

</doc>
<doc id="11589" url="https://pl.wikipedia.org/wiki?curid=11589" title="Dzierżysława">
Dzierżysława



</doc>
<doc id="11590" url="https://pl.wikipedia.org/wiki?curid=11590" title="Dyzma">
Dyzma

Dyzma – imię męskie pochodzenia greckiego, od (dysmai, dysme) – zachód słońca lub gwiazd, „narodzony o zachodzie”. Imię to przypisywane jest tradycyjnie dobremu łotrowi – ukrzyżowanemu obok Chrystusa przestępcy, który nawrócił się i dostał obietnicę zbawienia.
Dyzma imieniny obchodzi 26 marca.
Znane osoby noszące imię Dyzma:

</doc>
<doc id="11591" url="https://pl.wikipedia.org/wiki?curid=11591" title="Ireneusz">
Ireneusz

Ireneusz (gr. "eirenaios" - "spokojny, pokojowy") – imię męskie pochodzenia greckiego. W Polsce pojawia się dopiero od XVIII wieku. 
Żeński odpowiednik: Irena
Ireneusz imieniny obchodzi 25 marca, 6 kwietnia, 5 maja, 28 czerwca, 23 sierpnia

</doc>
<doc id="11592" url="https://pl.wikipedia.org/wiki?curid=11592" title="Wieńczysław">
Wieńczysław

Wieńczysław – słowiańskie imię męskie utworzone w czasach nowszych; jego zapisy pojawiają się dopiero w XVIII wieku. Prawdopodobnie powstało przez analogię do imion staropolskich i miało oznaczać "ten, którego wieńczy sława". Inną hipotezą jest powstanie tego imienia w wyniku specyficznego odczytania imienia Więcesław, być może za pośrednictwem języka rosyjskiego (Wiaczesław).
Wieńczysław imieniny obchodzi: 25 marca.
Znane osoby noszące imię Wieńczysław:
Postacie literackie:
Żeński odpowiednik: Wieńczysława

</doc>
<doc id="11594" url="https://pl.wikipedia.org/wiki?curid=11594" title="Międzynarodowy Trybunał Wojskowy w Norymberdze">
Międzynarodowy Trybunał Wojskowy w Norymberdze

Międzynarodowy Trybunał Wojskowy w Norymberdze – organ wymiaru sprawiedliwości powołany w 1945 r. z inicjatywy Francji, USA, Wielkiej Brytanii i ZSRR w celu osądzenia głównych zbrodniarzy wojennych Rzeszy Niemieckiej z okresu II wojny światowej, oskarżonych o zbrodnie wojenne, przeciwko pokojowi i przeciwko ludzkości. Procedował od 20 listopada 1945 r. do ogłoszenia wyroku 1 października 1946 r.
Przygotowania i charakter.
Proces poprzedzony był gromadzeniem materiału dowodowego. Konieczne było także ujęcie wszystkich, żyjących zbrodniarzy wojennych i funkcjonariuszy III Rzeszy. Do czasu rozpoczęcia procesu, aresztowani zostali umieszczeni w Luksemburgu, w miejscowości Bad Mondorf, w pokojach Grand-Hotelu (miejsce internowania było utajnione przed opinią publiczną). Prowadzono wówczas dochodzenie wstępne oraz przesłuchania aresztowanych.
Proces norymberski był legalny, oparty na prawie narodów, choć prowadzony zgodnie z procedurą anglosaską. Początkowo przedstawiciele „zwycięskich” mocarstw nie potrafili zgodzić się nie tylko co do charakteru procesu, ale ogólnie odnośnie do jego celowości. Związek Radziecki chciał procesu oraz surowego ukarania sprawców. Francja i Wielka Brytania były niechętne procesowi i wysunęły nawet tzw. „Plan Napoleona”, według którego zbrodniarze mieli być wygnani na samotną wyspę (tak jak w przeszłości Napoleon Bonaparte na wyspę św. Heleny). Z kolei Stany Zjednoczone opowiadały się za prowadzeniem procesu. Wspólne stanowisko pomógł wypracować sędzia amerykańskiego Sądu Najwyższego, Robert Houghwout Jackson, który podjął się misji zleconej przez prezydenta Stanów Zjednoczonych Harry’ego Trumana. Ostateczne decyzje podjęto na konferencji w Londynie, trwającej od 26 czerwca 1945 r. Pomimo początkowej rozbieżności zdań, ustalono, że przedmiotem procesu będą naruszenia aktów prawa międzynarodowego, które zostały wyraźnie określone w statucie trybunału. Na konferencji londyńskiej 8 sierpnia 1945 r. opracowano kartę (zwaną "London Charter" lub "Nuremberg Charter") podpisaną przez cztery wielkie mocarstwa (Stany Zjednoczone, Francję, Wielką Brytanię i Związek Radziecki), w której uzgodniono kwestie sporne oraz powołano do życia Międzynarodowy Trybunał Wojskowy.
Wszystko to spisano w językach autentycznych: angielskim, francuskim i rosyjskim. Depozytariuszem tego był rząd brytyjski. Całość została zarejestrowana przez Sekretariat ONZ zgodnie z wymogami art. 102 Karty ONZ 15 marca 1951 r.
Umowa obowiązuje od chwili podpisania, dopuszcza na wystąpienie po upływie roku, wygaśnięcie nie unieważnia czynności dokonanych ani wyników osiągniętych na jej podstawie (art. 7). Preambuła powołuje się na Deklarację moskiewską.
Do umowy oprócz czterech stron założycielskich na podstawie art. 5 przystąpiło 20 państw. Polska podpisała porozumienie 25 września 1945 r., ratyfikacja nastąpiła po zakończeniu procesu 25 czerwca 1947 r. na podstawie ustawy z 2 czerwca 1947 r.
Na miejsce procesu wybrano Norymbergę, na terytorium amerykańskiej strefy okupacyjnej Niemiec, miasto, w którym do 1939 r. odbywały się masowe zjazdy partyjne ("Parteitagi") NSDAP. Na gmach wyznaczono Pałac Sprawiedliwości, który nie został uszkodzony podczas wojny.
Skład Trybunału.
Zgodnie z postanowieniami konferencji poczdamskiej członkami trybunału byli przedstawiciele „Czterech Mocarstw” (koalicji zwycięzców w II wojnie światowej), wydelegowani przez Sądy Najwyższe krajów reprezentantów. Podstawą prawną było przeniesienie suwerennych praw Niemiec na mocarstwa – strony aktu bezwarunkowej kapitulacji z 8/9 maja 1945 r. i w konsekwencji zgoda na jednostronne określenie warunków pokoju przez mocarstwa – sygnatariuszy aktu bezwarunkowej kapitulacji III Rzeszy.
Oskarżyciele.
Na podstawie materiału źródłowego.
Świadkowie i materiał dowodowy.
Podano tylko niektórych najbardziej zapamiętanych przez historię świadków i najważniejsze materiały dowodowe:
Wyroki, oskarżeni i ich obrońcy.
Wszyscy, z wyjątkiem Göringa i Bormanna, zostali powieszeni 16 października 1946 r.
Trybunał uznał NSDAP, SS, SD, Gestapo za organizacje przestępcze.
W czasie procesu norymberskiego psycholog więzienny Gustave Gilbert podczas swoich badań na osadzonych ustalił ich iloraz inteligencji (IQ).
Prócz głównego procesu czołowych nazistów, toczyły się również procesy pozostałych czołowych sprawców zbrodni, m.in. grup operacyjnych (Einsatzgruppen).
Na Trybunale Norymberskim wzorowany był Międzynarodowy Trybunał Wojskowy dla Dalekiego Wschodu.
Statut Trybunału i wyrok został zatwierdzony przez Zgromadzenie Ogólne ONZ jako Zasady norymberskie. Na art. 6 b) i c) Statutu powołuje się Konwencja o nieprzedawnieniu zbrodni wojennych i zbrodni przeciw ludzkości z 26 listopada 1968. Na zawartych w Statucie definicjach zbrodni wzorowane są odnośne definicje Statutu Międzynarodowego Trybunału Karnego i innych podobnych Trybunałów.
Udział Polski.
Delegacja polska na proces przed MTW obejmowała cztery osoby, tj.: Tadeusz Cyprian, Stefan Kurowski, Stanisław Piotrowski i Jerzy Sawicki. Koordynatorami do poszczególnych spraw byli także Aleksander Bramson, Manfred Lachs, Marian Muszkat, Jan Sehn, Mieczysław Szerer oraz Henryk Świątkowski.
Dokonali oni sporządzenia tzw. polskiego aktu oskarżenia, obejmującego ponad 100 stron i zawierającego najważniejsze fakty i dokumenty dotyczące zbrodni hitlerowskich w Polsce i polityce okupanta wobec narodu polskiego. Zgromadzony materiał dowodowy w postaci aktu oskarżenia pozwolił na sprecyzowanie zarzutów oskarżonym oraz na znaczne rozszerzenie problematyki polskiej w czasie postępowania dowodowego przed Trybunałem. Jednakże polska delegacja nie mogła brać formalnego udziału w pracach Trybunału, gdyż umowa londyńska z 8 VIII 1945 r. "(zob. wiki źródła)," przewidywała udział w procesie jedynie przedstawicieli czterech mocarstw, które występowały w imieniu wszystkich narodów.
Na procesie zeznawało dwoje świadków z Polski. Jednym była znana pisarka Seweryna Szmaglewska, więźniarka Oświęcimia, która zeznawała na temat tego właśnie obozu koncentracyjnego i zagłady. Drugim był Samuel Rajzman (ur. 1902 w Węgrowie), polski Żyd ocalony w Treblince dzięki temu, że jako znający języki obce został wybrany z transportu do komór gazowych i stał się więźniem obsługującym obóz zagłady (uczestniczył w przygotowaniach do buntu więźniów): zeznawał na temat eksterminacji Żydów w Treblince. Po złożeniu zeznań w procesie nie wrócił do Polski. Po wojnie mieszkał w Paryżu, a w 1950 r. osiadł w Montrealu.

</doc>
<doc id="11597" url="https://pl.wikipedia.org/wiki?curid=11597" title="Irena (imię)">
Irena (imię)

Irena ( [eirene] – pokój) – imię żeńskie pochodzenia greckiego. Męską formą tego imienia jest Ireneusz.
Irena imieniny obchodzi:

</doc>
<doc id="11598" url="https://pl.wikipedia.org/wiki?curid=11598" title="Wiktoria">
Wiktoria

Geografia:
Inne:
Osoby o imieniu Wiktoria

</doc>
<doc id="11599" url="https://pl.wikipedia.org/wiki?curid=11599" title="Emanuel">
Emanuel

Emanuel – imię męskie pochodzenia biblijnego. Wywodzi się od słowa עִמָּנוּאֵל oznaczającego „Bóg z nami”. Imię mesjasza oraz kilku świętych katolickich. Żeński odpowiednik to Emanuela.
Emanuel imieniny obchodzi: 25 stycznia, 26 marca, 10 lipca i 11 października.
Znane osoby noszące to imię:

</doc>
<doc id="11603" url="https://pl.wikipedia.org/wiki?curid=11603" title="Manuela">
Manuela

Manuela jest to żeński odpowiednik imienia Manuel, będącego skróconą formą biblijnego imienia Emanuel. Manuela jest skróconą formą imienia Emanuela.
Manuela imieniny obchodzi 26 marca.

</doc>
<doc id="11604" url="https://pl.wikipedia.org/wiki?curid=11604" title="Lidia">
Lidia



</doc>
<doc id="11605" url="https://pl.wikipedia.org/wiki?curid=11605" title="Sykstus">
Sykstus

Sykstus, Sykst – imię męskie przejęte poprzez łacinę z greki, pochodzące od greckiego imienia Ksustos ("ksustós" - „wygładzony, elegancki”), w którym przez analogię do łacińskiego imienia "Sextus" (Sekstus – „szósty”) doszło do przestawienia głosek. Imię to było nadawane w Polsce od średniowiecza, poświadczone w formie pochodnej Syksta (m.) oraz w 1265 roku w łac. formie "Sixtus"; możliwe staropolskie zdrobnienia: Syc, Syc(z)ek, Syc(z)ko, Sych, Sychno, Sychta, Sysz, Syszek, Syszka, Syszko. Istnieje pięciu świętych katolickich o tym imieniu.

</doc>
<doc id="11606" url="https://pl.wikipedia.org/wiki?curid=11606" title="Wiktoryn">
Wiktoryn

Wiktoryn – imię męskie, pochodzące od imienia Wiktor, urobione za pomocą przyrostka oznaczającego przynależność lub pochodzenie.
Wiktoryn imieniny obchodzi: 29 marca, 25 lutego, 15 kwietnia, 15 maja, 5 września, 5 października, 2 listopada, 8 listopada i 2 grudnia.
Znane osoby noszące imię Wiktoryn:

</doc>
<doc id="11607" url="https://pl.wikipedia.org/wiki?curid=11607" title="Amelia (imię)">
Amelia (imię)

Amelia, Amalia – imię żeńskie pochodzenia germańskiego, powstałe jako skrócenie imion dwuczłonowych z pierwszym członem "Amal-", takich jak między innymi Amalgunda lub Amalberga. 
Wśród imion nadawanych nowo narodzonym dzieciom, Amelia w 2014 r. zajmowała 8. miejsce w grupie imion żeńskich.
Amelia imieniny obchodzi: 5 stycznia, 30 marca i 20 kwietnia.
Odpowiedniki w innych językach:
Osoby o imieniu Amelia lub Amalia opisane w Wikipedii:

</doc>
<doc id="11608" url="https://pl.wikipedia.org/wiki?curid=11608" title="Balbina">
Balbina

Balbina – żeński odpowiednik imienia Balbin "jąkała" pochodzenia łacińskiego. 
Balbina imieniny obchodzi: 11 marca, 31 marca i 2 grudnia.
Znane osoby noszące imię Balbina:

</doc>
<doc id="11609" url="https://pl.wikipedia.org/wiki?curid=11609" title="Beniamin">
Beniamin

Beniamin – imię męskie pochodzenia hebrajskiego, oznaczające dosłownie „syn południa” lub „syn prawicy”.
W języku hebrajskim północ jest utożsamiana z lewą, a południe z prawą stroną.
Beniamin imieniny obchodzi 31 marca i 19 grudnia.
Wśród imion nadawanych nowo narodzonym dzieciom, Beniamin w 2017 r. zajmował 123. miejsce w grupie imion męskich. 
Beniamin w Biblii.
W Księdze Rodzaju 35:18 noszący to imię są nazywani synami dobrej fortuny, ponieważ prawa strona była uważana w starożytnym Izraelu za szczęśliwą. 
Imię Beniamin jest synonimem słowa „najmłodszy”, ponieważ w Biblii Beniamin był ostatnim dzieckiem Jakuba.
Żona Jakuba, Rachela, urodziła Beniamina, swego drugiego syna, w drodze z Betel do Efratu. Miała ciężki poród, podczas którego zmarła. Przed śmiercią nazwała chłopca "Ben-Oni", co znaczy "syn mojej żałoby", ale jej mąż zmienił mu imię na Beniamin, "syn prawicy".
Znaczenie imienia.
Imię to jest synonimem określeń „najmłodszy” i „ostatni”, a w terminologii sportowej słowo „beniaminek” jest określeniem klubu, który w danym sezonie gra w lidze jako ten, który awansował z ligi niższej. 

</doc>
<doc id="11611" url="https://pl.wikipedia.org/wiki?curid=11611" title="Dobromira">
Dobromira

Dobromira – staropolskie imię żeńskie, złożone z członów "Dobro-" ("dobry") i "-mira" ("pokój, spokój, dobro"). Mogło ono oznaczać "ta, która ceni pokój". W źródłach polskich poświadczone w XIII wieku.
Dobromira imieniny obchodzi 31 marca.
Męskie odpowiedniki: Dobromir, Dobromier, Dobromirz.

</doc>
<doc id="11612" url="https://pl.wikipedia.org/wiki?curid=11612" title="Gwidon">
Gwidon

Gwido, Gwidon – imię męskie pochodzenia germańskiego. Wywodzi się od słowa "witu" oznaczającego „drzewo”, „las” i stanowi skróconą formę germańskich imion dwuczłonowych z pierwszym członem "Witu-", takich jak "Widukind". Jego polskim odpowiednikiem znaczeniowym byłoby imię Lasota. Do Polski trafiło za pośrednictwem języków romańskich. Na jego podstawie powstało imię Gwisław. Forma Gwidon powstała pod wpływem łacińskim. W dokumentach polskich spotyka się formę Gwido już w 1155 roku.
Gwido i Gwidon imieniny obchodzą:
Znane osoby o tym imieniu:

</doc>
<doc id="11613" url="https://pl.wikipedia.org/wiki?curid=11613" title="Korneli">
Korneli



</doc>
<doc id="11614" url="https://pl.wikipedia.org/wiki?curid=11614" title="Kornelia">
Kornelia

Kornelia – imię żeńskie pochodzenia łacińskiego. Żeński odpowiednik imienia Kornel, Korneliusz i Korneli. Wywodzi się od nazwiska rzymskiego rodu Korneliuszy. Imię to było znane już w starożytności. W Polsce nadawane co najmniej od 1770 roku. Wśród imion nadawanych nowo narodzonym dzieciom, Kornelia w 2017 r. zajmowała 25. miejsce w grupie imion żeńskich.
Kornelia imieniny obchodzi 31 marca, w dniu wspomnienia św. św. Kornelii z Afryki.
Znane osoby o imieniu Kornelia:
Postaci fikcyjne:

</doc>
<doc id="11615" url="https://pl.wikipedia.org/wiki?curid=11615" title="Jonasz (ujednoznacznienie)">
Jonasz (ujednoznacznienie)



</doc>
<doc id="11616" url="https://pl.wikipedia.org/wiki?curid=11616" title="Grażyna">
Grażyna

Grażyna ( od "graži" – piękna) – imię żeńskie pochodzenia litewskiego. Wymyślone przez Adama Mickiewicza dla tytułowej bohaterki jego poematu z 1823.
Grażyna imieniny obchodzi: 1 kwietnia, 26 lipca i 9 września.
Zdrobnienia: Graga, Grasia, Grazia, Grażynka, Grażka, Gradzia, Graża.
Imię Grażyna ma niebezpośrednie odpowiedniki w innych językach bazujące na podobnym źródłosłowie oznaczającym „piękno”, „grację”, por: Grace, Grazia, Graziosa, Gratiana.

</doc>
<doc id="11617" url="https://pl.wikipedia.org/wiki?curid=11617" title="Hugo (imię)">
Hugo (imię)

Hugo, Hugon – imię męskie, które powstało przez skrócenie germańskich imion ze składnikiem "hugu" (rozum, umysł), co oznacza "człowiek rozumny, bystry".
Hugo imieniny obchodzi: 1 kwietnia, 9 kwietnia, 29 kwietnia, 10 sierpnia i 17 listopada.
Znane osoby noszące imię Hugo.
Osoby o nazwisku Hugo:
Odmiana imienia:
Do niedawna uznawano, że imię Hugo (podobnie jak Bruno i Iwo) z zasady w odmianie przybiera dodatkowy element tematu fleksyjnego -on-, a zatem forma "Hugona" stanowiła jedynie poprawny dopełniacz. Obecnie nadal forma "Hugona" uważana jest za wzorcową, trwa jednak dyskusja nad dopuszczeniem innych wariantów odmian.

</doc>
<doc id="11618" url="https://pl.wikipedia.org/wiki?curid=11618" title="Hugon">
Hugon



</doc>
<doc id="11619" url="https://pl.wikipedia.org/wiki?curid=11619" title="Teodora (imię)">
Teodora (imię)

Teodora — żeński odpowiednik imienia Teodor. To samo znaczenie ma złożone z analogicznych członów, tylko w odwrotnej kolejności, imię Dorota.
Teodora imieniny obchodzi: 1 kwietnia, 17 kwietnia, 28 kwietnia, 4 maja, 12 maja, 17 września, 9 listopada i 28 listopada.
Znane osoby noszące imię Teodora:
Bibliografia.
 
 

</doc>
<doc id="11622" url="https://pl.wikipedia.org/wiki?curid=11622" title="Proch czarny">
Proch czarny

Czarny proch – rodzaj prochu wynaleziony w Chinach w IX wieku, będący praktycznie jedyną znaną mieszaniną pirotechniczną miotającą aż do połowy XIX wieku. Dzisiaj został już prawie całkowicie wyparty przez bardziej efektywne materiały, takie jak proch bezdymny. Proch czarny był też używany w roli kruszącego materiału wybuchowego – obecnie też jest wyparty z tych zastosowań, np. przez trotyl. Cały czas jest jednak wytwarzany, używa się go obecnie głównie w sztucznych ogniach, silnikach rakiet modelarskich oraz replikach broni czarnoprochowej (ze swojej natury głównie odprzodowej).
Opis.
Proch czarny składa się ze zmielonych na pył składników: siarki, węgla drzewnego i azotanu potasu (saletry potasowej, KNO3).
Proste, często przytaczane równanie reakcji spalania prochu czarnego:
jest obecnie uważane za niepoprawne.
Właściwszym zapisem, ciągle jednak uproszczonym, jest:
Produkty spalania nie mogą jednak zostać odwzorowane przez żaden prosty wzór. Badania wskazały, że powstaje:
Ustalenie równania reakcji spalania czarnego prochu odpowiadającego każdej takiej reakcji jest niemożliwe, co jest związane z różnym składem chemicznym użytego węgla drzewnego. Zależy on bowiem od wielu czynników, takich jak gatunek drewna użytego do wypalania, czas i temperatura jego wypalania. Zapis węgla w równaniu reakcji odpowiada poza czystym węglem zanieczyszczeniom pozostałym po suchej destylacji.
Optymalne proporcje prochu to: 74,64% saletry, 13,51% węgla drzewnego i 11,85% siarki (wagowo). Obecnie w pirotechnice stosuje się 75% azotanu potasu, 15% węgla drzewnego z lekkiego drewna i 10% siarki.
Najmocniejszy proch powstaje ze zmielonego na pył węgla drzewnego. Uznaje się, że najlepszym drewnem do uzyskania tego węgla jest szakłak, jednak inne, np. balsa lub wierzba również są używane. Składniki są mieszane najdokładniej jak to możliwe. W celu podwyższenia bezpieczeństwa na początkowym etapie produkcji prochu często prowadzi się osobne rozdrabnianie mieszanin (tzw. binerów) saletry z siarką oraz siarki z węglem drzewnym. Po zmieszaniu składników do ostatecznego rozdrabniania używa się młynów kulowych z nieiskrzących elementów lub podobnych narzędzi.
Proch czarny jest często granulowany, aby polepszyć jego spalanie. Granulowanie to proces, w którym najpierw prasuje się proch w kawałki o takiej samej gęstości (1,7 g/cm³). Kawałki łamie się potem na granulat. Ziarna prochu są potem sortowane, co daje kilka jego klas. Standardowe ziarna prochu zaczynają się od klasy Fg, bardzo grubej, używanej m.in. w karabinach wojskowych, strzelbach o dużym kalibrze i małych armatach, poprzez FFg (bronie średnio i małokalibrowe), FFFg (pistolety), i FFFFg (małokalibrowe, krótkie pistolety i panewki w zamkach skałkowych). Bardzo gruby proch był używany w kopalniach przed wdrożeniem nitrogliceryny i dynamitu: pierwsze znane zastosowanie czarnego prochu do prac strzelniczych w podziemiach kopalni miało miejsce w Bańskiej Szczawnicy (dzisiejsza Słowacja) w 1627 r.
Historia.
Proch czarny wynaleziono w Chinach w IX wieku, w okresie późnej dynastii Tang (618–907 r.). Wynalazku prawdopodobnie dokonali przypadkowo alchemicy taoistyczni poszukujący eliksiru nieśmiertelności. Pierwsze zapiski na temat prochu wyglądają na ostrzeżenia w tekstach alchemicznych, aby nie mieszać składników prochu razem. Wczesne przepisy zawierały wzmianki o dodawaniu niepalnych materiałów. W naukowych kręgach ówczesnej Europy część badaczy przypisywała wynalezienie prochu Europejczykom. Dużą popularnością cieszą się historie o tajemniczym wynalazcy. Na początku XV wieku w kronikach pojawia się postać Bertholda Schwarza, mnicha i alchemika, który miał wymyślić proch czarny. Zaś uczony angielski mnich Roger Bacon podaje recepturę prochu oraz omawia możliwe jej użycie w walce w dziele z ok. 1267 roku. W 1275 roku wywodzący się z terenów niemieckich mnich Albert Wielki również podaje recepturę prochu. Z kolei z 1300 roku pochodzi zbiór recept alchemicznych autorstwa Marcusa Graecusa. Problemem jest fakt, że wszystkie wzmianki o prochu czarnym zostały odnotowane w Europie znacznie wcześniej niż pierwsze przypadki jego militarnego zastosowania. Przypuszcza się jednak, że te receptury czarnego prochu nie zostały opracowane samodzielnie przez mnichów i opierają się na przepisach, które pochodzą ze znacznie dawniejszych źródeł. 
W XI wieku proch zaczęto używać w celach militarnych w rakietach i bombach zapalających wystrzeliwanych z katapult. Użycie prochu do budowy przenośnych miotaczy ognia – lanc ognistych – a następnie ulepszenie ich konstrukcji przez wzmocnienie lufy i ściślejsze dopasowanie do niej pocisku, doprowadziło do powstania broni palnej. Do powszechnego zastosowania w wojskowości wszedł jednak dopiero w drugiej połowie XV wieku.
Obecnie w Polsce proch czarny jest produkowany w fabryce w Mąkolnie, która jest jedną z najstarszych czynnych fabryk prochu czarnego na świecie

</doc>
<doc id="11623" url="https://pl.wikipedia.org/wiki?curid=11623" title="Aron">
Aron



</doc>
<doc id="11624" url="https://pl.wikipedia.org/wiki?curid=11624" title="Urban">
Urban



</doc>
<doc id="11625" url="https://pl.wikipedia.org/wiki?curid=11625" title="Władysław">
Władysław

Władysław – imię męskie pochodzenia słowiańskiego złożone z dwu członów: "vlad-" „władać” oraz "-slav" „sława” i oznacza „ten, który włada sławą”, tj. „sławny, znamienity”.
Pierwszym Władysławem wśród Piastów był Władysław I Herman, syn Kazimierza I Odnowiciela i Dobroniegi Marii. Istnieje teoria, iż jest to pierwotnie imię bułgarskie, zapożyczone przez Węgry do Polski i za pośrednictwem polskim zaszczepione w Czechach. Na polskim gruncie powstała również inna forma tego imienia, bardziej dostosowana do specyfiki jęz. polskiego: Włodzisław. Nie jest możliwe dokładne określenie, która z tych form pojawiła się w Polsce wcześniej, jakkolwiek w obu przypadkach dotyczy to XI wieku. Ostatnim Władysławem wśród Piastów był Władysław zatorski, z linii książąt cieszyńskich i oświęcimskich, zmarły pod koniec XV wieku.
Istnieje również bardzo rzadko występująca forma "Ładysław", stanowiąca zapożyczenie z języków sąsiednich, zwł. czeskiego i słowackiego.
Żeński odpowiednik: Władysława
„Włodzisław” wyraźnie nazwany zakonnikiem reguły św. Benedykta ("fratri nostro Wladislao de Polonia monacho dieti monasterii nostri").
Patronem tego imienia jest św. Władysław, król Węgier.
Od imienia Władysław pochodzi nazwisko Władysławski nadane Gabrielowi Prowancjuszowi na cześć królewicza Władysława (z rodu Wazów), którego był nauczycielem.
Władysław imieniny obchodzi: 12 czerwca i 30 czerwca (przesunięte z 27 czerwca), 25 września lub 4 maja.
Osoby noszące imię Władysław.
Królowie i książęta polscy o imieniu Władysław.
Zobacz też:

</doc>
<doc id="11626" url="https://pl.wikipedia.org/wiki?curid=11626" title="Władysława">
Władysława

Władysława — żeński odpowiednik imienia Władysław. Istnieje również bardzo rzadko występująca forma "Ładysława", stanowiąca zapożyczenie z języków sąsiednich, zwł. czeskiego i słowackiego, a także forma Włodzisława — nienotowana w dawnych źródłach, lecz stanowiąca odpowiednik staropolskiego imienia Włodzisław, które pod wpływem języka czeskiego przybrało formę Władysław.
Patronem tego imienia jest św. Władysław, król Węgier.
Władysława imieniny obchodzi: 12 czerwca i 30 czerwca (przesunięte z 27 czerwca), 25 września lub 4 maja.
Znane osoby noszące imię Władysława lub Ładysława:

</doc>
<doc id="11627" url="https://pl.wikipedia.org/wiki?curid=11627" title="Pankracy">
Pankracy

Pankracy – imię męskie pochodzenia greckiego. Oznacza „wszechmocny”, a powstało przez złożenie ("pan" – „wszystko, wszech-”) i ("kratos" – „moc, siła”). W chrześcijaństwie prawosławnym imię to używane jest jako przydomek Chrystusa; posiada ono również swojego świętego patrona. Pankracy imieniny obchodzi 3 kwietnia i 12 maja.

</doc>
<doc id="11628" url="https://pl.wikipedia.org/wiki?curid=11628" title="Adamina">
Adamina

Adamina – żeński odpowiednik imienia Adam. Obchodzi ona imieniny 16 maja i 24 grudnia. Pochodzi z języka germańskiego lub hebrajskiego. Oznacza ono "człowiek", a w znaczeniu biblijnym "pierwszy człowiek od Boga".
W innych językach.
Osoby noszące to imię:

</doc>
<doc id="11629" url="https://pl.wikipedia.org/wiki?curid=11629" title="Celestyn">
Celestyn



</doc>
<doc id="11630" url="https://pl.wikipedia.org/wiki?curid=11630" title="Celestyna">
Celestyna

Celestyna – żeński odpowiednik imienia Celestyn pochodzenia łac., oznaczającego 'niebiański'. Patronką tego imienia jest bł. Katarzyna Celestyna Faron.
Celestyna imieniny obchodzi:

</doc>
<doc id="11631" url="https://pl.wikipedia.org/wiki?curid=11631" title="Zachariasz (imię)">
Zachariasz (imię)

Zachariasz, Zachary – imię męskie pochodzenia biblijnego. Wywodzi się od hebrajskiego słowa זְכַרְיָה ("zecharja") znaczącego „Jahwe pamięta”. Forma Zachary była nadawana bardzo rzadko, ale występowała w polszczyźnie co najmniej od XVII wieku. Kościół katolicki zna 11 świętych o tym imieniu; są to w większości prorocy z czasów starotestamentowych. Jeden z nich jest autorem biblijnej Księgi Zachariasza.
Zachariasz imieniny obchodzi: 15 marca, 22 marca, 6 kwietnia, 26 maja, 6 września, 18 września i 23 września (dawniej 5 listopada).
Bardziej znane osoby noszące imię Zachariasz lub Zachary:

</doc>
<doc id="11632" url="https://pl.wikipedia.org/wiki?curid=11632" title="Epifaniusz">
Epifaniusz

Epifaniusz, Epifani – imię męskie pochodzenia greckiego. Wywodzi się od słowa oznaczającego "ten, który przyszedł na świat". Jego żeński odpowiednik to Epifania.
Epifaniusz imieniny obchodzi: 21 stycznia i 7 kwietnia.
Znane osoby noszące imię Epifani, Epifaniusz:

</doc>
<doc id="11633" url="https://pl.wikipedia.org/wiki?curid=11633" title="Herman">
Herman

Herman – imię męskie pochodzenia germańskiego. Wywodzi się od słowa oznaczającego „wojownik”. Innym jego wariantem jest Armin, natomiast nazwisko Menzel stanowi podwójne zdrobnienie imienia Hermann. W średniowiecznej Polsce odnotowywano polskie formy Jerzman i Jirzman. 
Odpowiednik żeński: Hermana, Hermina.
Odpowiedniki w innych językach:
Herman imieniny obchodzi: 7 kwietnia, 11 kwietnia, 13 czerwca, 11 sierpnia i 24 września.
Znane osoby noszące imię Herman:
Zobacz też:

</doc>
<doc id="11634" url="https://pl.wikipedia.org/wiki?curid=11634" title="Przecław (ujednoznacznienie)">
Przecław (ujednoznacznienie)



</doc>
<doc id="11635" url="https://pl.wikipedia.org/wiki?curid=11635" title="Apolinary">
Apolinary

Apolinary – męskie imię pochodzenia greckiego, powstałe od imienia boga Apollina.
Formą żeńską imienia jest Apolinaria.
Apolinary imieniny obchodzi: 8 stycznia, 8 kwietnia, 23 lipca, 23 sierpnia, 2 września, 13 września i 5 października.
Znane osoby noszące imię Apolinary:

</doc>
<doc id="11636" url="https://pl.wikipedia.org/wiki?curid=11636" title="Cezaryna">
Cezaryna

Cezaryna – żeński odpowiednik imienia Cezary. Alternatywna forma imienia Cezaria.
Cezaryna imieniny obchodzi 12 stycznia, 8 kwietnia.

</doc>
<doc id="11637" url="https://pl.wikipedia.org/wiki?curid=11637" title="January">
January

January – imię męskie pochodzenia łacińskiego. Wywodzi się od imienia boga Janusa, jednak pierwotnie oznaczało chłopca, który urodził się w styczniu (po łacinie "mensis Ianuarius").
Żeński odpowiednik: Januaria.
January imieniny obchodzi: 19 stycznia, 8 kwietnia, 4 maja, 10 lipca, 6 sierpnia, 28 sierpnia, 19 września, 13 października, 24 października i 25 października.

</doc>
<doc id="11638" url="https://pl.wikipedia.org/wiki?curid=11638" title="Dobrosława">
Dobrosława

Dobrosława, Dobroslava – starosłowiańskie imię żeńskie złożone z członów "Dobro-" („dobry”) i "-sława" („sława”), oznaczające tę, która „cieszy się dobrą sławą”. Popularniejsze stało się w XIX wieku, kiedy w ramach panslawizmu przywracano imiona słowiańskie; swojej córce nadał takie drugie imię Julian Ursyn Niemcewicz.
Najstarszy znany polski zapis tego imienia pochodzi z 1200 roku. Staropolskie zdrobnienia Dobrosławy: Dobrocha, Dobrochna (notowana od 1265 roku; obecnie bywa nadawana także samodzielnie), Dobroszka. Niektóre inne możliwe staropolskie zdrobnienia: Dobrosta, Dobrosza, Dobroszna, Dobruchna, Dobrusza, Dobruszka, Dochna. 
Dobrosława imieniny obchodzi 9 kwietnia.
Znane osoby noszące imię Dobrosława i zdrobnienia:
Żeński odpowiednik imienia Dobrosław.
Podobne imiona staropolskie: Dobrawa, Dobrogniewa, Dobromira, Dobromiła, Dobroniega, Dobrosułka, Dobrowieść oraz Dobrożyźń.

</doc>
<doc id="11639" url="https://pl.wikipedia.org/wiki?curid=11639" title="Dymitr">
Dymitr



</doc>
<doc id="11640" url="https://pl.wikipedia.org/wiki?curid=11640" title="Maja">
Maja

Maja – imię (z pochodzenia greckie lub rzymskie), wywodzące się od imienia nimfy, matki Hermesa lub od rzymskiej bogini przyrody, której imieniem nazwano miesiąc maj.
Stosowane także jako zdrobnienie imienia Maria. Ponadto istnieją imiona arabskie (Maya) o identycznym brzmieniu, a w niektórych krajach również zapisie.
Wśród imion nadawanych nowo narodzonym dzieciom, Maja w 2017 r. zajmowała 5. miejsce w grupie imion żeńskich. W całej populacji Polek Maja zajmowała w 2017 r. 52. miejsce (131 671 nadań).
Maja imieniny obchodzi 9 kwietnia, 1 maja i 12 września.
Znane osoby noszące imię Maja:
Znane postaci fikcyjne o imieniu Maja:
Religie:
Inne:

</doc>
<doc id="11641" url="https://pl.wikipedia.org/wiki?curid=11641" title="Filip">
Filip

Filip – imię męskie pochodzenia greckiego oznaczające "lubiący konie" lub "przyjaciel koni" (, philos = „miłujący” + , hippos = „koń”). 
Nosił je Filip II Macedoński, ojciec Aleksandra Wielkiego. Żeńskie odpowiedniki tego imienia to Filipina, Filipa. Nazwiska pochodzące od Filipa: Filipowicz, Filipczak, Filipek, Filipowski, Filipkowski. Nazwa państwa Filipiny pochodzi od imienia króla Hiszpanii Filipa II Habsburga.
Imieniny przypadają: 23 stycznia, 2 lutego, 11 kwietnia, 6 maja, 11 maja, 26 maja, 10 lipca, 23 sierpnia, 13 września, 22 października, 24 października i 4 grudnia.
Statystyka występowania imienia w Polsce.
W 2019 roku w Polskiej bazie PESEL łącznie było zarejestrowanych 147 756 mężczyzn o imieniu Filip.
W 2018 roku zarejestrowano 6 407 chłopców o tym imieniu. Natomiast w 2017 roku 7 150.
Znane osoby noszące imię Filip.
Błogosławieni Kościoła katolickiego.
Zobacz też: błogosławiony Filip
Święci Cerkwi Prawosławnej.
Zobacz też: święty Filip

</doc>
<doc id="11644" url="https://pl.wikipedia.org/wiki?curid=11644" title="Zenon (imię)">
Zenon (imię)

Zenon — imię męskie pochodzenia greckiego. Powstało jako forma skrócona greckich imion złożonych typu "Zenodoros", "Zenodotos", oznaczających "dar Zeusa".
Zenon imieniny obchodzi: 14 lutego, 12 kwietnia, 20 kwietnia, 23 czerwca, 9 lipca, 2 września, 8 września, 20 grudnia i 22 grudnia.
Żeński odpowiednik: Zenona
Święci o imieniu Zenon:
Znane osoby noszące imię Zenon:

</doc>
<doc id="11645" url="https://pl.wikipedia.org/wiki?curid=11645" title="Zenona">
Zenona

Zenona jest to żeński odpowiednik imienia Zenon.
Zenona imieniny obchodzi: 12 kwietnia, 23 czerwca, 9 lipca i 22 grudnia.

</doc>
<doc id="11646" url="https://pl.wikipedia.org/wiki?curid=11646" title="Murini">
Murini

Murini – plemię ssaków z podrodziny myszy (Murinae) w obrębie rodziny myszowatych (Muridae).
Zasięg występowania.
Plemię obejmuje gatunki występujące w głównie w Afryce, Azji i Europie. Mysz domowa jest jedynym gatunkiem tego plemienia, który zamieszkuje obie Ameryki i Australię.
Podział systematyczny.
Do plemienia należy jeden występujący współcześnie rodzaj:
Opisano również rodzaj wymarły:

</doc>
<doc id="11647" url="https://pl.wikipedia.org/wiki?curid=11647" title="Hermenegild (imię)">
Hermenegild (imię)

Hermenegild – imię męskie pochodzenia germańskiego.
Hermenegild imieniny obchodzi: 13 kwietnia.
Znane osoby o tym imieniu:
Żeński odpowiednik: Hermenegilda

</doc>
<doc id="11648" url="https://pl.wikipedia.org/wiki?curid=11648" title="Hermenegilda">
Hermenegilda

Hermenegilda – imię żeńskie o pochodzeniu germańskim. W starogermańskim oznaczało "pełne poświęcenie": "ermen" – 'całe, pełne' i "gild" – 'poświęcenie'. 
W Polsce spopularyzował je Konstanty Ildefons Gałczyński stwarzając postać Hermenegildy Kociubińskiej, postaci w "Teatrzyku Zielona Gęś" oraz książka i serial TV pt. "Czterej pancerni i pies", w których imię to występuje jako kryptonim niemieckiej operacji desantowej ("Hermenegilde komm!"). W odcinku 11 pt. "Wojenny siew", dDzięki pamięci Gustlika (który "mioł taka ciotka"), bohaterom udało się skojarzyć kryptonim akcji z dniem jej przeprowadzenia - 13 kwietnia 1945 r.. 
Hermenegilda obchodzi imieniny 13 kwietnia. 
Zdrobnienia: Hermusia, Herminka, Herma, Hermenusia, Hermeniunia, Hermenka, Hermenegildzia.

</doc>
<doc id="11649" url="https://pl.wikipedia.org/wiki?curid=11649" title="Ida (imię)">
Ida (imię)

Ida – żeńskie imię germańskie o dyskusyjnej etymologii, notowane w Polsce od 1265 roku w formach Ida i Hida, ze zdrobnieniami Idka, Idźka, Hidka. Stanowi formę skróconą od germańskich imion złożonych z pierwszym członem "Id-", takich jak Ideburga bądź Iduberga (człon ów jest związany ze stnord. "idh" – „działalność”, stang. "idig" – „pilny”, lub też z pierwszym członem "Hid-" ("Hild-" – „walka, bitwa”; zanik "h" w nagłosie wynikałby z wpływów romańskich).
Nazwa osobowa "Ida" bywa wywodzona także ze stsas. "idis", stwniem. "itis" – „istota kobiecości” (tłumaczone też jako „wieszczka, jasnowidząca”), por. także angsas. "ides" i stnord. "dis" – „kobieta, dziewica”. Trzecią hipotezą jest pochodzenie Idy od imion dwuczłonowych, u których podstawą do skrócenia stawał się człon drugi, takich jak Adelajda. Kolejnym wyjaśnieniem jest związek ze stang. pierwszym członem imion złożonych "Ead-" (por. Edward, Edyta) – w takim razie Ida oznaczałaby „ciesząca się pomyślnością, bogata, błogosławiona”.
Forma Ita stanowi oboczną formę Idy, jakkolwiek może także być zdrobnieniem od Judyty.

</doc>
<doc id="11650" url="https://pl.wikipedia.org/wiki?curid=11650" title="Justyn (imię)">
Justyn (imię)

Justyn – imię męskie pochodzenia łacińskiego, od „iustus” – sprawiedliwy.
Żeński odpowiednik: Justyna
Justyn imieniny obchodzi: 13 kwietnia, 1 czerwca (dawniej 14 kwietnia), 14 czerwca, 18 lipca, 31 lipca, 1 sierpnia, 4 sierpnia, 17 września, 5 października i 12 grudnia.
Znane postaci o takim imieniu:

</doc>
<doc id="11652" url="https://pl.wikipedia.org/wiki?curid=11652" title="Przemysław (imię)">
Przemysław (imię)

Przemysław – imię męskie, które powstało prawdopodobnie przez modyfikację imienia Przemysł, kiedy świadomość jego pochodzenia zatarła się i błędnie zostało ono uznane za imię kończące się członem "-sław" (zamiast "-mysł"), aczkolwiek zdaniem Aleksandra Brücknera imię Przemysław jest poprawne: pierwszy człon "przem" pochodzi od dawnego słowa „przem, przemy” - szczery, otwarty, prosty (stąd wywodzi się słowo uprzejmy); człon „przem” występuje też w imieniu Bezprzem, Przezprzem, Bezprym. W Polsce imię to odnotowano po raz pierwszy w 1212 jako "Premizlaus". 
Żeńska forma: Przemysława.
Przemysław obchodzi imieniny: 13 kwietnia, 4 września, 10 października, 30 października.

</doc>
<doc id="11653" url="https://pl.wikipedia.org/wiki?curid=11653" title="Justyna">
Justyna

Justyna – żeński odpowiednik imienia Justyn. Imię pochodzenia łacińskiego od słowa „iustus”, co oznacza „sprawiedliwy”. Wśród imion nadawanych nowo narodzonym dzieciom, Justyna zajęła 49. miejsce w grupie imion żeńskich w 2009 roku.
Justyna imieniny obchodzi: .
Znane osoby o imieniu Justyna.
W innych językach

</doc>
<doc id="11654" url="https://pl.wikipedia.org/wiki?curid=11654" title="Leonid">
Leonid

Leonid – imię męskie pochodzenia greckiego. Wywodzi się od słowa oznaczającego „lew”.
Forma żeńska: Leonida.
Leonid imieniny obchodzi: 16 kwietnia i 22 kwietnia.
Znane osoby noszące imię Leonid:

</doc>
<doc id="11655" url="https://pl.wikipedia.org/wiki?curid=11655" title="Olimpia">
Olimpia

Kluby sportowe:

</doc>
<doc id="11656" url="https://pl.wikipedia.org/wiki?curid=11656" title="Lidia (imię)">
Lidia (imię)

Lidia ( – mieszkanka Lidii) – imię żeńskie pochodzenia greckiego, w późniejszym czasie przejęte przez Rzymian.
Lidia imieniny obchodzi 27 marca i 3 sierpnia.

</doc>
<doc id="11657" url="https://pl.wikipedia.org/wiki?curid=11657" title="Cecyl">
Cecyl



</doc>
<doc id="11658" url="https://pl.wikipedia.org/wiki?curid=11658" title="Cecylian">
Cecylian

Cecylian – imię męskie pochodzenia łacińskiego. Wywodzi się od nazwy rodu "Cecyliuszów". Oznacza "należący do Cecyliusza".
Cecylian imieniny obchodzi 16 kwietnia.

</doc>
<doc id="11659" url="https://pl.wikipedia.org/wiki?curid=11659" title="Erwina">
Erwina

Erwina - żeński odpowiednik imienia Erwin.
Erwina imieniny obchodzi: 19 stycznia, 16 kwietnia, 24 kwietnia, 25 kwietnia, 26 kwietnia i 18 lipca.
Znane osoby noszące imię Erwina:

</doc>
<doc id="11660" url="https://pl.wikipedia.org/wiki?curid=11660" title="Julia">
Julia

Julia – imię żeńskie powstałe w starożytnym Rzymie jako przydomek od nazwy rodowej "Julii" (pol. "Juliusze"); znaczące mimoza wstydliwa", burza, kobieta z rodu Julii". Jest to żeński odpowiednik imienia Juliusz.
W latach 2001–2012 było to najczęściej w Polsce nadawane imię dzieciom płci żeńskiej.
Julia imieniny obchodzi: 15 lutego, 20 lutego, 8 kwietnia, 16 kwietnia, 22 maja, 21 lipca, 27 lipca, 1 października, 10 grudnia.
Zdrobnienia: Julka, Julcia, Juleczka, Jula, Juluś, Juleńka, Julusia, Julisia, Julinka, Julunia
W 2018 roku w Polsce było zarejestrowanych 278 968 kobiet o tym imieniu, a zarejestrowano wtedy 8468 dziewczynek. W rankingu popularności wszystkich imion w Polsce Julia zajmuje 40. miejsce, a 22. wśród imion żeńskich.
Znane osoby noszące imię Julia.
Przedstawicielki rodu "Iulii".
W antycznym Rzymie kobiety ze wszystkich gałęzi rodu ("gens") Juliuszów ("Iulii") nosiły imię Julia.

</doc>
<doc id="11661" url="https://pl.wikipedia.org/wiki?curid=11661" title="Lambert">
Lambert

Lambert – imię męskie pochodzenia germańskiego. Upowszechniło się w średniowieczu po podboju Anglii przez Normanów wraz z rozpowszechnieniem kultu św. Lamberta z Maastricht.
Etymologia.
Dwuczłonowe imię, które poprzez starofrancuski ze starogórnoniemieckiego "lant" (“ziemia”) + beraht (“jasny”).
Lambert imieniny obchodzi: 14 kwietnia, 16 kwietnia, 26 maja, 22 czerwca, 22 sierpnia i 17 września.
Znane osoby o imieniu Lambert:

</doc>
<doc id="11662" url="https://pl.wikipedia.org/wiki?curid=11662" title="Patrycy">
Patrycy

Patrycy jest to oboczna forma imienia Patryk i Patrycjusz. 
Żeńskim odpowiednikiem jest Patrycja.
Patrycy imieniny obchodzi 16 marca, 17 marca, 28 kwietnia, 4 lipca i 24 sierpnia.
Znane osoby noszące to imię:
Zobacz też:

</doc>
<doc id="11663" url="https://pl.wikipedia.org/wiki?curid=11663" title="Innocenty (imię)">
Innocenty (imię)

Innocenty — imię męskie pochodzenia łacińskiego. Wywodzi się od słowa oznaczającego "niewinny, prawy". Imię to zostało przybrane przez 13 papieży i jednego antypapieża.
Innocenty imieniny obchodzi: 31 marca, 12 marca, 9 kwietnia, 17 kwietnia, 10 maja, 22 czerwca, 4 lipca, 12 sierpnia i 22 września.
Znane osoby noszące imię Innocenty:

</doc>
<doc id="11664" url="https://pl.wikipedia.org/wiki?curid=11664" title="Innocenta">
Innocenta

Innocenta, Innocentyna – żeński odpowiednik imienia Innocenty
Innocenta, Innocentyna imieniny obchodzi 16 września.
Znane osoby noszące to imię:

</doc>
<doc id="11665" url="https://pl.wikipedia.org/wiki?curid=11665" title="Klara">
Klara

Klara – imię żeńskie pochodzenia łacińskiego. Wywodzi się od przymiotnika "clarus" oznaczającego „jasny”, „jaśniejący”, „sławny”.
Klara imieniny obchodzi: 20 marca, 17 kwietnia, 11 sierpnia, 12 sierpnia i 18 sierpnia.
Osoby noszące imię Klara:

</doc>
<doc id="11666" url="https://pl.wikipedia.org/wiki?curid=11666" title="Roberta">
Roberta

Roberta – żeński odpowiednik imienia Robert.
Roberta imieniny obchodzi: 17 kwietnia, 29 kwietnia, 13 maja, 7 czerwca i 18 lipca.
Znane osoby noszące to imię: 
Zobacz też:

</doc>
<doc id="11667" url="https://pl.wikipedia.org/wiki?curid=11667" title="Rudolf">
Rudolf

Rudolf – imię męskie pochodzenia germańskiego. Utworzone ze słów „hrod” - sława, chwała i „wolf” - wilk. Imię to zapisywano w Polsce od XII wieku, m.in. w formach "Rodulfus", "Rudolfus", "Rudolf" i "Rudulf". Często występowało w rodach panujących Austrii i Niemiec. Jego żeńskimi odpowiednikami są Rudolfa i Rudolfina.
Odpowiedniki w innych językach:
Rudolf imieniny obchodzi:

</doc>
<doc id="11668" url="https://pl.wikipedia.org/wiki?curid=11668" title="Rudolfa">
Rudolfa

Rudolfa, Rudolfina - imiona pochodzenia germańskiego; żeńskie odpowiedniki imienia Rudolf, które wywodzi się od słów oznaczających "sława wilka". 
Rudolfa imieniny obchodzi: 

</doc>
<doc id="11670" url="https://pl.wikipedia.org/wiki?curid=11670" title="Flawiusz">
Flawiusz

Flawiusz – imię męskie pochodzenia łacińskiego. Wywodzi się od imienia rzymskiego rodu Flawiuszów. Po łacinie znaczy "złoty".
Flawiusz imieniny obchodzi: 18 lutego, 18 kwietnia i 22 czerwca.
Znane osoby noszące imię Flawiusz:
Znane osoby o nazwisku Flawiusz:
Żeński odpowiednik: Flawia.

</doc>
<doc id="11674" url="https://pl.wikipedia.org/wiki?curid=11674" title="Śruba Archimedesa">
Śruba Archimedesa

Śruba Archimedesa – podnośnik zbudowany ze śruby umieszczonej wewnątrz rury ustawionej skośnie do poziomu. W czasie pracy dolny koniec śruby zanurzony jest w dolnym naczyniu, a obrót śruby wymusza ruch transportowanej substancji (cieczy, ciał sypkich) do góry; jeden z wynalazków przypisywanych Archimedesowi, być może jest wynalazkiem babilońskim lub egipskim. 
Stosowane są dwa rozwiązania konstrukcyjne. W jednym śruba umieszczona w rurze obraca się razem z tą rurą i drugie rozwiązanie, w którym śruba obraca się w nieruchomej rurze. W przypadku cieczy występują wówczas dosyć duże straty podnoszonego medium spowodowane nieszczelnościami między obracającą się śrubą i nieruchomą rurą.
Śruba Archimedesa jest maszyną prostą, używaną od czasów starożytnych do nawadniania kanałów irygacyjnych. W Holandii służyła do osuszania terenów położonych poniżej poziomu morza.
Obecnie ze względu na takie zalety jak nieczułość na zanieczyszczenia, odporność na niskie temperatury oraz niezawodność działania, coraz częściej wykorzystuje się ją do podnoszenia ścieków.

</doc>
<doc id="11675" url="https://pl.wikipedia.org/wiki?curid=11675" title="Pompa">
Pompa

Pompa – maszyna służące do wytworzenia różnicy ciśnień między stroną ssawną (wlotem do pompy) a tłoczną (wylotem z pompy), umożliwiającej transport cieczy lub osadów. Działanie pompy polega na przekazaniu cieczy siły mechanicznej przez wirnik, tłok lub membranę, celem jej sprężenia.
Aktualnie wszystkie przenośniki cieczy niemające tłoka, membrany, łopatek, lub wirnika nie zaliczają się do pomp, mimo występowania w nazwie słowa pompa. Jako przykłady dawnych pomp podawane są przenośniki cieczy stanowiące nierozłączny element z silnikiem, na przykład parowy podnośnik wody i jego odpowiednik spalinowy, w których czynnik roboczy (zwykle para wodna) bezpośrednio przekazuje energię cieczy. Ponieważ parowe i spalinowe podnośniki wody mają jedynie znaczenie historyczne, przeważnie nie umieszcza się ich w klasyfikacji, albo nie zalicza do pomp. Podobnie jest ze śrubą Archimedesa.
W każdym przypadku, by pompa mogła pracować, musi być zalana, co oznacza, że przestrzeń robocza pompy oraz rurociąg ssawny musi być wypełniony cieczą i odpowietrzony w momencie rozruchu pompy. Wyjątkiem od tego są pompy samozasysające. Także niektóre pompy wyporowe, charakteryzujące się wysoką szczelnością oraz umieszczone w układzie pompowym o niewielkiej wysokości ssania, są w stanie rozpocząć pracę bez wcześniejszego zalania rurociągu ssawnego.
Pompy charakteryzują następujące parametry:
Dobór pomp polega na wyborze pompy o parametrach odpowiednich do potrzeb. Pompa powinna tłoczyć objętość cieczy lub osadów odpowiednią do potrzeb (wydajność), gdyż to warunkuje jej efektywne wykorzystanie. Transportowane medium powinno być tłoczone pod stosownym ciśnieniem (wysokość podnoszenia), co zapewnia dostarczenie go do punktu odbioru pod oczekiwanym ciśnieniem. Stąd wniosek, że moc pompy musi być odpowiednio dobrana do pożądanej wydajności i wysokości podnoszenia. Każda pompa ma pewien przedział wydajności i wysokości podnoszenia, w którym może pracować. Jeśli pompuje wodę na maksymalną wysokość, to jej wydajność spadnie i na odwrót. Optymalna wydajność, wysokość podnoszenia i sprawność pomp zależą od rzeczywistych wymogów eksploatacyjnych wynikających ze specyfiki pompowanej cieczy.
Pompy dzielą się na:

</doc>
<doc id="11677" url="https://pl.wikipedia.org/wiki?curid=11677" title="Tymon">
Tymon

Tymon – imię męskie pochodzenia greckiego. Wywodzi się od słowa oznaczającego "ten, który czci", utworzone od imion złożonych typu Timótheos za pomocą sufiksu --n i odrzucenia drugiej części.
Tymon imieniny obchodzi: 19 kwietnia, jako wspomnienie św. Tymona, ucznia apostolskiego i 28 września.
Żeński odpowiednik: Tymona.
Znane osoby o imieniu Tymon:

</doc>
<doc id="11678" url="https://pl.wikipedia.org/wiki?curid=11678" title="Amalia">
Amalia

Amalia, Amelia – imię pochodzące od starogermańskiego słowa "amel/amal" – 'pracowity', 'niezmordowany', od którego wyprowadza się imiona "Amelberga" i "Amalberga". Kilkakrotnie w historii zdobywało dużą popularność. W Polsce pojawiło się już w XIV wieku. Często spotykane było w epoce romantyzmu. Od kilku lat znowu należy do popularnych.
Amalia imieniny obchodzi 24 maja i 28 września.
Amelia imieniny obchodzi: 28 stycznia, 30 marca, 20 kwietnia.
Odpowiedniki w innych językach:
Znane osoby o imieniu Amelia lub Amalia:

</doc>
<doc id="11679" url="https://pl.wikipedia.org/wiki?curid=11679" title="Florencjusz">
Florencjusz

Florencjusz, Florenty – imię męskie pochodzenia łacińskiego, występujące w Polsce już w XII wieku (1175 r.). Powstało ono od łac. przydomka "Florentius", utworzonego poprzez dodanie przyrostka "-ius" od innego przydomka, "Florens" (łac. "florens", "-ntis" — "kwitnący"). Istnieją liczni święci patroni tego imienia (nawet dwudziestu), m.in. św. Florencjusz z Populonii, biskup (IV wiek).
Genetycznie wtórnym cognomenem jest Florentyn.
Żeński odpowiednik: Florencja.

</doc>
<doc id="11680" url="https://pl.wikipedia.org/wiki?curid=11680" title="Florenty">
Florenty



</doc>
<doc id="11681" url="https://pl.wikipedia.org/wiki?curid=11681" title="Bartosz">
Bartosz

Bartosz – staropolska skrócona forma imienia Bartłomiej (jedna z wielu wówczas istniejących, inne to np. Bartek, Bartusz czy Bartysz). .
Według "Słownika etymologicznego języka polskiego" Aleksandra Brücknera, imię to miało wywodzić się od słowa „bartnik”. Nowsze badania doprowadziły jednak do odrzucenia tej hipotezy. .

</doc>
<doc id="11682" url="https://pl.wikipedia.org/wiki?curid=11682" title="Selma">
Selma



</doc>
<doc id="11684" url="https://pl.wikipedia.org/wiki?curid=11684" title="Strzeżymir">
Strzeżymir

Strzeżymir — staropolskie imię męskie, złożone z członu "Strzeży-" ("strzec") oraz członu "-mir" ("pokój, spokój, dobro"). Oznacza "ten, który strzeże pokoju".
Staropolskie zdrobnienia: Strzeż, Strzeżak, Strzeżek, Strzeżk, Strzeżka (masc.), Strzeżko, Strzeżuch, Strzeżych, Strzeżyk; Strzech, Strzestko, Strzesz, Strzeszak, Strzeszek, Strzeszk, Strzeszka (masc.), Strzeszko.
Strzeżymir imieniny obchodzi 22 kwietnia.

</doc>
<doc id="11685" url="https://pl.wikipedia.org/wiki?curid=11685" title="Adalbert">
Adalbert

Adalbert, Adelbert – imię męskie pochodzenia germańskiego. Wywodzi się od słów oznaczających "adal" (ród szlachecki) i "beraht" (jasny, błyszczący), oznaczało „pochodzącego ze szlachetnego rodu”. Występuje w wielu odmianach, np.: Albert, Olbracht.
Żeński odpowiednik: Adalberta
Adalbert imieniny obchodzi: 23 kwietnia, 11 maja, 20 czerwca i 25 czerwca (jako wspomnienie św. Adelberta, zm. 714).

</doc>
<doc id="11686" url="https://pl.wikipedia.org/wiki?curid=11686" title="Gerhard">
Gerhard



</doc>
<doc id="11687" url="https://pl.wikipedia.org/wiki?curid=11687" title="Wojciech">
Wojciech

Wojciech, Wociech – staropolskie męskie imię pochodzenia słowiańskiego. Wśród imion nadawanych nowo narodzonym dzieciom, Wojciech w 2017 r. zajmował 9. miejsce w grupie imion męskich. W całej populacji Polaków Wojciech zajmował w 2017 r. 16. miejsce (317 857 nadań). 
Żeński odpowiednik: Wojciecha 
Wojciech imieniny obchodzi 23 kwietnia. 
Budowa oraz znaczenie.
Imię "Wojciech" należy do grupy imion słowiańskich, których pochodzenie datuje się na X wiek. Jest przykładem występującego w staropolszczyźnie osobowego imienia dwuczłonowego, które może być reliktem imion pogańskich używanych we wczesnym średniowieczu przez ówczesnych Słowian. Składa się ono z członu "„woj”" pochodzące od staropolskiego określenia oznaczającego "„wojownika”" oraz słowa "„ciech”" wywodzącego się od "„cieszyć się”" i oznaczającego radość. Imię Wojciech ma następujące znaczenia: „ten, który cieszy jako żołnierz”, czyli „wojownik pociecha”, „cieszący się wojownik” lub „ten, któremu walka sprawia radość”. Witold Taszycki zaliczył je do grupy najstarszych polskich imion osobowych.
Formy.
Istnieją również żeńskie formy i odmiany imienia jak "Wojciecha" oraz "Wojciechowa".
Zdrobnienia Wojtek, Wojtuś, Wojtas, Wojcio, Wojteczek, Wojcieszek, Wojcik, Wojtasz, Wojtaszek, Wojtaszko, Wojtunio. Za derywat imienia Wojciech niektórzy badacze uważają też imię „Wojan” zarejestrowane w "Bulli gnieźnieńskiej" papieża Innocentego II z 1136 (Edward Breza: "Nazwiska KUIK, KUJK i podobne" za: Mal 136-137).
Wojciech Sławnikowic, późniejszy św. Wojciech, podczas bierzmowania przyjął imię swojego nauczyciela – Adalberta z Magdeburga, stąd z tym imieniem łączy się jego imię Wojciech. Nie należy jednak uważać tych imion za odpowiedniki, pomimo faktu, że w wielu językach są za takie uznawane (stąd np. mówi się, że Wojciech po węgiersku to "Béla").
W języku niemieckim imię Wojciech przyjęło wiele zgermanizowanych wariantów jak: Woitke, Witke, Voitke, Voytke, Woytke, Vogtke, Wogtke, Woetke, Wötke oraz Woyzeck, które mogą jeszcze występować jako nazwisko.
Inne imiona z członem "woj".
Inne imiona staropolskie, w których pojawia się człon "woj": Wojemił, Wojmir, Wojsław, Wrociwoj, Borzywoj, Budziwoj, Częstowoj, Dobrowoj, Jaczewoj, Jutrowoj, Ludziwoj, Mściwoj. 

</doc>
<doc id="11688" url="https://pl.wikipedia.org/wiki?curid=11688" title="Egbert (imię)">
Egbert (imię)

Egbert — imię męskie pochodzenia germańskiego. Oznacza "słynny z władania mieczem". Jego patronem jest św. Egbert, benedyktyn z przełomu VII i VIII w.
Egbert imieniny obchodzi: 24 kwietnia.
Znane osoby noszące imię Egbert:

</doc>
<doc id="11689" url="https://pl.wikipedia.org/wiki?curid=11689" title="Horacjusz">
Horacjusz

Horacjusz – imię męskie pochodzenia łacińskiego. Wywodzi się od nazwiska rzymskiego rodu.
Horacjusz imieniny obchodzi: 24 kwietnia.

</doc>
<doc id="11690" url="https://pl.wikipedia.org/wiki?curid=11690" title="Horacy">
Horacy



</doc>
<doc id="11691" url="https://pl.wikipedia.org/wiki?curid=11691" title="Marcelin (imię)">
Marcelin (imię)

Marcelin – imię męskie pochodzenia łacińskiego, utworzone od imienia Marceli za pomocą sufiksu oznaczającego przynależność lub pochodzenie. Istniało wielu świętych o tym imieniu. 
Żeński odpowiednik: Marcelina
Kościół katolicki notuje licznych świętych o tym imieniu.
Marcelin imieniny obchodzi: 2 stycznia, 9 stycznia, 6 kwietnia, 20 kwietnia, 2 czerwca, 9 sierpnia i 27 sierpnia.
Znane osoby noszące imię Marcelin:

</doc>
<doc id="11692" url="https://pl.wikipedia.org/wiki?curid=11692" title="Marzena">
Marzena

Marzena – imię żeńskie, które powstało najprawdopodobniej jako zdrobnienie Małgorzaty lub Marzanny. Istnieje możliwość, że zdrabniano tak Martę lub Marię. 
Marzena imieniny obchodzi 26 kwietnia.
Znane osoby o imieniu Marzena:

</doc>
<doc id="11693" url="https://pl.wikipedia.org/wiki?curid=11693" title="Spycimir">
Spycimir

Spycimir, Spyćmier, Spyćmir, Spyćmierz – staropolskie imię męskie, złożone z członu "Spyci-" („nadaremnie”), oraz członu "-mir" („pokój, spokój, dobro”), zdrobniale – Spytko. Pisownia z końcowym "-rz" prawdopodobnie jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-r" przeszło w "-rz".
Spycimir imieniny obchodzi 26 kwietnia.
Znane osoby o tym imieniu:

</doc>
<doc id="11694" url="https://pl.wikipedia.org/wiki?curid=11694" title="Martyn">
Martyn



</doc>
<doc id="11695" url="https://pl.wikipedia.org/wiki?curid=11695" title="Zyta">
Zyta

Zyta – imię żeńskie wywodzące się od pospolitego , z , oznaczającego „dziewczynę”. Chrześcijańską patronką tego imienia jest św. Zyta z Lukki, która jako jedyna wprowadziła to imię do kalendarzy. Imieniny obchodzi 27 kwietnia.

</doc>
<doc id="11696" url="https://pl.wikipedia.org/wiki?curid=11696" title="Waleria">
Waleria

Waleria – imię żeńskie pochodzenia łacińskiego 'Valeria', utworzone od nazwy rodu "Waleriuszy"; jest żeńskim odpowiednikiem imion Walery i Waleriusz.
Waleria imieniny obchodzi: 
Znane osoby noszące imię Waleria:
Zobacz też:

</doc>
<doc id="11697" url="https://pl.wikipedia.org/wiki?curid=11697" title="Witalis">
Witalis

Witalis – imię męskie pochodzenia łacińskiego. Wywodzi się od słowa oznaczającego „życiowy, zdolny do życia” ("vitalis") i wyrażało życzenie rodziców, żeby dziecko się dobrze chowało. Patronem imienia jest m.in. św. Witalis, męczennik, zm. ok. 300.
Żeńska forma: Witalia
Witalis imieniny obchodzi: 

</doc>
<doc id="11698" url="https://pl.wikipedia.org/wiki?curid=11698" title="Paulin (imię)">
Paulin (imię)

Paulin – imię męskie pochodzenia łacińskiego, utworzone od imienia "Paulus" (Paweł) i oznaczające "należący do Paulusa, pochodzący od Paulusa". Imię to jest znane w Polsce od 1230 roku. Wśród świętych o tym imieniu – m.in. św. Paulin z Noli, biskup.
Paulin imieniny obchodzi: 11 stycznia, 29 kwietnia, 4 maja, 22 czerwca, 31 sierpnia, 12 lipca i 10 października.
Żeński odpowiednik: Paulina
Znane osoby noszące imię Paulin:

</doc>
<doc id="11699" url="https://pl.wikipedia.org/wiki?curid=11699" title="Bartłomiej">
Bartłomiej

Bartłomiej (od – „syn oracza” lub „syn Tolmy”) – imię męskie pochodzenia aramejskiego. 
Znane od początków chrześcijaństwa w formie "Bartholomaeus", od której pochodzi spolszczony Bartłomiej. W Polsce średniowiecznej bardzo popularne. Jedno z jego zdrobnień – Bartosz, funkcjonuje obecnie jako osobne imię.
Imieniny obchodzi: 
Żeńskim odpowiednikiem imienia jest Bartłomieja.

</doc>
<doc id="11700" url="https://pl.wikipedia.org/wiki?curid=11700" title="Marian">
Marian

Marian – imię męskie pochodzenia łacińskiego, które oznacza „należący do Mariusza, rodu Mariuszów”.
Marian imieniny obchodzi: 9 lutego, 16 lutego, 29 kwietnia, 30 kwietnia, 1 lipca, 19 sierpnia, 11 października i 17 października.
Żeński odpowiednik: Marianna, Mariana

</doc>
<doc id="11701" url="https://pl.wikipedia.org/wiki?curid=11701" title="Chwalisława">
Chwalisława

Chwalisława, Falisława – staropolskie imię żeńskie, złożone z członu "Chwali-" („chwalić, sławić, dziękować”) i "-sława" („sława”). Prawdopodobnie oznaczało „tę, która chwali sławę”. W źródłach polskich poświadczone od XIII wieku. Forma Falisława powstała w wyniku uproszczenia się grupy "chw" w "f", które zaszło na Śląsku, w Małopolsce i na Mazowszu w polszczyźnie epoki przedpiśmiennej. 
Męskie odpowiedniki: Chwalisław, Chalisław, Falisław, Kwalisław.
Chwalisława, Falisława imieniny obchodzi 30 kwietnia.

</doc>
<doc id="11702" url="https://pl.wikipedia.org/wiki?curid=11702" title="Chwalisław (imię)">
Chwalisław (imię)

Chwalisław, Chalisław, Falisław, Kwalisław – staropolskie imię męskie, złożone z członu "Chwali-" („chwalić, sławić, dziękować”) i "-sław" („sława”). Prawdopodobnie oznaczało „tego, który chwali sławę”. Forma Falisław powstała w wyniku uproszczenia się grupy "chw" w "f", które zaszło na Śląsku, w Małopolsce i na Mazowszu w polszczyźnie epoki przedpiśmiennej. 
Forma żeńska: Chwalisława, Falisława
Chwalisław imieniny obchodzi 13 stycznia i 3 listopada.
Zobacz też:

</doc>
<doc id="11703" url="https://pl.wikipedia.org/wiki?curid=11703" title="Luteranizm">
Luteranizm

Luteranizm – doktryna teologiczna i chrześcijański ruch reformacyjny, zapoczątkowany przez Marcina Lutra w XVI wieku (za datę jego rozpoczęcia uważa się rok 1517). Jest to najstarszy i czołowy nurt protestantyzmu. Największą grupę Kościołów luterańskich zrzesza Światowa Federacja Luterańska, do której w 2019 roku należało 145 Kościołów w 98 krajach z gronem blisko 77,5 mln wiernych.
Historia.
Niemiecki mnich (1506) i ksiądz (1507) pochodzący z bogatej rodziny Marcin Luter sprzeciwiał się praktyce sprzedaży odpustów, w wyniku czego 31 października 1517, jak głosi legenda, zawiesił na drzwiach kościoła zamkowego w Wittenberdze 95 tez, w których nie zaatakował samej idei odpustu, lecz wyjaśniał jego znaczenie oraz istotę pokuty (w rzeczywistości zostały one zwyczajnie przekazane władzom kościoła).
Luter kierował się XIV-wiecznymi ideami księdza Johna Wyclifa z Anglii i jego tłumaczeniem Starego Testamentu (z własną interpretacją).
Mimo zabiegów Lutra, początkowo niewielu zareagowało na jego postulaty. Dopiero, gdy rozesłał on tezy swoim przyjaciołom, a ci postarali się upowszechnić je za pomocą druku, nastąpił odzew. Jako pierwsi zareagowali humaniści z Erazmem z Rotterdamu i Tomaszem Morusem na czele. Ten ostatni wystąpił przeciwko nowinkom Lutra. Rzym także zareagował, wytaczając Lutrowi proces o herezję. W 1518 Luter musiał tłumaczyć się podczas obrad Sejmu Rzeszy w Augsburgu. Ponieważ jednak cesarz Maksymilian I Habsburg nie był w najlepszych stosunkach z papieżem, nie zdecydował się na ukaranie zakonnika. Dochodzenie przeciwko Lutrowi zaowocowało bullą "Exsurge Domine". W bulli Leon X domagał się od Lutra odwołania swojej nauki i ukorzenia się przed Rzymem. Jako, że papież nie odpowiadał w przeszłości na apele Lutra o reformy, ten zlekceważył papieża – w odwecie zakazano na niektórych uniwersytetach jego pism, on z kolei spalił bullę przy udziale publiczności.
3 stycznia 1521 roku rozpoczyna się oficjalnie reformacja: Leon X bullą "Docet pontificem Romanum" wyklął Marcina Lutra. Cesarz Karol V Habsburg wezwał Lutra przed oblicze Sejmu Rzeszy do Wormacji. Decyzją cesarza i sejmu wormackiego skazano Lutra na banicję. Jako banita został wyjęty spod prawa, któremu nikt nie mógł udzielić schronienia a każdy mógł go bezkarnie zabić. W celu chronienia Lutra upozorowano jego porwanie i umieszczono na zamku Wartburg. Za incydentem stał Fryderyk Mądry, książę-elektor Saksonii.
Na zamku w Wartburgu Marcin Luter napisał postyllę (zbiór kazań), wydaną w 1527. Zabrał się też do tłumaczenia na język ojczysty Biblii i wydał już we wrześniu 1522 Nowy Testament, a w roku 1534 całe Pismo Święte w języku niemieckim.
Luter opuścił w marcu 1522 Wartburg i zjawił się w Wittenberdze. Wprowadził Komunię Świętą pod obiema postaciami, zniesienie celibatu, zakaz żebraniny mnisiej, zniesienie mszy prywatnych i wotywnych, zwolnienie od ślubów zakonnych. W roku 1523 zginęli w Brukseli na stosie pierwsi męczennicy reformacji: Henryk Voes i Jan Esch, zakonnicy klasztoru augustiańskiego w Antwerpii. Liczba współpracowników Lutra rosła. Jednym z nich był Filip Melanchton, profesor języka greckiego i hebrajskiego w Wittenberdze.
W roku 1525 wprowadził Luter w Wittenberdze zreformowaną liturgię mszy (). Straciła ona średniowieczny charakter ofiary. Częściowo miejsce łaciny zajął język narodowy; wielkie znaczenie zyskało kazanie jako głos prawdy Bożej, wyrażanej ustami kaznodziei; szczyt zaś stanowiła Komunia Święta. Poważne miejsce wśród i obok liturgii przyznano pieśni i modlitwie. Luter ułożył szereg nowych pieśni kościelnych. Dobra klasztorne przekazano na cele oświatowe i dobroczynne dla ludu. Powstały szkoły ludowe; obowiązki nauczycielskie pełnili przeważnie dawniejsi mnisi, poświęcający się pracy zawodowej. Nie zapomniano też o opiece nad sierotami, biednymi i chorymi. Zmiany, wprowadzone w Wittenberdze, przyjęła Saksonia, następnie i inne kraje, objęte wittenberskim ruchem reformacyjnym. Celem ustalenia nowego porządku kościelnego odbył Luter w następnych latach powszechną wizytację parafii wittenberskiego okręgu kościelnego. Podczas wizytacji parafii Luter przekonał się o zastraszającym braku znajomości zasadniczych prawd wiary u ogółu ludności, a nawet wśród duchowieństwa. By brak ten usunąć, napisał i wydał w roku 1529 Mały i Duży Katechizm, przeznaczając Mały dla świeckich, Duży dla duchownych.
Sejm, obradujący w Spirze w 1529 pod przewodnictwem króla Ferdynanda, zabronił dalszego szerzenia reformacji. Książęta i miasta ewangelickie przeciwne tej uchwale sejmu spiskiego wniosły stanowczy protest. Wtedy, po raz pierwszy, na określenie zwolenników reformacji użyto nazwy protestanci.
W roku 1530 zebrał się sejm w Augsburgu. Wziął w nim udział cesarz Karol V i pozwolił odczytać przed plenum sejmowym zasady reformacji spisane przez Filipa Melanchtona. Otrzymały one nazwę Wyznania Augsburskiego (Confessio Augustana). Kościoły ewangelickie (luterańskie) postawiły je na naczelnym miejscu wśród swych ksiąg symbolicznych. Od zasad reformacji ujętych w Wyznaniu Augsburskim pochodzi nazwa Kościoła Ewangelicko-Augsburskiego w Polsce.
Główne zasady luteranizmu.
Luteranie opierają swoją wiarę na czterech zasadach: tylko Pismo, tylko Chrystus, tylko wiarą i tylko łaska. Najistotniejszą z nich jest zasada „Tylko Chrystus”, której podporządkowane są wszystkie inne. Oznacza ona, że tylko Jezus Chrystus, Syn Boga Ojca, prawdziwy Bóg i prawdziwy człowiek, dzięki działaniu Ducha Świętego narodzony z Marii Panny, jest jedynym pośrednikiem między człowiekiem a Bogiem, jedynym Zbawicielem i ratunkiem dla grzesznika, który zbawienie przyjmuje z darowanej łaski, bez własnej zasługi, poprzez wiarę w Ukrzyżowanego i Zmartwychwstałego Pana (teologia krzyża). Taka wiara rodzi się ze słuchania Słowa Bożego ("solum Verbum"), zwiastowanego w Prawie i Ewangelii. Nauka o usprawiedliwieniu w Kościele luterańskim podkreśla, że nie zbawiają uczynki, a jedynie wiara w usprawiedliwiające dzieło Chrystusa, dokonane na krzyżu Golgoty. Usprawiedliwiony człowiek aż do swej śmierci, ze względu na zepsucie swej natury, pozostaje grzesznikiem, jednak ze względu na otrzymaną w darze sprawiedliwość Chrystusa jest sprawiedliwy – dlatego jest równocześnie sprawiedliwym i grzesznikiem (łac. "simul iustus et peccator"). Dobre uczynki pokazują, czy wiara jest prawdziwa – człowiek czyni dobrze nie dlatego, aby być zbawionym, ale czyni dobrze dlatego, że Chrystus złożył z życia swego jedyną i niepowtarzalną ofiarę dla zbawienia całego świata.
Wybrane elementy doktryny i praktyki:
Luteranizm uznaje trzy główne starokościelne symbole Kościoła chrześcijańskiego (wyznanie apostolskie, nicejsko-konstantynopolitańskie i atanazjańskie). Księgami symbolicznymi luteranizmu są: niezmienione Augsburskie wyznanie wiary, Obrona tegoż Wyznania, Artykuły Szmalkaldzkie, obydwa Katechizmy księdza doktora Marcina Lutra i Formuła Zgody.
Luteranie na świecie.
Według danych za rok 2019 na świecie żyło ponad 77 mln luteran. Ponad 32 mln z nich mieszka w Europie, lecz są oni obecni także na innych kontynentach, co jest skutkiem zarówno emigracji z kontynentu europejskiego, jak i misji. W Europie luteranizm stanowi dominujące wyznanie w Szwecji, Danii, Norwegii, Islandii, Finlandii, Estonii, na Łotwie oraz w północnych Niemczech.
W 2010 roku zdecydowana większość wyznawców luteranizmu, bo ponad 70,5 mln (95,04%) należało do Kościołów zrzeszonych w Światowej Federacji Luterańskiej. Światowa Federacja Luterańska została założona w 1947 roku, należy do niej 145 kościołów z 98 krajów. Siedziba ŚFL znajduje się w Genewie. Przewodniczącym Światowej Federacji Luterańskiej jest ks. bp Munib Younan (Kościół Ewangelicko-Luterański w Jordanii i Ziemi Świętej). Istnieją też dwie inne luterańskie międzynarodowe organizacje międzykościelne: Międzynarodowa Rada Luterańska i Wyznająca Konferencja Ewangelicko-Luterańska. Niewielka liczba luteran należy do Kościołów niezrzeszonych w żadnej z tych organizacji.
Światowa Federacja Luterańska w 2020 roku opublikowała dane statystyczne dotyczące luteranizmu za rok 2019. Przy ich interpretacji należy brać pod uwagę różną metodykę określania liczby wiernych stosowaną przez różne Kościoły, brak aktualizacji niektórych danych, a także zmiany administracyjne. W statystykach tych do luteran zaliczani są też wierni Kościołów ewangelicko-unijnych. Niektóre z tych danych przedstawiają poniższe tabele:
Luteranie w Polsce.
W Polsce żyje około 61 tysięcy luteran, należą oni do Kościoła Ewangelicko-Augsburskiego w RP. Największe skupisko wiernych w Polsce znajduje się na Śląsku Cieszyńskim. Biskupem Kościoła jest ks. bp Jerzy Samiec, który jest z mocy urzędu biskupa także prezesem Konsystorza, wiceprezesem Konsystorza jest Adam Pastucha; prezesem Synodu jest ks. dr Adam Malina. Kościół organizacyjnie podzielony jest na 6 diecezji: diecezję warszawską (z siedzibą w Pabianicach), diecezję cieszyńską (z siedzibą w Bielsku-Białej), diecezję katowicką (z siedzibą w Katowicach), diecezję wrocławską (z siedzibą we Wrocławiu), diecezję pomorsko-wielkopolską (z siedzibą w Sopocie) i diecezję mazurską (z siedzibą w Kętrzynie). Synod Kościoła Ewangelicko-Augsburskiego w Polsce przyjął wprowadzenie ordynacji kobiet na księży 16 października 2021 roku. Komisja Skrutacyjna podała następujące wyniki: oddano 59 głosόw, w tym 5 online. Wszystkie były ważne. Za wnioskiem Synodalnej Komisji Kobiet oddano 45 głosόw, przeciwko niemu 13, a jedna osoba wstrzymała się od zabrania stanowiska w sprawie. Dyskusja na ten temat toczyła się w Polsce z przerwami od około 70 lat. Od 1963 roku absolwentki teologii ewangelickiej mogły nauczać jako katechetki, odprawiać Nabożeństwa Słowa i pełnić funkcje duszpasterskie w parafii. W 1999 roku umożliwiono im objęcie diakonatu. Kobiety mogły podejmować pracę misyjną, charytatywną, prowadzić śluby i pogrzeby, udzielać sakramentu chrztu, a od 2016 roku Wieczerzy Pańskiej. Nie mogły jednak samodzielnie prowadzić parafii. W 2008 roku Synodalna Komisja Teologii i Konfesji ogłosiła, że "nie istnieją przeszkody o charakterze teologicznym w ordynacji kobiet na księży." Kwestia była tematem burzliwych dyskusji w środowisku polskiego protestantyzmu oraz na sesjach Synodu Kościoła. Pomimo niejasności i kontrowersji, ostatecznie podjęto ustawę wprowadzającą możliwość ordynacji kobiet na księży. Ustawa weszła w życie 1 stycznia 2022 roku.

</doc>
<doc id="11704" url="https://pl.wikipedia.org/wiki?curid=11704" title="Pompa wyporowa">
Pompa wyporowa

Pompa wyporowa, pompa objętościowa – pompa, w której przekazywanie energii mechanicznej w hydrauliczną odbywa się poprzez zmianę rozmiarów (objętości) lub przesunięcie przestrzeni pompy, w której znajduje się ciecz. Odbywa się to za pośrednictwem tłoka (wykonującego ruch posuwisto-zwrotny lub wahadłowy), kół zębatych, śruby, membrany, elastycznych ścian pompy lub specjalnie ukształtowanych przestrzeni.
Teoretyczna charakterystyka pracy pompy (zależność ciśnienia od wydajności) jest linią pionową. W praktyce jest ona lekko odchylona, co spowodowane jest ściśliwością pompowanego płynu, nieszczelnościami pompy, objętościami szkodliwymi w pompie, w których gromadzą się gazy lub następuje szkodliwa zmiana pojemności komory. Wydajność zależy wyłącznie od zmian objętości komory roboczej i częstości cyklów.
Charakterystyka pompy wyporowej zależy od jej konstrukcji i w większości wypadków jest cykliczna.
Ze względu na to, że pompa wyporowa ma sztywną charakterystykę (ciśnienie może rosnąć w nieskończoność, gdy płyn nie jest odbierany), w wielu zastosowaniach musi być zabezpieczona przed przeciążeniem, które mogłoby doprowadzić do awarii lub zniszczenia samej pompy, silnika ją napędzającego lub rurociągu tłocznego. Pompy zabezpieczane są przez zawór bezpieczeństwa, inaczej zwany zaworem przelewowym. Zawór ten się otwiera, gdy ciśnienie w rurociągu tłocznym przekracza maksymalne dopuszczalne ciśnienie pracy.
Pompy wyporowe, ze względu na swoją konstrukcję, dzielą się na:
Zalety pomp wyporowych:
Wady pomp wyporowych:

</doc>
<doc id="11706" url="https://pl.wikipedia.org/wiki?curid=11706" title="Pompa śrubowa">
Pompa śrubowa

Pompa śrubowa - rodzaj pompy wyporowej, w której transport cieczy wymuszany jest obrotami ślimakowej śruby. Ciecz zamknięta w przestrzeniach pomiędzy ślimakiem a korpusem pompy zostaje przenoszona od strony ssawnej do tłocznej pompy. 
Pompa ślimakowa nie posiada zaworów. Charakterystyka czasowa pompy śrubowej jest względnie stała.
Wydajność pomp śrubowych wynosi do 0,2 m3/s, ciśnienie osiągane przy prędkości obrotowej do 18 000 obr./min - 20 MPa. Sprawność jest nieco mniejsza niż pomp zębatych.

</doc>
<doc id="11709" url="https://pl.wikipedia.org/wiki?curid=11709" title="Jeremiasz (imię)">
Jeremiasz (imię)

Jeremiasz (יִרְמְיָהוּ Yirməyāhū) – imię męskie pochodzenia biblijnego. Wywodzi się od słów hebrajskich "Jirme-jahu" oznaczających „Jahwe, podnieś z upadku” lub „Jahwe dźwiga, Jahwe podnosi, wywyższa”. Nosił je jeden z proroków – prorok Jeremiasz.
Jeremiasz imieniny obchodzi: 16 lutego, 5 marca, 5 kwietnia, 1 maja, 14 maja, 7 czerwca, 26 czerwca i 15 września. 
Znane osoby noszące to imię:

</doc>
<doc id="11710" url="https://pl.wikipedia.org/wiki?curid=11710" title="Jeremi">
Jeremi

Jeremi – oboczna forma imienia Jeremiasz.
Jeremi imieniny obchodzi: 16 lutego, 5 kwietnia, 1 maja, 14 maja, 7 czerwca, 26 czerwca i 15 września. 

</doc>
<doc id="11711" url="https://pl.wikipedia.org/wiki?curid=11711" title="Lubomir (imię)">
Lubomir (imię)

Lubomir — staropolskie imię męskie, złożone z członów "Lubo-" („miły, przyjemny, kochany”) i "-mir" („pokój, spokój, dobro”). Mogło oznaczać „ten, który miłuje pokój”. Imię używane również w innych krajach słowiańskich.
Lubomir imieniny obchodzi 20 lutego, 21 marca, 1 maja, 28 czerwca, 31 lipca, 20 listopada.
Podobne imiona słowiańskie: Lubgost, Lubodrog, Lubosław itp.
Znane osoby noszące to imię:
Zobacz też:

</doc>
<doc id="11712" url="https://pl.wikipedia.org/wiki?curid=11712" title="Atanazy">
Atanazy

Atanazy — imię męskie pochodzenia greckiego. Wywodzi się od słowa oznaczającego „nieśmiertelny” (gr. "athanasios").
Atanazy imieniny obchodzi: 2 maja, 15 maja, 23 czerwca, 4 lipca, 5 lipca, 15 lipca.
Atanazy w innych językach:
Osoby noszące to imię:
Postacie literackie noszące to imię:
Zobacz też:

</doc>
<doc id="11713" url="https://pl.wikipedia.org/wiki?curid=11713" title="Longina">
Longina

Longina – żeński odpowiednik imienia Longin pochodzenia łacińskiego. Wywodzi się od wyrazu "longus" oznaczającego „długi”. Patronem tego imienia jest m.in. św. Longin z Cezarei Kapadockiej. 
Longina imieniny obchodzi: 15 marca, 24 kwietnia, 2 maja, 24 czerwca, 3 lipca i 7 listopada.

</doc>
<doc id="11714" url="https://pl.wikipedia.org/wiki?curid=11714" title="Walter">
Walter

Walter – imię męskie pochodzenia germańskiego. Wywodzi się od słów "waltan" i "heri" oznaczających "panować" i "lud". Imię to było znane w średniowiecznej Polsce w formie Walcerz.
Walter imieniny obchodzi: 8 kwietnia, 2 maja, 5 czerwca i 29 listopada.
Znane osoby noszące imię Walter:
Znane osoby noszące nazwisko Walter:

</doc>
<doc id="11715" url="https://pl.wikipedia.org/wiki?curid=11715" title="Zygmunt">
Zygmunt

Zygmunt – imię męskie pochodzenia germańskiego. Wywodzi się od słów: "sigu" oznaczającego ‘zwycięstwo’ i "munt", ‘opieka’. Można je zatem tłumaczyć jako „ten, którego opieka zapewnia zwycięstwo”. W Polsce występuje także jako nazwisko.
Żeński odpowiednik: Zygmunta
Zygmunt imieniny obchodzi: 2 maja. Natomiast Zygmunta imieniny obchodzi: 1 stycznia, 12 czerwca i 17 września.

</doc>
<doc id="11716" url="https://pl.wikipedia.org/wiki?curid=11716" title="Mariola">
Mariola

Mariola – imię żeńskie. Pierwotnie było zdrobnieniem od imienia Maria lub skrótem od podwójnego imienia Maria Jolanta. Obecnie stanowi odrębne imię. Występuje przede wszystkim w Polsce.
Mariola imieniny obchodzi: 25 marca i 3 maja.
Pochodzenie imienia.
Mariola jest zdrobniałą formą imienia Maria w językach romańskich i znaczy w nich tyle, co "Marysia". Pojedyncze wzmianki o osobach noszących imię Mariola występują w XIX wieku i pojawiają się we Francji i krajach sąsiednich. We francuskim żywocie świętej Moniki, powstałym przed 1870 rokiem, jest wzmianka o "kobiecie imieniem Mariola", która została uzdrowiona. Natomiast Franciszek Salezy Dmochowski już w 1861 roku wspomina o korsykańskiej śpiewaczce imieniem Mariola: "W zeszłym wieku sławne były w Korsyce z tego rodzaju improwizacji, Mariola della Piazzole i Klorinda Franceschi de la Casime".
W Polsce imię Mariola zaczęło być nadawane pod koniec lat 30. XX wieku, a do jego popularyzacji przyczyniła się powieść "Znachor" Tadeusza Dołęgi-Mostowicza z 1937 roku. Powieść, drukowana najpierw w prasie w odcinkach, a później w licznych masowych wydaniach książkowych, stała się wielkim bestsellerem, również za sprawą powstałego na jej podstawie filmu. Żadna inna polska powieść przed wojną nie była tak chętnie i często czytana, również na wsi. W powieści "Znachor" główni bohaterowie, profesor Rafał Wilczur i jego żona Beata, mają córkę o imieniu Maria Jolanta, a nazywają ją w skrócie Mariola: "Beata urodziła córeczkę. Właśnie na cześć owej świetnej prababki Gontyńskiej dano jej imiona: Maria Jolanta i tak samo w zdrobnieniu nazywano ją Mariolą". W dalszej części powieści Mariola Wilczurówna staje się główną postacią kobiecą.
Jak wyjaśnia Jarosław Górski: "Popularność powieści i filmu wyrażała się także w tym, że młodzi rodzice dużo częściej, w porównaniu z wcześniejszym okresem, nadawali teraz swoim nowo narodzonym synom imię Rafał (a więc imię tytułowego bohatera), a córkom zestawienie Maria Jolanta (imiona córki prof. Wilczura-Znachora). Imię Mariola, którym, jako pieszczotliwym połączeniem imion Maria i Jolanta powieściowo-filmowi małżonkowie Wilczurowie nazwali swoją córkę, wcześniej nie było notowane w polskich spisach imion, rozpowszechniło się dopiero wraz z fabułą powieści i jej ekranizacją i zostało w polszczyźnie".
Inne wyjaśnienia.
Czasem wskazuje się, że imię Mariola może mieć związek z francuskim słowem "mariolle", oznaczającym małą figurkę Matki Boskiej ("maryjkę"), jednak związek ten nie jest potwierdzony w źródłach. W języku francuskim "mariolâtrie" określało (notowany pod tą nazwą pod koniec XIX wieku – 1880 i 1892) kult Marii z Nazaretu jako istoty boskiej ("latrie").
Inną podawaną możliwością jest pochodzenia od nazwy potocznej rośliny amerykańskiej, mającej zastosowanie w leczeniu chorób kobiecych (w polskim piśmiennictwie podane pod koniec XIX wieku) albo od majeranku (fr. "marjolaine"), którego pisownię francuską Józef Strumiłło podje w 1844 roku jako "mariolaine". Imię Marjolaine było znane we Francji od XVIII wieku i zostało spopularyzowane wtedy przez piosenkę o tym samym tytule.
Imię występuje również w Hiszpanii, gdzie stanowi skrót od nazwy Matki Boskiej: "Maria de la Ola" (lub "de Las Olas") – "Matka Boska (Maria) od Fal".
Znane osoby noszące imię Mariola.
Postacie fikcyjne:
Mariola jest również bohaterką piosenek:

</doc>
<doc id="11717" url="https://pl.wikipedia.org/wiki?curid=11717" title="Świętosława">
Świętosława

Świętosława, Święcsława, Święsława – staropolskie imię żeńskie. Złożone jest z członu "Święto-" („święty”, „silny, mocny”) i "-sława" („sława”). Może oznaczać: „ta, której sława jest mocna”. Męskie odpowiedniki: Świętosław, Święcesław, Święcsław, Święsław.
Świętosława imieniny obchodzi 3 maja.
Znane osoby o imieniu Świętosława:

</doc>
<doc id="11719" url="https://pl.wikipedia.org/wiki?curid=11719" title="Ita">
Ita



</doc>
<doc id="11720" url="https://pl.wikipedia.org/wiki?curid=11720" title="Pius">
Pius

Pius – imię męskie pochodzenia łacińskiego. Wywodzi się od słowa oznaczającego „pobożny”, „cnotliwy”. Jako przydomek imię to po raz pierwszy pojawiło się u cesarza rzymskiego Antonina Piusa (pan. 138–161). Imię to przyjęło dwunastu papieży.
Pius obchodzi imieniny: 30 kwietnia, 5 maja, 11 lipca, 21 sierpnia, 3 września i 23 września.

</doc>
<doc id="11721" url="https://pl.wikipedia.org/wiki?curid=11721" title="Benita">
Benita



</doc>
<doc id="11722" url="https://pl.wikipedia.org/wiki?curid=11722" title="Judyta">
Judyta

Judyta – imię żeńskie pochodzenia biblijnego. Wywodzi się od hebrajskiego słowa יהודית oznaczającego "mieszkanka Judei" lub "chwalona".
Judyta imieniny obchodzi: 13 stycznia, 6 maja, 16 czerwca, 10 grudnia i 22 grudnia.
Osoby o imieniu Judyta:

</doc>
<doc id="11723" url="https://pl.wikipedia.org/wiki?curid=11723" title="Jurand">
Jurand

Jurand – imię męskie pochodzenia germańskiego. Obecna jego forma jest wynikiem pomyłki – błędnego odczytania średniowiecznych zapisów znanego w Polsce imienia Jarand, które jest formą imienia Arnold.
Jurand imieniny obchodzi 6 maja.
Osoby noszące imię Jurand:

</doc>
<doc id="11724" url="https://pl.wikipedia.org/wiki?curid=11724" title="Domicela">
Domicela

Domicela – imię żeńskie pochodzenia łacińskiego (łac. "Domitilla"), utworzone od nazwy rodowej "Domicjuszów". Pierwotnie oznaczało "pani domu". 
Domicela imieniny obchodzi 7 maja i 12 maja.
Znane osoby noszące to imię: 
Zobacz też:

</doc>
<doc id="11725" url="https://pl.wikipedia.org/wiki?curid=11725" title="Flawia">
Flawia

Flawia - żeński odpowiednik imienia Flawiusz. Istnieje kilka świętych patronek tego imienia.
Flawia imieniny obchodzi: 17 stycznia, 18 lutego, 7 maja, 12 maja, 23 sierpnia i 5 października.
Znane osoby noszące to imię: 
Zobacz też:

</doc>
<doc id="11727" url="https://pl.wikipedia.org/wiki?curid=11727" title="Dezyderia">
Dezyderia

Dezyderia – żeński odpowiednik imienia Dezydery. Oznacza "upragniona".
Dezyderia imieniny obchodzi razem z Dezyderym/Dezyderiuszem: 11 lutego i 23 maja.

</doc>
<doc id="11728" url="https://pl.wikipedia.org/wiki?curid=11728" title="Liza (biologia)">
Liza (biologia)

Liza (gr. "lysis" ‘rozpuszczenie’) – rozpad obłonionych elementów (zwykle komórek) poprzez dezintegrację ich błony i wylanie się zawartości do środowiska. W organizmach proces ten wywoływany jest przez różne enzymy (głównie lizozym, ale także różne enzymy bakterii, pierwotniaków, czy też fagocytów), antybiotyki oraz inne związki chemiczne.
Roztwór pozostały po lizie to lizat.

</doc>
<doc id="11729" url="https://pl.wikipedia.org/wiki?curid=11729" title="Stanisław">
Stanisław

Stanisław – staropolskie męskie imię pochodzenia słowiańskiego, złożone z członu "Stani-" („stać, stać się, stanąć”) oraz członu "-sław" („sława”). Wywodzi się od słów oznaczających „stań się sławnym”. Do końca XV wieku imię to zanotowano u około 1500 osób, a więc należało ono do najpopularniejszych w Polsce obok Więcesława i Sędziwuja.
Stanisław imieniny obchodzi:
Żeński odpowiednik: Stanisława. Popularne zdrobnienia: Staś, Stasio, Stasiek, Staszek, Stach.
Podobne imiona staropolskie: Stanibor, Stanimir.
Odpowiedniki w innych językach:

</doc>
<doc id="11730" url="https://pl.wikipedia.org/wiki?curid=11730" title="Bożydar (imię)">
Bożydar (imię)

Bożydar, Bożdar – staropolskie imię męskie złożone z członów "Boż(y)-" („Boga”, ale pierwotnie „losu, doli, szczęścia”) i "-dar" („upominek, dar, ofiara”). Być może oznaczało „tego, kto jest darem losu”. Imię to (wraz z Bogodarem) uważa się za równoważnik znaczeniowy imienia Adeodat, a zatem Bożydar obchodzi imieniny w dniach wspomnienia św. Adeodatów.
Bożydar, Bożdar imieniny obchodzi:
Ponadto w różnych kalendarzach można spotkać następujące daty imienin, które zostały ustalone dowolnie: 21 września, 2 listopada.
Znane osoby noszące imię Bożydar:

</doc>
<doc id="11731" url="https://pl.wikipedia.org/wiki?curid=11731" title="Karolina">
Karolina

Karolina – żeński odpowiednik imienia Karol. Innym żeńskim odpowiednikiem imienia Karol jest Karola. Imię Karolina jest pochodzenia starogermańskiego, od słowa charal, carl.
W 2018 roku zarejestrowano 1 622 dziewczynki o imieniu Karolina. W 2017 roku 1 883.
Karolina w innych językach:
Karolina imieniny obchodzi:
Pozostałe spotykane niekiedy w różnych kalendarzach daty, z których najbardziej znanymi są 4 listopada i 5 lipca, odnoszą się prawdopodobnie do wcześniej lub obecnie funkcjonujących dat wspomnień św. Karola.

</doc>
<doc id="11732" url="https://pl.wikipedia.org/wiki?curid=11732" title="Antonin (imię)">
Antonin (imię)

Antonin – imię pochodzenia łacińskiego, powstałe od męskiego imienia Antoni.
Forma żeńska: Antonina
Antonin imieniny obchodzi 12 stycznia, 14 lutego 20 kwietnia, 10 maja, 7 lipca, 29 lipca, 1 sierpnia, 2 września, 24 października, 31 października i 13 listopada.
Znane osoby o tym imieniu: 

</doc>
<doc id="11733" url="https://pl.wikipedia.org/wiki?curid=11733" title="Wiktoryna">
Wiktoryna

Wiktoryna – żeński odpowiednik imienia Wiktoryn.
Wiktoryna imieniny obchodzi 10 maja, 5 września i 1 listopada.

</doc>
<doc id="11734" url="https://pl.wikipedia.org/wiki?curid=11734" title="Mamert">
Mamert

Mamert – imię męskie pochodzenia italskiego. Wywodzi się od oskijskiego lub sabińskiego wariantu imienia boga Marsa – "Mamers", który w przypadkach zależnych (np. "Mamertis") miał temat "Mamert".
Patronem tego imienia jest św. Mamert, biskup Vienne nad Rodanem, brat Mamerta Klaudiusza, poety i teologa.
Mamert imieniny obchodzi: 11 maja.
Znane osoby noszące imię Mamert:
Zobacz też:
Żeński odpowiednik: Mamerta

</doc>
<doc id="11735" url="https://pl.wikipedia.org/wiki?curid=11735" title="Altruizm">
Altruizm

Altruizm (fr. "altruisme", od łacińskiego rdzenia "alter" – inny, drugi) – zachowanie polegające na działaniu na korzyść innych. Polega ono na dobrowolnym ponoszeniu pewnych kosztów przez jednostkę na rzecz innej jednostki lub grupy, przeciwstawne zachowaniu egoistycznemu. Zachowania altruistyczne mogą występować zarówno wśród ludzi, jak i w obrębie innych gatunków biologicznych. Jest to podstawowe pojęcie socjobiologii. Termin ten wprowadził August Comte w pierwszej połowie XIX wieku jako pojęcie dotyczące zachowania zarezerwowanego wyłącznie dla człowieka, który potrafi zrzec się części swoich praw na rzecz innych.
Altruizm w ujęciu biologii ewolucyjnej.
Istnienie altruizmu wyjaśnia się, odwołując się do doboru krewniaczego, hipotezy upośledzenia czy doboru grupowego.
W odniesieniu do beneficjentów zachowania altruistycznego i jednostek zachowujących się altruistyczne (biorców i dawców), występują dwie sytuacje:
W obrębie populacji lub społeczeństwa jednostki znajdują się względem siebie w sytuacji „relatywnej górki” albo „relatywnego dołka” i mogą podejmować działania o charakterze altruizmu lub zachowywać się egoistycznie. Jednostki mogą przyjmować różne strategie działania w odniesieniu do altruizmu: "nigdy nie pomagaj" (skrajny egoizm), "zawsze pomagaj" (skrajny altruizm), "pomagaj z prawdopodobieństwem p" (altruizm warunkowy).
Altruizm, w którym jednostki poświęcają się dla innych bez możliwości uzyskania gratyfikacji, nazywany jest altruizmem twardym, gdzie jest to jedno z typowych zachowań zwierzęcych zwiększających łączną wartość przystosowawczą w obrębie gatunku lub populacji. Takie zachowanie zwiększa szanse na reprodukcję tej samej puli genów.
Altruizm krewniaczy i odwzajemniony.
Biolog ewolucyjny William D. Hamilton w swojej pracy doktorskiej zaproponował koncepcję zwaną altruizmem krewniaczym oraz regułę Hamiltona, która potwierdzana została w badaniach biologów. Według tego podejścia, spopularyzowanego później przez Richarda Dawkinsa, altruistyczne zachowania organizmów tłumaczyć można „egoizmem genów”. Geny „korzystają” na tym, że pewne jednostki poświęcają się dla innych z nimi spokrewnionych, ponieważ przez to w populacji pozostaje większa liczba kopii tych genów. Z tego powodu zachowania altruistyczne częściej występują wobec jednostek ze sobą spokrewnionych, posiadających większą liczbę wspólnych genów. Matki częściej zajmują się dziećmi swoich córek, niż dziećmi synów, co wynika z braku pewności, kto jest biologicznym ojcem dziecka. Podobnie większe inwestycje w stosunku do wnuków mają miejsce w przypadku dziadków ze strony matki. U opiekujących się potomstwem gatunków, u których dochodzi do zapłodnienia zewnętrznego, problem niepewności ojcostwa nie występuje.
Możliwy jest także altruizm wymuszony, gdy biorca aktywnie wpływa na dawcę, który niekoniecznie zamierza zachować się altruistycznie. W takim ujęciu zakłada się, że wobec reguły Hamiltona należy także uwzględnić w interakcji interes biorcy, a nie tylko interes dawcy. Odwrócona (inwersyjna) reguła Hamiltona oznacza, że zyski biorcy są większe niż zyski spokrewnionego dawcy zależnie od stopnia pokrewieństwa ("koszt altruisty x r &lt; zysk beneficjenta"). W przypadku, gdy spełniona jest zarówno reguła Hamiltona, jak i inwersyjna reguła Hamiltona, zachowanie altruistyczne dawcy jest spontaniczne (altruizm konsensualny). Gdy żadna z obu reguł nie jest spełniona, obie strony godzą się na brak zachowania altruistycznego (konsensualny nie-altruizm). Gdy jednak nie zachodzi reguła Hamiltona, a jest spełniona reguła inwersyjna, wówczas dochodzi do sytuacji konfliktowej i biorca będzie wymuszał na dawcy okazanie mu pomocy. Im mniejsze będzie pokrewieństwo, tym bardziej prawdopodobny będzie obszar konfliktu w stosunku do konsensualnego altruizmu i konsensualnego nie-altruizmu.
Jeżeli zachowania altruistyczne występują między jednostkami niespokrewnionymi, takie zachowanie jest określane jako altruizm odwzajemniony (pojęcie to wprowadził Robert Trivers w 1971 roku). Jeżeli jednostki działają altruistycznie, to dlatego, że spodziewają się zachowania altruistycznego z drugiej strony. Możliwe są w tym przypadku oszustwa, gdy jednostki nie odwzajemniają się wobec altruistów. Dobór naturalny prowadzi do kształtowania się umiejętności oszukiwania i wykrywania oszustw. Symulacje komputerowe oparte na dylemacie więźnia doprowadziły do wniosku, że w populacjach istnieje większa skłonność do zachowań altruistycznych, gdy są to populacje małe, osiadłe, i gdy system dłużej ewoluował. W symulacjach komputerowych z wykorzystaniem dylematu więźnia, w których próbowano określić strategie stabilne ewolucyjnie, wygrywał program Anatola Rapoporta ze strategią wet za wet skłaniającą do współpracy. Robert Axelrod, który zorganizował turniej pozwalający na wyłonienie najbardziej stabilnej strategii, twierdził, że byłby on wygrany przez osobę zgłaszającą strategię wet za dwa wety. Strategia taka byłaby bardziej „wspaniałomyślna” i pozwalała na powrót z pasma odwetów do współpracy.
W przypadku gatunków, w których osobniki potrafią się rozpoznawać, może pojawiać się odroczony altruizm odwzajemniony. W przypadku ludzi zależność między odraczaniem gratyfikacji a działaniem kooperacyjnym może być tłumaczona w odniesieniu do: umiejętności samokontroli (cierpliwości), odrębnych mechanizmów odraczania (dziedzinowo specyficznych) powodujących różne tempo dyskontowania nagród w różnych dziedzinach oraz do angażowania mechanizmu poznawczego, który ukształtował się jako adaptacja do stosowania wymiany społecznej.
Altruizm według A. Damásio.
Neurologiczne problemy altruizmu rozwiązuje António Damásio, twórca pojęcia „markery somatyczne”, hipotez dotyczących powstawania ich neuronowych sieci (częściowo pod wpływem kultury i osobistych życiowych doświadczeń) i ich aktywności w czasie podejmowania decyzji. W książce "Błąd Kartezjusza. Emocje, rozum i ludzki mózg" (zob. dualizm kartezjański), napisał m.in. (w rozdz. Altruizm):
A. Damásio ze współpracownikami analizuje hipotezę, że „uczucia” pojawiły się na bardzo wczesnym etapie ewolucji, gdy pierwsze proste organizmy doskonaliły umiejętności zaspokajania swoich potrzeb pokarmowych lub unikania zagrożeń budzących pierwotny nieuświadomiony „strach” (zob. taksja, tropizm). Te pierwsze nieuświadomione reakcje mogły zapoczątkować rozwój samoświadomości organizmów wyższych. Uważa się, że nadal odgrywają rolę w ich procesach biologicznych. Wzbogacenie wiedzy w tym zakresie może mieć współcześnie duże znaczenie biomedyczne – najbardziej wyniszczające choroby nieinfekcyjne wiążą się z patologiami odczuwania (np. zaburzenia depresyjne).
Altruizm a egoizm.
Altruizm ujmowany w biologii ewolucyjnej oraz w innych dyscyplinach korzystających z jej dorobku w tym zakresie nie jest zupełnym przeciwieństwem egoizmu. Działanie altruistyczne determinowane jest przez możliwe korzyści do uzyskania. Organizmy nie przekazują pełnej informacji o swoim stanie, gdyż byłoby to wykorzystane na ich niekorzyść, a tego typu trendy, jeśli się pojawiają, eliminowane są przez dobór naturalny. Przekaz informacji o własnym stanie jest pewnego rodzaju manipulacją, mającą skłonić inny organizm do odpowiedniego zachowania się. Wiąże się to nie tylko z tendencją do oszukiwania ("blefowania"), ale także do samooszukiwania się, aby blef mógł być wiarygodny . Jeżeli jednak jednostki mogą zyskiwać, albo mogą zyskiwać ich krewni, dochodzić może do wymiany informacji. Kultura mogła się rozwinąć wraz z początkami używania języka, ponieważ koszt przekazu informacji pozagenetycznej jest nieporównywalnie niski w stosunku do wymiany informacji genetycznej.
Altruizm jako zachowanie społeczne nie był przeciwstawiany egoizmowi już w czasach starożytności. Stoicy zakładali, że jednostka przedkłada działanie altruistyczne nad egoistyczne skłonności i robi to także dla własnego dobra. Z kolei Friedrich Nietzsche twierdził, że altruizm jest egoizmem „ludzi słabych”, widzących w nim własne szanse na przetrwanie.
Inne formy altruizmu.
Dość charakterystyczny dla gatunku ludzkiego jest także altruizm nieodwzajemniony, a więc zachowania altruistyczne w stosunku do osób niespokrewnionych i bez oczekiwania, przynajmniej bezpośrednio czy w najbliższym czasie, na odwdzięczenie się nam przez te osoby za to, co zrobiliśmy. Przykładami takich zachowań mogą być jałmużna czy uratowanie tonącego. Wielu upatruje źródeł tej formy altruizmu w rozwoju kultury. Szerzej pisał o tym Paul Bloom w swojej książce "Just Babies: The Origins of Good and Evil".
W ostatnich latach daje się zauważyć kolejne stadium w rozwoju altruizmu: efektywny altruizm. Jest to forma altruizmu, która wykracza w dużym stopniu poza pozostałe znane formy. Może dotyczyć nie tylko innych gatunków, ale i istot, które dopiero będą istnieć w przyszłości. Porzuca też w dużej mierze empatię, tak charakterystyczną dla altruizmu nieodwzajemnionego; z drugiej strony powraca niejako do źródeł, nie negując czerpania z zachowań altruistycznych własnych korzyści, choć jest nią raczej sens życia, a nie dobra osobiste.

</doc>
<doc id="11736" url="https://pl.wikipedia.org/wiki?curid=11736" title="Wzór Taylora">
Wzór Taylora

Wzór Taylora – przedstawienie funkcji formula_1-razy różniczkowalnej za pomocą sumy wielomianu formula_2-tego stopnia, zależnego od kolejnych jej pochodnych oraz dostatecznie małej reszty. Twierdzenia mówiące o możliwości takiego przedstawiania pewnych funkcji (nawet dość abstrakcyjnych przestrzeni) noszą zbiorczą nazwę twierdzeń Taylora od nazwiska angielskiego matematyka Brooka Taylora, który opublikował pracę na temat lokalnego przybliżania funkcji rzeczywistych w podany niżej sposób. Ta własność funkcji różniczkowalnych znana była już przed Taylorem – w 1671 odkrył ją James Gregory.
W przypadku funkcji nieskończenie wiele razy różniczkowalnych, przedstawienie oparte na tej własności może przyjąć postać szeregu zwanego szeregiem Taylora. Poniżej podane jest uogólnione twierdzenie Taylora dla funkcji o wartościach w dowolnych przestrzeniach unormowanych – w szczególności jest więc ono prawdziwe dla funkcji o wartościach rzeczywistych czy wektorowych.
Twierdzenie Taylora.
Niech formula_3 będzie funkcją na przedziale formula_4 o wartościach rzeczywistych (bądź ogólniej, o wartościach w przestrzeni unormowanej formula_5) różniczkowalną formula_1-razy w sposób ciągły (na końcach przedziału zakłada się różniczkowalność z lewej, bądź odpowiednio, z prawej strony). Wówczas dla każdego punktu formula_7 z przedziału formula_8 spełniony jest wzór zwany wzorem Taylora:
gdzie formula_10 jest pochodną k-tego rzędu funkcji formula_3 obliczoną w punkcie formula_12 przy czym formula_13 spełnia warunek
Funkcja formula_13 nazywana jest resztą Peana we wzorze Taylora. W przypadku gdy formula_16 wzór Taylora nazywany jest "wzorem Maclaurina".
Przybliżanie funkcji za pomocą wzoru Taylora ma charakter lokalny, tzn. odnosi się jedynie do otoczenia wybranego punktu formula_17 Jeżeli w zastosowaniach pojawia się potrzeba mówienia o innych wartościach, to zakłada się o nich najczęściej, że są dostatecznie bliskie punktu formula_17 Sensowne wydaje się jednak pytanie o to, kiedy wielomian ze wzoru Taylora przybliża funkcję ze z góry zadaną dokładnością – w tym celu potrzebne jest dokładniejsze oszacowanie reszty lub po prostu wyrażenie jej w sposób jawny.
Reszty we wzorze Taylora wyrażone w sposób jawny.
W przypadku gdy formula_3 przyjmuje wartości rzeczywiste, resztę we wzorze Taylora można wyrazić w sposób jawny. Oto niektóre ze znanych przedstawień reszty:
Reszta w postaci Lagrange’a.
Istnieje takie formula_21 że
Lub inaczej, istnieje takie formula_23 dla formula_24 lub formula_25 dla formula_26
Uwaga: W tym przypadku założenie formula_27 nie jest istotne.
Reszta w postaci Cauchy’ego.
Istnieje takie formula_21 że
Reszta w postaci Schlömilcha-Roche’a.
Dla każdego formula_30 istnieje takie formula_31 że
Dla formula_33 otrzymujemy postać Cauchy’ego reszty.
Dla formula_34 otrzymujemy postać Lagrange’a reszty.
Szacowanie reszty.
Jeżeli formula_35 jest formula_1-krotnie różniczkowalna oraz istnieje takie formula_37 że
to dla reszty formula_13 we wzorze Taylora dla formula_3 mamy oszacowanie
Przy czym za formula_44 wystarczy obrać supremum wartości jakie formula_1-wsza pochodna funkcji formula_3 przyjmuje dla argumentów z przedziału formula_47
Jeżeli natomiast, formula_35 jest formula_2-krotnie różniczkowalna oraz formula_50 jest taką liczbą, że
to dla reszty formula_13 we wzorze Taylora dla formula_3 mamy oszacowanie
Konsekwencje.
Z twierdzenia Taylora wynikają warunki wystarczające istnienia ekstremów lokalnych oraz punktów przegięcia. Kryteria te pozwalają znajdować punkty tego typu za pomocą pochodnych (różniczkowania) – istotne jest, czy wiodący człon rozwinięcia Taylora jest rzędu parzystego czy nieparzystego.
Szereg Taylora.
Jeśli funkcja formula_57 gdzie formula_58 oraz formula_59 tak jak poprzednio, jest przestrzenią unormowaną, ma w punkcie formula_60 pochodne dowolnego rzędu, to można rozważać szereg
gdzie przyjęto formula_62 Szereg ten nazywamy szeregiem Taylora funkcji formula_63 Jeżeli formula_64 to szereg ten nazywamy szeregiem Maclaurina. Samą funkcję formula_3 nazywa się funkcją analityczną w punkcie formula_66 jeśli dla pewnego otoczenia tego punktu powyższy szereg jest zbieżny punktowo do funkcji formula_3 (funkcja jest równa swojemu rozwinięciu Taylora). Jeśli jest ona analityczna w każdym punkcie dziedziny, to nazywa się ją po prostu analityczną lub gładką (zob. funkcja regularna). Pojęcie funkcji analitycznej określonej w dziedzinie zespolonej pokrywa się z pojęciem funkcji holomorficznej. W dziedzinie rzeczywistej tak nie jest, każda funkcja analityczna jest nieskończenie wiele razy różniczkowalna, ale nie na odwrót.
Przy założeniu istnienia pochodnych dowolnego rzędu funkcji formula_68 w punkcie formula_69 warunkiem koniecznym i wystarczającym na to, aby dla danego formula_70 szereg Taylora funkcji formula_3 był zbieżny do formula_72 jest, aby ciąg formula_73 reszt we wzorze Taylora był zbieżny do zera.
Szereg (wzór) Taylora jest efektywnym narzędziem aproksymacji funkcji "dostatecznie dużo" razy różniczkowalnych. Często do obliczenia przybliżonej wartości funkcji (o wartościach rzeczywistych), liczy się wartość dla formula_74-tej sumy częściowej jej szeregu Taylora. Tak więc przybliżoną wartość funkcji rzeczywistej formula_75 spełniającej powyższe założenia, można znaleźć, licząc kilka pierwszych wartości:
przy czym błąd jest wtedy nie większy niż:
Geneza i wyprowadzenie wzoru.
Celem jest znalezienie dla dowolnej funkcji formula_3 co najmniej formula_79 razy różniczkowalnej, niebędącej skończonym wielomianem, odpowiadającego jej wielomianu formula_80 stopnia formula_81 który jest równy funkcji formula_75 tzn. dziedziny obu funkcji są takie same i dla każdego argumentu należącego do tej dziedziny wartości obu funkcji dla tego argumentu są również takie same:
Weźmy teraz pewien argument formula_84 należący do tej dziedziny, tzn. formula_85 Równanie formula_86 jest pierwszym warunkiem równości obu tych funkcji, ale niewystarczającym. Istnieje bowiem wiele (a dokładniej nieskończenie wiele) wielomianów stopnia formula_81 które dla tego argumentu spełniają powyższą równość. Ponieważ jest to równanie funkcyjne, gdyż niewiadomą jest tutaj funkcja, a nie wartość liczbowa, jako drugi warunek równości obu funkcji może być porównanie ich pochodnych w punkcie formula_12 czyli formula_89 Mając już 2 warunki równości obu funkcji, zawężamy zbiór dopuszczalnych rozwiązań, a więc wielomianów spełniających te równania, jednak nadal jest ich dużo (nieskończenie wiele), w związku z czym dodajemy trzecie równanie analogicznie, tym razem dla pochodnych tych funkcji stopnia 2, dalej dodajemy kolejne równanie – dla pochodnych stopnia 3 itd., zawężając za każdym nowym takim warunkiem coraz bardziej zbiór dopuszczalnych rozwiązań (cały czas jest ich jednak nieskończenie wiele). Na końcu dodajemy formula_1-szy warunek porównujący pochodne formula_2-tego stopnia naszych funkcji, co uznajemy za warunek wystarczający do wyznaczenia szukanego przez nas wielomianu. Należy jednak pamiętać, że jeśli formula_2 jest liczbą skończoną, tzn. zarówno ilość warunków, jak i współczynników naszego wielomianu formula_93 jest skończona, wówczas znaleziony wielomian nie będzie dokładnym rozwiązaniem, a jedynie przybliżonym w stopniu formula_94 W rezultacie otrzymujemy poniższy układ równań.
Powyższy układ równań należy rozumieć jako wielomian, dla którego w punkcie formula_84 równe są sobie wartości funkcji formula_3 z formula_98 ich pochodne, ich pochodne stopnia formula_99 Wielomian formula_80 oznaczmy jako formula_101 gdzie niewiadomymi są jego współczynniki formula_102 Wówczas powyższy układ równań staje się układem formula_79 równań z formula_79 niewiadomymi współczynnikami formula_102
Układ ten można rozwiązać różnymi sposobami, np. za pomocą wyznaczników macierzy, stosując wzory Cramera, ale najprościej jest zastosować metodę eliminacji Gaussa, czyli podstawień elementarnych, poczynając od ostatniego formula_2-tego równania, który zawiera tylko jedną niewiadomą, i posuwając się po kolei aż do pierwszego równania, gdyż każde równanie zawiera wszystkie niewiadome obliczone we wcześniej obliczonych równaniach plus jedną nową niewiadomą, co znacznie ułatwia rozwiązanie całego układu. Po jego rozwiązaniu, patrząc na jego rozwiązania, nietrudno zauważyć, że każde takie rozwiązanie sprowadzić można do postaci:
Na koniec obliczamy wartość funkcji formula_72 a więc już dla dowolnego formula_7 należącego do dziedziny, czyli formula_70 w oparciu o wielomian formula_112 w którym za kolejne jego współczynniki formula_93 podstawiamy obliczone w powyższym układzie równań wyrażenia.
Po podstawieniu za wszystkie współczynniki formula_93 wyrażeń obliczonych we wcześniejszym układzie równań i uproszczeniu całego wyrażenia otrzymujemy wzór Taylora.
Pamiętajmy, że w celu otrzymania dokładnego wielomianu formula_2 musi dążyć do nieskończoności, czyli formula_118 tzn. zarówno ilość warunków w układzie równań, jak i współczynników naszego wielomianu formula_93 musi być nieskończona.
Rozwinięcia niektórych funkcji w szereg Maclaurina.
Wszystkie poniższe rozwinięcia są poprawne także po rozszerzeniu dziedziny funkcji na liczby zespolone – domyślnie formula_7 jest więc liczbą zespoloną, chyba że zaznaczono inaczej.
Funkcje trygonometryczne i cyklometryczne.
gdzie formula_130 oznaczają liczby Bernoulliego.
gdzie formula_132 oznaczają liczby Eulera.
Uogólnione twierdzenie Taylora.
Prawdziwe jest także następujące uogólnienie twierdzenie Taylora, zwane również twierdzeniem Taylora.
Niech szereg potęgowy formula_142 będzie zbieżny dla formula_143 i niech formula_144 oznacza sumę tego szeregu na przedziale formula_145 Jeżeli formula_146 to funkcję formula_3 można rozwinąć w punkcie formula_148 w szereg potęgowy, który jest zbieżny dla formula_149 przy czym
Przykłady obliczania.
Przykład 1.
Znaleźć sumę częściową szeregu Maclaurina funkcji
będącą wielomianem stopnia 6.
Korzystając ze znanych rozwinięć w szereg Maclaurina logarytmu i cosinusa
podstawiamy odpowiednio, upraszczamy, pomijając jednomiany stopnia wyższego od 6:
Przykład 2.
Znaleźć postać szeregu Maclaurina funkcji
Korzystając ze znanych rozwinięć w szereg Maclaurina logarytmu funkcji wykładniczej i cosinusa
Planujemy postać szeregu Maclaurina:
Mnożymy wyrażenie przez formula_161
Porządkujemy odpowiednie współczynniki:
Porównując współczynniki, dostajemy:
Przykład zastosowania.
Obliczyć w przybliżeniu formula_165
Przy czym błąd jest nie większy niż:

</doc>
<doc id="11737" url="https://pl.wikipedia.org/wiki?curid=11737" title="Magdalena">
Magdalena

Magdalena – imię żeńskie pochodzenia biblijnego. Wywodzi się od przydomka Marii Magdaleny, czyli Marii z Magdali, wioski leżącej w pobliżu Jeziora Tyberiadzkiego (Galilejskiego).
Wśród imion nadawanych w Polsce nowo narodzonym dzieciom, Magdalena w 2013 zajmowała 22. miejsce w grupie imion żeńskich.
Magdalena imieniny obchodzi: 10 kwietnia, 13 maja, 25 maja, 27 maja, 29 maja, 22 lipca, 27 lipca i 13 października.
Najpopularniejsze ze zdrobnień – Magda. Drugie pod względem popularności zdrobnienie – Lena – może być zdrobnieniem także od innych imion np. Helena.

</doc>
<doc id="11738" url="https://pl.wikipedia.org/wiki?curid=11738" title="Maria Magdalena">
Maria Magdalena

Maria Magdalena (), także Maria z Magdali – według Ewangelii żyjąca w I wieku kobieta pochodząca z wioski Magdala (Magdallah lub Migdal), obecnie Migdal. Należała do kręgu uczniów Jezusa Chrystusa, przyłączyła się do niego po tym, gdy wypędził z niej siedem złych duchów.
We wschodniej tradycji chrześcijaństwa przedstawiana jest jako niosąca olejki do grobu Chrystusa i świadek jego zmartwychwstania i jest szanowana jako „równa apostołom”. W tradycji łacińskiej przez wieki łączono ją z kobietą cudzołożną z Ewangelii św. Łukasza. Ukazywano ją wiernym, zwłaszcza kobietom, jako wzór nawróconej grzesznicy.
Maria Magdalena w Nowym Testamencie.
Maria Magdalena jest dwunastokrotnie wspominana w Nowym Testamencie, przez wszystkich czterech ewangelistów. Łukasz wymienił ją jako pierwszą wśród kobiet, uwolnionych przez Jezusa „od złych duchów i od chorób”, które towarzyszyły mu w jego publicznej działalności, obok Joanny i Zuzanny (Łk 8,1-3). Informację o niej uszczegółowił podając, że „opuściło /ją/ siedem złych duchów” (Łk 8,2; por. Mk 16,9; 15,40-41). W pozostałych Ewangeliach synoptycznych, Mateusza i Marka, oraz u św. Jana, Maria z Magdali pojawia się dopiero na końcu, ze względu na jej znaczenie w misterium paschalnym śmierci i zmartwychwstania Jezusa, które dokonało się w Jerozolimie w Judei. Jej postać jest częścią Ewangelii o ukrzyżowaniu Jezusa (Mk 15,40; Mt 27,55n; J 19,25). Wszyscy czterej też zgodnie piszą o niej jako o tej, która pierwsza przybyła do grobu Jezusa (Mk 16,1; Mt 28,1; Łk 24,10; J 20,1-3). Ewangeliści Marek i Jan to właśnie jej przypisali rolę pierwszej osoby, której ukazał się zmartwychwstały Jezus (por. Mk 16,9-10). Według Ewangelii Jana, Maria Magdalena sama wczesnym rankiem udała się do grobu i zobaczywszy pusty grób, zawiadomiła Szymona Piotra. Jednak zaskakująco użyta w opowiadaniu liczba mnoga: „nie wiemy, gdzie Go położono” (J 20,1-2) jest świadectwem, że Jan połączył dwie tradycje ustne – swoje źródło z przekazem znanym synoptykom, mówiącym o kilku kobietach u grobu. Gdy uczniowie przybyli na miejsce pochówku, ona pozostała na zewnątrz. Tam spotkała Jezusa, początkowo myląc go z ogrodnikiem. Była również pierwszą, która miała głosić zapowiedź zbawienia (por. J 20,18).
Dialog ze Zmartwychwstałym w ogrodzie.
Dialog Chrystusa z Marią Magdaleną umieszczony w Ewangelii Jana w części opowiadającej o jego zmartwychwstaniu jest bardzo bogaty w treści teologiczne (por. J 20,11-18). Magdalena na początku nie rozpoznała Jezusa. Jak zwrócił uwagę Augustyn Jankowski OSB, fakt ten sugeruje, że Zmartwychwstałego mogą rozpoznać jedynie ci, którzy patrzą na niego oczami wiary, dzięki światłu łaski, a nie ci, którzy szukają prawdy jedynie po ludzku. Jest to typowy biblijny „dialog nieporozumienia”. Jezus nazwał Magdalenę po aramejsku „Mariam”, a ona Jezusa w tym samym języku „Mistrzu mój”. Ta reakcja Marii z Magdali świadczy, że spotkana postać była dla niej tożsama z tym, któremu towarzyszyła, i którego słuchała w czasie jego publicznej działalności, a którego z początku, z powodu odmiany, nie poznała. W typowym geście kobiet (por. Mt 28,9) rzuciła się Jezusowi do stóp, obejmując je. Jezus wzbraniał się przed tym. Jak zwrócił uwagę o. Jankowski, nie dlatego, że „człowiek tej ziemi nie może dotknąć istoty niebiańskiej”, gdyż w innych miejscach Ewangeliści mówią o zachęcie Jezusa, aby go dotykać (Łk 24,39; J 20,27). Powód wyjaśniają kolejne słowa Jezusa: „jeszcze bowiem nie wstąpiłem do Ojca”. Zapowiadają one bliskie Wniebowstąpienie Jezusa, który idzie, aby przygotować miejsce uczniom (por. J 14,2). Nazwał ich braćmi, gdyż zmartwychwstanie pogłębiło jego relację z uczniami. Nigdy wcześniej w Ewangeliach Jezus nie nazywał tak swych uczniów. Tu stanął wobec nich w solidarności, w braterstwie ludzkiej natury, ale jako nowy Adam (Alfred Wikenhauser). Jezus żyje już w nowym porządku, którego częścią staną się kiedyś ci, którzy w niego uwierzyli (Rudolf Schnackenburg). Chrystus paschalny niedługo otrzyma ostateczną konsekrację od Ojca poprzez zasiadanie po jego prawicy. Odtąd niewidzialny stanie się dla Marii Magdaleny bliski przez słowo i Eucharystię (Paul Benoit).
Kościół Zachodni.
Święty Hipolit, teolog z początków III w., jako pierwszy nazwał ją „Apostołką Apostołów”. Za sprawą papieża Grzegorza I Wielkiego (540-604 r.), Maria Magdalena została w Kościele zachodnim utożsamiona z Marią z Betanii, siostrą św. Marty i Łazarza, która namaściła Jezusa drogim olejkiem i „włosami swoimi otarła Jego nogi” (J 11,2) oraz kobietą, która według Ewangelii Łukasza, „prowadziła w mieście życie grzeszne” i w czasie uczty u faryzeusza Szymona łzami oblewała nogi Jezusa i włosami je wycierała, „całowała Jego stopy i namaszczała je olejkiem” (Łk 7,37-38). Utrwaliło to tradycję teologiczną przypisującą Marii Magdalenie cechy wszystkich trzech kobiet: "Wierzymy, że kobieta, którą Łukasz nazywa grzesznicą a Jan Marią, to ta sama osoba, z której, według Marka, Jezus wypędził złe duchy". Odtąd Maria Magdalena w tradycji zachodniej stała się patronką nawrócenia kobiet lekkiego prowadzenia, typem kobiety porzucającej życie nierządne, symbolem nowej Ewy, kobiety oczyszczonej przez pokutę i żyjącej, dzięki łasce Chrystusa zmartwychwstałego, nowym, świętym życiem. Św. Bernard z Clairvaux, żyjący w XI wieku, Marię Magdalenę porównywał z oblubienicą z "Pieśni nad pieśniami" oraz z kobietą słuchającą nauk Jezusa (Łk 10,38-42). Kościół rzymskokatolicki w dniu Marii Magdaleny (22 lipca) odczytuje Pieśń nad pieśniami.
W epoce renesansu pojawiły się głosy postulujące powrót do pierwotnej tradycji rozróżnienia trzech kobiet występujących w Nowym Testamencie. Opowiadał się za tym m.in. na początku XVI w. francuski humanista Jacques Lefèvre d’Étaples, powołując się na Orygenesa i Jana Chryzostoma. Jego opinię popierał Erazm z Rotterdamu. Jednak teolodzy wydziału teologicznego Uniwersytetu paryskiego oskarżyli go o herezję, musiał wyrzec się swoich poglądów. W wyniku reformy liturgii Soboru watykańskiego II w ramach powrotu do źródeł biblijnych, w 1969 za pontyfikatu papieża Pawła VI, w odnowionych tekstach katolickiego brewiarza, Maria Magdalena przedstawiona została jako ta, która uczestniczyła w paschalnych wydarzeniach Jezusa. Pominięto zaś odniesienie do pozostałych dwóch Marii. Modlitwa w dniu jej święta (kolekta) brzmi następująco:
W 2016 r., w ramach jubileuszu miłosierdzia watykańska Kongregacja ds. Kultu Bożego i Dyscypliny Sakramentów, zgodnie z wolą papieża Franciszka, dekretem „Apostołka apostołów” (2 czerwca 2016 r.) podniosła obchód liturgiczny Magdaleny dla całego Kościoła łacińskiego do rangi święta. W dekrecie zwrócono uwagę na znaczenie świętej w ukazywaniu godności kobiet i ich roli w działalności ewangelizacyjnej Kościoła. Przypomniano też, że św. Grzegorz Wielki nazwał ją „świadkiem Bożego miłosierdzia”, a św. Tomasz z Akwinu „apostołką apostołów”.
Kościół prawosławny.
W Kościele wschodnim Maria Magdalena jest przedstawiana jako niosąca olejki do grobu i świadek zmartwychwstania. Nosi też tytuł „równej apostołom” jako „Apostołka Apostołów”. W przeciwieństwie do tradycji zachodniej, nie łączono jej ani z anonimową grzesznicą z Ewangelii Łukasza (por. Łk 7,27), ani z Marią z Betanii.
W Cerkwi prawosławnej zachowuje się tradycję, według której Maria Magdalena zmarła w Efezie, gdzie wzniesiono bazylikę na jej cześć. Za czasów panowania cesarza Leona Filozofa (886–912) miasto Efez zostało zdobyte przez Turków. Ciało Marii przewieziono do Konstantynopola, a gdy ten został zdobyty przez krzyżowców w 1204, święte relikwie zawieziono do Francji, do miasteczka Vézelay, gdzie do dziś istnieje ich kult.
Ewangelie gnostyckie.
W Ewangeliach gnostyckich Maria Magdalena była wiązana z Mądrością (Sofią), jak Deotyma w "Uczcie" Platona. Reprezentowała słońce, księżyc i poświatę gwiazd. Żeńskie "gnossis" Sofii uważano za Ducha Świętego, na ziemi reprezentowanego przez Magdalenę. Dla gnostyków postać Marii Magdaleny miała również znaczenie symboliczne. Jako kobieta była stawiana na równi z duchownymi i biskupami pierwszych wieków chrześcijaństwa. Taką tezę wyznawał gnostyk Marcjon. Inny czołowy gnostyk, nauczyciel Marcellina wielokrotnie podróżował do Rzymu jako reprezentant grupy Carpocratian, i tam twierdził, iż otrzymał tajne nauki od Marii, Salome i Marty. Sam Ojciec Kościoła, biskup Ireneusz wspominał o równym traktowaniu mężczyzn i kobiet w liturgii i nauczaniu przez gnostyka Marcusa. Tego typu praktyki były przez niego surowo krytykowane. Maria Magdalena jako symbol stanowiła połączenie pierwiastka męskiego i żeńskiego jako jedna całość. Pierwiastek ten określał płciowość Boga pod dwojaką postacią.
W "Pisti Sophia" (Wiara i Mądrość), gnostyckim dziele, napisanym ok. 250 roku w języku koptyjskim Maria Magdalena przedstawiana jest jako opoka Kościoła, przeciwstawiając tym samym twierdzenie o Piotrze z Nowej Ewangelii. Piotr w jej obecności zmuszony jest do odgrywania podrzędnej roli.
"Panie mój, nie możemy dłużej znosić tej kobiety. Ona pozbawia nas wszelkiej sposobności do powiedzenia czegokolwiek. Wciąż zabiera głos".
Mądrość Sofii symbolizowała czerń. Magdalena uważana była za tę, która wie wszystko.
W "Ewangelii Filipa" Maria przedstawiana jest jako symbol mądrości. W niej to znajduje się cytat:
oraz
W "Ewangelii Marii" znacznie częściej spotykamy się z osobą Marii. Znany jest ustęp, gdzie Piotr podważa pozycję Magdaleny i jej związku z Jezusem.
W "Ewangelii Tomasza" również znajdujemy kilka wzmianek o Marii i również w kontekście oburzenia Piotra:
W "Dialogu zbawiciela" Maria Magdalena przedstawiana jest jako "kobieta, która rozpoznała wszystko", występuje pomiędzy trzema uczniami, którzy otrzymują polecenia od Jezusa: Judaszem i Mateuszem, odrzuca prace kobiece i staje na równi z mężczyznami.
Kult.
Do najbardziej znanych centrów kultu Marii Magdaleny należało Rennes-le-Château w Langwedocji oraz wiele innych miejsc we Francji z bazyliką Sainte Marie-Madeleine w Saint-Maximin-la-Sainte-Baume, w miejscu jej pochówku, na czele. Tam znajduje się jej alabastrowy grobowiec. Do innych ważnych miejsc kultu Marii Magdaleny zaliczyć można region Gellone. W Rennes-le-Château, w 1059 roku poświęcono jej kościół, a w 1096 wybudowano bazylikę świętej Marii Magdaleny w Vézelay. W tym miejscu w 1146 Bernard z Clairvaux nawoływał do krucjaty.
W pobliżu La Sainte Baume znajduje się pieczara pustelnia Marii Magdaleny. Według francuskiej legendy w miejscu tym Maria Magdalena przez 30 lat wiodła pustelnicze życie, kiedy to statek wraz z jej rodziną: Łazarzem, Martą i uczniami Jezusa – Maximinem i Marcellusem, rozbił się w pobliżu wybrzeży ówczesnej Galii, a dzisiejszej Francji, w okolicach Marsylii. W legendarnej pustelni Magdalena umarła i tam, w niewielkim miasteczku Saint-Maximin-la-Sainte-Baume w Prowansji, została pochowana. W XIII wieku odnaleziono jej domniemane doczesne szczątki. W tym miejscu Ludwik IX w roku 1254 zatrzymał się po powrocie z siódmej krucjaty. Towarzyszący mu de Joinville pisał:
Znane polskie miejsca kultu to prawosławna katedra metropolitalna Świętej Równej Apostołom Marii Magdaleny w Warszawie i Sanktuarium św. Marii Magdaleny w Biłgoraju. Według podań, na miejscu tego drugiego w XVII wieku, Maria Magdalena kilkakrotnie objawiła się i "obrała to miejsce jako miejsce jej kultu i czci". Do miejsca tego, słynnego z uzdrowień, dziś przybywają liczne pielgrzymki.
Czarna Madonna.
Na terenie Marsylii, po części za sprawą Jana Kasjana, który założył na tych terenach szkoły żeńskie i męskie oraz zakon kasjanicki w 410 roku, narodził się kult Matki Boskiej Gromnicznej oraz kult Czarnej Madonny z Ferrieres, związany bezpośrednio z Marią Magdaleną.
Powiązanie Czarnej Madonny z Marią z Nazaretu wiąże się z jej przewodnictwem zakonu nazarejskiego, gdzie mogła ubierać się na czarno. Pochodzenie tego kultu tłumaczy się również postacią oblubienicy Salomona z Pieśni nad pieśniami, która posiadała ciemną opaloną karnację. Zwolennicy teorii Graala kult Czarnej Madonny łączą z Sarą – ciemnoskórym dzieckiem, które przypłynęło do Francji wraz z Marią Magdaleną.
Kult Czarnej Madonny rozprzestrzenił się po całej Europie. W IX wieku Karol Wielki odwiedził Madonnę z Rocamadour, posąg z Tuluzy. Znane są stare rzeźby Czarnej Madonny z Oropa w Alpach Szwajcarskich pochodzącej z V wieku, Madonny z Valcourt (X wiek), Madonny z Myans (XII wiek), Madonny z Montserrat (XII w.), Madonna Podziemna z krypty katedry Chartres, Madonny z LaSarte (XII w.) oraz „Madonny od Filaru” również z Chartres.
Patronat.
Maria Magdalena patronuje zakonom kobiecym w Prowansji, Sycylii i Neapolu. Jest patronką magdalenek, kobiet szczerze pokutujących, uczniów i studentów, więźniów, sprowadzonych na złą drogę, fryzjerów, ogrodników, właścicieli winnic, sprzedawców wina, ołowników, bednarzy, tkaczy, rękawiczników, producentów perfum i pudru, dzieci mających trudności z chodzeniem; jest też wzywana w przypadku choroby oczu, zarobaczenia, niepogody.
Wspomnienie liturgiczne w Kościele katolickim obchodzone jest 22 lipca. W czerwcu 2016 papież Franciszek zarządził by podnieść rangę tego dotychczasowego wspomnienia dowolnego do święta liturgicznego.
Ikonografia.
W ikonografii św. Maria Magdalena przedstawiana jest według tradycji, która utożsamiła ją z innymi Mariami. Ukazywana w długiej szacie z nakrytą głową; w bogatym książęcym wschodnim stroju lub jako pokutnica, której ciało osłaniają długie włosy; w malarstwie barokowym ukazywana bez odzieży lub półnago. Atrybutami Marii Magdaleny są: dyscyplina, instrumenty muzyczne, krucyfiks, księga – znak jej misyjnej działalności, naczynie z olejkiem, kadzielnica, gałązka palmowa, czaszka, włosiennica, zwierciadło.
Relikwie.
W 1279 roku, król Sycylii, Karol II, hrabia Prowansji, oddzielił czaszkę Marii i jej kość ramieniową i oprawił w srebrno-złote relikwiarze, w których spoczywają do dziś. Pozostałe kości i popioły schowano w urnie, która zaginęła w czasie rewolucji francuskiej.
Odniesienia w kulturze.
Maria Magdalena w literaturze.
W średniowieczu postać Marii Magdaleny była postacią kontrowersyjną. Z jednej strony jej postać była wielokrotnie opisywana i czczona. Do najbardziej znanych dzieł należy "Żywot Marii Magdaleny" autorstwa Rabana Maura, arcybiskupa Moguncji i opata Fuldy oraz "La Legende de Sainte Marie Magdelein" Jakuba de Voragine, arcybiskupa Genui. Obydwoje wspominają o Marii Magdalenie i o jej rodzinie. Według nich Maria zmarła w 63 roku w miejscowości Saint Baume w południowej Francji. Jej ojcem był kapłan jerozolimski Syrus Jair. Voragine pisze:
W innym dziele pt. "Legenda aurea" wydanej po francusku i łacinie, a w 1483 roku w języku angielskim jako jedna z pierwszych książek wydrukowana w Westminsterze, Voragine wspomina:
O Marii Magdalenie i jej podróży do Prowansji można znaleźć wzmiankę w hymnie z VII wieku wydanego ponownie w "Acta Sanctorum" autora jezuity Jeana Bollanda w XVII wieku.
Polski poeta baroku Mikołaj Sęp Szarzyński poświęcił jej wiersz "Na obraz św. Marii Magdaleny".
W XX wieku na temat Marii Magdaleny napisano wiele książek. Do najnowszych należą:
Maria Magdalena w sztukach plastycznych.
Maria Magdalena była inspiracją dla wielu malarzy średniowiecznych i późniejszych.
W średniowieczu przedstawiono ją jak wygłasza kazania do Apostołów i pierwszych chrześcijan lub z flakonikiem olejku. Najczęściej była jednak przedstawiana w scenach z życia Jezusa – u stóp krzyża w czasie jego śmierci i przy grobie w momencie objawienia.
Jednym z najbardziej znanych artystów był renesansowy malarz Fra Angelico, który namalował obraz pt. "„Noli me tangere”" (Nie dotykaj mnie) w 1441, na którym Jezus stoi w ogrodzie otoczonym murem z motyką na ramieniu. U jego stóp klęczy, ubrana w różową szatę Maria Magdalena i wyciąga do niego ramiona. Podobna scena znajduje się u Jana Brueghla zwanego Aksamitnym z 1610, Antonio Allegriego, Martina Schongauera, Correggia, Raggiego, Tycjana, Corota i Cézanne’a oraz u wielu innych malarzy.
Inną tematyką często pojawiającą się u artystów jest scena Marii Magdaleny w czasie ukrzyżowania Jezusa. Przedstawiana była jako kobieta pogrążona w rozpaczy o wyrazistej mimice twarzy pełnej bólu i smutku.
do najbardziej rozpoznawalnych dzieł należy obraz Botticellego pt. "Święta Maria Magdalena u krzyża" z roku 1500. Widzimy na nim zrozpaczoną Marie obejmującą krzyż na którym wisi Jezus. Po prawej stronie wisi lis, który u gnostyków oznaczał symbol oszustwa w pobożnym przebraniu. Innym znanym dziełem jest "Św. Maria Magdalena" pędzla Piero della Francesca oraz scena z ołtarza namalowanego przez Grünewalda, czy też z ołtarza wykonanego przez Masaccia. Do kolejnej grupy obrazów z Marią Magdaleną należą obrazy związane z jej wizerunkiem – kobiety pokutującej. Do najbardziej znanych należy dzieło pt. "Magdalena pokutująca" Georges’a de La Tour. Podobne obrazy malowali Caravaggio, Tycjan, Trevisani i Conco oraz Juan Tinoco
Marię Magdalenę przedstawiano także w formie portretu. Najczęściej malowana była w bogatych strojach, o nieprzeciętnej urodzie. Przeważnie artyści widzieli ją bez okrycia głowy z długimi włosami, trzymającą w dłoni swój atrybut – pojemnik z wonnościami. Do tej grupy obrazów zaliczyć można "Marię Magdalenę" pędzla Caravaggia. W chrześcijańskiej tradycji ikonograficznej obok Adama i Ewy Maria Magdalena była często przedstawiana w akcie jako urocza kobieta, o długich rozpuszczonych włosach. Przykładem jest rzeźba Gregora Erharta.
W innych interpretacjach Biblii Maria Magdalena występowała stosunkowo rzadko. Przeważnie były to obrazy, gdzie postać Magdaleny łączyła się z legendami na jej temat.
Maria Magdalena była bohaterką fresków Giotta z kościoła w Asyżu oraz dzieła Lorenzo di Credi, Tilmana Riemenschneidera oraz Andrea Sacchi. Giovanni Lanfranco (znany jako Giovanni di Stefano), namalował obraz "Maria Magdalena unoszona przez anioły" stanowiący aluzję do brzemiennej Magdaleny. Rembrandt namalował obraz Marii przy grobie Jezusa, gdzie zrozpaczona nie poznaje Pana.
Maria Magdalena w filmie.
Postać Marii Magdaleny występuje w wielu filmach o życiu Jezusa. Do najbardziej znanych aktorek, które wcieliły się w tę postać, należą m.in. Anne Bancroft ("Jezus z Nazaretu"), Monica Bellucci ("Pasja"), Barbara Hershey ("Ostatnie kuszenie Chrystusa"), Debra Messing ("Jezus"), Amber Rose Revah ("Syn Boży"), Carmen Sevilla ("Król królów").

</doc>
<doc id="11740" url="https://pl.wikipedia.org/wiki?curid=11740" title="Bonifacy">
Bonifacy

Bonifacy – imię męskie pochodzenia łacińskiego. Wywodzi się od „dobro” i „czynić”, czyli oznacza czyniącego dobro.
Staropolska forma imienia: Bończa.
Żeński odpowiednik: Bonifacja.
Bonifacy imieniny obchodzi.
19 lutego, 14 maja, 5 czerwca, 19 czerwca, 12 lipca, 17 sierpnia, 28 sierpnia, 4 września (dawniej 25 października) i 6 grudnia.
Znane osoby noszące imię Bonifacy.
Papieże.
oraz

</doc>
<doc id="11741" url="https://pl.wikipedia.org/wiki?curid=11741" title="Bończa (imię)">
Bończa (imię)



</doc>
<doc id="11742" url="https://pl.wikipedia.org/wiki?curid=11742" title="Jędrzej">
Jędrzej

Jędrzej – imię męskie pochodzenia greckiego, wariant imienia Andrzej, którego pierwsze poświadczenie pochodzi z 1390 roku. Świadomość pochodzenia Jędrzeja od Andrzeja utrzymała się i Jędrek, zwłaszcza w niektórych regionach, funkcjonuje jako spieszczenie imienia Andrzej.
Jędrzej imieniny obchodzi: 6 stycznia i 16 maja oraz w innych dniach imienin Andrzeja.

</doc>
<doc id="11743" url="https://pl.wikipedia.org/wiki?curid=11743" title="Maszyna">
Maszyna

Maszyna – w najogólniejszym znaczeniu cybernetycznym – wszelki układ względnie odosobniony, w jakim zachodzi przekształcanie (transformacja) zasilenia lub informacji. Określenie to obejmuje zarówno układy fizyczne naturalne (w tym organizmy żywe), jak i urządzenia techniczne oraz pewne obiekty abstrakcyjne.
W znaczeniu węższym (technicznym) maszyna jest to wyłącznie urządzenie techniczne (najczęściej złożone z wielu mechanizmów), służące do przekształcania energii lub wykonujące pracę (najczęściej mechaniczną, przez ruch swoich części).
W znaczeniu prawnym maszyna jest to zespół części lub podzespołów, wyposażony w mechanizm napędowy inny niż bezpośrednio wykorzystujący siłę mięśni ludzkich lub zwierzęcych, którego przynajmniej jedna część jest ruchoma, połączonych w całość mającą konkretne zastosowanie albo też zespół, o którym mowa wyżej, gotowy do zainstalowania i zdolny do funkcjonowania jedynie po zamontowaniu na środkach transportu (np. żuraw samochodowy) lub zainstalowaniu w budynku lub na konstrukcji (np. winda osobowa lub towarowa). Maszyną jest także zespół sprzężonych części lub elementów, z których przynajmniej jeden jest ruchomy, połączonych w całość, przeznaczony do podnoszenia ładunków, którego jedynym źródłem mocy jest bezpośrednie wykorzystanie siły mięśni ludzkich.
Słowo ""maszyna" pochodzi od greckiego wyrazu "mākhanā". Od słowa greckiego utworzono łacińskie "machina", które z kolei przeniknęło do wielu języków europejskich. Termin "maszyna"" początkowo nie pokrywał się ściśle z jego dzisiejszym znaczeniem, przykładowo Witruwiusz (ok. 27-13 p.n.e.) w traktacie "O architekturze ksiąg dziesięć" do mechaniki i budowy maszyn zaliczał m.in. wznoszenie tymczasowych trybun. W starożytności mechanika i budowa maszyn razem z budownictwem wchodziła w skład architektury (łac. "architectura"), która była pojęciem ogólnym mieszczącym w sobie całą antyczną i średniowieczną technikę. "Maszyna" w dzisiejszym, węższym znaczeniu, pojawiła się dopiero w XVI i XVII wieku.

</doc>
<doc id="11745" url="https://pl.wikipedia.org/wiki?curid=11745" title="Przenośniki cieczy">
Przenośniki cieczy



</doc>
<doc id="11746" url="https://pl.wikipedia.org/wiki?curid=11746" title="Czerpadło">
Czerpadło

Czarpadło - rodzaj przenośnika cieczy i zawiesin stosowanego już od starożytności, jednak niektóre z nich stosowane są również obecnie.
Czerpadła dzielą się na czerpadła pojemnikowe i śrubowe (zwane również śrubą Archimedesa).

</doc>
<doc id="11747" url="https://pl.wikipedia.org/wiki?curid=11747" title="Mechanizm">
Mechanizm

Mechanizm (gr. "μηχανή" 'urządzenie') – zespół współpracujących ze sobą części składowych maszyny lub przyrządu spełniających określone zadanie, jak np. przenoszenie ruchu, sił, sygnałów.
Wiedza opisująca mechanizmy zawarta jest w: teorii mechanizmów i maszyn, inżynierii mechanicznej, inżynierii elektrycznej, inżynierii energetycznej, inżynierii elektronicznej.
Słowo to również może opisywać sposób działania lub kolejność zjawisk (np. mechanizm finansowy, mechanizm krasowienia itp.).
Według inżynierii mechanicznej, każdy mechanizm składa się z następujących elementów:
Rodzaje mechanizmów.
Człony mogą mieć różne formy i spełniać różne funkcje, zwykle są to:
Elementy czynny, bierny i pośredniczące połączone są ze sobą za pomocą przegubów zwanych także parami kinematycznymi.
Mechanizm składa się z jednego lub więcej łańcuchów kinematycznych.

</doc>
<doc id="11748" url="https://pl.wikipedia.org/wiki?curid=11748" title="Berta (imię)">
Berta (imię)

Berta – imię żeńskie pochodzenia germańskiego, wywodzące się od przymiotnika "beraht" – „lśniący, błyszczący”; pierwotnie zdrobnienie od imion z takim pierwszym lub drugim członem, np. Bertylda, Amalberta, Bertrada, Adalberta. W Polsce zapisywane co najmniej od XIII wieku, w formach Berta (poświadczona w 1252 roku), "Berchta", Breta i ze zdrobnieniem Bretka.

</doc>
<doc id="11749" url="https://pl.wikipedia.org/wiki?curid=11749" title="Cecyliusz">
Cecyliusz

Cecyliusz – imię męskie pochodzenia łacińskiego. Wywodzi się od nazwy rodu "Cecyliuszów".
Cecyliusz imieniny obchodzi 1 lutego, 15 maja i 3 czerwca.
Znane osoby noszące imię Cecyliusz:
Zobacz też:
Żeński odpowiednik: Cecylia

</doc>
<doc id="11750" url="https://pl.wikipedia.org/wiki?curid=11750" title="Czcibora">
Czcibora

Czcibora, Ścibora, Cibora – staropolskie imię żeńskie. Męskie odpowiedniki: Czścibor, Ścibor, Czcibor, Cibor, Czesbor. Znaczenie imienia: "walcząca o cześć", "obrończyni czci".
Czcibora imieniny obchodzi 15 maja, 9 września i 14 listopada.

</doc>
<doc id="11751" url="https://pl.wikipedia.org/wiki?curid=11751" title="Pas planetoid">
Pas planetoid

Pas planetoid – obszar Układu Słonecznego, znajdujący się między orbitami Marsa i Jowisza. Krąży w nim wiele ciał różnej wielkości, nazywanych planetoidami. Region ten nazywany jest też głównym pasem planetoid, gdyż w Układzie Słonecznym istnieją również inne zbiory małych ciał: Pas Kuipera, dysk rozproszony i hipotetyczny Obłok Oorta, oraz wiele mniejszych skupisk, w tym planetoidy bliskie Ziemi, centaury i trojańczycy.
Ponad połowę całkowitej masy pasa planetoid zawierają cztery największe znajdujące się w nim ciała: Ceres, Westa, Pallas i Hygiea. Mają one średnice większe niż 400 kilometrów, a największa z nich, Ceres, ma średnicę około 950 kilometrów i jest zaliczana do planet karłowatych. Pas planetoid jest tak rzadki, że wiele sond kosmicznych przelatywało przez niego bez natrafienia na żaden obiekt. Zderzenia planetoid jednak się zdarzają, co prowadzi do ich kruszenia i powstawania rodzin planetoid o podobnych parametrach orbit i składzie chemicznym. Zderzenia takie powodują również powstawanie pyłu, który można obserwować w nocy jako światło zodiakalne. Skład chemiczny planetoid można określać, badając ich widmo optyczne. Dzięki temu wiadomo, że większość z nich można zaliczyć do trzech grup: węglowych (klasy C), krzemowych (klasy S) i metalicznych (klasy M).
Pas planetoid uformował się z mgławicy przedsłonecznej jako grupa planetozymali, małych prekursorów planet. Między Marsem a Jowiszem zaburzenia grawitacyjne nadawały tym planetozymalom zbyt duże prędkości, żeby mogły się one połączyć w wyniku akrecji w planetę. Planetozymale zderzały się z taką siłą, że zamiast łączyć się w większe obiekty, kruszyły się na mniejsze. Powstałe odłamki miały inne orbity niż ciała przed zderzeniem, często spadając potem na wewnętrzne planety Układu w postaci meteorytów. W ten sposób pas stracił większość swojej pierwotnej masy. Orbity planetoid wciąż ulegają perturbacjom, zwłaszcza gdy ich orbity wokół Słońca wchodzą w rezonans orbitalny z Jowiszem. Wtedy parametry ich orbit ulegają stosunkowo szybkiej zmianie, co prowadzi do usunięcia ich z tych orbit, co jest przyczyną powstania przerw Kirkwooda w pasie planetoid.
Historia obserwacji.
W 1766 roku, w anonimowym przypisie do przekładu "Contemplation de la Nature" Charlesa Bonneta, astronom Johann Daniel Titius von Wittenburg zauważył pewną prawidłowość dotyczącą odległości kolejnych planet od Słońca. Jeśli zacząć od 0, potem użyć liczb 3, 6, 12, 24, 48 itd., podwajając za każdym razem, do wyniku dodać 4 i podzielić przez 10, otrzymuje się ciąg niemal dokładnie odpowiadający odległościom kolejnych planet od Słońca, wyrażonych w jednostkach astronomicznych. Ta prawidłowość, znana obecnie jako reguła Titiusa-Bodego, zgadzała się dla sześciu znanych wtedy planet: Merkurego, Wenus, Ziemi, Marsa, Jowisza i Saturna, pod warunkiem, że zostawiło się dodatkowe puste miejsce pomiędzy Marsem i Jowiszem. W przypisie Titius zanotował „Czy jednak Wielki Architekt zostawiłby to miejsce puste? Wcale nie.”. W 1768 roku astronom Johann Elert Bode zacytował tę regułę w swoim dziele "Anleitung zur Kenntniss des gestirnten Himmels", nie podając jednak jej oryginalnego autora, co sprawiło, że przez długi czas była znana jako „prawo Bodego”. Kiedy William Herschel odkrył Urana w 1781 roku, okazało się, że znajduje się on prawie dokładnie w odległości przewidzianej przez tę regułę. To sprawiło, że astronomowie zaczęli poszukiwać planety między Marsem a Jowiszem.
W 1800 roku Franz Xaver von Zach zaprosił 24 astronomów do nieformalnego klubu „Lilienthal Society”, którego celem miało być uporządkowanie wiedzy o Układzie Słonecznym. Klub ten był potem nazywany „Himmelspolizei” (Policją Nieba). Wśród jego członków znaleźli się William Herschel, Nevil Maskelyne, Charles Messier i Heinrich Wilhelm Olbers. Każdy z nich miał za zadanie obserwować 15° ekliptyki w poszukiwaniu brakującej planety.
Już kilka miesięcy później astronom nienależący do Policji Nieba dokonał oczekiwanego odkrycia. 1 stycznia 1801 roku Giuseppe Piazzi, główny astronom Uniwersytetu w Palermo na Sycylii, znalazł mały poruszający się obiekt w odległości dokładnie przewidzianej przez regułę Titusa-Bodego. Nazwał go Ceres, od imienia rzymskiej bogini urodzaju będącej patronką Sycylii. Piazzi początkowo myślał, że jest to kometa, ale brak komy sugerował, że jest to planeta. Piętnaście miesięcy później Heinrich Olbers odkrył kolejny obiekt w tym samym obszarze i nazwał go Pallas. W przeciwieństwie do planet te obiekty pozostawały punktami nawet w największych powiększeniach, co sprawiało, że od gwiazd odróżniało je jedynie ich przemieszczanie się po nieboskłonie. Dlatego w 1802 roku Hershel zasugerował, żeby stworzyć dla nich nową kategorię "asteroid", z greckiego "asteroeides" („podobne gwiazdom”).
Po wykonaniu szeregu obserwacji Ceres i Pallas, napisał:
Ani określenie „planety”, ani „komety” nie może zgodnie z zasadami języka być nadane tym dwóm gwiazdom. Przypominają małe gwiazdy tak bardzo, że trudno je od nich odróżnić. Z tego ich przypominania gwiazd nazywam je asteroidami; zastrzegam jednak możliwość zmiany tej nazwy, jeśli inna, lepiej je określająca, się pojawi.
Mimo to przez kolejne kilkadziesiąt lat nazywano je zwykle planetami. Do 1807 roku dalsze obserwacje pozwoliły wykryć kolejne dwa obiekty w tym regionie, nazwane (3) Juno i (4) Westa.
Wojny napoleońskie przerwały okres odkryć na pewien czas i kolejna planetoida, (5) Astraea, została odkryta dopiero w 1845 roku. Wkrótce potem zaczęto odkrywać kolejne obiekty coraz szybciej i zaliczanie ich do planet stało się niewygodne. W latach 50. XIX wieku Alexander von Humboldt rozpowszechnił wprowadzoną przez Herschela nazwę, która jest używana do dzisiaj w krajach anglosaskich.
Odkrycie Neptuna w 1846 roku doprowadziło do zdyskredytowania reguły Titiusa-Bodego w oczach naukowców, ponieważ jego orbita nie była nawet blisko jej przewidywań. Do dzisiaj nie wiadomo, dlaczego ta reguła jest spełniana przez większość planet Układu Słonecznego, i astronomowie uznają to raczej za zbieg okoliczności.
Określenie „pas planetoid” zaczęło być używane w połowie XIX wieku, ale nie jest łatwo określić, kto był jego autorem. Do 1868 roku odkryto 100 planetoid, a wprowadzenie astrofotografii w 1891 roku przez Maxa Wolfa przyśpieszyło jeszcze bardziej te odkrycia. Do 1921 roku odkryto 1000 planetoid, a do 1981 roku 10 000. Pod koniec XX wieku zaczęto używać matryc CCD i komputerów do automatycznego znajdowania planetoid. Do roku 2000 skatalogowano ich ponad 100 000. W maju 2022 roku skatalogowanych było ponad 1 000 000.
Pochodzenie.
Powstawanie.
W 1802 roku, wkrótce po odkryciu Pallas, Heinrich Olbers zasugerował Herschelowi, że Ceres i Pallas to fragmenty większej planety, która kiedyś znajdowała się między Marsem a Jowiszem, i która rozpadła się miliony lat wcześniej. Z czasem jednak ta hipoteza stała się coraz mniej popularna. Podważały ją szacunki gigantycznej ilości energii, jakiej wymagałoby zniszczenie planety, oraz fakt, że całkowita masa pasa planetoid to zaledwie 4% masy Księżyca. Ponadto duże różnice w składzie chemicznym planetoid trudno byłoby wytłumaczyć, gdyby kiedyś stanowiły jedną planetę. Obecnie uważa się, że planetoidy nie są częścią istniejącej kiedyś planety, ale raczej budulcem, z którego planeta nigdy nie powstała.
Ogólnie rzecz ujmując, proces powstawania planet jest ściśle związany z powstawaniem gwiazd: obłok molekularny zapada się pod wpływem grawitacji, tworząc dysk, w którego centrum powstaje gwiazda. W ciągu kilku milionów lat w procesie akrecji małe obiekty zderzają się i zlepiają w większe, stopniowo rosnąc. Gdy mają wystarczającą masę, zaczynają grawitacyjnie przyciągać inne obiekty i stają się planetozymalami. Z takich planetozymali powstały zarówno gazowe giganty, jak i planety skaliste.
Grawitacja Jowisza wywoływała zbyt duże perturbacje w obszarze obecnie zajmowanym przez pas, aby mogła tam powstać planeta. Planetozymale zderzały się ze zbyt dużą energią i zamiast łączyć się, kruszyły się na mniejsze fragmenty. Na orbitach, na których czas obiegu wokół Słońca synchronizował się z obiegiem Jowisza, dochodziło do rezonansu orbitalnego. Wpływ grawitacyjny Jowisza nakładał się na siebie przy każdym obiegu, co powodowało nadanie obiektom dodatkowej prędkości. Gdy Jowisz migrował na bliższą Słońcu orbitę, jego orbity rezonansowe przemieszczały się w obrębie pasa, rozpędzając chaotycznie obiekty na wszystkich orbitach.
We wczesnym okresie powstawania Układu Słonecznego wiele planetoid zostało stopionych, co pozwoliło pierwiastkom w ich wnętrzu uporządkować się ze względu na gęstość. Niektóre pierwotne ciała mogły nawet posiadać wulkany i być pokryte lawą. Ze względu na małe rozmiary planetoidy stygły jednak o wiele szybciej niż planety i większość z nich zestaliła się około 4,5 miliarda lat temu, w ciągu pierwszych kilkudziesięciu milionów lat swojego istnienia.
W sierpniu 2007 roku badanie kryształów cyrkonu w meteorycie znalezionym na Antarktydzie, uważanym za fragment Westy, pokazało, że musiał on zestalić się w ciągu co najwyżej dziesięciu milionów lat.
Ewolucja.
Planetoidy podlegają ciągłej ewolucji i nie mają obecnie takiej postaci, jak na początku istnienia Układu Słonecznego. W ciągu miliardów lat nastąpiły w nich duże zmiany, między innymi wywołane przez stapianie (w pierwszych milionach lat istnienia), zderzenia, erozję powodowaną przez promieniowanie kosmiczne i bombardowanie mikrometeorytami. Aktualnie pas planetoid zawiera jedynie ułamek masy, którą zawierał pierwotnie. Symulacje komputerowe sugerują, że jego masa mogła być podobna do masy Ziemi. Z powodu zaburzeń grawitacyjnych ponad 99,9% tej masy zostało z niego wyrzuconych w ciągu pierwszego miliona lat. Od powstania rozkład wielkości planetoid pozostawał mniej więcej stały.
Rezonans orbitalny 4:1 z Jowiszem, w odległości 2,06 au od Słońca, można uznać za wewnętrzną granicę pasa. Zaburzenia wywołane przez Jowisza wysyłają znajdujące się tam ciała na niestabilne orbity. Większość ciał uformowanych bliżej Słońca została wchłonięta przez Marsa (który znajduje się w odległości 1,67 au od Słońca) lub wyrzucona przez jego grawitacyjne zaburzenia we wczesnym okresie istnienia Układu Słonecznego.
Istnieją tylko niewielkie grupy planetoid znajdujące się bliżej Słońca, chronione przed zaburzeniami przez dużą inklinację swoich orbit.
Gdy pas planetoid powstawał, temperatura w odległości 2,7 au od Słońca odpowiadała punktowi sublimacji lodu. Dlatego tylko planetozymale znajdujące się w większej odległości mogły gromadzić na swojej powierzchni lód.
W 2006 roku odkryto grupę komet znajdujących się w tym obszarze. Mogły one w przeszłości być źródłem wody dla dzisiejszych ziemskich oceanów. Zgodnie z niektórymi modelami atmosfera pierwotnej Ziemi nie mogła zawierać wystarczająco dużo wody, a jej dzisiejsze zasoby musiały wziąć się z innego źródła, jak na przykład spadające na Ziemię komety.
Charakterystyka.
Wbrew popularnym wyobrażeniom pas planetoid jest w większości pusty. Planetoidy są rozproszone w tak dużej przestrzeni, że mało prawdopodobne jest natrafienie na jakąś przypadkiem. W zależności od tego, jak mały obiekt uznaje się jeszcze za planetoidę, ich liczbę można różnie szacować. Wiadomo, że ponad 200 planetoid ma średnicę powyżej 100 km, a pomiary w podczerwieni pokazują, że od 700 tysięcy do 1,7 miliona ma średnicę powyżej 1 km. Obserwowana wielkość gwiazdowa największych planetoid to około 11m, a skatalogowanych sięga 19m.
Sumaryczna masa planetoid szacowana jest od 3,0×1021 do 3,6×1021 kilogramów, czyli około 4% masy Księżyca. Cztery największe obiekty: (1) Ceres, (4) Westa, (2) Pallas i (10) Hygiea zawierają połowę tej masy, a sama Ceres – około jednej trzeciej. Odległość Ceres od Słońca 2,766 au, jest blisko średniej ważonej odległości masy całego pasa, wynoszącej ok. 2,8 au.
Skład.
Obecnie pas składa się głównie z planetoid trzech typów: C – węglowych, S – krzemowych i M – metalicznych.
Planetoidy typu C dominują w zewnętrznych regionach pasa. Stanowią ponad 70% wszystkich planetoid. Mają one bardziej czerwony odcień niż inne planetoidy i bardzo niskie albedo. Skład ich powierzchni jest podobny do składu chondrytów węglistych. Ich widmo wskazuje, że ich skład chemiczny odpowiada pierwotnemu składowi Układu Słonecznego, z pominięciem lotnych substancji, takich jak amoniak i wodór.
Planetoidy typu S, bogate w krzem, występują częściej w wewnętrznych regionach pasa, w odległości 2,5 au od Słońca. Ich widma wykazują obecność krzemianów i metali, ale niewielką zawartość węgla. Sugeruje to, że uległy wyraźnym przemianom od momentu powstania, prawdopodobnie w wyniku stopienia. Mają stosunkowo wysokie albedo i stanowią około 17% wszystkich planetoid.
Planetoidy typu M stanowią około 10% wszystkich planetoid, a ich widmo wskazuje na dużą zawartość żelaza i niklu. Podejrzewa się, że uformowały się z metalicznych jąder większych obiektów, które zostały rozbite w wyniku zderzeń. Istnieją jednak związki krzemu, które mogą dawać podobne widmo. Przykładowo planetoida (22) Kalliope, zaliczana do typu M, wydaje się składać głównie z krzemianów. W pasie głównym najwięcej planetoid typu M znajduje się w odległości 2,7 au od Słońca. Obecnie nie jest jasne, czy wszystkie takie planetoidy mają podobny skład, czy też jest ich kilka odmian, z których niektóre powinny być zaliczone do klas C albo S.
Jedną z zagadek dotyczących planetoid jest stosunkowo niewielka liczba planetoid typu V (bazaltowych). Modele powstawania planetoid przewidują, że obiekty rozmiarów Westy powinny posiadać skorupę i płaszcz, złożone głównie ze skał bazaltowych i oliwinów. Około połowy planetoid powinno zatem mieć na powierzchni takie skały. Obserwacje pokazują jednak, że brak jest około 99% tych bazaltowych obiektów. Do 2001 roku większość odkrywanych obiektów typu V było uważanych za fragmenty Westy (stąd nazwa typu V). Jednak zbadanie składu chemicznego planetoidy (1459) Magnya pokazało, że jest on nieco inny niż Westy. W 2007 dodatkowo odkryto dwa bazaltowe obiekty w zewnętrznych rejonach pasa, (7472) Kumakiri i (10537) 1991 RY, z jeszcze innym składem chemicznym.
Temperatura w pasie planetoid zależy od odległości od Słońca. Pył w odległości 2,2 au nagrzewa się do około 200 K (−73 °C), a w odległości 3,2 au do około 165 K (−108 °C). Większe obiekty mogą mieć dużą różnicę temperatury pomiędzy nasłonecznioną i zacienioną stroną.
Komety w pasie planetoid.
Komety pasa planetoid ("main-belt comets", MBC) są nowo rozpoznaną klasą ciał w Układzie Słonecznym. Z tej grupy komet obecnie znane są 133P/Elst-Pizarro, 176P/LINEAR, 238P/Read, 259P/Garradd, 354P/LINEAR i P/2010 R2 La Sagra.
Niektóre obiekty z zewnętrznego pasa przypominają komety. Nie mogą one być przechwyconymi kometami z zewnętrznych regionów Układu Słonecznego, ponieważ nie ma w pasie obiektów o wystarczającej masie, żeby przyciągnąć je grawitacyjnie. Dlatego podejrzewa się, że są to zwykłe lodowe planetoidy, które w wyniku niedawnych zderzeń ogrzały się, powodując wyparowanie znajdującego się na nich lodu. Takie lodowe obiekty mogły być głównym źródłem wody znajdującej się obecnie na powierzchni Ziemi. Mała zawartość deuteru w ziemskiej wodzie wyklucza, by jej źródłem mogły być klasyczne komety.
Nie jest znana przyczyna, w jaki sposób komety z zewnętrznych obszarów Układu Słonecznego mogły trafić na niską orbitę, typową dla obiektów z pasa planetoid. Dlatego zakłada się, że w odróżnieniu od innych komet, komety w pasie planetoid składają się z lodu, który powstał w wewnętrznych rejonach Układu Słonecznego na ciasnej orbicie słonecznej.
Orbity i rotacje.
Większość planetoid głównego pasa ma orbity o ekscentryczności poniżej 0,4 i inklinacji poniżej 30°. Najwięcej orbit ma ekscentryczność około 0,07 i inklinację około 4°. Dlatego, chociaż typowa planetoida ma orbitę prawie kołową i położoną w pobliżu płaszczyzny ekliptyki, niektóre mają bardziej ekscentryczne orbity lub nachylone do ekliptyki pod większym kątem.
W niektórych kontekstach określenie "główny pas" odnosi się tylko do zwartego, centralnego regionu o największej liczbie obiektów. Obejmuje on obszar pomiędzy wyraźnymi przerwami Kirkwooda w odległościach 2,06 au (rezonans 4:1) i 3,27 au (rezonans 2:1), orbity o ekscentryczności poniżej 0,33 i nachyleniu poniżej 20°. Ten "rdzeń" pasa zawiera około 93,4% wszystkich zaobserwowanych obiektów w Układzie Słonecznym.
Pomiary czasu obrotu dużych planetoid pokazują, że istnieje dolna granica czasu obrotu. Żadna planetoida o rozmiarach większych niż 100 metrów nie ma okresu obrotu krótszego niż 2,2 godziny. Dla planetoid obracających się szybciej siła odśrodkowa na powierzchni byłaby większa od siły grawitacji, dlatego niezespolony materiał oddzieliłby się od planetoidy. Planetoida będąca litym kawałkiem skały mogłaby jednak obracać się szybciej. To sugeruje, że znaczna większość planetoid o średnicy powyżej 100 metrów to stosy gruzów powstałe na skutek nagromadzenia szczątków po kolizji między planetoidami, trzymających się razem tylko dzięki siłom grawitacji.
Przerwy Kirkwooda.
Orbity planetoid można katalogować w zależności od ich półosi wielkiej. W 1886 roku Daniel Kirkwood zauważył, że w takim katalogu występują wyraźne puste miejsca. Są one zlokalizowane w miejscach, w których czas obiegu obiektów wokół Słońca wyraża się jako całkowity ułamek czasu obiegu Jowisza. Kirkwood zasugerował, że zaburzenia grawitacyjne wywoływane przez Jowisza doprowadziły do usunięcia planetoid z tych orbit.
Jeśli okres orbitalny planetoidy jest ułamkiem okresu orbitalnego Jowisza, na jej orbicie znajduje się tylko kilka punktów, w których planetoida zbliża się najbardziej do niego. Jej orbita jest wtedy systematycznie poddana zaburzeniom, które nie znoszą się w kolejnych obiegach wokół Słońca. W efekcie orbita planetoidy staje się niestabilna i planetoida przechodzi na inną, o mniejszej lub większej półosi.
Przerwy Kirkwooda nie są widoczne w przestrzennym rozłożeniu planetoid, ponieważ planetoidy krążą po eliptycznych orbitach, które przecinają się nawzajem. Faktycznie gęstość planetoid na odległościach rezonansowych nie odbiega od gęstości na innych odległościach.
Największe przerwy odpowiadają rezonansom 3:1, 5:2, 7:3 i 2:1 z Jowiszem. Planetoidy w centralnej części pasa można podzielić na poszczególne strefy podzielone tymi przerwami: Strefa I pomiędzy rezonansem 4:1 a 3:1, Strefa II pomiędzy 3:1 a 5:2, Strefa III pomiędzy 5:2 a 2:1. Niektórzy astronomowie wprowadzają też podział na wewnętrzny pas (do rezonansu 3:1) i zewnętrzny (dalej od Słońca).
Zderzenia między planetoidami.
Duża liczba obiektów pasa powoduje, że jest to bardzo aktywne środowisko, w którym zderzenia następują bardzo często (w skali astronomicznej). Szacuje się, że zderzenie ciał o średnicach ponad 10 km następuje średnio raz na 10 milionów lat. Zderzenie przy dużej prędkości względnej może rozbić planetoidę na wiele mniejszych fragmentów, powodując powstanie rodziny planetoid. Z drugiej strony zderzenia o małej prędkości względnej mogą doprowadzić do połączenia się dwóch planetoid. Po 4 miliardach lat takich zderzeń aktualny zbiór planetoid w pasie nie przypomina tego, który był tam pierwotnie.
Poza większymi ciałami pas planetoid zawiera dużą ilość pyłu o mikroskopijnej wielkości. Powstaje on w wyniku zderzeń między planetoidami i przy uderzeniach mikrometeorów. Z powodu efektu Poyntinga-Robertsona pył ten po powstaniu stopniowo opada w kierunku Słońca. Pył ten, wraz z cząstkami wyrzucanymi przez komety, wywołuje efekt światła zodiakalnego, delikatnej zorzy rozciągającej się od Słońca w płaszczyźnie ekliptyki. Cząstki odbijające światło widzialne mają średnice rzędu 80 μm. Typowy czas, po jakim cząstka takiej wielkości spada na Słońce, to około 700 tysięcy lat. Dlatego widoczność światła zodiakalnego dowodzi, że pył cały czas powstaje, prawdopodobnie między innymi w obrębie pasa.
Meteoroidy.
Fragmenty planetoid nazywane są meteoroidami. Niektóre z nich mogą docierać w okolice Ziemi i spadać na nią. Spalając się w atmosferze, wywołują zjawiska meteorów. Jeśli ich fragmenty dotrą do powierzchni, określane są jako meteoryty.
Spośród 30 tysięcy takich meteorytów znalezionych na Ziemi ponad 99,8% pochodzi z pasa planetoid. Większe obiekty mogą wywoływać na Ziemi duże katastrofy. Przykładowo uważa się, że wymieranie kredowe 66 milionów lat temu było skutkiem uderzenia w Ziemię takiego obiektu, świadczy o tym m.in. istnienie dużego krateru uderzeniowego Chicxulub, powstałego w tym czasie.
Największe planetoidy.
Mimo że położenie w pasie planetoid uniemożliwia nadanie jakiemukolwiek obiektowi statusu planety, cztery największe obiekty pasa: (1) Ceres, (4) Westa, (2) Pallas i (10) Hygiea mają średnice w okolicach potrzebnych do uzyskania równowagi hydrostatycznej, wymaganej do uzyskania statusu planety karłowatej.
Dotychczas tylko w stosunku do Ceres bezspornie stwierdzono, że jest wystarczająco dużym obiektem w pasie, żeby pod wpływem grawitacji uformować z grubsza kulisty kształt. Dlatego zgodnie z ustaleniami Międzynarodowej Unii Astronomicznej w 2006 roku została określona jako planeta karłowata. Dyskusje na temat statusu kolejnych trzech obiektów są w toku. Ceres ma o wiele większą jasność absolutną niż pozostałe planetoidy, około 3,32m, i może posiadać lodową skorupę. Podobnie jak planety, ma wewnętrzne warstwy: skorupę, płaszcz i jądro. Wiadomo, że Westa również posiada takie warstwy, ale ponieważ powstała bliżej Słońca, jest pozbawiona wody. Budują ją głównie skały bazaltowe, takie jak oliwiny. Pallas wyróżnia się w tej grupie, ponieważ – podobnie jak Uran – obraca się wokół osi położonej blisko płaszczyzny ekliptyki i określony jej biegun bywa skierowany okresowo ku Słońcu i w stronę przeciwną. Ma skład chemiczny podobny jak Ceres: zawiera głównie węgiel i krzem. Hygiea to planetoida węglowa i – w przeciwieństwie do tamtych trzech planetoid – krąży bardzo blisko płaszczyzny ekliptyki.
Rodziny i grupy.
W 1918 roku japoński astronom Kiyotsugu Hirayama zauważył, że orbity pewnych planetoid mają podobne parametry i można wśród nich wyróżnić grupy i rodziny. Mniej więcej jedna trzecia planetoid głównego pasa należy do takich rodzin. Każdą rodzinę można scharakteryzować przez wspólną półoś wielką, ekscentryczność i inklinację orbity, jak również inne podobieństwa między planetoidami, sugerujące pochodzenie z jednego, większego ciała. Pewne wydaje się istnienie 20-30 takich rodzin. Inne grupy zostały zidentyfikowane, ale ich wspólne pochodzenie jest mniej pewne.
Najbardziej znane są rodziny planetoid Flora, Eunomia, Koronis, Eos i Themis. Rodzina planetoidy Flora, jedna z największych, zawiera 800 znanych obiektów i prawdopodobnie powstała w wyniku kolizji, która nastąpiła mniej niż miliard lat temu. Największa planetoida, która na pewno należy do jakiejś rodziny planetoid, to (4) Westa. Rodzina planetoidy Westa zawiera fragmenty Westy, które zostały wybite w wyniku uderzenia innego obiektu, przypuszczalnie tego, które utworzyło na niej krater Rheasilvia. Z tego samego źródła prawdopodobnie pochodzą też meteoryty HED znajdowane na Ziemi.
Pył w obrębie pasa również formuje skupiska. Trzy największe z nich mają orbity o inklinacjach odpowiadających planetoidom Eos, Koronis i Themis, co sugeruje, że są wynikiem tych samych zderzeń, które utworzyły ich rodziny.
Peryferia.
Na wewnętrznym krańcu pasa planetoid (pomiędzy 1,78 a 2,0 au) znajduje się rodzina planetoidy Hungaria. Zawiera 52 skatalogowane obiekty, wśród których największy to (434) Hungaria. Jest oddzielona od reszty pasa przerwą Kirkwooda, odpowiadającą rezonansowi 4:1, a jej orbity mają dużą inklinację. Niektóre obiekty z tej rodziny przechodzą blisko orbity Marsa, i jego grawitacyjne zaburzenia prawdopodobnie w przeszłości zmniejszyły znacznie ich liczebność. Część obiektów tej rodziny należy do rzadkiej klasy E.
Na zewnętrznym krańcu pasa planetoid znajduje się grupa planetoidy (65) Cybele, orbitująca między 3,3 a 3,5 au. Znajdują się one w rezonansie 7:4 z Jowiszem. Jeszcze dalej znajduje się rodzina planetoidy Hilda, na kołowych orbitach w rezonansie 3:2 z Jowiszem, między 3,5 a 4,2 au. Między odległościami 4,2 a 5,2 au (orbita Jowisza) znajduje się bardzo niewiele planetoid. Na samej orbicie Jowisza krążą dwie duże grupy trojańczyków, których skatalogowano już ponad 4 tysiące.
Nowe rodziny.
Niektóre rodziny planetoid powstały stosunkowo niedawno, licząc w astronomicznej skali czasu. Rodzina planetoidy Karin powstała prawdopodobnie około 5,7 miliona lat temu, w wyniku rozbicia planetoidy o średnicy 32 km. Rodzina planetoidy (490) Veritas powstała prawdopodobnie około 8,3 miliona lat temu. Można to oszacować między innymi badając skład izotopowy pyłu z osadów w oceanach.
Jeszcze młodsza może być rodzina planetoidy (1270) Datura, która powstała około 450 tysięcy lat temu. Jej wiek można określić przez analizę prawdopodobieństwa znalezienia się jej obiektów na aktualnych orbitach. Rodzina ta może być źródłem części aktualnie obserwowanego pyłu zodiakalnego.
Dodatkowym źródłem pyłu zodiakalnego może być też inna młoda rodzina planetoid – rodzina (4652) Iannini (powstała ok. 5 mln lat temu).
Misje kosmiczne.
Pierwszą sondą, która przeleciała przez pas planetoid, był Pioneer 10, a dokonał tego w 1972 roku. Astronomowie obawiali się wtedy, że małe planetoidy mogą stanowić zagrożenie dla sondy. Jednak od tamtego czasu kolejnych 12 sond przeleciało przez pas planetoid nieuszkodzone. Sondy Pioneer 11, Voyager 1 i 2 oraz Ulysses nie zaobserwowały żadnych planetoid w czasie przelotu. Sonda Galileo sfotografowała planetoidę (951) Gaspra w 1991 roku i planetoidę (243) Ida w 1993 roku. Sonda NEAR sfotografowała planetoidę (253) Mathilde w 1997 roku, sonda Cassini – planetoidę (2685) Masursky w 2000, Stardust – planetoidę (5535) Annefrank w 2002, New Horizons – planetoidę (132524) APL w 2006, a Rosetta – planetoidę (2867) Šteins w 2008. Sonda Dawn prowadziła obserwacje Westy w latach 2011–2012, a od 2015 bada Ceres. W drodze do Jowisza przez pas główny przeleciała też sonda Juno, nie wykonując jednak żadnych badań planetoid. Żadna z tych sond nie natrafiła na nieoczekiwane obiekty na swojej trajektorii. Z powodu małej gęstości materiału w pasie planetoid szanse na przypadkowe zderzenie z którąś z nich szacuje się obecnie na mniej niż 1 do miliarda.
Wszystkie fotografie planetoid z pasa sprzed 2011 roku zostały wykonane przy okazji przelotu przez pas sond wykonujących inne misje. Jedynie sondy NEAR i Hayabusa były specjalnie przeznaczone do badania planetoid, ale były to planetoidy bliskie Ziemi. Pierwszą misją, której głównym celem jest badanie obiektów pasa, jest misja Dawn.

</doc>
<doc id="11752" url="https://pl.wikipedia.org/wiki?curid=11752" title="Dionizja">
Dionizja

Dionizja – żeński odpowiednik imienia Dionizy.
Dionizja imieniny obchodzi: 14 lutego, 15 maja, 2 października, 6 grudnia i 12 grudnia.
Znane osoby o imieniu Dionizja:

</doc>
<doc id="11753" url="https://pl.wikipedia.org/wiki?curid=11753" title="Nadzieja (imię)">
Nadzieja (imię)

Nadzieja – imię żeńskie, nawiązujące do jednej z trzech cnót teologalnych. "Nadia" jest zdrobnieniem od rosyjskiej wersji tego imienia – Nadieżdy. Wśród imion nadawanych nowo narodzonym dzieciom, Nadia w 2009 zajmowała 22. miejsce w grupie imion żeńskich. 
Patronkami imienia są św. męcz. Nadzieja, córka św. Zofii oraz bł. Nadzieja od Jezusa Alhama Valera.
Nadzieja imieniny obchodzi: 15 maja i 30 września; również 1 sierpnia (jako wspomnienie św. męcz. Nadziei).

</doc>
<doc id="11754" url="https://pl.wikipedia.org/wiki?curid=11754" title="Zofia (imię)">
Zofia (imię)

Zofia – imię żeńskie pochodzenia greckiego. Pochodzi od słowa "σοφία" (sophia) oznaczającego „mądrość”.
W niektórych krajach istnieje męski odpowiednik imienia Zofia: w Bułgarii Sofko, w Danii i Norwegii Sofus lub Sophus. Forma "Sonia" jest odpowiednikiem polskiego zdrobnienia „Zosia” i posiada – jako pełna forma imienia – negatywną opinię Rady Języka Polskiego.
Wśród imion nadawanych nowo narodzonym dzieciom Zofia w 2013 zajmowała 5. miejsce w grupie imion żeńskich w Polsce i 1. miejsce w Warszawie. W 2011 zajmowała 10. miejsce w grupie imion żeńskich.
Zofia imieniny obchodzi: 30 kwietnia, 15 maja, 2 września, 18 września, 23 września, 30 września i 18 grudnia.
Zdrobnienia: Zosia, Zośka, Zofka, Zula, Zoja, Zojka, Zońka, Sonka, Sonia, Zosieńka

</doc>
<doc id="11756" url="https://pl.wikipedia.org/wiki?curid=11756" title="Bruno (imię)">
Bruno (imię)

Bruno, Brunon – imię męskie pochodzenia germańskiego. Wywodzi się od słowa "brün" oznaczającego „niedźwiedź” lub „brunatny”. Forma Brunon powstała pod wpływem łacińskim. W Polsce imię Bruno po raz pierwszy zanotowano w 1236 roku.
W 2022 roku imię Bruno nosiło 13566 obywateli Rzeczypospolitej Polskiej (138. pozycja wśród imion męskich), natomiast w wariancie Brunon 3292 (228. pozycja).
Bruno i Brunon imieniny obchodzą: 17 maja, 12 lipca, 14 lipca, 18 lipca, 6 października, 11 października i 15 października.
Odmiana przez przypadki.
Zgodnie z tradycyjną wykładnią zasad gramatycznych wariant imienia Bruno posiada identyczną deklinację, co Brunon (np. narzędnik l. poj. Brunonem, a nie Brunem). Podobnie ta zasada dotyczy takich męskich imion, jak Iwo/Iwon, Hugo/Hugon, Otto/Otton (ale już nie słowiańskich imion męskich zakończonych na literę "o" np. Mieszko, Joszko). Gdzieniegdzie zdarza się nie odmieniać imienia (np. "Przeczytałem książkę Bruno Schulza"). Są jednak głosy usprawiedliwiające potoczną odmianę imienia w wariancie zakończonym na "o".

</doc>
<doc id="11757" url="https://pl.wikipedia.org/wiki?curid=11757" title="Brunon">
Brunon



</doc>
<doc id="11758" url="https://pl.wikipedia.org/wiki?curid=11758" title="Herakliusz (imię)">
Herakliusz (imię)

Herakliusz – alternatywna forma imienia Herakles, powstała przez spolszczenie zlatynizowanej postaci Heraklesa – "Heraclius".
Postać literacka o tym imieniu to Herakliusz Bilewicz, dziadek Oleńki z "Potopu" Henryka Sienkiewicza.
Herakliusz imieniny obchodzi 17 maja i 8 czerwca (jako wspomnienie św. Herakliusza, biskupa, z VI wieku)
Zobacz też: (2115) Irakli

</doc>
<doc id="11759" url="https://pl.wikipedia.org/wiki?curid=11759" title="Sławomir">
Sławomir

Sławomir, Sławomiar (zdrob. "Sławek") – staropolskie męskie imię pochodzenia słowiańskiego, złożone z członów "Sławo-" („sława, sławić”) i "-mir" („pokój, spokój, dobro, świat”). Imię to prawdopodobnie znaczyło tyle, co „ten, który zdobywa sławę poprzez pokój, pokojowe zachowanie, zaprowadzanie porządku, spokoju” (w przeciwieństwie do imion typu Borzysław, w których sława zdobywana jest w walce).
Żeński odpowiednik: Sławomira
Sławomir imieniny obchodzi: 17 maja, 5 listopada i 23 grudnia.
Podobne imiona staropolskie: Sławobor, Sławociech, Sławosław
Porównaj: Mirosław

</doc>
<doc id="11761" url="https://pl.wikipedia.org/wiki?curid=11761" title="Iwo">
Iwo

Iwo, "Iwon" – imię męskie pochodzenia germańskiego (ewentualnie celtyckiego). Wywodzi się najprawdopodobniej z języka staro-wysoko-niemieckiego "iwa" oznaczającego „drzewo cisowe”, „łuk z cisowego drewna” lub "wierzba", ewentualnie bretońska (iroszkocka) forma imienia Jan będąca zapożyczeniem z jęz. greckiego od "Ιωάννης". Forma Iwon powstała pod wpływem łacińskim. W Polsce imię Iwo zanotowano już w 1206 roku. Wśród imion nadawanych nowo narodzonym dzieciom, Iwo w 2017 r. zajmował 97. miejsce w grupie imion męskich. 
Według SGKPiKS; "Iwo", "Iwon", "Iwik", dawne imię, częste w Wielkopolsce i Małopolsce w epoce piastowskiej, stanowi źródłosłów nazw: Iwanowice, Iwonowice, Iwony, Iwonie, Iwowe, Iwiczne, które należy wyróżniać od podobnych nazw utworzonych od rusińskiej formy imienia Jan ("Iwan"), która znana była również w epoce piastowskiej. 
Żeński odpowiednik: Iwona 
Iwo imieniny obchodzi 19 maja, 4 września, 27 października i 23 grudnia.
Znane osoby o imieniu Iwo:
Zobacz też:

</doc>
<doc id="11762" url="https://pl.wikipedia.org/wiki?curid=11762" title="Pękosław">
Pękosław

Pękosław – staropolskie imię męskie, złożone z członów "Pęko-" ("pęk, wiązka", ale "pękać się" – "rozpadać się, przestawać być całym") i "-sław" ("sława"). Mogło oznaczać "ten, którego sława jest silna i oparta na wielu czynach", albo też "ten, którego sława się rozpada".
Pękosław imieniny obchodzi 19 maja i 4 sierpnia.
Żeński odpowiednik: Pękosława.

</doc>
<doc id="11763" url="https://pl.wikipedia.org/wiki?curid=11763" title="Bernardyna">
Bernardyna

Bernardyna – żeński odpowiednik imienia Bernardyn. Patronką tego imienia jest św. Bernardyna z Foligno.
Bernardyna imieniny obchodzi 21 września i 23 września (druga data na pamiątkę bł. Bernardyny Marii Jabłońskiej).

</doc>
<doc id="11764" url="https://pl.wikipedia.org/wiki?curid=11764" title="Kryspin">
Kryspin

Kryspin – imię męskie pochodzenia łacińskiego, pierwotnie stanowiące zdrobnienie od łac. imienia męskiego "Crispus", które powstało z przymiotnika oznaczającego „kędzierzawy”. Kryspin po raz pierwszy został poświadczony w Polsce w 1226 roku, w formach Krzyszpin i Kryspin. Możliwe staropolskie zdrobnienia to: Krzysz, Krzysza, Krzyszcz, Krzyszczek, Krzyszczko, Krzyszczk, Krzyszek, Krzyszka, Krzyszko, Krzyszna, Krzych, Krzychna.
Istnieje ośmiu świętych katolickich o tym imieniu.
Żeński odpowiednik: Kryspina

</doc>
<doc id="11765" url="https://pl.wikipedia.org/wiki?curid=11765" title="Przedsława">
Przedsława

Przedsława, Przecława, Przecsława, Przesława – staropolskie imię żeńskie, złożone z członów "Przed-" („przed”, ale też „naj”, „przez” i wiele innych) i "-sława" („sława”). Mogło oznaczać „tę, która stawia sławę ponad inne rzeczy” lub „tę, której sława jest większa, niż innych”. Męskie odpowiedniki: Przedsław, Przecław, Przecsław, Przesław. W źródłach poświadczone jest jako Przecsława (1330) i Przedsława (XIII i XIV wiek).
Przedsława, Przecława, Przecsława, Przesława imieniny obchodzą 16 lutego i 21 maja.

</doc>
<doc id="11766" url="https://pl.wikipedia.org/wiki?curid=11766" title="Emil">
Emil

Emil – imię męskie pochodzenia łacińskiego. Wywodzi się od nazwiska rzymskiego rodu Emiliuszów ("Aemilius"). Łacińskie słowo "aemulor" oznacza "rywalizujący". Patronem imienia jest Emil z Kordoby (†852), męczennik i święty katolicki wspominany 15 września.
Wśród imion nadawanych nowo narodzonym dzieciom, Emil w 2017 zajmował 73. miejsce w grupie imion męskich. W całej populacji Polaków Emil zajmował w 2017 r. 98. miejsce (26 740 nadań).
Żeńska forma: Emilia.
Emil imieniny obchodzi: 1 lutego, 22 maja, 26 maja, 28 maja, 18 czerwca, 5 sierpnia, 16 sierpnia, 11 października i 16 października.

</doc>
<doc id="11767" url="https://pl.wikipedia.org/wiki?curid=11767" title="Wiesław">
Wiesław

Wiesław – staropolskie imię męskie. Była to skrócona forma imienia Wielisław, Wielesław. Mogło oznaczać "tego, kto pragnie sławy". Według W. Kopalińskiego jest to imię literackie utworzone przez Wincentego Reklewskiego pod koniec XVIII w. spopularyzowane przez poemat "Wiesław" Kazimierza Brodzińskiego, co nie jest zgodne z prawdą w świetle obecnego stanu badań.
Wiesław imieniny obchodzi: 22 maja, 7 czerwca, 21 listopada i 9 grudnia.
Wśród najpopularniejszych polskich imion Wiesław zajmuje 460 miejsce
Znane osoby noszące imię Wiesław:
Pseudonim "Wiesław" nosił także Władysław Gomułka (w tekstach propagandowych określany jako „Towarzysz Wiesław”; w składzie Sejmu Ustawodawczego wymieniony jako "Wiesław Gomułka").
Żeński odpowiednik: Wiesława

</doc>
<doc id="11768" url="https://pl.wikipedia.org/wiki?curid=11768" title="Wiesława">
Wiesława

Wiesława – staropolskie imię żeńskie, zdrobniale: Wiesia, Wisia. Jest to żeński odpowiednik imienia Wiesław. Była to skrócona forma imienia Wielisława. Mogło oznaczać "tę, która pragnie sławy".
Wiesława imieniny obchodzi 22 maja, 7 czerwca i 9 grudnia.
Znane osoby o tym imieniu:

</doc>
<doc id="11769" url="https://pl.wikipedia.org/wiki?curid=11769" title="Budziwoj">
Budziwoj

Budziwoj, Budźwoj – staropolskie imię męskie, złożone z członów "Budzi-", "Budź-" ("budzić") i "-woj" ("wojownik"). Oznacza "tego, który budzi wojowników, wzywa do walki".
Historia.
Imię Budziwoj wymienione jest w wielu średniowiecznych źródłach. W okresie tym było popularnym imieniem w Polsce. Wymienia je jedna z rot sądowych zapisana podczas procesu sądowego w Kościanie odbywającego się w roku 1398: „Jako to świadczymy, jako kiedy Budziwoj przyszedł żędać prawa na złodzieja(...)”.
Budziwoj imieniny obchodzi: 23 maja i 26 września.

</doc>
<doc id="11770" url="https://pl.wikipedia.org/wiki?curid=11770" title="Emilia">
Emilia

Emilia – imię żeńskie pochodzenia łacińskiego. Pochodzi od nazwy rzymskiego rodu Emiliuszów i oznacza osobę gorliwą, pilną, żarliwą. „Aemulus” (emulus) po łacinie znaczy „zawodnik, rywal, konkurent”, może też oznaczać kogoś, kto się gorliwie o coś stara. W Polsce znane od XV w. Popularność zyskało na przełomie XVIII i XIX w. Wśród imion nadawanych nowo narodzonym dzieciom, Emilia w 2017 r. zajmowała 14. miejsce w grupie imion żeńskich. W całej populacji Polek Emilia zajmowała w 2017 r. 49. miejsce (140 944 nadań).
Żeński odpowiednik imienia Emil.
Imieniny obchodzi: 23 maja, 5 czerwca, 24 czerwca, 30 czerwca, 19 sierpnia, 24 sierpnia i 24 listopada.
Patroni

</doc>
<doc id="11771" url="https://pl.wikipedia.org/wiki?curid=11771" title="Iwona">
Iwona

Iwona – żeński odpowiednik imienia Iwo.
Iwona imieniny obchodzi razem z Iwonem, tj. 19 maja, 4 września i 23 grudnia. Funkcjonują także w różnych kalendarzach inne daty imienin, np. 23 maja, które zostały do nich wpisane ze względu na różnice między kalendarzami liturgicznymi różnych krajów – w źródłach anglojęzycznych wspomnienie św. Iwona z Chartres umieszczone jest 23 maja, podczas gdy w polskich – 23 grudnia.
Znane osoby noszące imię Iwona.
Zobacz też:

</doc>
<doc id="11772" url="https://pl.wikipedia.org/wiki?curid=11772" title="Estera (imię)">
Estera (imię)

Estera – imię żeńskie pochodzenia biblijnego. Nosiła je tytułowa, główna bohaterka Księgi Estery (hebr. Ester, אֶסְתֵּר). Imię to wywodzi się od słowa staroperskiego "setarah" oznaczającego „gwiazda”. Wśród imion nadawanych nowo narodzonym dzieciom, Estera w 2017 r. zajmowała 133. miejsce w grupie imion żeńskich. 
Estera imieniny obchodzi 7 lipca.

</doc>
<doc id="11773" url="https://pl.wikipedia.org/wiki?curid=11773" title="Borysław (imię)">
Borysław (imię)



</doc>
<doc id="11774" url="https://pl.wikipedia.org/wiki?curid=11774" title="Ewelina">
Ewelina

Ewelina – imię żeńskie.
Ewelina imieniny obchodzi: 26 maja i 24 grudnia.
Pochodzenie imienia.
Imię wywodzi się od irlandzkiego „Éibhleann” i oznacza radość, światło. Inna możliwość to starofrancuskie aveline (mały ptak), co jest zdrobnieniem od łacińskiego avis (ptak).

</doc>
<doc id="11775" url="https://pl.wikipedia.org/wiki?curid=11775" title="Tadeusz Zieliński (filolog)">
Tadeusz Zieliński (filolog)

Tadeusz Stefan Zieliński, ps. „Eheu” (ur. 14 września 1859 w Skrzypczyńcach, powiat kaniowski, gubernia kijowska, Imperium Rosyjskie, zm. 8 maja 1944 w Schondorf am Ammersee, Górna Bawaria) – polski historyk kultury, filolog klasyczny, profesor Uniwersytetu w Petersburgu i Uniwersytetu Warszawskiego, członek Polskiej Akademii Umiejętności.
Życiorys.
Był synem Franciszka (ziemianina, urzędnika kontroli państwowej) i Ludwiki Grudzińskiej. W latach 1869–1876 uczęszczał do Niemieckiego Gimnazjum Św. Anny w Petersburgu, następnie studiował na Uniwersytetach w Lipsku, Monachium i Wiedniu (1876–1881). W 1880 obronił doktorat na Uniwersytecie w Lipsku, w 1884 habilitował się na Uniwersytecie w Petersburgu i został docentem w Katedrze Języka Greckiego tej uczelni; w 1887 wraz z nominacją na profesora nadzwyczajnego objął kierownictwo tej Katedry. W tym samym roku uzyskał też doktorat filologii na Uniwersytecie w Dorpacie (na podstawie rozprawy "Die Gliederung der altattischen Komodie"). W 1890 uzyskał tytuł profesora zwyczajnego, w latach 1906–1908 pełnił funkcję dziekana Wydziału Historyczno-Filozoficznego Uniwersytetu Petersburskiego; wykładał ponadto życie i twórczość Adama Mickiewicza na Wyższych Kursach Żeńskich w Petersburgu, a w latach 1914–1916 przewodniczył Polskiej Radzie Szkolnej także w Petersburgu.
W 1920 przeniósł się na Uniwersytet Warszawski, gdzie objął II Katedrę Filologii Klasycznej; w 1935 został mianowany profesorem honorowym tej uczelni (kierowanie Katedrą przejął Aleksander Turyn), ale wykłady z filologii klasycznej, kultury starożytnej i religioznawstwa kontynuował do wybuchu II wojny światowej. Prowadził badania naukowe – archeologiczne i filologiczne – m.in. we Włoszech, Grecji, Hiszpanii i Afryce Północnej, w 1922 kierował wieloosobową wyprawą naukową do Włoch.
W 1907 został powołany na członka czynnego Akademii Umiejętności w Krakowie (późniejszej Polskiej Akademii Umiejętności). W 1933 został wybrany do Polskiej Akademii Literatury. Należał również m.in. do Towarzystwa Naukowego Warszawskiego (1929; członek zwyczajny), Petersburskiej Akademii Nauk (1912; członek honorowy), Towarzystwa Naukowego we Lwowie (1920; członek czynny), Poznańskiego Towarzystwa Przyjaciół Nauk (1923; członek honorowy), Polskiego Towarzystwa Filologicznego, Pruskiej Akademii Nauk, Niemieckiego Instytutu Archeologicznego w Rzymie, Instytutu Studiów Etruskich we Florencji, Bawarskiej Akademii Nauk, Greckiej Akademii Nauk, Rosyjskiej Akademii Nauk, Brytyjskiej Akademii Nauk, Czeskiej Akademii Nauk, Akademii Śródziemnomorskiej w Monako. W 1922 należał do założycieli Towarzystwa Umiędzynarodowienia Łaciny i pełnił funkcję jego pierwszego prezesa (do 1939). Doktoraty "honoris causa" nadało mu wiele uczelni, m.in. Uniwersytet Jagielloński, Warszawski, Poznański i Wileński, a z zagranicznych uniwersytety w Atenach, Brnie, Brukseli, Paryżu, Groningen i Oksfordzie.
Był mocno krytykowany za swoje proniemieckie nastawienie – stał na czele tzw. Międzynarodowej Unii Intelektualnej, która w 1934 roku witała przybywającego z wizytą do Warszawy Goebbelsa. Kiedy wybuchła II wojna światowa Zieliński, za zgodą władz niemieckich, został wywieziony przez swojego syna do Monachium. Zatrzymał się w Schondorf nad Ammersee u syna Feliksa, nauczyciela miejscowego gimnazjum. Zmarł w 1944 w Schondorf i został pochowany na miejscowym cmentarzu przy kościele św. Anny. Według Olczakowej – proces demencji starczej był u progu wybuchu wojny u Zielińskiego już mocno posunięty i nie do końca zdawał sobie sprawy z wojny i sytuacji w jakiej się Polska i świat znalazły. Przeczy temu bezbłędne pod względem warsztatowym "Chrześcijaństwo antyczne" – wielkie, ukończone niedługo przed jego śmiercią dzieło, pisane w bardzo trudnych, także pod względem dostępu do źródeł, warunkach. Do końca życia tytułował się profesorem Uniwersytetu Warszawskiego.
Był jednym z najwybitniejszych i najwszechstronniejszych badaczy świata antycznego. W latach 20. kilkakrotnie zgłaszano jego kandydaturę do literackiej Nagrody Nobla – w tym okresie zdarzały się wyróżnienia tą nagrodą nie tylko pisarzy, ale również filozofów (Rudolf Eucken, Bertrand Russell), historyków (Theodor Mommsen) czy mówców (Winston Churchill). W swoich badaniach specjalizował się w historii kultury antycznej, dziejach teatru greckiego, religioznawstwie, latynistyce. Opracował ważną monografię twórczości Sofoklesa ("Sofokles i jego twórczość tragiczna", 1928). Z autorów rzymskich badał m.in. Plauta, Akcjusza, Wergiliusza, Horacego, Cycerona; temu ostatniemu poświęcił wysoko cenioną oraz wielokrotnie wznawianą i tłumaczoną monografię "Cicero im Wandel der Jahrhunderte" (1897). Efekt wieloletnich badań nad religiami świata antycznego przekazał w czterotomowej pracy "Religie świata antycznego" (1921–1934), nad którą pracował niemal do końca życia, także podczas pobytu w Bawarii; tej tematyce poświęcił także dzieło "Hellenizm i judaizm" (1928). W pracy "Literatura starożytnej Grecji" (1928) obok omówienia twórczości autorów helleńskich przedstawił wybór ich dzieł w tłumaczeniu własnym i Stefana Srebrnego; autorów starożytnych tłumaczył również na język rosyjski. Historię starożytnej Grecji i Rzymu przedstawił w cyklu "Świat antyczny" ("Starożytność bajeczna", 1930; "Grecja niepodległa", 1933; "Rzeczpospolita rzymska", 1935; "Cesarstwo rzymskie", 1938).
Profil badań.
Prowadził badania porównawcze nad rozwojem eposu europejskiego; porównywał wątki w twórczości takich autorów jak Owidiusz, Szekspir i Puszkin, antyczne wątki wyszukiwał też u Mickiewicza i Nietzschego, a także poszukiwał antycznych pierwowzorów bohaterów Sienkiewicza i Reymonta. Był rzecznikiem kształcenia klasycznego; poświęcił temu m.in. rozprawę "Starożytność antyczna a wykształcenie klasyczne" (1920) oraz broszurę "Świat antyczny a my" (1922, wydanie pierwotne w języku niemieckim "Die Antike und wir", 1905).
Uczniowie.
Wśród jego studentów byli m.in. Jerzy Manteuffel, Gabriela Pianko, Stefan Srebrny, Władysław Strzelecki, Aleksander Turyn, Lidia Winniczuk; Zieliński utrzymywał kontakt również z innymi młodymi filologami (m.in. Janem Parandowskim).
Wybrane publikacje.
Łącznie ogłosił ich ponad 900 publikacji.

</doc>
<doc id="11776" url="https://pl.wikipedia.org/wiki?curid=11776" title="Żółta gorączka">
Żółta gorączka

Żółta gorączka, żółta febra () – choroba wywoływana przez wirusa należącego do grupy flawiwirusów. Infekcja może przebiegać pod różnymi postaciami klinicznymi – od łagodnych objawów do ciężkiej choroby, kończącej się śmiercią. Słowo „żółta” w nazwie pochodzi od żółtaczki towarzyszącej części zakażeń.
Epidemiologia.
Wirus ten przenoszony jest na ludzi oraz naczelne głównie przez komary tropikalne i subtropikalne (w miastach głównie przez komara egipskiego, ale także przez inne gatunki, głównie rodzaju Aedes, np. komara tygrysiego). Występuje w szerokim pasie okołorównikowym w 33 krajach Afryki i w 11 krajach Ameryki Południowej. W Afryce występują dwa typy wirusów – jeden w Afryce wschodniej, drugi w zachodniej. Ocenia się, że w Afryce dochodzi do 90% zakażeń żółtą febrą.
Zaobserwowano trzy różne cykle infekcyjne: cykl miejski (gdzie wektorem jest głównie komar egipski, a ofiarami ludzie), cykl leśny (gdzie wektorami są komary gatunku Aedes africanus w Afryce oraz rodzaju Haemagogus i Sabethes w Ameryce Południowej, a ofiarami głównie inne naczelne; cykl ten nie podlega kontroli i jest głównym źródłem zachorowań w Ameryce Południowej; zarażeni w lesie ludzie mogą przenosić wirusa do miast i inicjować cykl miejski infekcji) oraz coraz powszechniejszy w Afryce cykl sawannowy (cykl pośredni na obszarach pomiędzy lasami i obszarami zurbanizowanymi, w którym wektorem są różne gatunki z rodzaju Aedes).
W ciągu ostatnich 20 lat na świecie wzrosła liczba epidemii żółtej gorączki, a coraz więcej krajów zgłasza przypadki tej choroby. Szacuje się, że w 2005 r. tylko w 12 krajach afrykańskich zachorowało na nią ok. 206 tys. osób, z czego 52 tys. zmarło. W Afryce i Ameryce wciąż żyje ogromna populacja osób niezaszczepionych, a zmiany w środowisku, takie jak malejąca ilość terenów leśnych, urbanizacja czy rozwój turystyki, zwiększają ryzyko zetknięcia się z wirusem.
Kraje, w których obowiązkowe jest szczepienie przeciwko żółtej febrze: 
Objawy i przebieg.
Okres inkubacji trwa od 3 do 6 dni. W większości przypadków dochodzi do rozwoju łagodnej postaci choroby, której objawami są: gorączka, dreszcze, ból głowy, ból pleców, zmęczenie, utrata apetytu, bóle mięśni, nudności i wymioty. W tym przypadku objawy utrzymują się od około 3 do 4 dni.
W 15% zakażeń chorzy wchodzą w drugą, toksyczną fazę choroby z nawracającą gorączką, żółtaczką wywołaną uszkodzeniami wątroby i bólem brzucha. Często występują krwawienia z jamy ustnej, oczu i przewodu pokarmowego mogące wywołać krwawe wymioty i doprowadzić do wstrząsu (stąd hiszpańska nazwa tej choroby, "vomito negro", czyli czarne wymioty). Może pojawić się czkawka, delirium oraz ostra niewydolność nerek, poza tym nie występują trwałe uszkodzenia narządów.
Rokowanie.
Historyczne źródła podawały śmiertelność w przedziale 1 na 17 przypadków (5,8%) i 1 na 3 przypadki (33%). Broszura WHO na temat żółtej febry zaktualizowana w 2001 podaje, że połowa pacjentów wchodząca w fazę toksyczną umiera w ciągu 10–14 dni, a reszta zdrowieje. Przebycie choroby pozostawia trwałą odporność.
Szczepienia w Polsce.
W Polsce można się zaszczepić przeciwko żółtej febrze w Wojewódzkich Stacjach Sanitarno-Epidemiologicznych w pracujących przy nich Poradniach Medycyny Tropikalnej oraz w Instytucie Medycyny Morskiej i Tropikalnej w Gdyni. Szczepienie potwierdzane jest międzynarodową książeczką zdrowia (tzw. „żółta książeczka”), której posiadanie jest warunkiem wjazdu do części krajów posiadających obowiązek szczepienia. Zarejestrowany w Polsce preparat to żywa, atenuowana szczepionka Stamaril.

</doc>
<doc id="11777" url="https://pl.wikipedia.org/wiki?curid=11777" title="Wilhelmina">
Wilhelmina



</doc>
<doc id="11778" url="https://pl.wikipedia.org/wiki?curid=11778" title="Stanisław Królak">
Stanisław Królak

Stanisław Królak (ur. 26 stycznia 1931 w Warszawie, zm. 31 maja 2009) – polski kolarz szosowy, trener kolarski. Pierwszy polski zwycięzca Wyścigu Pokoju w 1956.
Syn Stanisława. W karierze sportowej reprezentował stołeczne kluby Sarmatę i Legię. W 1961 ukończył Studium Pomaturalne przy Akademii Wychowania Fizycznego w Warszawie. Początkowo pracował jako instruktor i trener kolarski w klubach Gwardia, Legia, Polonia, Sarmata, Spójnia. W 1949 pierwszy raz wziął udział w zawodach kolarskich i wygrał wyścig o „Puchar "Życia Warszawy"”. W 1952 wystartował pierwszy raz w Wyścigu Pokoju. 15 maja 1956 na mecie w Pradze jako pierwszy Polak w historii wygrał ten wyścig (w jego trakcie triumfował w jednym etapie).
Inne osiągnięcia:
Po zakończeniu kariery sportowej prowadził w Warszawie przy ul. Marchlewskiego sklep rowerowy.
Pochowany na cmentarzu parafialnym w Zerzniu.
Odniesienia w kulturze masowej.
Odniesienia do Stanisława Królaka pojawiły się w odcinku 9 pt. „Po obu stronach muru” serialu telewizyjnego "Dom" z 1982 w reżyserii Jana Łomnickiego. Najpierw został w nim wyemitowany fragment transmisji ze zwycięstwa w Wyścigu Pokoju 1956, a następnie główny bohater Andrzej Talar (Tomasz Borkowy) odwiedzając Ewę Szymosiuk (Halina Rowicka) wita ją słowami: "Może wypijemy za zwycięstwo Królaka?"

</doc>
<doc id="11779" url="https://pl.wikipedia.org/wiki?curid=11779" title="Juliusz">
Juliusz

Juliusz – imię męskie pochodzenia łacińskiego, oznaczające należącego do rodu Juliuszów ("Iulii"). Jego żeńskim odpowiednikiem jest Julia.
Imieniny obchodzi: 19 stycznia, 12 kwietnia, 27 maja, 19 sierpnia i 5 grudnia.

</doc>
<doc id="11781" url="https://pl.wikipedia.org/wiki?curid=11781" title="Maksymilian">
Maksymilian

Maksymilian – imię męskie pochodzenia łacińskiego. Wywodzi się od słowa "maximus" oznaczającego „największy” oraz nazwiska rzymskiego rodu Emiliuszów. Żeńskie odpowiedniki tego imienia to Maksymiliana i Maksymilianna. 
W 2022 r. imię to nosiło 64 172 obywateli Polski (76. miejsce w grupie imion męskich). 
Maksymilian imieniny obchodzi: 12 marca, 14 sierpnia, 26 sierpnia, 12 października, 29 października.

</doc>
<doc id="11782" url="https://pl.wikipedia.org/wiki?curid=11782" title="Maksymin">
Maksymin

Maksymin – imię męskie pochodzenia łacińskiego. Wśród patronów – św. Maksymin (†IV wiek).
Maksymin imieniny obchodzi: 29 maja, 8 czerwca i 15 grudnia.
Znane osoby noszące imię Maksymin:
Zobacz też:

</doc>
<doc id="11783" url="https://pl.wikipedia.org/wiki?curid=11783" title="Teodozja (imię)">
Teodozja (imię)

Teodozja – imię żeńskie pochodzenia greckiego, żeński odpowiednik imienia Teodozy. Oznacza „dana od Boga”. Patronką imienia jest św. Teodozja z Cezarei (†307), męczennica.
Teodozja obchodzi imieniny: 14 lutego, 2 kwietnia, 29 maja, 11 czerwca i 18 lipca. 
Zobacz też:

</doc>
<doc id="11784" url="https://pl.wikipedia.org/wiki?curid=11784" title="Teodozjusz">
Teodozjusz



</doc>
<doc id="11785" url="https://pl.wikipedia.org/wiki?curid=11785" title="Kaukaz">
Kaukaz



</doc>
<doc id="11786" url="https://pl.wikipedia.org/wiki?curid=11786" title="Kaukaz (region)">
Kaukaz (region)

Kaukaz – region na pograniczu Europy i Azji pomiędzy Morzem Czarnym a Kaspijskim wokół gór Kaukaz. Od północy graniczy z europejską częścią Rosji, od południa z Azją Zachodnią (Przednią).
Zasięg regionu.
Granice Kaukazu rozumianego jako region polityczny i historyczny są przyjmowane siłą tradycji, nie są zaś oparte na jednolitych kryteriach fizycznogeograficznych ani politycznych. W szczególności region Kaukazu nie pokrywa się z megaregionem fizycznogeograficznym Krymu i Kaukazu w Europie Wschodniej.
Tradycyjnie przyjmuje się, że południową granicę tak rozumianego Kaukazu stanowią granice Gruzji, Armenii i Azerbejdżanu z Turcją i z Iranem (wcześniej była to granica ZSRR, a jeszcze wcześniej carskiej Rosji, granica ta uległa zmianie na korzyść Turcji w 1921.). W ten sposób do Kaukazu zalicza się między innymi północno-wschodni skrawek Wyżyny Armeńskiej, która bezsprzecznie należy już do Azji.
Północna granica tak rozumianego Kaukazu nie jest jednoznacznie ustalona. W geografii sowieckiej przyjmowano, że jest nią geograficzna granica Kaukazu – Obniżenie Kumsko-Manyckie. To jednak włącza w obręb Kaukazu równinne regiony zamieszkałe obecnie prawie wyłącznie przez ludność słowiańską, w szczególności Kubań, początkowo niemające pod względem kulturowym nic wspólnego z górami Kaukazu ale z biegiem czasu przejęto od ludności rdzennie kaukaskiej tradycyjne męskie ubranie oraz niektóre elementy kaukaskiej kultury muzycznej. Na pewno jednak do Kaukazu należą położone na północ od głównego grzbietu Kaukazu autonomiczne republiki górali kaukaskich.
Tak więc Kaukaz pod względem politycznym obejmuje:
Kaukaz jako region polityczno-historyczny dzieli się na dwie części: Kaukaz Północny i Kaukaz Południowy. Granicą tych części jest główny łańcuch Kaukazu, a ściślej rzecz biorąc – biegnąca nim południowa granica Federacji Rosyjskiej. (Linie te się nie pokrywają: skrawek Azerbejdżanu z miastem Kuba leży na północ od głównego łańcucha, a część rosyjskiego Kraju Krasnodarskiego – na południe od niego.) Tak więc polityczno-historyczny Kaukaz Północny tylko częściowo pokrywa się z fizycznogeograficznym Przedkaukaziem, a Kaukaz Południowy – z Zakaukaziem, choć w praktyce pojęcia te często są utożsamiane.
Dzieje regionu.
Region Kaukazu nieodmiennie stanowił peryferyjny obszar kolejnych imperiów władających obszarami na północ i na południe od niego. Nigdy zaś nie został zjednoczony przez rodzimą potęgę; najbliżej tego były Armenia za panowania Artaksydów na przełomie er i Gruzja za panowania Bagratydów w XII-XIII wieku. W starożytności Kaukaz był pod władzą Asyryjczyków, później Persów, a w VII wieku p.n.e. swoją kolonię założyli Grecy. W I w.p.n.e. Zakaukazie zdobył Tigranes II. W kolejnych wiekach Kaukaz był najeżdżany przez Chazarów, Hunów, Awarów i Arabów. W XIII w. został zdobyty przez Mongołów. W XVIII w. podbity przez Rosję, która w 1785 utworzyła namiestnictwo kaukaskie, a w kolejnych latach przesuwała granice na południe, dążąc ku Persji.
W latach 1817–1864 trwała wojna kaukaska, wzniecona przez podbitych górali przeciw Imperium Rosyjskiemu, ostatecznie zakończona ich klęską. W czasie wojny rosyjsko-tureckiej (1877–1878) w Kaukazie wybuchło kolejne powstanie, wspierane przez Imperium Osmańskie.
Po wybuchu rewolucji bolszewickiej ludność Kaukazu Południowego zwołała demokratyczny parlament, który proklamował 9 kwietnia 1918 niezawisłość (do 26 maja 1918 istniała Zakaukaska Demokratyczna Republika Federacyjna). W podobnym czasie na północ od głównego łańcucha górskiego powstała Republika Górska Północnego Kaukazu. 29 maja 1918 na Kaukazie Południowym powstały niepodległe: Demokratyczna Republika Gruzji, Demokratyczna Republika Armenii i Demokratyczna Republika Azerbejdżanu. W latach 1920–1921 wszystkie te państwa zostały najechane przez bolszewików, zorganizowane w Zakaukaską Federacyjną SRR i w 1922 formalnie wcielone do ZSRR.
Po rozpadzie ZSRR byłe sowieckie republiki Kaukazu Południowego przeobraziły się w niepodległe państwa. Gruzja została dotknięta kilkoma wojnami domowymi, z których część miała charakter konfliktów narodowościowych. Dążąc do uniezależnienia się od Rosji Gruzja popadła z nią w konflikt zbrojny. Armenia, okrojona za czasów sowieckich z terytoriów na wschód i na zachód od dzisiejszej kadłubowej republiki, dąży do ich odzyskania, czego skutkiem jest konflikt z Azerbejdżanem i wspierającą go Turcją. Z kolei sytuacja polityczna Azerbejdżanu, którego gospodarka opiera się niemal wyłącznie na eksporcie ropy naftowej i gazu ziemnego, podlega zmianom związanym z kolejnymi meandrami polityki energetycznej Rosji i Europy.
Sowieckie republiki autonomiczne na Kaukazie Północnym nie uzyskały niepodległości. Doszło w nich do powstań górali kaukaskich przeciwko władzy rosyjskiej, w pierwszym rzędzie opartych jednak nie na dążeniach narodowościowych, lecz na odrodzeniu islamu.
Ludność.
Dziś Kaukaz zamieszkuje około 70 grup etnicznych o różnym stopniu rozwoju świadomości narodowej, o różnym pochodzeniu i kulturze. Jest to odzwierciedleniem długiej i skomplikowanej historii regionu, w toku której obok autochtonicznej ludności rodzimej na Kaukazie pojawiały się liczne ludy napływowe. Ludy zamieszkujące dziś region Kaukazu należą do trzech wielkich grup:
Na podział narodowościowy nakłada się podział wyznaniowy. Na Kaukazie wyznawane jest chrześcijaństwo w wersji prawosławnej (Gruzini, Rosjanie i Ukraińcy, większość Osetyjczyków oraz Abchazów), a Ormian skupia odrębny narodowy kościół ormiański (pośród mniejszości Ormian też rozpowszechniony jest Kościół katolicki obrządku ormiańskiego). Inne narody wyznają islam w wersji sunnickiej i szyickiej (Azerowie). Wskutek prześladowań religii za czasów sowieckich znaczne postępy poczyniła sekularyzacja kultur narodowych.
Ludy Kaukazu posługują się językami należącymi do rodzin kaukaskiej, indoeuropejskiej, tureckiej i semickiej, przy czym wiele z nich jest silnie zróżnicowanych na dialekty. Pokrewieństwo między językami północno- i południowokaukaskimi, tradycyjnie zaliczanymi do wspólnej rodziny kaukaskiej, jest wątpliwe.

</doc>
<doc id="11787" url="https://pl.wikipedia.org/wiki?curid=11787" title="Wielki Kaukaz">
Wielki Kaukaz

Wielki Kaukaz (azer.: "Böyük Qafqaz"; gruz.: კავკასიონის ქედი, trl.: "Kavkasionis K'edi", trb.: "Kawkasionis Kedi"; ros.: Большой Кавказ, "Bolszoj Kawkaz") – część łańcucha górskiego Kaukazu w Eurazji, rozciągający się na długości ok. 1200 km między morzami: Czarnym i Azowskim na zachodzie a Kaspijskim na wschodzie, na terytorium Rosji, Gruzji i Azerbejdżanu. Najwyższym szczytem jest Elbrus, który wznosi się na wysokość 5642 m n.p.m. Znajduje się tu Park Narodowy „Przyelbrusie”, Kabardyjsko-Bałkarski Rezerwat Wysokogórski, Park Narodowy „Alania”, a także Rezerwat Północnoosetyjski. We wschodniej części Wielkiego Kaukazu znajduje się Park Narodowy „Samurskij” i Rezerwat przyrody „Erzi”, a w zachodniej Teberdyński Park Narodowy.
Geologia.
Wielki Kaukaz jest wąskim antyklinorium. Jego środkowa część zbudowana jest z silnie sfałdowanych prekambryjskich gnejsów, łupków krystalicznych, amfibolitów, kwarcytów i marmurów, a także sylurskich ofiolitów (reliktów płyty oceanicznej). W dewonie zostały one pocięte dajkami diorytów, porfirów i sjenitów. Na północy do tych skał przylega pas wychodni skał okruchowych i węglanowych, sfałdowanych w orogenezie waryscyjskiej i zmetamorfizowanych, z przewarstwieniami wulkanitów kambryjsko-dolnokarbońskich. Na skałach tych leży górnokarbońska molasa z pokładami węgla kamiennego oraz pstre piaskowce i iłowce dolnego permu. W południowej części antyklinorium znajdują się skały okruchowe z paleogenu, przewarstwione wulkanitami. Znajdują się tutaj wulkany Kazbek i Elbrus. Główne fałdowania Wielkiego Kaukazu odbyły się w fazie rodańskiej orogenezy alpejskiej.

</doc>
<doc id="11788" url="https://pl.wikipedia.org/wiki?curid=11788" title="Kaukaz (łańcuch górski)">
Kaukaz (łańcuch górski)

Kaukaz (także Wielki Kaukaz; azer. "Qafqaz", orm. Կովկաս, gruz. კავკასიონი, ros. Кавказские горы) – łańcuch górski na pograniczu południowo-wschodniej Europy i południowo-zachodniej Azji (zobacz: granica Europa-Azja). Rozciąga się pomiędzy Morzem Czarnym i Morzem Kaspijskim. Leży na terenie Gruzji, Azerbejdżanu, Armenii i Rosji. W paśmie tym znajdują się najwyższe szczyty: Rosji (Elbrus – 5642 m, najwyższy szczyt całego Kaukazu), Gruzji (Szchara – 5193 m), Azerbejdżanu (Bazardüzü – 4485 m) i Armenii (Aragac – 4090 m). 
Długość wynosi około 1500 km, szerokość wynosi 110-180 km. Powierzchnia około 440 tys. km². 8 szczytów osiąga wysokość ponad 5000 m n.p.m.
Geologia.
Kaukaz jest fałdowym górotworem alpejskim o skomplikowanej budowie geologicznej, znajduje się na granicy płyty anatolijskiej z płytą eurazjatycką. Procesy tektoniczne ciągle trwają, o czym świadczą liczne trzęsienia ziemi.
Część środkową tworzą krystaliczne skały prekambryjskie i paleozoiczne (głównie osadowe), pozostały obszar zbudowany jest z mezozoicznych łupków, piaskowców, wapieni i skał wulkanicznych. Najwyższe szczyty są stożkami wygasłych wulkanów (Elbrus i Kazbek). Występują tu częste trzęsienia ziemi.
Na Kaukazie wyróżnia się kilka jednostek tektonicznych (kolejność z północy na południe): zapadlisko przedkaukaskie, Wielki Kaukaz, zapadlisko riońsko-kurskie i Mały Kaukaz.
Jednostki geograficzne.
Kaukaz tworzy zwarty, wysokogórski łańcuch z poprzecznymi grzbietami, pomiędzy którymi leżą liczne doliny i kotliny. Ku północy rozciąga się tzw. Kaukaz Północny, którego zachodnia część to Nizina Kubańska, środkowa część to Wyżyna Stawropolska i Równina Groznieńska, zachodnia część to południowy fragment Niziny Nadkaspijskiej. Zbocza południowe Kaukazu opadają stromo, na zachodzie – do Niziny Kolchidzkiej i wybrzeży Morza Czarnego, w środkowej części – do szeregu wyżyn i kotlin, na wschodzie – do Niziny Kurańskiej, od południa ograniczone Małym Kaukazem.
Na Kaukazie panuje klimat wysokogórski o wyraźnie zaznaczonej piętrowości. Stanowi wyraźną granicę klimatyczną: na zboczach północnych panuje klimat umiarkowany ciepły (o cechach kontynentalnych), a na zboczach południowych panuje klimat podzwrotnikowy (o cechach śródziemnomorskich). Ilość opadów maleje ku wchodowi, od 3000 mm do 300-3500 mm rocznie. Powyżej wysokości 2900 do 3500 m n.p.m. występują wieczne śniegi i lodowce o powierzchni około 2 tys. km². Liczba lodowców wyraźnie maleje w kierunku wschodnim ze względu na mniejszą sumę opadów rocznych.
Znajduje się tu ponad 2.000 lodowców.
Sieć rzeczna jest tu gęsta, wykorzystywana do celów energetycznych oraz do nawadniania. Głównymi rzekami są: Kura, Suła, Terek i Kuma (zlewisko Morza Kaspijskiego), Rioni i Inguri (uchodzą do Morza Czarnego) i Kubań (uchodzi do Morza Azowskiego). Liczne źródła mineralne.
Piętrowa strefowość roślinna: od lasów zimozielonych u podnóża, poprzez lasy liściaste i iglaste do wysokości 2000-2200 m n.p.m., kosodrzewiny i hale do wysokogórskich turni.
Kaukaz jest zasobny w bogactwa naturalne, zwłaszcza w ropę naftową i gaz ziemny, węgiel kamienny, mangan, wolfram.
Liczne ośrodki turystyczne i uzdrowiska: Soczi, Kisłowodzk, Piatigorsk, Żeleznowodsk, Przyelbrusie. Stosunkowo gęste zaludnienie wynoszące kilkadziesiąt osób na km². Kaukaz zamieszkuje kilkaset różnych grup etnicznych, w tym przedstawiciele tzw. kaukaskiej rodziny językowej.
Istnieje kilka przyjętych granic między Azją a Europą na odcinku między Morzem Czarnym i Morzem Kaspijskim. Jedna z nich zakłada, że granica biegnie granią główną Kaukazu – wówczas Elbrus należałoby traktować jako najwyższy europejski szczyt. Zobacz więcej: granica Europa-Azja.

</doc>
<doc id="11789" url="https://pl.wikipedia.org/wiki?curid=11789" title="Ferdynand">
Ferdynand

Ferdynand – imię męskie pochodzenia germańskiego. Wywodzi się od słów oznaczających „pokój” i „odważny, śmiały” (por. Winand).
Ferdynand imieniny obchodzi: 30 maja, 3 czerwca i 19 października.
Odpowiedniki w innych językach.
W języku hiszpańskim popularne nazwiska Fernández i Hernández wywodzą się od tego imienia.
Znane osoby noszące imię Ferdynand.
To imię nosi również główny bohater popularnego serialu "„Świat według Kiepskich”" - Ferdynand Kiepski.

</doc>
<doc id="11790" url="https://pl.wikipedia.org/wiki?curid=11790" title="Ernesta">
Ernesta

Ernesta — żeński odpowiednik imienia Ernest.
Ernesta imieniny obchodzi: 31 maja i 31 lipca.
Znane osoby noszące imię Ernesta:

</doc>
<doc id="11791" url="https://pl.wikipedia.org/wiki?curid=11791" title="Ernestyna">
Ernestyna

Ernestyna – imię żeńskie, żeński odpowiednik imienia Ernest oznaczającego "poważny, stanowczy". W Kościele katolickim istnieją dwie patronki tego imienia. Innym żeńskim odpowiednikiem imienia Ernest jest Ernesta.
Ernestyna imieniny obchodzi 14 kwietnia i 22 listopada.
Znane osoby o imieniu Ernestyna:
Zobacz też:

</doc>
<doc id="11792" url="https://pl.wikipedia.org/wiki?curid=11792" title="Petroniusz (imię)">
Petroniusz (imię)

Petroniusz – imię męskie pochodzenia łacińskiego. Pochodzi od rzymskiego nazwiska rodowego Petroniuszy ("gens Petronia"), przy czym nazwa rodu "Petronia" jest związana prawdopodobnie z etruskim "petruni" o nieustalonym znaczeniu. Petroniusz jest nadawany w Polsce co najmniej od pierwszej poł. XIX wieku. Istnieje trzech świętych katolickich o tym imieniu.
Jego żeńskim odpowiednikiem jest Petronia.
Petroniusz imieniny obchodzi: 
Znane osoby noszące imię Petroniusz: 
Zobacz też: 

</doc>
<doc id="11793" url="https://pl.wikipedia.org/wiki?curid=11793" title="Petronia">
Petronia

Petronia — żeński odpowiednik imienia Petroniusz
Petronia imieniny obchodzi: 31 maja i 4 października.

</doc>
<doc id="11794" url="https://pl.wikipedia.org/wiki?curid=11794" title="Kardynałek chiński">
Kardynałek chiński

Kardynałek chiński, kardynałek ("Tanichthys albonubes") – gatunek słodkowodnej ryby z rodziny karpiowatych (Cyprinidae). Często spotykany w akwariach.
Występowanie.
Chiny (Góry Południowochińskie) oraz Wietnam.
Charakterystyka.
Barwa brunatno-czerwona z pręgą żółtą, zielonkawą lub niebieską, płetwy czerwonawe, samczyk smuklejszy i o nieco większych płetwach od samiczki. Występuje też forma weloniasta wyhodowana w akwariach.
Dorasta do 4 cm długości.
Warunki hodowlane.
Mało wymagająca ryba, odporna na spadki temperatury nawet do 0 °C, optymalna temperatura 17–22 °C, akwarium średnie, pokarm: zjada chętnie zarówno pokarm suchy, jak i żywy. Najlepiej czują się w stadzie powyżej 5 osobników.
Rozmnażanie.
Na czas tarła umieścić samczyki i samiczki w akwarium o gęstych roślinach i temperaturze lekko podwyższonej (najlepiej 20–24 °C). Zaleca się odłowić ryby po tarle ponieważ zdarza się, że rodzice zjadają swoje potomstwo (kanibalizm). Młode wylęgają się po ok. 2–3 dniach. Karmić dobrze rozdrobnionym pokarmem.

</doc>
<doc id="11795" url="https://pl.wikipedia.org/wiki?curid=11795" title="Alfons">
Alfons

Alfons – imię męskie pochodzenia germańskiego, powstałe ze złożenia członów "al" („cały”) lub "adal" („szlachetny ród”) oraz "funs" („szybki, chętny, życzliwy”). Imię to zostało spopularyzowane w Polsce w XVIII i XIX wieku przez zakon redemptorystów, którego założycielem był św. Alfons Maria Liguori. Popularność Alfonsa następnie spadła po przedstawieniu komedii Aleksandra Dumasa syna „Monsieur Alphonse” z 1873 r., pod wpływem której "alfons" w roli rzeczownika pospolitego zyskał w Polsce znaczenie "sutener". Taka konotacja imienia Alfons nie ma charakteru ogólnoświatowego i np. w Hiszpanii, w której imię to nosiło kilkunastu królów (d. prowincji hiszpańskich), również obecnie imię to jest dość często spotykane.
Żeńskim odpowiednikiem jest Alfonsa, rzadziej Alfonsyna.
Alfons imieniny obchodzi:
Odpowiedniki w innych językach: 
Znane osoby noszące imię Alfons:
Postaci fikcyjne o tym imieniu:

</doc>
<doc id="11796" url="https://pl.wikipedia.org/wiki?curid=11796" title="Alfonsyna">
Alfonsyna



</doc>
<doc id="11797" url="https://pl.wikipedia.org/wiki?curid=11797" title="Gracjana">
Gracjana

Gracjana - żeński odpowiednik imienia Gracjan.
Gracjana imieniny obchodzi razem z Gracjanem: 23 października.

</doc>
<doc id="11798" url="https://pl.wikipedia.org/wiki?curid=11798" title="Hortensjusz">
Hortensjusz

Hortensjusz – imię męskie pochodzenia łacińskiego. Wywodzi się od słowa oznaczającego „ogrodnik”. Pochodzi od nazwiska rzymskiego rodu Hortensjuszy. Patronem tego imienia jest św. Hortensjusz, biskup.
Hortensjusz imieniny obchodzi 11 stycznia.
Osoby noszące to imię:
Żeński odpowiednik: Hortensja

</doc>
<doc id="11799" url="https://pl.wikipedia.org/wiki?curid=11799" title="Nikodem">
Nikodem

Nikodem – imię męskie pochodzenia greckiego, także rzadkie nazwisko. Wywodzi się od słowa oznaczającego „ten, który zwycięża dla ludu” (: „zwycięstwo” + „lud”). To samo znaczenie ma imię Mikołaj. Żeński odpowiednik to Nikodema.
Nikodem imieniny obchodzi: 1 czerwca, 3 sierpnia, 31 sierpnia i 15 września.

</doc>
<doc id="11800" url="https://pl.wikipedia.org/wiki?curid=11800" title="Erazm">
Erazm

Erazm – imię męskie pochodzenia greckiego. Wywodzi się od słowa oznaczającego "miły", "uprzejmy". W dawnych źródłach mazowieckich Erazm często pojawia się jako zamiennik męskiego imienia słowiańskiego Niemierza.
Erazm imieniny obchodzi: 2 czerwca i 25 listopada.
Osoby noszące to imię:

</doc>
<doc id="11801" url="https://pl.wikipedia.org/wiki?curid=11801" title="Klotylda (imię)">
Klotylda (imię)

Klotylda — imię żeńskie pochodzenia germańskiego. Wywodzi się od słowa oznaczającego "słynąca z walki".
Klotylda imieniny obchodzi: 3 czerwca oraz 23 października, jako wspomnienie bł. Marii Klotyldy Anieli od św. Franciszka Borgiasza (Klotyldy Józefy) Paillot.
Znane osoby noszące imię Klotylda:
Zobacz też:

</doc>
<doc id="11802" url="https://pl.wikipedia.org/wiki?curid=11802" title="Laurentyn">
Laurentyn



</doc>
<doc id="11803" url="https://pl.wikipedia.org/wiki?curid=11803" title="Wawrzyniec">
Wawrzyniec

Wawrzyniec – spolszczona postać imion Laurencjusz i Laurenty.
Imię wywodzi się od słowa wawrzyn, które pochodzi od .
Żeńskie formy: Laurencja, Laurentyna
Imieniny Wawrzyńca przypadają: 8 stycznia, 2 lutego, 30 kwietnia, 3 czerwca, 6 czerwca, 21 lipca, 10 sierpnia, 16 sierpnia, 28 września i 14 listopada.

</doc>
<doc id="11804" url="https://pl.wikipedia.org/wiki?curid=11804" title="Leszek">
Leszek

Leszek – staropolskie imię męskie. Do XIII wieku używane w wersji Lestek. W późniejszych historycznych odmianach spotykane także jako Leszko. Pokrewne imiona to Lstek, wtórnie Lestek. Potocznie, lecz błędnie bywa używane jako zdrobnienie od imienia Lech.
Imię Leszek (Lestek) prawdopodobnie oznacza „przebiegły, chytry, sprytny”.
Imię to po raz pierwszy wymienił kronikarz Gall Anonim w "Kronice polskiej" w 1113 roku, gdzie wśród przodków Mieszka I został wymieniony Lestek, wnuk Piasta. Pod wpływem popularności kroniki Galla Anonima, imię to zaczęło być nadawane od XII wieku książętom z dynastii Piastów. Pierwszą postacią historyczną noszącą imię był Leszek Bolesławowic (1115–przed 1131), przedwcześnie zmarły syn Bolesława Krzywoustego. Jako imię powszechne zyskało popularność w XIX i XX wieku.
Leszek imieniny obchodzi 3 czerwca.
Pochodzenie.
Wbrew potocznej opinii Leszek nie jest zdrobnieniem od imienia Lech. Mimo że etymologia obu tych imion jest trudna do określenia, patrząc na chronologię pojawiania się tych imion w historii (imię Lech pojawia się w źródłach dopiero sto lat po imieniu Lestek), można stwierdzić, iż to Lestek/Leszek jest imieniem pierwotnym, a Lech może być jego pochodną.
Etymologia imienia jest niejasna. Jego znaczenie jako pierwszy próbował wyjaśnić kronikarz Wincenty Kadłubek w dziele „Kronika polska” z 1205 roku, pisząc: „"dano mu imię Lestko, to jest przebiegły, ponieważ więcej nieprzyjaciół zniszczył przebiegłością niż siłą. Potem był jeszcze drugi książę tego samego imienia, lecz z innego powodu nazwany Lestkiem"”. Wincenty Kadłubek nie wyjaśnia jednak, na jakiej podstawie tak interpretuje etymologię imienia Lestek. 
Potencjalnie można je wywieźć od słowiańskiego "lest", „chytrość”, które wywodzi się od "lstiti (lьstь)," lścić, „działać chytrze, podstępnie”. Również w innych językach słowiańskich pojawiają się imiona formowane przy użyciu tego członu, np. czeski "Lstimir". Słowo to jest zapożyczeniem z języków germańskich, pochodzi pragermańskiego słowa "*listiz," „podstępny” poprzez gockie "lists" (𐌻𐌹𐍃𐍄𐍃), por. , „chytry, przebiegły” lub , „mądry”. 
Według niektórych badaczy (np. Karol Szajnocha) imię Lestek jest pochodzenia skandynawskiego, co jest używane jako jeden z argumentów za hipotezą o normańskim pochodzeniu dynastii piastowskiej.
Znane osoby noszące imię Leszek.
Od XIII wieku imię Lestek, a później Leszek, było rodowym imieniem występującym w polskiej rodzimej dynastii Piastów. 

</doc>
<doc id="11805" url="https://pl.wikipedia.org/wiki?curid=11805" title="Gostmił">
Gostmił

Gostmił – staropolskie imię męskie, złożone z członów "Gost-" ("gość, gościowi, gościom") i "-mił" ("miły"). Mogło ono oznaczać "lubiany przez gości".
Gostmił imieniny obchodzi 4 czerwca.

</doc>
<doc id="11807" url="https://pl.wikipedia.org/wiki?curid=11807" title="Norbert">
Norbert

Norbert – imię męskie pochodzenia starogermańskiego. Wywodzi się od słów "nord" – tj. północ i "beraht" – czyli błyszczeć, jaśnieć. Całość znaczy więc „ten, który dokonuje wielkich czynów na północy”.
Norbert imieniny obchodzi: 6 czerwca.

</doc>
<doc id="11808" url="https://pl.wikipedia.org/wiki?curid=11808" title="Norberta">
Norberta

Norberta – żeński odpowiednik imienia Norbert
Norberta imieniny obchodzi: 6 czerwca.

</doc>
<doc id="11809" url="https://pl.wikipedia.org/wiki?curid=11809" title="Lukrecja (imię)">
Lukrecja (imię)

Lukrecja – imię żeńskie pochodzenia łacińskiego. Wywodzi się od nazwiska rzymskiego rodu "Lukrecjuszów".
Lukrecja imieniny obchodzi: 7 czerwca, 11 sierpnia i 23 listopada.

</doc>
<doc id="11810" url="https://pl.wikipedia.org/wiki?curid=11810" title="Medard (imię)">
Medard (imię)

Medard – imię męskie pochodzenia germańskiego. Powstało z członów "maht" – „potęga, władza, moc, męstwo” oraz "hart" – „silny, odważny, śmiały”.
Medard imieniny obchodzi 8 czerwca.
Znane osoby o tym imieniu:
Zobacz też:

</doc>
<doc id="11811" url="https://pl.wikipedia.org/wiki?curid=11811" title="Felicjan (imię)">
Felicjan (imię)

Felicjan – imię męskie pochodzenia łacińskiego, powstałe jako przydomek od imienia Feliks i bliźniacze do niego znaczeniowo. Kościół katolicki notuje licznych świętych o tym imieniu.
Żeńskim odpowiednikiem jest Felicjana.
Felicjan imieniny obchodzi 24 stycznia, 9 czerwca, 20 października i 29 października.
Znane osoby noszące imię Felicjan:
Postacie fikcyjne:
Zobacz też: 

</doc>
<doc id="11812" url="https://pl.wikipedia.org/wiki?curid=11812" title="Edgar">
Edgar

Edgar – imię męskie pochodzenia staroangielskiego. Wywodzi się od słów ede, lub od germańskiego ead (bogactwo, dobrobyt) i ger (włócznia).
Oznacza: szczęśliwy i waleczny, obrońca dziedzictwa.
Edgar imieniny obchodzi: 10 czerwca i 8 lipca.

</doc>
<doc id="11813" url="https://pl.wikipedia.org/wiki?curid=11813" title="Mauryn">
Mauryn

Mauryn - imię pochodzące od imienia Maur.
Mauryn imieniny obchodzi 10 czerwca.
Zobacz też:

</doc>
<doc id="11814" url="https://pl.wikipedia.org/wiki?curid=11814" title="Onufry">
Onufry

Onufry (gr. "onophorbós" - pasterz osłów) – imię męskie pochodzenia greckiego.
Onufry imieniny obchodzi: 23 stycznia, 10 i 12 czerwca.
Zobacz też:

</doc>
<doc id="11815" url="https://pl.wikipedia.org/wiki?curid=11815" title="Barnaba">
Barnaba

Barnaba – imię męskie pochodzenia aramejskiego. Wywodzi się od "Bar-nebuch" i oznacza syna pocieszenia, syna proroctwa.
Barnaba imieniny obchodzi 11 czerwca, 16 czerwca

</doc>
<doc id="11816" url="https://pl.wikipedia.org/wiki?curid=11816" title="Placyd">
Placyd

Placyd — imię męskie pochodzenia łacińskiego. Wywodzi się od łacińskiego przydomka pochodzącego od wyrazu pospolitego "placidus", oznaczającego „spokojny, dobrotliwy, łagodny”. Notowane w Polsce co najmniej od 1691 roku. 
Żeński odpowiednik tego imienia: Placyda 

</doc>
<doc id="11817" url="https://pl.wikipedia.org/wiki?curid=11817" title="Janina">
Janina

Janina – żeńska forma imienia Jan zapożyczona z języka czeskiego. W średniowieczu używano w Polsce także formy Janna, Jana. 
Janina imieniny obchodzi 12 czerwca, 24 czerwca, także 29 sierpnia.

</doc>
<doc id="11818" url="https://pl.wikipedia.org/wiki?curid=11818" title="Jolanta">
Jolanta

Jolanta (gr. "ion" + "anthos" – fiołek + kwiat) – imię żeńskie pochodzenia greckiego. W Polsce to imię używane jest od XIII w., początkowo w formie Jolenta.
Jolanta imieniny obchodzi: 15 czerwca, 17 grudnia.

</doc>
<doc id="11819" url="https://pl.wikipedia.org/wiki?curid=11819" title="Wit (imię)">
Wit (imię)

Wit – imię męskie pochodzenia łacińskiego.
Wywodzi się od przydomka , który z kolei utworzono zapewne od niezaświadczonego „chętny, ochoczy” (zachowanego w formie zaprzeczonej „niechętny”).
"Wit" może być także skróceniem imienia "Witosław".
Imię to występuje w Polsce od średniowiecza, po raz pierwszy zapisano je w roku 1228 (jako "Wit") i w 1483 (jako "Wito"). Obecnie jest raczej rzadkie, w 2001 roku imię to nosiło 1675 Polaków.
Żeńskim odpowiednikiem jest Wita.
Wit imieniny obchodzi: 15 czerwca.

</doc>
<doc id="11820" url="https://pl.wikipedia.org/wiki?curid=11820" title="Witold (imię)">
Witold (imię)

Witold – imię męskie pochodzące od litewskiego "Vytautas" ("vyti" „gnać” + "tauta" „lud”, co znaczy „władający ludem” lub „przewodzący ludowi”). Możliwe także, że jest to imię pochodzenia germańskiego ("witu" „las” + "waltan" „rządzić”, co oznacza „rządzący lasem”).
Imię to pojawiło się w polskich dokumentach w XIV w.; zapisywano je jako Witołt, Witowd, Witold. Jako imię chrzestne zaczęto je nadawać powszechnie dopiero w XIX w., być może pod wpływem historycznych powieści J. I. Kraszewskiego.
W 2001 r. miało tak na imię 80 243 Polaków (142. miejsce wśród wszystkich imion nadanych w Polsce). Większość z nich urodziła się w latach 40.–60. XX w.
Jego żeńskim odpowiednikiem jest Witolda.
Zdrobnienia: Witek, Wituś, Wiciu.
Witold imieniny obchodzi: 15 czerwca, 12 października i 12 listopada.

</doc>
<doc id="11821" url="https://pl.wikipedia.org/wiki?curid=11821" title="Witolda">
Witolda

Witolda – żeński odpowiednik imienia Witold.
Witolda imieniny obchodzi: 15 czerwca, 12 października i 12 listopada.

</doc>
<doc id="11822" url="https://pl.wikipedia.org/wiki?curid=11822" title="Funkcja wykładnicza">
Funkcja wykładnicza

Funkcja wykładnicza – funkcja postaci:
Niektórzy autorzy wymagają, aby "podstawa" formula_3 funkcji wykładniczej była różna od 1, ponieważ dla formula_4 funkcja formula_5 jest funkcją stałą.
Własności.
Czyli w szczególności dla formula_13 mamy
Funkcja eksponencjalna.
Szczególnym przypadkiem funkcji wykładniczej jest funkcja eksponencjalna, czyli funkcja wykładnicza o podstawie równej formula_17 (czyli podstawie logarytmu naturalnego). Innym oznaczeniem takiej funkcji jest formula_18 (nazywane skrótowo "eksponentą").
Cechą funkcji formula_19 jest to, że jej pochodna jest równa jej samej. Zastosowanie metody łamanych Eulera do rozwiązywania równania różniczkowego
przy warunku początkowym
daje wzór na funkcję eksponencjalną:
Eksponens jako funkcję analityczną na mocy twierdzenia Taylora można rozwinąć w szereg potęgowy: formula_23
Wykres funkcji formula_24
Płaszczyzna zespolona.
Funkcję eksponencjalną łatwo uogólnić na ciało liczb zespolonych. Jedną z metod jest wykorzystanie rozwinięcia funkcji w szereg Taylora i podstawienie zespolonego argumentu w miejsce rzeczywistego:
Jest to funkcja okresowa z okresem formula_26 i można ją zapisać jako:
gdzie formula_3 i formula_29 to odpowiednio współczynniki części rzeczywistej i urojonej danej liczby zespolonej.
Funkcja eksponencjalna w dziedzinie liczb zespolonych zachowuje następujące własności
dla wszystkich formula_35 i formula_36
Funkcja eksponencjalna jest całkowita i holomorficzna w całym zbiorze liczb zespolonych. Jej wartościami są wszystkie liczby zespolone z wyjątkiem 0.

</doc>
<doc id="11823" url="https://pl.wikipedia.org/wiki?curid=11823" title="Funkcja rosnąca">
Funkcja rosnąca



</doc>
<doc id="11824" url="https://pl.wikipedia.org/wiki?curid=11824" title="Funkcja malejąca">
Funkcja malejąca



</doc>
<doc id="11825" url="https://pl.wikipedia.org/wiki?curid=11825" title="Funkcja niemalejąca">
Funkcja niemalejąca



</doc>
<doc id="11826" url="https://pl.wikipedia.org/wiki?curid=11826" title="Funkcja nierosnąca">
Funkcja nierosnąca



</doc>
<doc id="11827" url="https://pl.wikipedia.org/wiki?curid=11827" title="Funkcja silnie monotoniczna">
Funkcja silnie monotoniczna



</doc>
<doc id="11828" url="https://pl.wikipedia.org/wiki?curid=11828" title="Funkcja entier">
Funkcja entier



</doc>
<doc id="11829" url="https://pl.wikipedia.org/wiki?curid=11829" title="Sufit (matematyka)">
Sufit (matematyka)



</doc>
<doc id="11830" url="https://pl.wikipedia.org/wiki?curid=11830" title="Funkcja stała">
Funkcja stała

Funkcja stała – funkcja przyjmująca tę samą wartość niezależnie od argumentu. Wykres stałej funkcji liczbowej to prosta pozioma (równoległa do osi OX).
Definicja.
Niech formula_1 będą niepustymi zbiorami. Funkcją stałą nazywa się funkcję formula_2 taką, że formula_3
Rachunek różniczkowy.
Funkcja różniczkowalna formula_8 jest funkcją stałą wtedy i tylko wtedy, gdy jej pochodna jest tożsamościowo równa zero.
Teoria obliczeń.
Funkcje stałe mają ważne znaczenie w teorii obliczeń: w rachunku kombinatorów kombinator stały (generujący funkcje stałe) i kombinator rozdzielonej aplikacji tworzą już kompletny system umożliwiający obliczenie dowolnej funkcji.

</doc>
<doc id="11831" url="https://pl.wikipedia.org/wiki?curid=11831" title="JavaScript">
JavaScript

JavaScript, w skrócie JS – skryptowy oraz wieloparadygmatowy język programowania, stworzony przez firmę Netscape, najczęściej stosowany na stronach internetowych. Twórcą JavaScriptu jest Brendan Eich. W połowie lat 90. XX wieku organizacja ECMA wydała na podstawie JavaScriptu standard języka skryptowego o nazwie ECMAScript, aktualnie rozwijaniem tego standardu zajmuje się komisja TC39.
Zastosowanie.
Najczęściej spotykanym zastosowaniem języka JavaScript są strony internetowe. Skrypty te służą najczęściej do zapewnienia interakcji poprzez reagowanie na zdarzenia, walidacji danych wprowadzanych w formularzach lub tworzenia złożonych efektów wizualnych. Skrypty JavaScriptu uruchamiane przez strony internetowe mają znacznie ograniczony dostęp do komputera użytkownika. Po stronie serwera JavaScript może działać w postaci node.js lub Ringo.
W języku JavaScript można także pisać pełnoprawne aplikacje. Fundacja Mozilla udostępnia środowisko złożone z technologii takich jak XUL, XBL, XPCOM oraz JSLib. Umożliwiają one tworzenie korzystających z zasobów systemowych aplikacji o graficznym interfejsie użytkownika dopasowującym się do danej platformy. Przykładem aplikacji napisanych z użyciem JS i XUL może być klient IRC o nazwie ChatZilla, domyślnie dołączony do pakietu Mozilla. Microsoft udostępnia biblioteki umożliwiające tworzenie aplikacji JScript jako część środowiska Windows Scripting Host. Ponadto JScript.NET jest jednym z podstawowych języków środowiska .NET. Istnieje także stworzone przez IBM środowisko SashXB dla systemu Linux, które umożliwia tworzenie w języku JavaScript aplikacji korzystających z GTK+, GNOME i OpenLDAP. Platforma Node.js umożliwia pisanie aplikacji wiersza poleceń oraz aplikacji serwerowych. Node.js używany jest także w środowisku Electron, który umożliwia pisanie aplikacji GUI. Język JavaScript używany jest także na urządzeniach internetu rzeczy, robotów czy układów takich jak Arduino poprzez bibliotekę Johnny-Five.
Historia.
ECMAScript.
W 1996 r. organizacja ECMA rozpoczęła pracę nad specyfikacją języka JavaScript pozbawioną odniesień do środowiska interpretującego kod. Język opisany w standardzie ECMA-262 został nazwany ECMAScript. Od tego momentu nazwa JavaScript oznacza jedynie jeden z nadzbiorów języka ECMAScript. Pierwsza wersja standardu była bliska JavaScriptowi w wersji 1.1. Trzecia jako pierwsza rozszerzyła istniejące implementacje. Wersja ES4 została całkowicie porzucona przez przeglądarki internetowe, korzystał z niej jedynie język ActionScript dla platformy Flash.
Od 2015 roku znacząco zmienił się proces tworzenia i wydawania nowych wersji ECMAScript. Po wersji ES5 wydanej w 2009 pojawiała się wersja ES6 wydana w 2015 roku, a następna już w 2016 (ES7, a właściwie ES2016). Zmieniło się również oficjalne nazewnictwo – wersja początkowo nazywana ES6 to teraz ES2015, potem jest ES2016, ES2017 itd.
Proces dodawania nowych funkcji do standardu opisującego JavaScript jest opisany w artykule TC39.
Dialekty.
Od czasu powstania JavaScriptu opracowywane były różne jego odmiany interpretowane za pomocą osobnych silników. Oprócz implementacji wprowadzonych do przeglądarek internetowych należy do nich ActionScript aplikacji Adobe Flash oraz UnityScript w silniku Unity (nie jest już on obsługiwany od wersji 2018.2).
Java.
Początkowo Netscape nazwała nowy język LiveScript. Nazwa została jednak szybko zmieniona na JavaScript wskutek biznesowych porozumień pomiędzy Netscape a firmą Sun Microsystems (współwłaścicielem znaku handlowego "JavaScript" jest Oracle Corporation, które przejęło Sun Microsystems w 2010 roku). Skrypty JavaScriptu oraz aplety Javy (mimo odrębności tych dwóch języków) mogą się wzajemnie komunikować dzięki dostępnej w przeglądarkach Netscape, Mozilla i Opera technologii LiveConnect. Często występują pewne nieporozumienia, lecz JavaScript i Java to mimo wszystko dwa różne języki.
JavaScript dla WWW.
Interakcja.
Wszystkie implementacje JavaScriptu dostępne w przeglądarkach internetowych dostarczają obiektów reprezentujących drzewo dokumentu. Mogą także umożliwiać tworzenie ciasteczek, manipulowanie oknami przeglądarki, wyświetlanie prostych okien dialogowych, pobieranie informacji o przeglądarce, zarządzanie jej pluginami oraz arkuszami stylów. Reagują także na zdarzenia wywoływane w interfejsie.
Podczas manipulowania zawartością dokumentu problem stanowił brak jego ustandaryzowanego modelu. W czwartym pokoleniu przeglądarek dostęp do niektórych elementów dokumentu w Netscape możliwy był przy użyciu kolekcji codice_1, za to w Internet Explorerze – codice_2. Organizacja W3C opracowała jednak jednolity obiektowy model obsługiwany przez wszystkie współczesne przeglądarki (w tym Operę od wersji 6, Konquerora od wersji 3 oraz Safari). Tablice codice_3 i codice_4 zostały uznane za przestarzałe i wsparcie dla nich zostało praktycznie wycofane.
Transpilatory.
Przeglądarki oraz język JavaScript stały się platformą do obsługi innych języków. Istnieją transpilatory, które konwertują pliki innego języka na JavaScript. Z najbardziej znanych można wymienić:
Istnieją także transpilatory nowszej wersji języka, na wersje starsze, które będą obsługiwane przez większą liczbę przeglądarek. Dzięki temu można korzystać z nowości, dodanych do języka zanim zostaną dodane przez przeglądarki. Przykładem takiego narzędzia jest Babel.

</doc>
<doc id="11832" url="https://pl.wikipedia.org/wiki?curid=11832" title="Javascript">
Javascript



</doc>
<doc id="11833" url="https://pl.wikipedia.org/wiki?curid=11833" title="M4 (informatyka)">
M4 (informatyka)

M4 – popularny na Uniksach makroprocesor (program który przetwarza strumień danych – np. kod źródłowy programu – w celu dostosowania do konkretnych potrzeb). Jest używany m.in. przez sendmail i autoconf.
M4 czyta standardowe wejście, wykonuje zapisane w nim komendy i drukuje wynik na standardowe wyjście.
Wszystko co nie jest komendą jest kopiowane bez zmian.
Ważniejsze wbudowane komendy to:
Otoczenie wyrażenia za pomocą znaków ` oraz ' skutkuje oznaczeniem go jako tekst niezmienny, np.
wynikiem będzie:
Przykład.
co w wyniku daje:

</doc>
<doc id="11834" url="https://pl.wikipedia.org/wiki?curid=11834" title="Imiona">
Imiona



</doc>
<doc id="11835" url="https://pl.wikipedia.org/wiki?curid=11835" title="Alina">
Alina

Alina – imię żeńskie pochodzenia germańskiego, powstałe jako forma pochodna od Adelajda, Adelina. W staropolszczyźnie pisane m.in. Alena, Helina.
Imię to może mieć też związek z mianem Halina – "ładna", "dostojna", "spokojna". Alina to także pierwotna, pruska nazwa rzeki Łyny, która w młodszych formach brzmiała Alna (1251) i Alne (1308). Alina w języku pruskim oznaczała samicę jelenia, łanię. Po litewsku słowo elnias oznacza jelenia.
Alina imieniny obchodzi: 16 czerwca i 16 grudnia.
W Kościele katolickim patronką noszących to imię jest święta Alina z Forest - belgijska męczennica z VII wieku. 
Odpowiedniki w innych językach:
Osoby noszące imię Alina:
Osoby noszące imię Alena:
Osoby noszące imię Helina:
Postacie literackie:

</doc>
<doc id="11836" url="https://pl.wikipedia.org/wiki?curid=11836" title="Aneta">
Aneta

Aneta – forma pochodna imienia Anna, powstała jako przeniesienie francuskiego zdrobnienia tego imienia, "Anette", do języka polskiego. Pochodzi z języka hebrajskiego. Imię dotarło do Polski w XIX w., wcześniej używano tylko imienia Anna.
Aneta imieniny obchodzi: 16 czerwca i 17 lipca.
Osoby o imieniu Aneta posiadające biogram w Wikipedii (alfabetycznie, nazwiskami):

</doc>
<doc id="11837" url="https://pl.wikipedia.org/wiki?curid=11837" title="Benon (imię)">
Benon (imię)

Benon — imię męskie, powstałe jako zdrobnienie "Bennon" od germańskiego "Bernhard " (Bernard). W Polsce jest to prawdopodobnie skrót "Bień" od imienia Benedykt.
Żeńskim odpowiednikiem jest Benona.
Benon imieniny obchodzi 16 czerwca i 22 lipca.
Znane osoby noszące imię Benon:

</doc>
<doc id="11838" url="https://pl.wikipedia.org/wiki?curid=11838" title="Ludgarda">
Ludgarda

Ludgarda - imię żeńskie pochodzenia starogermańskiego. Wywodzi się od słów "liut" i "gard". Oznacza "ochronę ludu".
Ludgarda imieniny obchodzi 16 czerwca.
Znane osoby noszące imię Ludgarda:

</doc>
<doc id="11841" url="https://pl.wikipedia.org/wiki?curid=11841" title="Laura">
Laura

Laura – imię żeńskie pochodzące od lauru. W języku polskim męskim odpowiednikiem tego imienia jest Wawrzyniec. Wśród imion nadawanych nowo narodzonym dzieciom, Laura w 2020 r. zajmowała 9. miejsce w grupie imion żeńskich (w 2009 r. – 30. miejsce).
Laura obchodzi imieniny 22 stycznia, 17 czerwca, 18 sierpnia i 19 października.

</doc>
<doc id="11842" url="https://pl.wikipedia.org/wiki?curid=11842" title="Marcjan">
Marcjan

Marcjan – imię męskie pochodzenia łacińskiego wywodzące się z cognomen "Martianus" (dla kobiet "Martiana"). Oznacza ono "należący do Marsa, poświęcony Marsowi". Kościół katolicki notuje wielu świętych o tym imieniu.
Marcjan imieniny obchodzi 4 stycznia, 10 stycznia, 16 lutego, 20 kwietnia, 22 maja, 14 czerwca, 17 czerwca, 9 sierpnia, 26 października i 2 listopada.
Żeńskim odpowiednikiem jest Marcjana.
Znane osoby noszące imię Marcjan:

</doc>
<doc id="11843" url="https://pl.wikipedia.org/wiki?curid=11843" title="Elżbieta">
Elżbieta

Elżbieta – imię żeńskie pochodzenia biblijnego wywodzące się od hebrajskiego słowa אלשבת "eliszewa" („Bóg mą przysięgą”). Zdrobnienia to Ela, Elka, Elcia, Elunia, Elżbietka, Elżunia, a pochodne to Halszka, Halżbieta, Izabela, Liza, Elza (germ.), Eliza.
Elżbieta imieniny obchodzi: 18 czerwca, 4 lipca, 8 lipca, 14 września, 21 października, 5 listopada, 17 listopada, 19 listopada.

</doc>
<doc id="11844" url="https://pl.wikipedia.org/wiki?curid=11844" title="Gerwazy">
Gerwazy

Gerwazy — imię męskie pochodzenia greckiego. Wywodzi się od słowa oznaczającego „czczony”, „szanowany”.
Gerwazy imieniny obchodzi: 18 czerwca i 19 czerwca, jako wspomnienie św. Gerwazego.

</doc>
<doc id="11846" url="https://pl.wikipedia.org/wiki?curid=11846" title="Borzysław (imię)">
Borzysław (imię)

Borzysław — męskie imię pochodzenia słowiańskiego. Wywodzi się od słów oznaczających „ten, który zdobywa sławę w boju”. Rosyjskim odpowiednikiem tego imienia jest "Borisław (Борислав)".
Borzysław imieniny obchodzi 19 czerwca.
Znane osoby o tym imieniu:

</doc>
<doc id="11847" url="https://pl.wikipedia.org/wiki?curid=11847" title="Protazy">
Protazy

Protazy – imię męskie pochodzenia greckiego. Według części badaczy posiada ono grecką postać, "Prōtās", która stanowi pierwotne zdrobnienie imion dwuczłonowych typu "Prōtoarchos", "Protagoras", "Prōtogenēs" itp. – pierwszy człon, "prōtos", oznacza „pierwszy, przedni”; inni natomiast wywodzą to imię od gr. imienia Προτασιος ("Prōtasios"), pochodzącego od προτασσω – „umieszczam, stawiam na czele”. W Polsce notowane od średniowiecza, w formach "Prothasius" (od 1212 r.), Protazy (od 1438 r.), Protas(z) (wschodniosł., od 1471 r.).
Żeński odpowiednik: Protazja.

</doc>
<doc id="11848" url="https://pl.wikipedia.org/wiki?curid=11848" title="Sylweriusz">
Sylweriusz

Sylweriusz, Sylwery — imię męskie pochodzenia łacińskiego, którego patronem jest papież Sylweriusz.
Sylweriusz imieniny obchodzi 20 czerwca 2 grudnia.
Znane osoby o imieniu Sylweriusz:

</doc>
<doc id="11849" url="https://pl.wikipedia.org/wiki?curid=11849" title="Bogna">
Bogna

Bogna – staropolskie imię żeńskie stanowiące formę pochodną (zdrobniałą) od imion rozpoczynających się na "Bog-", początkowo zarówno męską, jak i żeńską. Istnieją również hipotezy, że imię to mogło być wymyślone przez kronikarza Jana Długosza, w którego pismach pojawia się po raz pierwszy, lub służyć jako zdrobnienie od imienia Benigna. W źródłach polskich poświadczone w XV wieku.
Bogna imieniny obchodzi 20 czerwca i 23 lipca.
Znane osoby o imieniu Bogna:

</doc>
<doc id="11850" url="https://pl.wikipedia.org/wiki?curid=11850" title="Florentyna">
Florentyna

Florentyna – żeński odpowiednik imienia Florentyn. Patronką tego imienia jest św. Florentyna z Kartageny, siostra św. Izydora i św. Leandra z Sewilli.
Florentyna imieniny obchodzi: 20 czerwca.
Zobacz też:

</doc>
<doc id="11851" url="https://pl.wikipedia.org/wiki?curid=11851" title="Alojza">
Alojza

Alojza, Alojzja – imię żeńskie pochodzenia germańskiego.
Charakterystyka.
Imię to jest żeńskim odpowiednikiem imienia Alojzy, łączy się zatem etymologicznie z wyrazem „wszystko wiedzący, mądry” (por. „wszystko” oraz „mądry”).
W Polsce jest to imię bardzo rzadkie. Wariant "Alojza" w 2001 roku nosiły 1023 Polki i nie był on nadawany od lat 70. XX wieku; natomiast wariant "Alojzja" nosiło w tym samym roku 440 kobiet i nie był on nadawany od lat 50. Wśród 531 najczęstszych imion polskich (łącznie męskich i żeńskich) imię "Alojza" plasowało się w 2001 roku na ostatnim, 531. miejscu.
Alojza / Alojzja imieniny obchodzi 21 czerwca.
Odpowiedniki w innych językach.
Wybrane odpowiedniki:

</doc>
<doc id="11852" url="https://pl.wikipedia.org/wiki?curid=11852" title="Alojzy">
Alojzy

Alojzy – imię męskie pochodzenia germańskiego. Wywodzi się od słowa "alwisi" oznaczającego „mądry”. Popularne od XVII wieku. Na gruncie francuskim imię to zidentyfikowało się z imieniem Ludwik (Chlodowich, Chlodwich) i przyjęło formę "Louis", a w języku włoskim "Luigi" (również "Aloisio").
Żeńskim odpowiednikiem jest Alojza.
Alojzy imieniny obchodzi 12 marca, 11 maja, 14 czerwca, 21 czerwca, 24 października, 13 listopada i 8 grudnia.
Znane osoby noszące imię Alojzy:

</doc>
<doc id="11853" url="https://pl.wikipedia.org/wiki?curid=11853" title="Demetria">
Demetria

Demetria - żeński odpowiednik imienia Demetriusz. Znaczy "należący do Demeter".
Demetria imieniny obchodzi: 9 kwietnia i 21 czerwca.

</doc>
<doc id="11854" url="https://pl.wikipedia.org/wiki?curid=11854" title="Demetriusz (imię)">
Demetriusz (imię)

Demetriusz – imię męskie pochodzenia greckiego, w kręgu kultury zachodnioeuropejskiej podległe następnie latynizacji. Wywodzi się od słowa oznaczającego „należący do Demeter”, odpowiada też znaczeniu „zajmujący się rolnictwem”. Odpowiednikiem tego imienia, rozpowszechnionym w językach południowo- i wschodniosłowiańskich, jest Dymitr: (Dmitrij), (Dmytro), (Źmicier/Dźmitry).
Do Polski dwiema drogami to imię dotarło z Zachodu w formie , Demytrysz, Demetrysz, i ze Wschodu w ruskiej formie Dymitr, Demitr, Dymets, Dmitro.
Demetriusz imieniny obchodzi: 9 kwietnia, 21 września, 8 października, 26 października i 10 listopada.

</doc>
<doc id="11855" url="https://pl.wikipedia.org/wiki?curid=11855" title="Imiona łacińskie">
Imiona łacińskie

Imiona łacińskie – imiona rzymskie używane przez starożytnych Rzymian oraz inne imiona pochodzące z łaciny, rozpowszechnione w wielu krajach w późniejszym okresie. Tadeusz Milewski postawił hipotezę, iż w pierwotnym okresie, kiedy Italikowie mieszkali na północ od Alp w sąsiedztwie Celtów, w grupie italskiej istniał system imion złożonych, analogiczny do występującego w grupie celtyckiej oraz w innych językach indoeuropejskich. System ten zanikł dopiero po przybyciu plemion italskich do Italii; nastąpiło to w ciągu II tysiąclecia p.n.e.; ukształtował się natomiast pod wpływem Ligurów system imion jednoczłonowych, niezłożonych, w dużej mierze pochodzenia obcego, nieindoeuropejskiego (w tym etruskiego), który przekształcił się w dwuimienny, obejmujący imię (praenomen) i nazwisko rodowe (nomen), a ostatecznie w początkach I wieku p.n.e. – w system trójimienny, złożony z dwóch wcześniej wymienionych elementów oraz z przydomka (cognomen). Jeszcze w czasach klasycznych jednak nie wszystkie rody używały przydomków, por. dwuelementowe określenie Marka Antoniusza.
Imiona rzymskie.
Były to łacińskie imiona męskie, używane przez mieszkańców starożytnego Rzymu. Poza nielicznymi wyjątkami (np. Marek) nie używa się dziś powszechnie pierwotnych imion rzymskich. Jednymi z najwcześniejszych poświadczonych imion są "Manius" (Maniusz), "Numerius", "Numasios". Najprawdopodobniej nie mają one etymologii indoeuropejskiej. Oznacza to zatem, że po wyjściu z użycia pierwotnie funkcjonującego, rodzimego zbioru imion, przyjęło się u Latynów w znacznym stopniu obce, nieindoeuropejskie imiennictwo. 
Oto lista najpopularniejszych imion rzymskich ("praenomen") z puli liczącej niewiele ponad dwadzieścia imion, używanej w epoce historycznej, wraz ze skrótami:
Wśród wymienionych zwracają uwagę imiona, będące liczebnikami: Kwintus (Piąty), Sekstus (Szósty), Decymus (Dziesiąty); istniały także m.in. Septymus (Siódmy) i Oktawus (Ósmy). Wedle jednej hipotezy w czasach przedhistorycznych imiona te mogły być związane z kolejnością narodzin dzieci w rodzinie, wedle innej imiona te pochodzą od nazw miesięcy z dziesięciomiesięcznego kalendarza rzymskiego i pierwotnie oznaczają osoby urodzone np. w piątym czy siódmym miesiącu.
Obywatele rzymscy nosili także (jednak rzadziej) imiona związane z poszczególnymi rodami, np. "Appius" (App.) u Klaudiuszów, "Mamercus" (Mam.) u Emiliuszów (z "*Mamert-ico-s" od imienia boga Marsa, które w wariancie "Mamers", "Mamertis" zachowało się jeszcze w języku oskijskim, por. objaśnienia w haśle Mamert) i "Numerius" (N.) u Fabiuszów, "Servius" (Ser.) – pol. Serwiusz, "Kaeso" ("niebieskooki", por. "caesius" – "siny, modry"), "Manius" (M'.) – pol. Maniusz, "Spurius" ("dziecko nieprawego łoża", pochodzenia etruskiego - por. etrus. "Spurinna") i kilka innych. 
Pewna grupa najstarszych imion zatraciła zaś swoje imienne funkcje już przed okresem klasycznym, w którym funkcjonowała jako "cognomina" (przydomki). Były to mianowicie: "Agrippa" (Agryppa), "Faustus" (Faust), "Hostus", "Lar" (od nazwy duchów opiekuńczych "Lar; Laris"), "Opiter" (z dawniejszego "*avo-pater", "dziecko, które urodziło się po śmierci ojca i ojcuje mu dziadek", por. "avus" – "dziadek", "pater" – "ojciec"), "Paullus" (Paweł), "Postumus" ("dziecko urodzone po śmierci ojca, pogrobowiec", por. "post" – "po"), "Proculus" (Prokul), "Vibius", "Volero", "Volusus", "Vopiscus" ("bliźniak, który pozostał przy życiu po śmierci drugiego bliźniaka").
Córki były nazywane jako imieniem – nazwiskiem rodowym ojca w formie żeńskiej, np. córka Marka Tuliusza Cycerona nazywała się Tulia.
Imiona pochodzenia łacińskiego.
Obecnie imiona pochodzące z łaciny powszechnie używane są w wielu krajach, także w Polsce. Część z nich może jednak pochodzić od wyrazów, które trafiły do łaciny z innych języków, np. etruskiego. Należy też zwrócić uwagę na to, że wiele imion zapożyczonych do języka polskiego bezpośrednio z łaciny, pochodzi pierwotnie z greki (np. Krzysztof) i dlatego umieszczono je wśród imion pochodzenia greckiego.

</doc>
<doc id="11856" url="https://pl.wikipedia.org/wiki?curid=11856" title="Imiona greckie">
Imiona greckie

Imiona greckie – imiona pochodzenia greckiego. Wbrew nazwie imiona, które dziś uważamy za greckie praktycznie – poza nielicznymi wyjątkami – nie istniały w Grecji klasycznej, czy też za takowe nie były uważane. Ich rodowód jest bardzo późny i są to na ogół zapisane w grece imiona chrześcijańskie.
Dawni Grecy mieli tylko jedno imię, z dodawanym dla rozróżnienia imieniem odojcowskim. Imiona greckie, podobnie jak imiona słowiańskie czy germańskie, składały się często z elementów oznaczających walkę, zwycięstwo, sławę, dumę czy pobożność. Jednak już w starożytności pierwotne znaczenie imion schodziło na dalszy plan. Nowe imiona powstawały poprzez łączenie połówek imion dwóch przodków dziecka, np. z imion "Lysanis" („rozpraszający troski”) i "Philippos" („przyjaciel koni”) tworzono imię "Lysippos", które już nie miało sensu, ale za to czciło pamięć np. dziadka i stryja dziecka.

</doc>
<doc id="11858" url="https://pl.wikipedia.org/wiki?curid=11858" title="Term">
Term

Term (formuła nazwowa) – wyrażenie składające się ze zmiennych oraz symboli funkcyjnych o dowolnej argumentowości (w tym o argumentowości 0, czyli stałych) z pewnego ustalonego zbioru.
W wielu dziedzinach matematyki używa się określenia "term" na oznaczenie napisów (wyrażeń) formalnych, które mogą być traktowane jako "nazwy" na obiekty matematyczne. W większości przypadków znaczenie to można przedstawić jako termy w pewnym języku pierwszego rzędu, opisane poniżej.
Termy w logice matematycznej.
Termy języków pierwszego rzędu.
Niech formula_1 będzie alfabetem języka pierwszego rzędu formula_2 Tak więc formula_1 jest zbiorem stałych, symboli funkcyjnych i symboli relacyjnych (predykatów). Każdy z tych symboli ma jednoznacznie określony charakter (tzn. wiadomo czy jest to stała, czy symbol funkcyjny czy też predykat) i każdy z symboli funkcyjnych i predykatów ma określoną arność (która jest dodatnią liczbą całkowitą). Język formula_4 ma też ustaloną nieskończoną listę zmiennych (zwykle formula_5).
Termy języka formula_4 to elementy najmniejszego zbioru formula_7 takiego, że:
Języki wyższych rzędów.
W analogiczny sposób wprowadza się termy w językach wyższych rzędów, a także w bardziej skomplikowanych logikach.
Termy boole’owskie.
W teorii forsingu rozważa się termy boole’owskie wprowadzane następująco. Niech formula_24 będzie zupełną algebrą Boole’a. Przez indukcję po wszystkich liczbach porządkowych formula_25 definiujemy zbiory formula_26 złożone z termów boole’owskich rangi formula_25:
Kładziemy też formula_36
Termy boole’owskie są nazwami na obiekty w rozszerzeniach generycznych modeli teorii mnogości w tym sensie, że każdy element rozszerzenia jest "interpretacją pewnego termu przez filtr generyczny".
Termy w informatyce.
W sztucznej inteligencji term służy do reprezentowania bytów w programowaniu w logice (na przykład w języku Prolog).
W Prologu można wyróżnić kilka rodzajów termów:
Wszystkie wersje Prologu pozwalają na używanie liczb całkowitych (integer), np. 625, +12, -23. Większość wersji Prologu pozwala również na liczby zmiennoprzecinkowe, np. 6.43, -.245.
Atomy są stałą, która nie ma numerycznej wartości. Istnieją trzy warianty, w których można zapisać atom: 
a) sekwencja jednej lub wielu liter, numeru i podkreślnika zaczynająca się od małej litery, np. agata, dzisiaj_jest_sobota, a32_BCD
b) sekwencja znaków zamkniętych w pojedynczy cudzysłów, może zawierać spacje, np. 'Dzisiaj jest sobota', '32abc', 'dzisiaj-jest-sobota'
c) sekwencja jednego lub wielu znaków specjalnych: + - * / &gt; &lt; = &amp; # @ :
W zapytaniu zmienna jest używana do określenia termu, np. zmienna X może oznaczać atom - pies, liczbę - 23, term złożony czy listę. Nazwa zmiennej jest oznaczona przez dowolną sekwencję jednej lub więcej liter, cyfr, podkreślenia, zaczynając od wielkiej litery lub podkreślnika, np. X, Autor, Osoba_A, _123A. 
Zmienna składająca się z pojedynczego podkreślnika jest nazywana zmienną anonimową.
Termy te mają fundamentalne znaczenie przy pisaniu programów Prolog. Term złożony zaczyna się od atomu, znanego tutaj jako funktor. Po funktorze następuje sekwencja argumentów, które są ujęte w nawiasy. 
functor(term_1, term_2, ... ,term_n), n&gt;=1
Liczbę argumentów w termie złożonym nazywa się arnością.
Listy często traktuje się jako specjalny typ termu złożonego albo osobny typ w zależności od uczonego. Listy zawierają argumenty zamknięte w nawiasy kwadratowe, oddzielone przecinkami, np.
[pies, kot, y, [p,q,R], miasto(poznan)].
Lista bez elementów jest pustą listą, którą zapisuje się w ten sposób [].
Często spotykaną interpretacją termu jest drzewo etykietowane.

</doc>
<doc id="11859" url="https://pl.wikipedia.org/wiki?curid=11859" title="Indeksowanie termów">
Indeksowanie termów

Indeksowanie termów to zagadnienie polegające na wyszukaniu w pewnym zbiorze termów tych termów (dowolnego albo też wszystkich), które są w pewnej relacji z danym termem. Zagadnieniem temu w szczególności poświęcony jest dział z pogranicza informatyki i matematyki zwany systemem wyszukiwania informacji.
Indeksowanie termów ma wiele zastosowań, ale w większości typowych problemów termów jest mało i są proste, a ich zbiór jest stały.
Zupełnie inaczej ma się to w przypadku systemów automatycznego dowodzenia twierdzeń - tam termów jest dużo, są złożone, i cały czas następuje ich dodawanie i kasowanie. Dobre algorytmy indeksowania termów są więc kluczowe dla wydajności takich systemów.
Ważniejsze algorytmy indeksowania termów to:

</doc>
<doc id="11860" url="https://pl.wikipedia.org/wiki?curid=11860" title="Taran hydrauliczny">
Taran hydrauliczny

Taran hydrauliczny – urządzenie do przepompowywania wody, zasilane przepływającą przez niego wodą.
Taran hydrauliczny czerpie energię bezpośrednio z płynącej wody, niewielka część wody uzyskuje więcej energii niż pozostała, dzięki temu jest pompowana do – na przykład – znajdującego się powyżej taranu zbiornika. Działa dzięki wykorzystaniu zjawiska uderzenia hydraulicznego. Taran składa się z odcinka rury, przez którą płynie woda, i dwóch odpowiednio skonstruowanych zaworów. Pierwszy z nich cyklicznie blokuje przepływ wody przez rurę, gwałtowne zatrzymanie przepływu wywołuje wzrost ciśnienia, które otwiera zawór zwrotny, przepuszczając niewielką część wody do strefy użytkowej. Zawór zwrotny zapobiega cofaniu się cieczy w przerwach pomiędzy kolejnymi skokami ciśnienia.
Zawór blokujący przepływ jest zamykany w wyniku przepływu wody, zatrzymanie przepływu otwiera go. W niektórych konstrukcjach taranów hydraulicznych zawór ten wymaga zainicjowania pracy, polegającego na wytrąceniu zaworu do pozycji otwartej. Praca takiego tarana, po jednorazowym zainicjowaniu, teoretycznie może trwać nieskończenie.
Taran jest urządzeniem o dość niskiej sprawności energetycznej, gdyż tylko niewielka część energii przepływającej przez rurę wody zamieniana jest na pracę podniesienia wody do zbiornika.
Do dziś działający taran hydrauliczny znajduje się na Warmii, we wsi Kajny.

</doc>
<doc id="11861" url="https://pl.wikipedia.org/wiki?curid=11861" title="Agenor (imię)">
Agenor (imię)

Agenor – imię męskie pochodzenia greckiego. Wywodzi się od słowa oznaczającego „mężny”, „bohaterski”.
Agenor imieniny obchodzi: 22 czerwca.
Postacie fikcyjne noszące imię Agenor:
Zobacz też:

</doc>
<doc id="11862" url="https://pl.wikipedia.org/wiki?curid=11862" title="Prosper (imię)">
Prosper (imię)

Prosper (z łac. "prosperus" – „pomyślny, szczęśliwy”) – imię męskie pochodzenia łacińskiego, znane w Polsce od średniowiecza, po raz pierwszy zanotowane w 1388 roku. 

</doc>
<doc id="11863" url="https://pl.wikipedia.org/wiki?curid=11863" title="Piotr Włostowic">
Piotr Włostowic

Piotr Włostowic (czasem "Włast" lub "Włost") zwany później "Duninem" (tj. Duńczykiem) herbu Łabędź (ur. ok. 1080, zm. 1153) – możnowładca śląski z rodu Łabędziów, syn Włosta i od 1117 roku palatyn Bolesława Krzywoustego. Wywodził się prawdopodobnie z dawnego rodu książąt śląskich, na co wskazuje umiejscowienie jego włości w tak ważnych dla Śląska miejscach, jak wyspa Piasek we Wrocławiu oraz ziemie wokół góry Ślęży. Jednak według Franciszka Piekosińskiego dziad Piotra Włostowica mógł przybyć na Śląsk z DaniiGłówną siedzibą Piotra Włostowica był Ołbin, którego nazwa wywodzi się od imienia Albin. Miał brata Bogusława, w którego włościach był lewy brzeg Odry.
Historia Piotra.
Lata młodości.
Niewiele można powiedzieć o młodości Piotra Włostowica, nie znamy nawet dokładnej daty jego narodzin, ale wielu historyków określa rok urodzenia na 1080, a więc byłby tylko 6 lat starszy od Bolesława Krzywoustego. Do jego rodziny należała góra Ślęża wraz z otaczającymi ją wioskami.
Pojmanie księcia Wołodara.
Do najbardziej znanych czynów Piotra należy porwanie księcia Wołodara. Podczas wyprawy Bolesława Krzywoustego na Pomorze, sytuację tę wykorzystał książę przemyski Wołodar, przekraczając zachodnie granice księstwa przemyskiego i wkraczając na tereny polskie. Kroniki ruskie wspominają o wyprawie na Biecz. Włostowic wykazał się wielką odwagą. Oświadczył swojemu panu, że "on sam uda się do niego i odniesie nad nim bezkrwawe zwycięstwo". Upozorował bunt przeciw Krzywoustemu i wkradł się w łaski Wołodara, który przyjął go z otwartymi rękoma. Przemyski książę radził się Piotra w wielu sprawach związanych z wojną w nadziei, że odniesie zwycięstwo nad Polską. Razem ucztowali przy winie z wołodarskiej piwniczki. Podobno Włostowic nawet trzymał książęcego syna do chrztu. Dopiero podczas jednego z licznych polowań okazało się, o co tak naprawdę chodziło Polakowi. Książę zapędziwszy się trochę dalej od grodu, został sam z Piotrem i jego ludźmi, którzy wykorzystując nadarzającą się okazję, porwali Wołodara i doprowadzili go przed oblicze Krzywoustego. Za swego władcę księstwo przemyskie musiało wypłacić ogromny okup, którego całość trafiła do skarbca księcia Bolesława Krzywoustego (Włostowic zrzekł się jakichkolwiek korzyści z tego okupu). W uznaniu zasług książę darował Włostowicowi wiele ze swoich ziem, m.in. kasztelanię skrzyńską oraz kompleks dóbr w Książu Wielkim. Bolesław z Włostowicem zażądali od Wołodara i jego bojarów wieczystego pokoju z Polską i antyprzymierza z Pomorzanami. Spotkało się to z dezaprobatą ze strony Kościoła, chociaż parę lat później o Piotrze pisano już jako o "mężu jak najgoręcej oddanym czci Bożej, sprawie Kościoła i religii". Za życia Piotr miał rzekomo ufundować wraz z małżonką 77 kościołów (czy innych obiektów sakralnych). Ten swoisty rozmach miał podłoże w niezwykłej religijności obojga Włostowiców.
Małżeństwo.
Piotr Włostowic pojął za żonę księżniczkę Marię, córkę Olega Michała. Piotr pojechał do Marii jako swat w imieniu księcia Bolesława, swojego przyjaciela, owdowiałego po śmierci Zbysławy Światopełkówny, siostry Marii. Ci jednak przypadli sobie na tyle do gustu, że zakończyło się to ślubem. Dzięki temu mariażowi Piotr Włostowic stał się jednym z pierwszych ludzi w państwie i szwagrem następcy tronu.
Bunt palatyna książęcego Skarbimira herbu Awdaniec i jego konszachty z Wołodarem sprawiły, że stanowisko książęcego palatyna w 1117 ("comes palatinus") otrzymał Piotr, który brał czynny udział w tłumieniu buntu. Palatyn (wojewoda) w rzeczywistości był drugą osobą w państwie, dowodził wojskiem w zastępstwie księcia, wyręczał go w sądach, sprawował nadzór nad bezpieczeństwem i porządkiem na dworze, a w razie małoletniości władcy zastępował go. Najprawdopodobniej na decyzję księcia o odwołaniu Piotra wpłynęła druga żona Bolesława – Salomea, gdy na świat zaczęły przychodzić jej dzieci. Księżna zdawała sobie sprawę, że najstarszy syn Krzywoustego – Władysław obejmie rządy po ojcu, a jej dzieci będą zdane na łaskę i niełaskę przyrodniego brata. Postanowiła więc postawić na stanowisku palatyna Wszebora "swojego człowieka", który w przyszłości mógłby być podporą młodszych książąt. Wykorzystała do tego argument złamania słowa rycerskiego, danego Wołodarowi. Czyn ten został przez wielu potępiony i uznany niegodnym chrześcijanina i rycerza.
Pokuta Włostowica.
Wielki czyn Piotra na Rusi i okoliczności jego małżeństwa przyniosły mu wielką sławę lecz nie znalazły uznania w oczach Kościoła. Włostowic, jak każdy pobożny człowiek, poszedł do spowiedzi. Pokuta była surowa, miał bowiem ufundować siedemdziesiąt lub więcej kościołów. Rad nierad, aby zmazać grzechy, zadaną pokutę wypełnił. We Wrocławiu do jego fundacji należały wedle podań świątynie: Notre Dame (obecnie Najświętszej Maryi Panny), św. Idziego, opactwo benedyktynów na Ołbinie z kościołem św. Wincentego, św. Michała, Wszystkich Świętych oraz kościół św. Marcina. Opactwo niestety nie zachowało się do dziś, o jego dawnej świetności może świadczyć bardzo bogato zdobiony portal ołbiński, który jest obecnie umieszczony, jako portal kościoła pw. Marii Magdaleny we Wrocławiu. W Polsce najstarszy typ kościołów romańskich ochrzczono, od przydomka Włostowica – Dunin, mianem kościołów duninowych.
Według Jana Długosza Włostowic miał być też fundatorem kościoła parafialnego w Kazimierzu Biskupim - miejscowości będącej ważnym miejscem kultu Pięciu Braci Męczenników. Według innej hipotezy fundatorem świątyni miał być Piotr Wszeborowic Stary. 
Po śmierci Krzywoustego.
Po śmierci Krzywoustego w 1138 księciem zwierzchnim – seniorem został książę Władysław II Wygnaniec, najstarszy syn z pierwszego małżeństwa, Piotr Włostowic natomiast – powiernikiem i wykonawcą ostatniej woli Bolesława. Kraj miał być podzielony na dzielnice, oddane w dożywotni zarząd synom Krzywoustego. Ponownie został także palatynem na dworze książęcym. Znaczenie palatyna wzmacniało także dodatkowo prawo mianowania urzędników terytorialnych w całej Polsce, również w dzielnicach juniorów, co czyniło go osobą, od której decyzji zależą losy państwa.
Żona Władysława wymuszała na swoim mężu, aby zmienił wolę swojego ojca i przejął cały kraj pod swoją bezpośrednią władzę. Piotr wiedział, że taki manewr może zakończyć się wojną domową, dlatego też odradzał księciu takie posunięcie. Przy nieporozumieniu i zawiści żony Władysława – Agnieszki – Piotr miał popaść w książęcą niełaskę. Władysław rozpoczął działania wojenne przeciw braciom w 1142.
Tymczasem coraz bardziej narastał konflikt pomiędzy Władysławem II a Piotrem Włostowicem. Skargi na Władysława i jego czyny wobec młodszych braci i podległych im dzielnic docierały do Piotra, aż ten wstawił się za uciemiężonymi. Postawa taka nie odpowiadała Władysławowi, domagającemu się jednoznacznego opowiedzenia się palatyna po którejś ze stron, tym bardziej, że coraz częściej myślał o koncepcji całkowitego usunięcia przyrodnich braci z ich dzielnic. Piotr Włostowic, który stał na straży przestrzegania statutu Krzywoustego na takie rozwiązanie zgodzić się nie mógł zwłaszcza, że po usunięciu juniorów nic już by nie stało na przeszkodzie, by pozbyć się również wszechwładnego wojewody. Czyn ten został potraktowany jako zdrada panującemu władcy.
Jeszcze w 1145 wydawało się, że do ostatecznych rozwiązań nie dojdzie, o czym świadczy fakt zaproszenia Władysława przez Piotra Włostowica na ślub córki, Beatrycze z Jaksą z Miechowa (lub jak niektórzy dowodzą Jaksą z Kopanicy). Na początku roku następnego książę senior uznał postępowanie Piotra za zdradę i polecił rycerzowi Dobkowi (Dobieszowi) uwięzić go. Dobek, wierny sługa Agnieszki, żony Władysława II sam zaoferował swoje usługi w tym niecnym czynie, mając na celu otrzymanie licznych włości należących do wojewody. Dobek przybył do dworu Włostowica na Ołbinie pod pozorem przekazania ważnych wiadomości od księcia. Nikt nie przeczuwał zdrady, więc komes zgodnie z dobrym obyczajem ugościł posła, polecił podać najlepsze wino, gdzie razem ucztowali do późnej nocy. Dobek poprosił Piotra, aby pozwolił mu się udać na spoczynek. Następnego dnia poseł wstał wcześniej i wraz ze swoimi ludźmi napadł na dwór, porwał wojewodę i osadził go w więzieniu. Pod licznymi namowami żony Agnieszki, która domagała się dla Włostowica kary śmierci – książę Władysław kazał Piotra oślepić, a jako oszczercę skazał go dodatkowo na obcięcie języka.
Koniec życia i śmierć.
Po wykonaniu wyroku w kraju zaczęło wrzeć. Wojna domowa była nieunikniona. Wielu stronników Włostowica przeszło na stronę młodszych braci. Dodatkowym problemem było udanie się wygnanego Piotra Włostowica na Ruś, gdzie palatyn skutecznie zniechęcił miejscowych książąt do polityki swojego byłego władcy, przy czym nie musiał się zbyt starać, gdyż Ruś w tym czasie również przeżywała przesilenie polityczne. List biskupa Mateusza do św. Bernarda z Clairvaux zawiera także projekt postawienia Włostowica na czele misji religijnej na Ruś. Ostatecznie Władysław został pokonany i musiał uciekać z Polski, stąd jego przydomek „Wygnaniec”. 
Po wygnaniu seniora, Piotr został przywrócony do łask i odzyskał majątek, ale wiek i kalectwo nie pozwalały mu na działalność polityczną. Legenda głosi, że w cudowny sposób odzyskał wzrok i mowę. Zmarł w 1153 roku, został pochowany obok żony w opactwie św. Wincentego na Ołbinie we Wrocławiu.
Według łęczyckiej tradycji, Piotra Własta pochowano w Archikolegiacie Łęczyckiej w Tumie koło Łęczycy. W zachodniej nawie archikolegiaty znajduje się romański nagrobek z postacią rycerza w szyszaku z mieczem. Według lokalnej legendy to grób Piotra Włostowica wraz z jedynym bodaj istniejącym wizerunkiem.
Pierwszym utworem opiewającym czyny Piotra jest "Carmen Mauri", której jedyny rękopis zaginął w roku 1529 podczas rozbiórki opactwa na Ołbinie.
Teorie dotyczące pochodzenia.
Według średniowiecznych kronikarzy polskich (Janko z Czarnkowa, Jan Długosz), Piotr Włostowic (Włast) przybył z Danii i stąd nazwisko Dunin. Natomiast nowożytni historycy polscy zakwestionowali skandynawskie pochodzenie rodu Piotra, twierdząc że Piotr Włostowic pochodził ze słowiańskiego, starego rodu książęcego ("alti sanguinis princeps") ze Śląska, który z dawna miał majętności w okolicach Wrocławia. Świadczy o tym imię jego ojca – Włast, które to można wnioskować z patrominika (imienia, przydomka, nazwiska pochodzącego od imienia ojca) Włostowic. Imię ojca tego wielmoży przekazał mistrz Wincenty Kadłubek, nazywając Piotra - "Vlostides".
Wiadomo również, że Piotr Włostowic nie używał nazwiska Dunin, ani nie posługiwał się herbem Łabędź, dopiero w XIV w. potomkowie Piotra zaczęli się nazywać Duninami (co najprawdopodobniej pochodziło od przekręcenia łacińskiej wersji imienia Dominik – Domin – Donin – Dunin). Trafiło to na podatny grunt wobec rodzącej się równocześnie legendy o duńskim pochodzeniu. O przybyciu Piotra z Danii pisze Janko z Czarnkowa w Kronice Wielkopolskiej. Opowieść tą przyjął również Jan Długosz w swoich rocznikach.
Już w XVII wieku historycy duńscy zakwestionowali opowieść Długosza wskazując, że żadne ze źródeł duńskich nie potwierdza jakoby w XII wieku władca duński został zamordowany przez brata. W XVIII wieku historyk Adam Tadeusz Naruszewicz uznał opowieść o wyprawie duńskiej Krzywoustego za legendę, absolutnie nieprawdziwą.
Sprawę pochodzenia Piotra definitywnie rozstrzyga bulla papieża Celestyna III z 9 kwietnia 1193 zatwierdzająca posiadłość opactwa NMP na Piasku. Bulla ta stwierdzała, że opactwo otrzymało od Piotra dziesięciny z posiadłości, które prawnie odziedziczył po ojcu i dziadku. Tak więc co najmniej od dwóch pokoleń przodkowie Piotra mieli majętności w okolicach Wrocławia.
Jest więc pewne, że protoplastą rodu (zwanego później rodem Łabędziów) był Piotr syn Włosta, nie z Danii lecz z Ołbina. Pewne jest zatem rodzime, śląskie pochodzenie rodu Duninów, inaczej uważał Franciszek Piekosiński bo według niego bulla papieża wcale nie wykluczała, że dziad Piotra Włostowica mógł przybyć na Śląsk z Danii Natomiast jest bardzo prawdopodobne, że w Danii przebywał i działał w czasie walk o tron Piotr Krystynowicz i jego można byłoby nazwać „Duńczykiem”. Czyny tego drugiego Piotra, któremu ród Duninów zawdzięcza nazwisko i herb zostały następnie przypisane Piotrowi Włostowicowi z Ołbina.
Według hipotezy współczesnego historyka, prof. Marka Cetwińskiego – Piotr miał pochodzić z Rusi Kijowskiej, którą stworzyli i rządzili zeslawizowani wikingowie (Waregowie) ze Skandynawii.
Obecność w kulturze.
W 1878 Piotra Włostowica w swojej powieści historycznej "Historia prawdziwa o Petrku Właście palatynie, którego zwano Duninem" opisał polski autor Józef Ignacy Kraszewski.

</doc>
<doc id="11864" url="https://pl.wikipedia.org/wiki?curid=11864" title="Janisław">
Janisław

Janisław — imię męskie, będące neologizmem utworzonym poprzez dodanie do imienia Jan typowej dla imion słowiańskich końcówki "-sław".
Janisław imieniny obchodzi 24 czerwca.
Osoby noszące to imię:
Zobacz też:

</doc>
<doc id="11867" url="https://pl.wikipedia.org/wiki?curid=11867" title="Drzewo dyskryminacyjne (teoria obliczeń)">
Drzewo dyskryminacyjne (teoria obliczeń)

Drzewo dyskryminacyjne – metoda indeksowania termów polegająca na trzymaniu w każdym węźle prefiksu oraz wskaźników na wszystkie węzły dla których jest bezpośrednim prefiksem.
Drzewo dyskryminacyjne dla formula_1 formula_2 i formula_3 wygląda tak:
Jak widać dzielone jest tylko formula_4 natomiast nie formula_5
Metoda ta jest bardzo prosta, jednak mało wydajna pod względem czasu procesowa, a jeszcze mniej pod względem pamięciowym.
Używane m.in. przez Waldmeister.

</doc>
<doc id="11868" url="https://pl.wikipedia.org/wiki?curid=11868" title="Maryla">
Maryla

Maryla – forma imienia Maria pochodząca od romańskiego zdrobnienia pierwowzoru.
Maryla imieniny obchodzi 27 czerwca.
Znane osoby noszące imię Maryla:
Znane postaci fikcyjne o tym imieniu:
Imienia Maryla używa również (na zasadzie pseudonimu artystycznego) piosenkarka Maria Rodowicz.

</doc>
<doc id="11870" url="https://pl.wikipedia.org/wiki?curid=11870" title="Substitution tree">
Substitution tree

Substitution tree – metoda indeksowania termów polegająca na trzymaniu w każdym termie podstawienia, które należy wykonać na węźle rodzicu żeby uzyskać dany term.
W substitution tree inaczej traktowane są zmienne zewnętrzne (czyli po prostu pewne symbole) oraz zmienne wewnętrzne (służące wyłącznie do opisywania części wspólnych drzew).
Przykład dla formula_1 formula_2 i formula_3
formula_4 i formula_5 są tu zmiennymi wewnętrznymi.
W substitution tree ma miejsce o wiele więcej współdzielenia niż w drzewie dyskryminacyjnym, jest więc ono pamięciowo o wiele bardziej wydajne.
Wciąż jednak formula_6 jest dzielone jedynie pomiędzy niektórymi wystąpieniami.

</doc>
<doc id="11873" url="https://pl.wikipedia.org/wiki?curid=11873" title="Włodzisław">
Włodzisław

Włodzisław, Włocsław, Włocław — staropolskie imię męskie, złożone z członów "Włodzi-" ("władać, panować") i "-sław". W późniejszym czasie pod wpływem języka czeskiego powstała z tego imienia obecnie bardziej znana forma, Władysław. Do końca XV wieku imię to (Władzisław? — "Ladislaw") zanotowano u około 1000 osób. 
Włodzisław imieniny obchodzi 27 czerwca, 19 lipca, 25 września i 13 listopada.
Żeński odpowiednik: Włodzisława

</doc>
<doc id="11877" url="https://pl.wikipedia.org/wiki?curid=11877" title="Lucyna">
Lucyna

Lucyna – imię żeńskie pochodzenia łacińskiego. Oznacza z łac. "lucina" – niosąca światło, narodziny (lucinus, -a, -um 'świetlisty'). Patronką imienia jest św. Lucyna z I lub III wieku. Wywodzi się od imienia bogini światła i narodzin. Powiązanym imieniem może być germańska „Lucinda”, pochodząca od imienia „Lucia” (Łucja).
Przydomek ten nadano boginiom Dianie i Juno.
Lucyna imieniny obchodzi: 30 czerwca, 17 października i 26 października.
Osoby noszące imię Lucyna:
Znane postaci fikcyjne noszące imię Lucyna:
Zobacz też:

</doc>
<doc id="11878" url="https://pl.wikipedia.org/wiki?curid=11878" title="Sztum">
Sztum

Sztum () – miasto w północnej Polsce, w województwie pomorskim. Siedziba powiatu sztumskiego oraz gminy miejsko-wiejskiej Sztum. Położone nad jeziorami: Zajezierskim i Barlewickim (dawniej tworzyły jedno Jezioro Białe), przy drodze krajowej nr 55, pomiędzy Malborkiem a Kwidzynem.
Według danych GUS z 30 czerwca 2021 r., Sztum liczył 9746 mieszkańców i był pod względem liczby ludności 25. miastem w województwie pomorskim.
Położenie.
Sztum leży w historycznych Prusach, w Pomezanii, na obszarze dawnej ziemi malborskiej, a także etnograficznie na Powiślu. Według regionalizacji geograficznej Sztum należy do zachodniej części Pojezierza Iławskiego.
Powierzchnia miasta wynosi 4,59 km².
Komunikacja i transport.
W Sztumie znajduje się stacja kolejowa, obsługująca połączenia m.in. z Trójmiastem, Grudziądzem, Malborkiem i Kwidzynem. W odległym o 14 km Malborku znajduje się duży węzeł kolejowy (obsługujący m.in. połączenia PKP Intercity). Przez Sztum przebiegają linie autobusowe dwóch prywatnych przewoźników. Jest też bezpośrednie połączenie PKS do Elbląga.
Przez Sztum przebiega droga krajowa nr 55 (Nowy Dwór Gdański–Stolno) oraz drogi wojewódzkie nr 516 (ze stacji kolejowej do drogi krajowej nr 55) i 517 (ze Sztumu do Trop Sztumskich).
Po 2023 przewidywana jest realizacja obwodnicy miasta o długości ok. 6 km w ciągu drogi krajowej nr 55.
Odległości od wybranych miast: Malbork – 14 km, Kwidzyn – 23 km, Elbląg – 45 km, Gdańsk – 69 km, Krynica Morska – 74 km, Toruń – 126 km, Kaliningrad – 150 km, Warszawa – 272 km, Berlin – 489 km. Odległość do autostrady A-1: węzeł Kopytkowo około 46 km, węzeł Swarożyn około 38 km.
Historia.
Początki.
Dzisiejszy Sztum leży na terenach dawnej ziemi Aliem, która była częścią pruskiej Pomezanii. Krzyżacy po pokonaniu Prusów utworzyli własną jednostkę administracyjną. Wójtowie sztumscy są wzmiankowani w dokumentach od 1333 roku. Od drugiej połowy XIV wieku rezydowali na wyspie Jeziora Białego. Murowany zamek wójtowski został najprawdopodobniej wzniesiony w latach 70. XIV wieku. 
Sztum w czasach krzyżackich.
23 września 1416 wielki mistrz zakonu krzyżackiego Michael Küchmeister von Sternberg nadał Sztumowi prawa miejskie. Miasto zostało ulokowane w bezpośrednim sąsiedztwie położonego na wyspie zamku krzyżackiego. Obejmowało teren zachodniego przedzamcza o wymiarach 220 x 240 x 220 x 160 m, z którego wydzielono 50 parcel dla mieszczan. Lokatorem osadników został Ambroży Gerhard von Schönenberg, który otrzymał urząd sołtysa. Miasto otrzymało 55 łanów ziemi uprawnej, 27 morgów na ogrody, 10 łanów pastwisk i lasu, a proboszcz utworzonej parafii 2 łany ziemi i dziesięcinę z łanów miejskich. Pierwsi mieszczanie zajmowali się rolnictwem i warzeniem piwa – słodownia istniała już w momencie lokacji. Kronikarz XVI-wieczny Szymon Grunau napisał, że nazywała się „Reckenzagel”. Do miasta prowadziły dwie bramy: Malborska – w północno-zachodniej linii murów obronnych, poprzedzona od strony Malborka drewnianym mostem nad Jeziorem Białym oraz Kwidzyńska w północno-zachodniej części umocnień miejskich. Obie zostały rozebrane w XIX wieku.
Podczas wojny trzynastoletniej wojska polskie po kilkumiesięcznym oblężeniu zajęły miasto i zamek (8 sierpnia 1454), ale sześć dni po klęsce pospolitego ruszenia pod Chojnicami z 18 września), wróciło ono ponownie do Krzyżaków. Po utracie zamku w Malborku, który nieopłacona załoga najemników sprzedała 6 czerwca 1457 Królestwu Polskiemu, Sztum stał się ważną bazą krzyżacką. 31 października 1461 oddziały polskie spod Malborka pod wodzą murgrabi krakowskiego Piotra Dunina spaliły miasto, podpływając pod mury łodziami.
Pod berłem Polski.
Na mocy drugiego pokoju toruńskiego Sztum wszedł w skład Prus Królewskich jako część województwa malborskiego i przeszedł pod panowanie króla polskiego. Miasto podlegało staroście, który miał swoją siedzibę na zamku. Wśród sprawujących tę funkcję wybitną rolę w polityce Prus Królewskich odegrały rodziny Bażyńskich i Cemów.
Po zniszczeniach wojennych zaczął się rozwój miasta. Najbardziej widocznym tego dowodem było rozpoczęcie budowy ceglanego kościoła (ok. 1478). W tym okresie istniał też szpital (przytułek) z kościołem św. Ducha znajdujący się w pobliżu Bramy Kwidzyńskiej.
Sztum wiele zyskał na znaczeniu, stając się siedzibą szlacheckich sądów ziemskich dla województwa malborskiego, a od XVI wieku także miejscem sejmików szlacheckich, które odbywały się w kościele św. Anny. Sejmiki miały czasem burzliwy charakter, np. w 1677 od kul zginął w pobliżu ołtarza jeden z uczestników.
Lustracja starostwa sztumskiego z 1565 stwierdza, że cotygodniowe targi w Sztumie były słabe, a dwa doroczne jarmarki nie przynosiły dochodów. Kolejnym czynnikiem wpływającym negatywnie na rozwój miasta były wojny polsko-szwedzkie. W czasie pierwszej wojny (1626–1629) Sztum został zajęty przez wojska szwedzkie. Na mocy rozejmu w Altmarku (obecnie Stary Targ) w 1629 otrzymał go następnie elektor brandenburski (do 1635). W latach 1655–1660 ponownie znalazł się pod okupacją szwedzką. Po wojnie miasto liczyło zaledwie ok. 150 mieszkańców, gdy w XVI wieku ok. 500.
W 1683 podczas wielkiego pożaru spłonął ratusz, który już nie został odbudowany.
W państwie prusko-niemieckim.
Miasto należało do Polski przez prawie 300 lat i podzieliło jej losy. W 1772, liczące 469 mieszkańców, w wyniku I rozbioru, znalazło się w Królestwie Prus (na terenie Prus Wschodnich).
Impulsem rozwojowym Sztumu stała się decyzja o przeniesienie tu z Dzierzgonia siedziby powiatu (1815, od 1818 pod nazwą powiat Stuhm). Znajdował się on od 1815 w rejencji kwidzyńskiej. Miasto liczyło w latach 20. XIX wieku niecałe 900 mieszkańców.
W połowie października 1831 w mieście zostali rozlokowani internowani oficerowie armii polskiej walczącej w powstaniu listopadowym. Do lutego następnego roku działał tu szpital polowy, obsługiwany przez polskich lekarzy wojskowych. Przynajmniej kilkunastu szeregowych żołnierzy zdecydowało się zostać w okolicach Sztumu.
W 1836 została zakończona budowa siedziby Urzędu Powiatowego, który do tej pory zajmował pomieszczenia na zamku. Cztery lata później rozebrano pozostałości Bramy Malborskiej, drewniany most nad suchą fosą zastąpiła usypana grobla. W 1847, z powstałej kilka lat wcześniej drukarni Wernera, zaczęło być tłoczone cotygodniowe pismo powiatowe, tzw. kreisblatt. Tu też w 1846 ukazał się polski druk "Zbiór pieśni nabożnych dla wygody pobożnych katolików do nabożeństwa kościelnego i domowego" ułożony przez nauczyciela Michała Kryna.
Ważniejsze inwestycje – brukowanie ulic (początek lat 50.), budynek sądu z więzieniem (1864) szkoła miejska (1866), synagoga (poświęcenie w 1864), szpital (1884), rzeźnia miejska (1892), budynek poczty (1896). W 1883 miasto otrzymało połączenie kolejowe z Toruniem i Malborkiem. Pod koniec XIX wieku Sztum liczył ponad 2300 mieszkańców.
Początek XX wieku to dwa duże pożary kamienic na rynku (1903, 1905). W 1910 został powołany polski Bank Ludowy, którego prezesem został Witold Donimirski, ziemianin z Czernina. W następnym roku rozpoczęła się budowa więzienia centralnego dla Prus Wschodnich i Zachodnich dla 400 pensjonariuszy, która zakończyła się w 1915. Na kilka miesięcy przed wybuchem I wojny światowej Sztum otrzymał jednostkę wojskową – III Batalion 152 Królewsko-Pruskiego Pułku Piechoty. W ciągu trzech następnych lat powstał duży kompleks koszarowy.
W Republice Weimarskiej i III Rzeszy.
Odzyskanie przez Polskę niepodległości (utworzenie II Rzeczypospolitej) spowodowało aktywizację miejscowego środowiska Polaków. W grudniu 1918 powstała w Sztumie Powiatowa Polska Rada Ludowa z prezesem Stanisławem Donimirskim, a na Polski Sejm Dzielnicowy do Poznania pojechali wybrani w Sztumie delegaci.
Przed mającym się odbyć plebiscytem decydującym o przynależności państwowej Powiśla (11 lipca 1920) w Sztumie odbył się patriotyczny koncert Feliksa Nowowiejskiego (9 maja), a w polskiej akcji propagandowej uczestniczyli pisarze – Stefan Żeromski, Jan Kasprowicz i Władysław Kozicki. Za Polską opowiedziało się w Sztumie 26,3 proc. głosujących. W powiecie sztumskim 19,07 proc. i był to najkorzystniejszy wynik dla Polski na Warmii, Mazurach i Powiślu.
W okresie międzywojennym Sztum pozostał silnym ośrodkiem polskości. Była tu siedziba Okręgu Związku Polaków w Niemczech, Polsko-Katolickiego Towarzystwa Szkolnego na Powiślu oraz Towarzystwa Młodzieży Polsko-Katolickiej. Od 1920 do 1939 znajdował się w rejencji zachodniopruskiej Władze hitlerowskie w 1934 umieściły tu swoją elitarną „kuźnię kadr” – Narodowo-Polityczny Instytut Wychowawczy (tzw. Napola). Ograniczały też działalność polskich organizacji. Po wysiedleniach w końcu kwietnia 1939 z majątków i gospodarstw najaktywniejszych działaczy w okolicach Sztumu, w przededniu wybuchu wojny zaczęły się aresztowania. W 1939 Sztum znalazł się w rejencji kwidzyńskiej oraz w okręgu Rzeszy Gdańsk-Prusy Zachodnie. Wielu działaczy z Ziemi Sztumskiej zostało zamordowanych w obozach koncentracyjnych. Sztum i okolice znajdowały się poza strefą bezpośrednich działań wojennych do stycznia 1945. 20 stycznia burmistrz Sztumu zarządził ewakuację mieszkańców.
W Polsce od 1945.
25 stycznia 1945 do niebronionego i wyludnionego miasta wkroczyły oddziały 2 Armii Uderzeniowej 2 Frontu Białoruskiego. Duża część zabudowy miasta została spalona już po jego zajęciu.
20 kwietnia 1945 wraz z przybyciem do Sztumu pełnomocnika obwodowego Rządu Tymczasowego Rzeczypospolitej Polskiej Romualda Marmurowicza rozpoczęła się organizacja polskiej administracji i przejmowanie władzy na tym terenie z rąk sowieckich władz wojskowych, co sfinalizowało się 3 czerwca. Zniszczone w 30 procentach miasto zostało pozbawione energii elektrycznej i wody, bez połączenia kolejowego (czerwonoarmiści rozebrali tory) z Kwidzynem i Malborkiem. W maju 1945 mieście, liczącym w 1939 roku 7372 mieszkańców, przebywało 676 Polaków i 901 Niemców.
Pierwszym burmistrzem został Franciszek Wojciechowski, przedwojenny działacz ruchu polskiego na Powiślu. W listopadzie została powołania Rada Miejska.
Po początkowej przynależności administracyjnej do okręgu mazurskiego, Sztum znalazł się w województwie gdańskim, był też stolicą powiatu. W latach 1975–1998 należał do województwa elbląskiego. W 1999 wszedł w skład województwa pomorskiego i powiatu malborskiego, z którego w 2002 wydzielono obecny powiat sztumski.
Administracja.
Lista burmistrzów miasta i gminy Sztum oraz ich zastępców i przewodniczących rady w okresie III Rzeczypospolitej:
Sport.
Kluby sportowe w Sztumie:
Do głównych obiektów służących rekreacji należą kompleks sportowo-rekreacyjny (stadion z boiskiem piłkarskim, boiska treningowe, korty tenisowe, urządzenia fitness, plac zabaw dla dzieci) oraz Bulwar Zamkowy nad Jeziorem Sztumskim ze ścieżką pieszo-rowerową wokół jeziora.
Współpraca międzynarodowa.
Miasta i gminy partnerskie wraz z datami Deklaracji Partnerstwa:
Od 10 września 2005 miastem partnerskim był też Polessk, jednak 31 marca 2022 (wskutek inwazji Rosji na Ukrainę) rada miasta i gminy Sztum zerwała współpracę.
Kultura.
W mieście działa Sztumskie Centrum Kultury, którego siedziba mieści się w zmodernizowanym budynku Kino-Teatru „Powiśle”. Sztumskie Centrum Kultury jest instytucją kultury, która przygotowuje i realizuje programy o charakterze kulturalno-oświatowym. Sztumskie Centrum Kultury posiada kino cyfrowe 3D i salę estradową. SCK prowadzi również bibliotekę miejską oraz świetlice wiejskie. Od 2016 w bibliotece Sztumskiego Centrum Kultury funkcjonuje Punkt Informacji Turystycznej (PIT) oraz Dyskusyjny Klub Książki. W Sztumie działa Dyskusyjny Klub Filmowy oraz „Klubu Senior+ – Amator” .
Edukacja.
Na terenie miasta Sztum znajdują się placówki edukacyjne: Wojewódzki Zespół Szkół Policealnych, Zespół Szkół im. Jana Kasprowicza (w tym Liceum Ogólnokształcące), Zespół Szkół Zawodowych im. Stanisława Staszica w Barlewiczkach, Szkoła Podstawowa nr 1 im. Jana Pawła II, Szkoła Podstawowa nr 2 w Sztumie im. Maksymiliana Golisza, Publiczne Przedszkole z Oddziałami Integracyjnymi nr 1 im. Kubusia Puchatka, Niepubliczne Przedszkole „Na Słonecznej Górce” oraz Niepubliczne Przedszkole Tęczowe.

</doc>
<doc id="11879" url="https://pl.wikipedia.org/wiki?curid=11879" title="Aaron">
Aaron

Osoby o nazwisku Aaron:
Osoby o imieniu Aaron:

</doc>
<doc id="11880" url="https://pl.wikipedia.org/wiki?curid=11880" title="Halina">
Halina

Halina – imię żeńskie pochodzące od "galene" – "spokój", "błogostan". Od Haliny powstała Halka, spopularyzowana dzięki operze Stanisława Moniuszki – Halka, którą niekiedy nadawano jako samodzielne imię.
W kościele katolickim patronką tego imienia jest św. Halina z Koryntu, dziewica i męczennica (†258). 
Halina imieniny obchodzi: 1 lipca i 24 sierpnia.

</doc>
<doc id="11881" url="https://pl.wikipedia.org/wiki?curid=11881" title="Szczepan">
Szczepan

Szczepan – imię męskie. Pierwotna spolonizowana forma greckiego imienia Stefan, przejęta do polszczyzny w czasach najdawniejszych, jeszcze przed ustaleniem się w języku polskim spółgłoski "f" – która była wówczas zastępowana przez [p] lub [b] (tę drugą w zapożyczeniach niemieckich lub w wyrazach przejętych za niemieckim pośrednictwem) – w brzmieniu Szczepan i dopiero wtórnie sprowadzona do języka polskiego w brzmieniu Stefan. 
Patronem tego imienia jest święty Szczepan.
Szczepan imieniny obchodzi: 3 sierpnia i 26 grudnia.
Znane osoby noszące to imię:

</doc>
<doc id="11882" url="https://pl.wikipedia.org/wiki?curid=11882" title="Prot">
Prot



</doc>
<doc id="11883" url="https://pl.wikipedia.org/wiki?curid=11883" title="Klarysa">
Klarysa

Klarysa – imię żeńskie, pokrewne imieniu Klara.
Klarysa imieniny obchodzi: 1 lipca i 9 sierpnia.
Znane osoby noszące imię Klarysa:

</doc>
<doc id="11884" url="https://pl.wikipedia.org/wiki?curid=11884" title="Otton">
Otton



</doc>
<doc id="11885" url="https://pl.wikipedia.org/wiki?curid=11885" title="Maszynoznawstwo">
Maszynoznawstwo

Maszynoznawstwo – jedna z podstawowych dziedzin wiedzy inżynierii mechanicznej energetycznej i elektrycznej. Maszynoznawstwo obejmuje wiadomości o projektowaniu i eksploatacji:
Ze względu na tradycyjny podział dziedzin inżynierii maszynoznawstwo można podzielić na:

</doc>
<doc id="11886" url="https://pl.wikipedia.org/wiki?curid=11886" title="Jagoda (imię)">
Jagoda (imię)

Jagoda – imię żeńskie, powstałe jako zdrobnienie od "Jagi"; ta zaś stanowi formę zdrobniałą od Jadwigi lub "Jagaty" (← Agaty). Również obecnie Jagoda jest rozpoznawalnym zdrobnieniem od Jadwigi. Jagoda występowała jako antroponim już w średniowieczu – zanotowana w 1423 roku – jednakże jako nazwa osobowa męska ("Thomas Yagoda ... ciu(is) ... de Kazimiria").
Jagoda imieniny obchodzi razem z Jadwigą. Spotykana jest w obiegu również data 2 lipca, która związana jest z ludową nazwą święta Nawiedzenia Najświętszej Maryi Panny – „Matki Boskiej Jagodnej”. Obecnie święto to jest obchodzone nie 2 lipca, lecz 31 maja.
Wśród imion nadawanych nowo narodzonym dzieciom, Jagoda w 2009 r. zajmowała 42. miejsce w grupie imion żeńskich.

</doc>
<doc id="11887" url="https://pl.wikipedia.org/wiki?curid=11887" title="Otto">
Otto

Otto, Otton, Odo, Odon – imię męskie pochodzenia germańskiego. W języku starowysokoniemieckim zapisywano je jako "Audo, Odo, Oddo, Oto, Otto, Hotto". Wywodzi się od germańskiego słowa *"audha" (dziedzictwo, majątek). Mogło być też skróceniem dawnych imion germańskich takich jak "Audobercht", "Audomar", Otmar, "Otfried", Otokar. Popularne było w średniowieczu, nosiło je wielu cesarzy i książąt niemieckich z dynastii Ludolfingów. W polszczyźnie pojawiło się już u zarania jej dziejów, gdyż w 1000 roku ówczesny książę Bolesław nazwał tak swego syna. W najwcześniejszych zapiskach pojawiały się formy Otto i Oto, później także Hoto i Hotto. Znajdująca się także w użyciu wersja Otton, Odon powstała pod wpływem języka łacińskiego w wyniku odmiany fleksyjnej (analogicznie do np. Hugo, Hugon).
W 2019 roku w Polsce Otto zajmował 494. miejsce wśród imion męskich (214 nadań), a forma Otton – 579. miejsce (144 nadania). Odon notowany był 17 razy, a Odo – 8.
Otto imieniny obchodzi: 16 stycznia, 19 czerwca, 1 lipca, 4 lipca i 18 listopada.
Znane postacie historyczne noszące imię Otto w różnych jego wariantach:
Zobacz też: 

</doc>
<doc id="11888" url="https://pl.wikipedia.org/wiki?curid=11888" title="Malwin">
Malwin

Malwin – imię męskie, stanowiące męski odpowiednik żeńskiego imienia Malwina, pochodzenia literackiego.
Malwin – imieniny obchodzi 4 lipca.

</doc>
<doc id="11889" url="https://pl.wikipedia.org/wiki?curid=11889" title="Malwina">
Malwina

Malwina – imię żeńskie pochodzenia celtyckiego lub germańskiego. Imię to może pochodzić od galickiego imienia Malamhin składającego się ze słów mala mhinn – „gładkie czoło” lub z staro-wysoko-niemieckiego: mahal – „sąd, sprawiedliwość” oraz wini „przyjaciel”, można więc przetłumaczyć je jako „strzegąca praw, prawowierna”.
Twórcą imienia był szkocki poeta James Macpherson, który użył je w tzw. "pieśniach Osjana" – Malwina była narzeczoną Oskara, syna Osjana. Także w literaturze polskiej pojawiało się to imię, np. w utworze "Miłość malująca obraz Malwiny" L. Kropińskiego oraz w romansie sentymentalnym "Malwina, czyli domyślność serca" M. Wirtemberskiej.
W 2001 roku miało tak na imię 18910 Polek (220. miejsce wśród wszystkich imion nadanych w Polsce). Były one najczęściej urodzone w latach 80. i 90. XX wieku. Wśród imion nadawanych nowo narodzonym dzieciom, Malwina zajmuje 48. miejsce w grupie imion żeńskich.
Męski odpowiednik: Malwin
Malwina imieniny obchodzi 4 lipca.
Znane osoby noszące imię Malwina:

</doc>
<doc id="11890" url="https://pl.wikipedia.org/wiki?curid=11890" title="Filomena">
Filomena

Filomena – imię żeńskie pochodzenia greckiego. Wywodzi się od („drogi; miły; przyjaciel”) i („męstwo, siła życiowa”).
Filomena imieniny obchodzi: 5 lipca, 2 sierpnia, 11 sierpnia i 29 listopada.

</doc>
<doc id="11891" url="https://pl.wikipedia.org/wiki?curid=11891" title="Teresa">
Teresa

Teresa – imię żeńskie pochodzenia greckiego. Wywodzi się od słowa oznaczającego "mieszkanka wyspy Thera ("znanej dziś jako: Santoryn")".
Teresa imieniny obchodzi: 3 marca, 7 marca, 11 marca, 12 kwietnia, 7 czerwca, 27 czerwca, 6 lipca, 9 sierpnia, 26 września, 1 października, 3 października i 15 października.
Święte i błogosławione noszące imię Teresa:
Znane osoby noszące imię Teresa:
Zobacz też:

</doc>
<doc id="11892" url="https://pl.wikipedia.org/wiki?curid=11892" title="Kira (imię)">
Kira (imię)

Cyra, "Kira" – żeński odpowiednik męskiego imienia Cyrus. Patronką tego imienia jest św. Cyra z V wieku.
Cyra, "Kira" imieniny obchodzi oraz jako wspomnienie św. Cyry 3 sierpnia.

</doc>
<doc id="11893" url="https://pl.wikipedia.org/wiki?curid=11893" title="Anatolia (imię)">
Anatolia (imię)

Anatolia, Anatola — imię żeńskie pochodzenia greckiego, oznaczające "pochodząca ze wschodu, wschodnia".
Męskim odpowiednikiem jest Anatol.
Anatolia i Anatola imieniny obchodzą:

</doc>
<doc id="11894" url="https://pl.wikipedia.org/wiki?curid=11894" title="Rufina (imię)">
Rufina (imię)

Rufina – żeński odpowiednik imienia Rufin. Patronkami są dwie święte męczennice z III wieku.
Rufina imieniny obchodzi 7 kwietnia, 10 lipca i 17 lipca (niegdyś 19 lipca).

</doc>
<doc id="11895" url="https://pl.wikipedia.org/wiki?curid=11895" title="Rufus">
Rufus

Rufus – imię męskie pochodzenia łacińskiego. Wywodzi się od słowa oznaczającego „rudowłosy”. Istniało kilkunastu świętych o tym imieniu. 
Rufus imieniny obchodzi: 14 czerwca, 27 sierpnia, 25 września, 7 listopada, 21 listopada, 28 listopada i 18 grudnia.

</doc>
<doc id="11896" url="https://pl.wikipedia.org/wiki?curid=11896" title="Ceiling">
Ceiling



</doc>
<doc id="11897" url="https://pl.wikipedia.org/wiki?curid=11897" title="Floor">
Floor



</doc>
<doc id="11898" url="https://pl.wikipedia.org/wiki?curid=11898" title="Gatunek synantropijny">
Gatunek synantropijny

Gatunek synantropijny (gr. σύν "syn" – razem, ἄνθρωπος "anthropos" – człowiek) – gatunek zwierzęcia lub rośliny, który przystosował się do życia w środowisku silnie przekształconym przez człowieka, związanym z miejscem zamieszkania człowieka lub z jego działalnością. Synantropizacja może mieć charakter stały lub czasowy. Odmianą synantropizacji jest synurbizacja, termin wyróżniany głównie w zoologii.
Gatunki synantropijne mogą być pochodzenia miejscowego (gatunki autochtoniczne) lub obcego (gatunki alochtoniczne).
W zależności od stopnia synantropizacji wyróżniane są:
Przykłady gatunków synantropijnych.
Do zwierząt synantropijnych zalicza się wszelkie domowe owady biegające (np. prusaki), ektopasożyty (pluskwy, pchły), niektóre ptaki i ssaki (myszy, szczury, łasice).
Pospolitymi przykładami gatunków synantropijnych są te gatunki ptaków, które często wykorzystują miejskie budynki i drzewa w parkach do gniazdowania (np.: oknówka zwyczajna, kos zwyczajny, gołąb grzywacz).
W zależności od strefy klimatycznej skład gatunkowy tej grupy się zmienia. Niektóre zwierzęta synantropijne przenoszą poważne choroby, inne powodują duże straty gospodarcze.
Wśród roślin najlepiej znanym gatunkiem synantropijnym są pokrzywy, porastające otoczenie domów i rudery.
Wybrane gatunki synantropów:

</doc>
<doc id="11899" url="https://pl.wikipedia.org/wiki?curid=11899" title="Mysz domowa">
Mysz domowa

Mysz domowa ("Mus musculus") – gatunek małego ssaka należącego do rodziny myszowatych. Jest gatunkiem synantropijnym, który prawdopodobnie pochodzi od myszy zamieszkującej stepy i tereny półpustynne od północnej Afryki, poprzez południowo-wschodnią część Europy, aż po Wyspy Japońskie. Obecnie znajduje się ją wszędzie tam, gdzie żyje człowiek.
Charakteryzuje się opływowym kształtem, zazwyczaj jednolitą barwą ciała, krótkimi kończynami, oczami rozstawionymi po bokach pyska i stosunkowo dużymi, zaokrąglonymi małżowinami usznymi. Mysz domową zaliczamy do gatunków wszystkożernych. Nie gromadzi zapasów. Gniazda zakłada w budynkach, ale także w sąsiedztwie łąk i pól. Dzięki dużej rozrodczości, braku wysokich wymagań hodowlanych oraz częściowej homologii do człowieka niektóre podgatunki są chętnie wykorzystywane jako zwierzęta laboratoryjne.
Gatunek inwazyjny na terenie Ameryki Północnej, Ameryki Południowej, części południowej Afryki, Australii i Oceanii .
Występowanie.
Mysz domowa była pierwotnie gryzoniem stepowym i półpustynnym występującym od północno-zachodniej Afryki i południowo-wschodniej Europy, aż po Japonię. Odznaczając się doskonałymi zdolnościami adaptacyjnymi, zadomowiła się w pierwszych rolniczych osadach ludzkich już w czasach prehistorycznych. Dzisiaj uważana jest za gatunek kosmopolityczny – znajduje się na wszystkich kontynentach i najbardziej oddalonych wyspach oceanicznych. Jej obecność została potwierdzona nawet w stacjach naukowych na Antarktydzie.
Budowa.
Długość ciała myszy domowej wynosi od 7 do 12 cm, natomiast ogon mierzy od 5,5 do 11 cm. Masa ciała mieści się w granicach 15 – 25 g. Wierzch ciała o barwie szarej z lekko żółtawym odcieniem, przechodzi stopniowo w białawy kolor brzucha, gdzie u samic znajduje się 5 par sutków. Ciało gryzonia jest smukłe, o zaostrzonym pysku z włosami czuciowymi (potocznie zwane wąsami), które ułatwiają poruszanie się w ciemności. Uszy są dość długie i cienkie, ogon słabo owłosiony, pokryty pierścieniami łusek ułatwiających wspinaczkę. Zwierzę jest stopochodne, kończyna przednia ma trzy opuszki międzypalcowe, zaś tylna – 4+2 opuszki stępowe. Obie pary kończyn są pięciopalczaste, jednak kciuk przedniej kończyny jest uwsteczniony i pozbawiony opuszki palcowej. Chwytne palce są zakończone pazurami.
Osobniki tego gatunku wydzielają charakterystyczny mysi zapach (podobny zapach ma pot osób z nieleczoną fenyloketonurią).
Ekologia.
Mysz domowa żyje najczęściej w skupiskach ludzkich i na polach uprawnych. Latem spotyka się ją głównie wśród zbóż, w ogrodach i sadach, gdzie kopie nory. Jesienią przenosi się do zabudowań gospodarczych, stodół, stajni, piwnic, osiedlając się w rozmaitych zakamarkach m.in. pod podłogami czy w dziurach ścian. Gryzoń odznacza się ogromnymi zdolnościami adaptacyjnymi do różnych warunków środowiska; występuje zarówno w głębokich kopalniach, jak i wielkich chłodniach, gdzie temperatura jest stale bardzo niska.
Mysz to zwinne i szybkie zwierzę, świetnie skacze i biega, potrafi wspinać się po drzewach i ścianach, w czym pomaga jej ogon. Unika wody, ale w razie potrzeby okazuje się być dobrym pływakiem. Ma doskonały słuch i łatwo się płoszy. Najbardziej aktywna jest w nocy, chociaż żeruje także w ciągu dnia. Kilkugodzinne okresy aktywności zazwyczaj oddzielone są okresami odpoczynku. Jest wszystkożerna, żywi się przeważnie zapasami zgromadzonymi przez człowieka, na polach zjada głównie nasiona lub owady. Może odżywiać się tylko jednym rodzajem pokarmu (roślinnym lub zwierzęcym) bez szkody dla zdrowia. Myszy często gryzą przedmioty niejadalne, np. materiały włókiennicze, książki, papiery, a odgryzione fragmenty służą im do budowy gniazd. Nie robią zapasów na zimę. Przedstawiciele tego gatunku żyją w grupach rodzin, które bronią wspólnie zajmowanego terytorium.
Biologia.
Mysz domowa jest gatunkiem poliestralnym (wielorujowym) należącym do gniazdowników. Dojrzewa w wieku 2–3 miesięcy, a w sprzyjających warunkach rozmnaża się przez cały rok. Cykl płciowy trwa 4–5 dni, a ruja od kilku do kilkunastu godzin.
Liczba miotów wynosi między 5-8, a nawet do 10 rocznie. Ciąża trwa 20–21 dni, w miocie jest zwykle od 4 do 9 młodych (największy udokumentowany miot liczył 19 osobników). Ruja poporodowa pojawia się zazwyczaj dobę po porodzie. Kolejna ciąża może wydłużyć się do ok. 4 tygodni.
Noworodki ważą od 0,9 do 1,5 g, są nagie i ślepe. Młode w wieku ok. 14 dni mają zwykle wyrżnięte siekacze i otwarte oczy, a po 25 dniach przestają odżywiać się mlekiem matki. Najwięcej osobników rodzi się latem, w pozostałych porach roku rozrodczość jest niższa. Przy przegęszczeniu populacji płodność samic stojących najniżej w hierarchii jest ograniczona – tylko dominujące samice wydają potomstwo, jednak w mniejszej ilości niż w normalnych warunkach. W ten sposób regulowana jest liczebność populacji, zanim ulegnie załamaniu.
Mysz ma dobrze rozwinięty zmysł słuchu. Komunikacja między poszczególnymi osobnikami odbywa się za pomocą ultradźwięków, które są dla nich doskonale słyszalne. Podobnie jak wiele innych gatunków gryzoni, mysz jest krótkowidzem, a dominującym u niej zmysłem jest węch. Służy on do odnajdywania drogi w środowisku, umożliwia odszukiwanie pokarmu oraz partnerów płciowych. Zwierzę pozbawione węchu przestaje się rozmnażać. Wynika to m.in. z faktu, że wzajemne stosunki między poszczególnymi zwierzętami są regulowane głównie za pośrednictwem feromonów.
W rodzinach myszy domowej panuje ścisła hierarchia. Rodzinie przewodzi starszy i doświadczony „cap” (samiec myszy), który ma wyłączne prawo krycia samic w okresie rui, dopóki nie pokona go jeden z młodszych samców.
W warunkach naturalnych mysz domowa żyje od 1,5 do 2 lat, w hodowli do 4. Rekordowy wiek życia myszy wynosi 1819 dni (prawie 5 lat). W 2009 roku David Harrison wraz z kolegami z The Jackson Laboratory w Bar Harbor przedłużył życie myszy stosując rapamycynę.
Rasy i odmiany.
Obecnie istnieje wiele form barwnych myszy, które zależnie od kraju dzieli się na rasy i odmiany. W większości klubów hodowlanych na świecie stosuje się angielskie nazwy ras i odmian, tylko niektóre kluby używają oficjalnych nazw w swoich ojczystych językach (np. kluby holenderskie i czeskie). Polskie kluby myszy rasowych zwyczajowo dzielą myszy na rasy na podstawie rodzaju okrywy włosowej i na odmiany według koloru i rozkładu barw na ciele.
Możemy wyróżnić następujące rasy:
Formy barwne zależnie od rodzaju, dzieli się na kilka grup:
Znaczenie.
Mysz jest gatunkiem synantropijnym zaliczanym do szkodników. Powoduje wielkie straty, zjadając zapasy żywności oraz niszcząc wszelkiego rodzaju materiały i przedmioty, w celu zdobycia niezbędnych elementów do budowy gniazda. Podobnie jak u szczurów, w kale myszy mogą znajdować się niebezpieczne dla zdrowia człowieka patogeny, a na jej stopach zarodniki szkodliwych grzybów rozkładających produkty spożywcze.
Znana powszechnie biała mysz laboratoryjna z czerwonymi oczami, będąca formą udomowioną (hodowlaną), cieszy się znacznie lepszą opinią niż jej dziki odpowiednik. Jest powszechnie wykorzystywana w placówkach naukowo-badawczych jako model zwierzęcy o wysokim stopniu homologii z człowiekiem. Pierwotnie była rzadko obserwowana przez człowieka – występowała sporadycznie w dziko żyjących populacjach jako przejaw mutacji (albinizmu). Gdy schwytano taki okaz, pozostawiano go przy życiu i trzymano w zamknięciu. Później białe myszy hodowane były przede wszystkim jako zwierzęta – zabawki dla dzieci, następnie zajęła się nimi nauka. Stały się ssakami udomowionymi o olbrzymiej użyteczności, zwłaszcza w medycynie, weterynarii, farmacji, farmakologii i genetyce.
W 2002 roku w ramach projektu "The Mouse Genome Database" ("MGD") dokonano zsekwencjonowania genomu myszy domowej. 
Drapieżnictwo na wyspie Gough.
Duża płodność i krótki czas życia myszy domowych przyczyniają się do szybkiej ewolucji tego gatunku. W 2007 roku wykazano, że zawleczona w XIX wieku na atlantycką wyspę Gough mysz domowa stała się zagrożeniem dla występujących tam ptaków morskich. Gryzonie te osiągają rozmiary trzykrotnie większe od typowych (u wyspiarskich populacji drobnych ssaków częsty jest gigantyzm) i są agresywnymi drapieżnikami, atakującymi stadnie nawet wyrośnięte pisklęta albatrosów.

</doc>
<doc id="11900" url="https://pl.wikipedia.org/wiki?curid=11900" title="Szczur">
Szczur

Szczur ("Rattus") – rodzaj ssaka z podrodziny myszy (Murinae) w obrębie rodziny myszowatych (Muridae), obejmujący kilkadziesiąt gatunków. Do najbardziej rozpowszechnionych należą, występujące również w Polsce, szczur śniady i szczur wędrowny, a także występujący w południowo-wschodniej Azji i na wyspach Pacyfiku szczur polinezyjski.
Występowanie.
Szczury występują na wszystkich kontynentach oprócz Antarktydy. Z ludźmi dotarły także na wiele wysp i archipelagów położonych na oceanach.
Morfologia.
Długość ciała (bez ogona) 65–300 mm, długość ogona 77–330 mm, długość ucha 14,6–27 mm, długość tylnej stopy 17–50 mm; masa ciała 22–540 g.
Systematyka.
Podział systematyczny.
Szeroki zakres zmienności morfologicznej uniemożliwia obecnie obiektywną ogólną diagnozę i najprawdopodobniej takson ten składa się z kilku monofiletycznych klastrów. Do rodzaju należą następujące występujące współcześnie i wymarłe po 1500 roku gatunki:
Opisano również gatunki wymarłe w czasach prehistorycznych:

</doc>
<doc id="11901" url="https://pl.wikipedia.org/wiki?curid=11901" title="Kalina">
Kalina



</doc>
<doc id="11902" url="https://pl.wikipedia.org/wiki?curid=11902" title="Olga">
Olga

Olga – wschodniosłowiańskie imię żeńskie pochodzenia skandynawskiego, ze staronorweskiego "heill" „cieszący się pomyślnością” lub „szczęśliwy”. Olga jest ruskim przekształceniem imienia Helga.
Olga imieniny obchodzi: 26 marca, 13 czerwca, 28 czerwca, 11 lipca i 24 lipca.

</doc>
<doc id="11903" url="https://pl.wikipedia.org/wiki?curid=11903" title="Bonawentura (imię)">
Bonawentura (imię)

Bonawentura – imię męskie pochodzenia włoskiego, prawdopodobnie sztuczne imię klasztorne. Wywodzi się od słów "bona vantura" oznaczającego „dobry los”. Imię pierwszy raz użyte przez św. Bonawenturę, ucznia św. Franciszka z Asyżu. Ze względu na końcówkę "a" imię to czasami jest błędnie postrzegane jako imię żeńskie. 
Odpowiedniki w innych językach:
Bonawentura imieniny obchodzi 31 marca, 14 lipca, 15 lipca, 10 września i 26 października.

</doc>
<doc id="11904" url="https://pl.wikipedia.org/wiki?curid=11904" title="Dobrogost">
Dobrogost

Dobrogost – staropolskie imię męskie. Składa się z członu "Dobro-" („dobry”) i "-gost" („gościć”, „gość”). Mogło oznaczać "dobry, życzliwy dla gości". Odpowiednik tego imienia, "Dobrohost", występuje w językach: czeskim, słowackim, serbsko-chorwackim i ruskim. 
Dobrogost imieniny obchodzi 14 lipca.
Znane osoby noszące imię Dobrogost:
Zobacz też:

</doc>
<doc id="11905" url="https://pl.wikipedia.org/wiki?curid=11905" title="Kamil">
Kamil

Kamil – imię męskie, pochodzące od rzymskiego imienia i cognomenu "Camillus" (słowo to jest tłumaczone z łaciny jako „pomocnik kapłana” bądź „zrodzony z wolnych rodziców”, „szlachetny chłopiec”).
Kamil imieniny obchodzi: 14 lipca, 18 lipca i 15 września.
Żeńskim odpowiednikiem imienia Kamil jest Kamila.
Statystyka.
Wśród imion nadawanych nowo narodzonym dzieciom, Kamil w 2021 r. zajmował 53. miejsce w grupie imion męskich (692 nadań). W całej populacji Polaków Kamil zajmował w 2021 r. 24. miejsce (250 459 użyć).
W 2021 r. Kamil zajął 53. miejsce wśród wszystkich imion i 24. wśród imion męskich. Zarejestrowanych było 250 459 Kamilów, a nadano to imię 692 chłopcom.

</doc>
<doc id="11906" url="https://pl.wikipedia.org/wiki?curid=11906" title="Stella (imię)">
Stella (imię)

Stella, Stela – imię żeńskie pochodzenia łacińskiego. Wywodzi się od słowa oznaczającego gwiazdę. Patronką tego imienia jest św. Stella, żyjąca w Galii w III wieku. Stella występuje w "Fantazym" Juliusza Słowackiego, a jako imię chrzestne była notowana w Polsce co najmniej od 1820 roku.
Stella imieniny obchodzi 11 maja i 4 września.
Znane osoby noszące imię Stella:

</doc>
<doc id="11907" url="https://pl.wikipedia.org/wiki?curid=11907" title="Ulryk">
Ulryk

Ulryk – imię męskie pochodzenia germańskiego, jako skrócona, oboczna forma imienia Udalryk. Wywodzi się od słowa oznaczającego „pochodzący z bogatego rodu”. Łacińska wersja tego imienia to "Udalricus".
Ulryk imieniny obchodzi 20 lutego i 14 lipca.
Żeński odpowiednik: Ulryka

</doc>
<doc id="11908" url="https://pl.wikipedia.org/wiki?curid=11908" title="Ulryka">
Ulryka

Ulryka - żeński odpowiednik imienia Ulryk.
Ulryka imieniny obchodzi 8 maja.

</doc>
<doc id="11909" url="https://pl.wikipedia.org/wiki?curid=11909" title="Dawid">
Dawid



</doc>
<doc id="11910" url="https://pl.wikipedia.org/wiki?curid=11910" title="Dawida">
Dawida

Dawida – żeński odpowiednik imienia Dawid.
Dawida imieniny obchodzi: 15 lipca i 29 grudnia.

</doc>
<doc id="11911" url="https://pl.wikipedia.org/wiki?curid=11911" title="Egon">
Egon

Egon – imię męskie, alternatywna forma imienia Egbert.
Egon imieniny obchodzi: 15 lipca, 1 września.
Osoby noszące imię Egon:
Postacie fikcyjne:

</doc>
<doc id="11912" url="https://pl.wikipedia.org/wiki?curid=11912" title="Niecisław">
Niecisław

Niecisław - imię męskie nienotowane w źródłach staropolskich, prawdopodobnie neologizm z początku XIX wieku. Złożone z członu "Nieci-" ("wzniecać, wzbudzać"), który jest niespotykany w staropolskich imionach dwuczłonowych, oraz członu "-sław" ("sława"). 
Niecisław imieniny obchodzi 15 lipca.
Znane osoby noszące imię Niecisław:

</doc>
<doc id="11913" url="https://pl.wikipedia.org/wiki?curid=11913" title="Urlyk">
Urlyk



</doc>
<doc id="11915" url="https://pl.wikipedia.org/wiki?curid=11915" title="Eliasz">
Eliasz

Eliasz, również Eliasz z Tiszbe lub Eliasz Tiszbita ( "Eliyáhu", "Elias", ) – jeden z proroków Starego Testamentu żyjący w IX w. przed Chr. w północnym państwie Izraela (imię tłumaczone jako: „"Bogiem jest Jah"”, „"moim Bogiem jest Jahwe"”). Święty Kościoła katolickiego, prawosławnego, koptyjskiego, ormiańskiego i syryjskiego.
Eliasz w Biblii.
Eliasz po raz pierwszy wymieniony jest w 1 Księdze Królewskiej jako niosący słowo Boga Jahwe Achabowi, królowi Izraela. Nazywany "Tiszbitą" – Eliasz Tiszbita (urodzony w Tiszbe w Gileadzie; w starszych przekładach nazywany Teszbitczykiem lub Tisbitą.
Po audiencji u króla Achaba skrył się na pustkowiu nad potokiem „"Kerit, który jest na wschód od Jordanu"”, gdzie kruki przynosiły mu pożywienie. Gdy z powodu suszy potok wysechł, Bóg posłał Eliasza do miasta Sarepta w okolicach Sydonu (Fenicja). Mieszkał w domu wdowy przez dwa lata. W tym czasie prorok wskrzesił jej zmarłego syna (1 Krl 17,3–24).
Pod koniec okresu odosobnienia Eliasz spotkał Obadiasza – zarządcę pałacu króla Achaba, który został wysłany na poszukiwanie nowych pastwisk dla bydła. Obadiasz – na polecenie Eliasza – oznajmił wkrótce swojemu panu, gdzie przebywał zbieg. Wkrótce król przybył na spotkanie Eliasza – obarczył go odpowiedzialnością za nieszczęścia Izraela (Achab wprowadził w swoim kraju kult boga Baala za namową żony, Jezabel). Rozstrzygnięciem sporu o prawdziwość Boga – Jahwe Eliasza i Baala Achaba – miały być publiczne ofiary całopalne na Górze Karmel. Jahwe pozwolił Eliaszowi dokonać cudu, który przekonał Izraelitów o fałszywości Baala. 450 proroków tego bożka zostało zabitych. Od tego czasu krainę opuściła susza i głód.
Jezabel rozwścieczona śmiercią proroków Baala zagroziła śmiercią Eliaszowi, lecz ten zbiegł do Beer Szewy i ukrywał się na pustyni. Gdy położył się pod drzewem janowca pragnąc śmierci, odezwał się doń głos anioła: „Wstań, jedz; bo jeszcze daleką drogę masz”. Pożywiwszy się, wyruszył i szedł przez 40 dni do Góry Horeb (Synaj), gdzie zamieszkał w jaskini. Bóg wtedy zapytał: „Co tu czynisz, Eliaszu?”. W odpowiedzi na żalenie się Eliasza, Bóg nakazał mu iść do Damaszku i namaścić Chazaela królem Aramu, Jehu królem Izraela, a Elizeusza prorokiem własnego miasta.
W 6 lat po tym ostrzegł Achaba i Jezabel, że oboje zginą tragicznie. Podobnie, 4 lata później, zapowiedział śmierć Achazjasza – syna Achaba i Jezabel, który przejął tron po ojcu. Między tymi wydarzeniami historia proroka nie jest dokładnie znana – możliwe, że udał się w odosobnienie na jakiś czas.
Udał się do Gilgal, do uczniów proroków – tam przekazał wiedzę o swym odejściu Elizeuszowi, swojemu następcy, który towarzyszył mu dalej w wędrówce do Betel i Jerycho. Przeszli „między rozstąpionymi wodami” Jordanu, lecz wkrótce „wóz ognisty i konie ogniste rozłączyły obydwu: i wstąpił Eliasz przez wicher do nieba”. Elizeusz miał wówczas powtórzyć gest swojego nauczyciela – uderzeniem płaszcza w wodę, rzeka rozstąpiła się i przeszedł przezeń. Pięćdziesięciu proroków widzących to zdarzenie rzekło: „Spoczął duch Eliasza na Elizeuszu”.
Ważnym elementem eschatologii żydowskiej stało się oczekiwanie na powrót Eliasza z nieba przed nadejściem Mesjasza i czasów mesjańskich. Według apokryficznej Apokalipsy Eliasza, Eliasz wraz z Henochem w czasach ostatecznych mają się sprzeciwić przeciwnikowi Mesjasza, jednak zostają zabici i ich zwłoki leżą trzy i pół dnia na rynku. Później jednak zmartwychwstają i pokonują syna nieprawości. Do tej samej tradycji prawdopodobnie odwołuje się Apokalipsa św. Jana.
Cuda oraz ważniejsze wydarzenia z życia proroka.
Cuda uczynione przez Boga w wyniku modlitw Eliasza opisane w Biblii:
Odwołania w Nowym Testamencie.
Żaden z "dawnych proroków" nie jest tak często wspominany w Nowym Testamencie jak Eliasz. 
Wypełnienie oczekiwania eschatologicznego związanego z Eliaszem – wyrażonego w proroctwie Malachiasza 3,23–24 i tak obecnego w Izraelu czasów Jezusa – pierwotny Kościół, w ślad za swym mistrzem związał z Janem Chrzcicielem (por. Mt 17, 10-13). Na równi z nim, także sam jego Następca, Jezus Chrystus został utożsamiony z "Eliaszem" (Mt 11,13–14; 16,14; 17,10; Mk 9,11; 15,35; Łk 9,7–8; Jn 1,21).
Jan nie był Eliaszem, ale utożsamił się z Eliaszem w sposób duchowy (por. J 1,21.25). Ta misja ukazana została w słowach anioła zwiastującego jego cudowne poczęcie i narodziny Zachariaszowi:
W rozumieniu Ewangelii, Jan był wypełnieniem Eliaszowej misji pojednania zapowiedzianej przez Malachiasza w rozdz. 3,24.
Mateusz (11,11) i Łukasz (9,8) pokazali żywot Jana Chrzciciela jako odzwierciedlenie posłannictwa proroka Eliasza: życie w puszczy, przebywanie na pustyni, nagły początek misji (1 Krl 17,1–3; Łk 3,2–3); nawet te same włosienne szaty i skórzany pas dookoła bioder (2 Krl 1,8; Mt 3,4).
Istotne jest też – jak zauważył Félix Gils CSSp – że chociaż „Jan Chrzciciel urzeczywistnia typ Eliasza, gdy chodzi o praktykę pokuty na pustyni (Mt 3, 4; por. 2 Krl 1, 8), jednak rysy główne Eliasza odnajdujemy w osobie Jezusa”.
Sam Jezus ukazywał swą misję w powiązaniu z Eliaszem. Już w synagodze w Nazarecie porównał niewiarę swoim rodaków do niewiary Izraela w misję Eliasza, który został posłany nie do wdów żydowskich, "tylko do owej wdowy w Sarepcie Sydońskiej”, będącej poganką (Łk 4,25n). Późniejsze wskrzeszenie młodzieńca z Naim było odpowiednikiem cudu dokonanego przez Eliasza w Sarepcie (Łk 7, 11-16; por. 1 Krl 17, 17-24). Uczniowie prosili Jezusa, by zesłał ogień karzący na niegościnnych Samarytan, podobnie jak Eliasz, za brak czci okazywanej Bogu zesłał ogień na posłańców króla Samarii (2 Krl 1, 9-14; por. Łk 9, 54). Jezus miał zesłać jednak inny ogień, ogień Ducha Świętego (por. Łk 12, 49). Pokrzepienie, które Jezus otrzymał w Getsemani od anioła przywodzi nam myśl pocieszenie Eliasza na pustyni (por. Łk 22, 43; 1 Krl 19,5.7), z tą istotną różnicą, że Jezus nie prosił o śmierć. Szczególny paralelizm można dostrzec między uniesieniem Eliasza do nieba, a wniebowstąpieniem Chrystusa. Podczas gdy „jego duch spoczął na Elizeuszu” (2 Krl 2, 1-15), tak Jezus obiecał zesłać na swych uczniów swego Ducha, „obietnicę Ojca” (Łk 24,49-51; por. Łk 9,51).
Pojawienie się Eliasza przy Przemienieniu Jezusa miało znaczenie symboliczne. Uosabiał on tradycję prorocką Izraela, by ukazać wypełnienie się zapowiedzi proroków w Jezusie (por. Mt 17,3n). Eliasz podobnie jak Mojżesz otrzymał objawienie Boże na górze Synaj. Rozmawiając z Jezusem na górze Przemienienia prorok świadczył, że sam Jezus, w swej osobie, jest Objawieniem Bożym.
Eliasz jest wspomniany również w Listach. Apostoł Paweł w Liście do Rzymian 11,2 ukazał Eliasza jako proroka walczącego z niewiernością Izraela, nawiązując do postawy Żydów, którzy nie uwierzyli w Jezusa. List Jakuba 5,17 przedstawia postać Eliasza jako wzór osoby modlącej się (por. Łk 4,25; 9,54).
Eliasz w liturgii sederu paschalnego.
W czasie rodzinnego Sederu paschalnego celebrowanego w judaizmie, po czterech częściach, jakby czterech odsłonach dramatu – następuje zawsze piąta część. Jej symbolem jest piąty kielich – kielich proroka Eliasza, (hebr. "kos szel Elijahu hanawi"). Odmawia się wtedy modlitwy "Szefoch Chamatecha" („Wylej swój gniew”) i "Elijachu Hanawi" (Eliasz Prorok).
Obrzęd piątego kielicha zachęca świętujących Żydów do oczekiwania z nadzieją i ufnością na spełnienie ostatecznej obietnicy Boga: nadejścia epoki mesjańskiej. Kielich ten, najpiękniejszy, jaki znajduje się w domu nie powinien być podnoszony ani nie wolno z niego pić. Po sederze, dopóki Eliasz nie przyjdzie, wino z niego wlewa się z powrotem do butelki. Istnieje też zwyczaj, że kielich Eliasza napełniany jest winem z kielichów wszystkich uczestników Sederu, co symbolizuje, że wszyscy muszą działać razem, aby nadszedł Mesjasz. Oprócz kielicha, otwiera się także drzwi domu, aby zaprosić proroka Eliasza, którego przyjście będzie oznaczało, że Mesjasz jest już blisko. Czynią to najczęściej dzieci. Otwarcie drzwi jest także wyrazem braku lęku przed niebezpieczeństwem. Jest to bowiem „noc specjalnej opieki Boga” (hebr. "lejl szimurim"). Wszyscy wstają i recytują "Szefoch Chamatecha" i odśpiewują "Elijachu Hanawi". Istnieje zwyczaj pozostawiania jednego pustego krzesła przy stole, jako „krzesła proroka Eliasza”. Podobnie jak kielich, powinno być to najdostojniejsze krzesło w domu. Po odśpiewaniu modlitw drzwi się zamyka.
Eliasz w islamie.
Eliasz jest uznawany za proroka także przez muzułmanów; jego postać pojawia się w Koranie pod imieniem ).
Kult.
Jego wspomnienie liturgiczne w Kościele katolickim obchodzono niegdyś 17 czerwca, obecnie za "Martyrologium Rzymskim" 20 lipca.
Cerkiew prawosławna wspomina świętego proroka odpowiednio 20 lipca/2 sierpnia.
Ikonografia.
W ikonografii wczesnochrześcijańskiej prorok przedstawiany był często jako młodzieniec w tunice i paliuszu. Od wczesnego średniowiecza występuje już jako człowiek stary odziany w długą opończę, wykonaną z koziej skóry. Siwe włosy spadają na ramiona. Ma średniej długości brodę i bose stopy. Zazwyczaj prawą ręką błogosławi, w lewej dzierży zwój z napisem: „Gorliwie stawałem w obronie Pana, Boga Zastępów, gdyż synowie izraelscy porzucili przymierze z Tobą” (1 Krl 19, 10).
Najczęściej przedstawianą sceną z życia proroka jest wniebowzięcie Eliasza na ognistym wozie zaprzężonym w skrzydlate rumaki. Niekiedy wóz proroka zmierza ku niebu po tęczy. U stóp wozu stoi prorok Elizeusz, chwytający spadający płaszcz mistrza. Ponadto proroka Eliasza spotykamy na ikonach Przemienienia Pańskiego, gdy w geście modlitewnym stoi po prawicy Chrystusa.
W tradycji zachodniej rolę atrybutów proroka pełnią kruk i/lub ognisty miecz.
W sztuce.
Postać Eliasza jest związana z eponimicznym oratorium Felixa Mendelssohna-Batholdy'ego. Biblijny prorok Eliasz jest także głównym bohaterem powieści Paulo Coelho "Piąta góra". George Washington Moon napisał epos "Elijah the Prophet".

</doc>
<doc id="11916" url="https://pl.wikipedia.org/wiki?curid=11916" title="Sewera">
Sewera

Sewera – imię żeńskie pochodzenia łacińskiego, wywodzące się od słowa "severa" - "surowa, poważna". Patronką tego imienia jest św. Sewera z Trewiru, żyjąca w VII wieku.
Męski odpowiednik: Sewer.
Sewera imieniny obchodzi: 20 lipca.
Zobacz też:

</doc>
<doc id="11917" url="https://pl.wikipedia.org/wiki?curid=11917" title="Stojsław">
Stojsław

Stojsław, Stoisław, Stosław, Tosław – staropolskie imię męskie, złożone członu "Stoj(i)-" ("stać, stoję") oraz członu "-sław" ("sława"). Notowane w Polsce od 1145 roku, po raz pierwszy w formie Stojsław ("Stoyslaus").
Możliwe staropolskie zdrobnienia: Stoj, Stojan, Stojanek, Stojanka (masc.), Stojek, Stojk, Stojka (masc.), Stojko, Stosz, Stojsza (masc.), Stojuch, Stoch, Stochan, Stochań, Stosz, Stoszek, Stoszel, Stoszko.
Żeńskie odpowiedniki: Stojsława, Stoisława, Tosława.
Stojsław, Stoisław, Stosław, Tosław imieniny obchodzi: 20 lipca, 22 lipca i 27 lipca.
W innych językach:
Znane osoby noszące imię Stojsław, Stoisław, Stosław, Tosław:

</doc>
<doc id="11918" url="https://pl.wikipedia.org/wiki?curid=11918" title="Bolesław (imię)">
Bolesław (imię)

Bolesław ("bole(j)" + "sław" – „bardziej sławny”, por. Więcesław, Wacław) – słowiańskie imię męskie. Zdrobniale Bolko. Dawniej zapisywane również w formie skróconej Bosław. Imię dynastyczne w polskiej dynastii Piastów, oraz czeskiej Przemyślidów. Do dynastii piastowskiej zostało zapożyczone od Przemyślidów poprzez dziedziczenie po linii żeńskiej (imię kognacyjne). Ostatnim jego piastowskim przedstawicielem był Piast mazowiecki, Bolesław V, książę warszawski (XV w.).
Bolesław imieniny obchodzi 23 lipca, 12 czerwca i 19 sierpnia.
Podobne imiona: Bolebor, Boleczaj, Boleczest, Bolelut, Bolemir oraz Bolemysł.
Etymologia.
Znaczenie imienia „Bolesław” podał Thietmar z Merseburga w swojej "Kronice", spisanej w latach 1012–1018:
Osoby o imieniu Bolesław.
Żeńskie odpowiedniki: Bolesława, Bosława.

</doc>
<doc id="11919" url="https://pl.wikipedia.org/wiki?curid=11919" title="Bolesława">
Bolesława

Bolesława — żeński odpowiednik imienia Bolesław. Forma ta jest notowana w Polsce od XIV wieku. Patronką tego imienia jest bł. Bolesława Maria Lament, wspominana 29 stycznia.
Bolesława imieniny obchodzi 29 stycznia, jako wspomnienie bł. Bolesławy Lament.
Wcześniej funkcjonowała data 22 lipca.
Znane osoby noszące imię Bolesława:

</doc>
<doc id="11920" url="https://pl.wikipedia.org/wiki?curid=11920" title="Żelisław (imię)">
Żelisław (imię)

Żelisław – staropolskie imię męskie. Składa się z członów: "Żeli-" („pragnąć”) i "-sław" („sława”), czyli „pragnący sławy”.
Żelisław imieniny obchodzi 23 lipca.
Od tego imienia pochodzi nazwa miasta Żelechów.
Osoby noszące imię 

</doc>
<doc id="11921" url="https://pl.wikipedia.org/wiki?curid=11921" title="Kinga">
Kinga

Kinga – imię żeńskie, pochodzenia węgierskiego, powstałe jako zdrobniała forma imienia Kunegunda.
Wśród imion nadawanych nowo narodzonym dzieciom, Kinga w 2009 r. zajmowała 23. miejsce w grupie imion żeńskich.
Kinga imieniny obchodzi: 3 marca, 24 lipca.
Znane osoby noszące to imię:

</doc>
<doc id="11922" url="https://pl.wikipedia.org/wiki?curid=11922" title="Wojciecha">
Wojciecha

Wojciecha, Wociecha - staropolskie imię żeńskie. Składa się z członów oznaczających „ta, która cieszy jako żołnierz” czyli „wojownik pociecha”, „ta, której walka sprawia radość”. Żeński odpowiednik imienia Wojciech.
Wojciecha imieniny obchodzi 23 kwietnia i 29 lipca.

</doc>
<doc id="11923" url="https://pl.wikipedia.org/wiki?curid=11923" title="Krzysztofa">
Krzysztofa

Krzysztofa - żeński odpowiednik imienia Krzysztof.
Krzysztofa imieniny obchodzi: 14 kwietnia, 25 lipca i 31 października.
Osoby o imieniu Krzysztofa:

</doc>
<doc id="11924" url="https://pl.wikipedia.org/wiki?curid=11924" title="Walentyna">
Walentyna

Walentyna – żeński odpowiednik imienia Walenty, Walentyn.
Walentyna imieniny obchodzi:

</doc>
<doc id="11925" url="https://pl.wikipedia.org/wiki?curid=11925" title="Opera (przeglądarka)">
Opera (przeglądarka)

Opera – darmowa przeglądarka internetowa, tworzona i rozwijana przez należącą do chińskiego konsorcjum norweską firmę Opera Software ASA.
Opera jest programem darmowym, opartym na licencji freeware. Jest aplikacją własnościową o zamkniętym kodzie źródłowym.
Do wersji 4.x włącznie, Opera rozprowadzana była na zasadach shareware, następnie od wersji 5.x do 8.50 na licencji adware (z możliwością wyłączenia reklam po zakupie klucza licencyjnego). Od 20 września 2005 jest programem w pełni darmowym na licencji freeware.
1 lipca 2013 ukazała się nowa Opera 15 oparta na silniku renderowania stron Blink i silniku JavaScriptu V8, a także osobny klient poczty elektronicznej Opera Mail.
Przeglądarkę w 2016 r. zakupiło chińskie konsorcjum zrzeszające Qihoo 360 oraz Kunlun Tech.
Rozwój.
Historia zmian.
Opera powstała w 1994 w wyniku prac nad projektem badawczym sponsorowanym przez norweskiego narodowego operatora telefonicznego Telenor. Sukces techniczny projektu sprawił, że jej twórcy uniezależnili się od sponsora i założyli firmę Opera Software ASA produkującą kolejne wersje przeglądarki.
Do czasu wydania wersji 2.0, Opera znana była pod nazwą MultiTorg Opera i była przeglądarką niedostępną publicznie. Cechowała ją unikatowa jak na tamte czasy funkcja przeglądania wielu stron w jednym oknie przeglądarki – wielodokumentowy interfejs. W 1996 roku wydano na zasadach licencji shareware wersję 2.1.
Kolejnym, ważnym w historii rozwoju przeglądarki była wersja numer 4, wydana 28 czerwca 2000. Jądro przeglądarki zostało przepisane tak, by mogło pracować pod różnymi środowiskami, zaimplementowano także wbudowanego klienta poczty e-mail.
W grudniu 2000 opublikowana została wersja oznaczona numerem 5. Najbardziej widoczną zmianą była zmiana zasady dystrybucji – zamiast ograniczeń czasowych w użytkowaniu bez wykupienia licencji wprowadzono banery reklamowe.
29 listopada 2001 roku ukazała się wersja szósta, wspierająca kodowanie Unicode, umożliwiająca obok dotychczasowego trybu MDI przeglądanie w kartach.
W styczniu 2003 wydano kolejną, siódmą wersję przeglądarki. Z najistotniejszych zmian należy wymienić nowy silnik o nazwie Presto, ulepszoną obsługę kaskadowych arkuszy stylów, obsługa modelu DOM i skryptów po stronie użytkownika. W sierpniu 2004 rozpoczął się okres testowania Opery w wersji 7.6. Ta cechowała się ulepszoną obsługą standardów, wprowadzono również obsługę programu za pomocą głosu i obsługę VoiceXML-a. Zaimplementowano również unikalną technologię dopasowania treści do szerokości, która pozwala na swobodne przeglądanie stron na każdej rozdzielczości ekranu bez konieczności przewijania w poziomie. Wersja 7.6 została później przemianowana na 8.0.
19 kwietnia 2005 wydano wersję 8.0 przeglądarki. Dostosowano ją do potrzeb szerszej grupy użytkowników, poprzez uproszczenie menu i jego reorganizację, mającą na celu uczynienie bardziej intuicyjnym konfiguracji przeglądarki.
Powszechnie wskazywaną wadą Opery były banery reklamowe, które być może stały się przeszkodą w zdobyciu większej części rynku. Sytuacja ta zaczęła się jednak zmieniać – najpierw w wersji 7.5 wprowadzono wybór pomiędzy banerami a niewielkimi reklamami tekstowymi, związanymi z zawartością przeglądanej strony.
Prawdziwym zaskoczeniem okazało się jednak wydanie Opery 8.5 (20 sierpnia 2005), kiedy to zmieniono licencję z adware na freeware. Odtąd Opera jest dystrybuowana jako w pełni darmowy program, nie posiadający ograniczeń natury funkcjonalnej ani czasowej.
Kolejnym, bardziej kontrowersyjnym, przełomem stało się porzucenie dotychczasowego silnika Presto i po Operze 12 wydanie – zbudowanej od nowa – wersji 15. Opera 15 miała bazować na silniku WebKit i na projekcie Chromium (będącym bazą dla Google Chrome). Zmiana z Presto na WebKit mogłaby być kontrowersyjna (ze względu na zmniejszenie różnorodności rynku), ale Google ogłosił, że już od Chromium 28 pojawił się nowy silnik (wywiedziony z WebKit) – Blink. Bardziej kontrowersyjnym krokiem okazało się udostępnienie wersji 15 jako aktualizacji, która nie posiadała jeszcze wielu funkcji, nawet tak rozpowszechnionych w innych przeglądarkach jak zakładki. Użytkownicy mogli jednak w dalszym ciągu pobrać starszą Operę lub wyłączyć aktualizacje. Inne funkcje dostępne tylko w starszej wersji Opery, to m.in.: dodawanie własnych i zmiana wbudowanych skrótów klawiszowych do funkcji programu, szybkie tworzenie wyszukiwarek dla różnych witryn, pasek boczny z różnymi wbudowanymi funkcjami (notatki, otwieranie dowolnych stron w pasku, pobierane pliki...), kopiowanie przycisków do wszystkich pasków narzędziowych, stosunkowo proste dodawanie własnych przycisków i ich rozpowszechnianie. Przynajmniej jedna z dużych funkcji – obsługa zakładek – pojawiła się ponownie w nowych wersjach Opery. Wydana została także edycja dla systemów Linux/Unix. Brak jest jednak oficjalnych wypowiedzi na temat przywrócenia innych możliwości znanych z Opery 12.
Testowe wersje Opery.
Tygodniówki (weekly builds).
W ramach zespołu Opera Desktop Team publikowane były testowe wersje programu zwane potocznie tygodniówkami (ang. weekly builds, pol. kompilacja tygodniowa). Tygodniówki zwyczajowo były publikowane w piątki. W roku 2008 przestały być tygodniówkami w znaczeniu kalendarzowym i przeszły na nieregularny cykl wydań. Tygodniówki Opery są przeznaczone dla "zaawansowanych i oddanych użytkowników, którzy nie obawiają się niestabilności programu, systemu czy utraty danych".
Pierwsza tygodniówka została udostępniona 13 lutego 2006 dla systemów Windows (build 8219) oraz Mac (build 3224).
17 lutego 2006 wydana została pierwsza tygodniówka dla systemów UNIX (build 1656).
Począwszy od wersji 11.50 wersje testowe Opery są wydawane pod nazwą Opera Next, co ma zwracać uwagę na fakt, że są one wersjami rozwojowymi i mogą zawierać dotąd niezdiagnozowane błędy. Wydania takie różnią się od głównej wersji przeglądarki nazwą oraz ikonką (srebrna). Szczegóły dotyczące cyklów wydawniczych są dostępne na witrynie producenta.
Wersje eksperymentalne (experimental builds).
W ramach Opera Labs oraz przy wsparciu Dev.Opera publikowane były tzw. wersje eksperymentalne (experimental builds). Służyły do prezentowania i testowania najnowszych technologii przed ich implementacją w głównej gałęzi programu. Pojawiały się bardzo nieregularnie, w dodatku nie posiadały też najnowszych rozwiązań wprowadzonych do głównej gałęzi rozwoju.
Cechy i komponenty.
Przeglądanie w kartach.
Opera obsługuje przeglądanie stron w kartach. Oznacza to, że strony mogą być otwierane w jednym oknie przeglądarki jako odrębne karty (ang. tabs, tłumaczone czasem niepoprawnie na język polski jako zakładki).
Dodatkową funkcją jest pokazywanie miniatury strony załadowanej w danej karcie, gdy kursor myszy znajduje się na nagłówku karty.
Aby odzyskać zamkniętą kartę, kliknij ikonę „Zamknięte karty” dostępną po prawej stronie paska kart i wybierz kartę. Nie można odzyskać zamkniętych kart prywatnych.
Gesty myszy.
Opera posiada wbudowaną obsługę gestów myszy. Gesty myszy umożliwiają wykonanie takich czynności jak otworzenie nowej karty, cofnięcie do poprzedniej strony czy przejście do następnej za pomocą określonego ruchu myszą.
Menedżer pobierania plików.
Wbudowany menedżer pobierania plików pozwala na podstawowe operacje, takie jak zatrzymanie i wznowienie pobierania, ponowne pobieranie, podstawowe opcje zarządzania ściągniętymi plikami (np. uruchomienie czy też otwarcie folderu z plikiem). Pobierane pliki są pamiętane w historii pobierania.
Blokowanie wyskakujących okienek.
W zależności od ustawionego trybu pracy Opera może blokować wyskakujące okienka, najczęściej zawierające reklamy. Domyślnie blokowane są wszystkie niechciane wyskakujące okna, lecz w opcjach można ustawić blokowanie wszystkich wyskakujących okienek lub jedynie tych, które nie zostały otwarte w wyniku akcji podjętej przez użytkownika (np. kliknięcie na link). Tę blokadę można również wyłączyć.
W razie potrzeby zablokowane wyskakujące okna mogą być otwarte przez użytkownika. W celu otwarcia zablokowanego okna należy wybrać odpowiednią opcję dostępną w rozwijalnym menu ikony (przycisku) kosza.
Klient poczty Opera Mail.
Opera posiadała wbudowanego klienta poczty e-mail i grup dyskusyjnych, znanego pod nazwą "Opera Mail" (do wersji 7.50 nosił nazwę "M2").
Od rozpoczęcia wydawania Opery bazującej na silniku Blink, komponent pocztowy został usunięty z Opery (wcześniej nie był udostępniany poza przeglądarką). Następnie Opera Mail była wydawana jako osobny program, dostępny dla systemów Mac OS oraz Windows, obecnie zaś prace nad nią zostały zatrzymane.
Rozszerzenia.
Od wersji 11 Opera obsługuje rozszerzenia. Można dzięki nim m.in. używać kalkulatora, kalendarza, przyciemniać elementy strony oprócz Flasha (działa głównie na serwisach z przesyłanymi filmami użytkowników, takich jak YouTube czy Dailymotion).
W wersji 11.50 pojawiły się rozszerzenia strony szybkiego wybierania, dzięki którym możemy być informowani wizualnie o pogodzie, kursie walut czy wiadomościach ze świata.
Wersja 12.10 wprowadziła możliwość dodania przez rozszerzenie pozycji do menu kontekstowego oraz interakcję rozszerzeń z CSS i JavaScript.
Szybkie wybieranie.
Począwszy od wersji 9.20 otwartej nowej karty przeglądarki powoduje wyświetlenie karty „szybkiego wybierania”. Pozwala na szybkie dodawanie ulubionych stron w polach (9 pól 3x3) gdzie pojawiają się miniatury stron. W wersji 10 dodano możliwość konfiguracji. Od tej wersji można było ustawić dowolnie od 4 (2x2) do 25 (5x5) pól oraz ustawić obraz jako tło.
Od wersji 11.10 zmodyfikowano ekran szybkiego wybierania, umożliwiając dodanie nieograniczonej ilości zakładek, zwiększenia liczby kolumn oraz umożliwienie powiększenia/pomniejszenia zakładek.
W wersji 11.50 można tworzyć rozszerzenia funkcji „szybkiego wybierania” (ang. "Speed Dial Extensions"); w tej wersji wprowadzono również drobne poprawki do tej funkcji – pojawiła się możliwość zmniejszenia zakładek do 30%, podczas gdy w wersji 11.10 można było je zmniejszyć najwyżej do 50% standardowego pola.
Pozycja Opery na rynku przeglądarek.
Rynek przeglądarek internetowych w ujęciu globalnym.
Użycie Opery w skali globalnej jest szacowane w przedziale od 1,03% (Stat Counter) do 1,58% (Net Applications) według danych z czerwca 2013. W Europie przedział waha się między 2,12% (StatCounter) a 1,58% (Market Share) dla danych z czerwca 2013. Najwięcej użytkowników korzysta z niej w krajach byłego Związku Radzieckiego, w zależności od państwa i rankingu od 20% do ponad 50%. Opera posiada bardzo słabe wyniki w USA, ok. 0,57% (Stat Counter).
Od czasu pierwszego publicznego wydania w 1996, Opera zdawała się ustępować pod względem liczby użytkowników konkurentom, takim jak Internet Explorer czy Firefox. Większe sukcesy odnosi na rynku przeglądarek mobilnych, dostępnych na telefonach komórkowych i tabletach.
Rynek przeglądarek internetowych na świecie.
Użycie przeglądarek na świecie ze StatCounter (stan na grudzień 2022):
Rynek przeglądarek internetowych w Polsce.
Użycie przeglądarek w Polsce z Ranking.pl (stan na okres 26 października – 1 listopada 2015):
Użycie różnych wersji Opery z Ranking.pl (stan na okres 26 października – 1 listopada 2015):
Dostępne platformy sprzętowe i systemowe.
Opera jest aplikacją wieloplatformową, dostępną na różne platformy sprzętowe i systemy operacyjne. Wieloplatformowość aplikacji uzyskano poprzez napisanie jej kodu w C++. Opera Mini oparta jest na Javie, chociaż istnieją również wersje napisane w C.
Opera dla komputerów osobistych.
Dla komputerów osobistych dostępne są wersje Opery dla BeOS, FreeBSD (i386 i AMD64), MS Windows, IBM OS/2, Linux (x86-64, PowerPC, i386), Macintosh (Mac OS 9 i macOS), Sun Solaris (Sparc/Intel), QNX. Faktycznie rozwijanymi są jednak jedynie wersje na MS Windows i macOS.
Dodatkowo publikowane są też wersje "weekly" i "experimental" wdrażające ostatnie ulepszenia lub oprogramowanie w wersjach wstępnych przeznaczone dla zaawansowanych użytkowników (zobacz więcej w oddzielnych sekcjach: Tygodniówki (weekly builds) oraz Eksperymenty (experimental builds)).
Opera dla urządzeń mobilnych.
W odrębnych wersjach, Opera jest dostępna również dla urządzeń przenośnych. Na każdym z systemów Opera zapewnia ten sam silnik renderujący kod HTML, w przypadku urządzeń małoekranowych (palmtop, GSM) wzbogacony o mechanizm zwany "small screen rendering", który pozwala oglądać szerokokątne i wzbogacone w grafiki strony internetowe na wyświetlaczach uboższych i mniejszych niż ekrany komputerowe.
Opera dla telefonów komórkowych
W wersji dla telefonów komórkowych Opera dostępna jest w dwóch bezpłatnych wersjach: Opera Mobile dla urządzeń z systemem Symbian, Windows Mobile lub Android, oraz Opera Mini dla urządzeń z systemem Android, Apple iOS oraz dla każdego telefonu komórkowego z zainstalowanym klientem Java opartym na CLDC.
Opera dla innych urządzeń przenośnych
Poza mobilnymi telefonami komórkowymi Opera dostępna jest dla innych urządzeń posiadających dostęp do Internetu. Oprócz SDK w wersji klasycznej, Opera dostępna jest również jako odpłatne: Nintendo DS Browser przeznaczona dla konsoli Nintendo DS Lite (z rozszerzeniem pamięci w formie Kartridża) oraz jako Internet Channel – przeglądarka dla konsoli Nintendo Wii.
Wspierane standardy.
Opera była jedną z pierwszych przeglądarek internetowych wspierających kaskadowe arkusze stylów (CSS). W wersji 9.0 jako jedna z pierwszych, Opera przeszła test ACID2, sprawdzający zgodność przeglądarki ze standardami internetowymi wyznaczonymi przez W3C.
Standardy aktualnie wspierane przez Operę:
Wersje językowe i wsparcie techniczne.
Dostępne są następujące wersje językowe Opery 12.x: angielska (UK, US), białoruska, bułgarska, chińska (uproszczona i tradycyjna), czeska, chorwacka, duńska, estońska, fińska, francuska (tradycyjna, kanadyjska), fryzyjska, grecka, gruzińska, hindi, hiszpańska (tradycyjna, latynoamerykańska), indonezyjska, japońska, koreańska, litewska, macedońska, niderlandzka, niemiecka, norweska (nynorsk, bokmål), polska, portugalska (tradycyjna, brazylijska), rosyjska, rumuńska, serbska, słowacka, szwedzka, tamilska, telugu, turecka, ukraińska, węgierska, włoska i szkocka.
Zarówno treść licencji użytkownika końcowego (EULA) dotycząca Opery 12.x, jak i polityka prywatności Opera Software ASA dostępne są jedynie w języku angielskim.
Wsparcie techniczne.
Opera Software ASA udostępnia pomoc i dokumentację techniczną. Można tam zgłaszać błędy, znaleźć wspomnianą pomoc i dokumentację oraz nowości w poszczególnych produktach Opery dla poszczególnych systemów operacyjnych.
Opera a inne firmy.
W październiku 2001 roku krótko po premierze Internet Explorera 6 i Windows XP, wchodząc spod Opery na stronę MSN nie pojawiały się treści: strony zostały zmienione i wysyłały inny kod różnym przeglądarkom. Microsoft tłumaczył to faktem iż przeglądarki inne niż Netscape 6 i IE 6 nie obsługują XHTML. Opera zareagowała na to informacją prasową w technologii XHTML, której nie można było wyświetlić używając IE 6 z powodu braku poprawnej obsługi XHTML (w Operze informacja była czytelna)
W lutym 2003 pracownik Opera Software zauważył, że MSN wysyła inne style użytkownikom Opery i Internet Explorera. Najpopularniejsze przeglądarki Internet Explorer i Netscape otrzymywały style zrobione specjalnie dla nich. Opera otrzymywała stary plik stylów działający tylko z błędną wersją Netscape’a. Poprawna obsługa stylów w Operze powodowała złe wyświetlanie strony.
Kod, na który zrzucono winę, to „poprawka” do starego błędu w Netscapie.
codice_1
Testy wykazały, iż Opera otrzymuje błędny kod jedynie przy włączonej opcji „Identyfikuj jako Opera”. W każdym innym przypadku (np. użycie słowa oprah zamiast opera) MSN wysyłał właściwy plik stylów. Według autorów Opery było to zrobione celowo. Microsoft poprawił strony i zrzucił winę na błąd przy programowaniu serwisu. Informacja dostała się do prasy, została stworzona specjalna wersja Opery pod nazwą „Bork” która „tłumaczyła” stronę www.msn.com na język szwedzkiego kucharza z Muppet Show.
Opera w wersji na silniku Presto miała także problemy z poprawnym i w pełni funkcjonalnym wyświetlaniem stron Google. Od czerwca 2010 r, Opera nie wyświetlała wybieralnego tła na stronie głównej wyszukiwarki. Podobnie jak w czasie konfliktu z Microsoftem wystarczała zmiana identyfikacji przeglądarki, analogicznie miało to się z innymi usługami Google. Po przejściu na silnik Blink problemy te stały się nieaktualne.

</doc>
<doc id="11926" url="https://pl.wikipedia.org/wiki?curid=11926" title="Joachim">
Joachim

Joachim – imię męskie pochodzenia biblijnego, znaczy „Jahwe pocieszy, pokrzepi, wywyższy”. 
Poświadczone w Polsce od XIV wieku w formach "Jachym", "Jochym", "Joachym", "Achym".
Forma żeńska: Joachima.
Joachim imieniny obchodzi: 

</doc>
<doc id="11927" url="https://pl.wikipedia.org/wiki?curid=11927" title="Aureli">
Aureli

Aureli – oboczna forma imienia męskiego Aureliusz, pochodzącego od nazwy rzymskiego rodu Aureliuszy, która z kolei pochodzi od łacińskiego "aureolus" – "złocisty" (co mogło znaczyć także "wspaniały").
Aureli imieniny obchodzi 26 kwietnia, 27 lipca, 9 września, 9 października.
Żeński odpowiednik: Aurelia

</doc>
<doc id="11928" url="https://pl.wikipedia.org/wiki?curid=11928" title="Natalia">
Natalia

Natalia (, tj. "w dniu urodzin Pana") – imię żeńskie wywodzące się od męskiego imienia Natalis. W Polsce to imię jest poświadczane w formie Natalia w XIV wieku. Dawniej nadawane osobom urodzonym w dniach chrześcijańskich świąt Bożego Narodzenia. Patronką imienia jest św. Natalia z Nikomedii, męczennica.
Na gruncie języka serbskiego i rosyjskiego Natalię zdrabnia się do Nataszy, która to forma w wielu językach zaczęła być nadawana także w charakterze pierwszego imienia.
Natalia to żeńska forma imienia Natal.
Wśród imion nadawanych nowo narodzonym dzieciom w Polsce Natalia w 2014 roku zajmowała 9. miejsce w grupie imion żeńskich.
W 2021 roku imię to nosiło ponad 1 800 000 osób na świecie, w tym prawie 500 tysięcy osób to Ukrainki, ponad 200 tysięcy Brazylijki, po około 150 tysięcy osób to Polki, Rosjanki i Argentynki.

</doc>
<doc id="11929" url="https://pl.wikipedia.org/wiki?curid=11929" title="Natal (imię)">
Natal (imię)

Natal, "Natalis" – "dies natalis Domini" – w dniu urodzin Pana, tj. Jezusa Chrystusa – imię męskie pochodzenia łacińskiego, nadawane początkowo osobom urodzonym w dniach chrześcijańskich świąt Bożego Narodzenia. Patronami imienia są św. Natal, biskup Mediolanu i Natal z Casale Monferrato.
Żeński odpowiednik: Natalia
Natal imieniny obchodzi: 27 stycznia, 13 maja, 27 lipca, 21 sierpnia i 1 grudnia.

</doc>
<doc id="11930" url="https://pl.wikipedia.org/wiki?curid=11930" title="Wszebor">
Wszebor

Wszebor, Wszabor, Wświebor, Świebor, Śwsiebor, Siebor, Siabor, Szabor, Szebor, Wszeborz, Świeborz, Śwsieborz – staropolskie imię męskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-bor" ("walczyć, zmagać się"). Mogło oznaczać "ten, który zawsze podejmuje walkę". Pisownia z końcowym "-rz" prawdopodobnie jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-r" przeszło w "-rz". 
Wszebor imieniny obchodzi 27 lipca.
Żeńskie odpowiedniki: Wszebora, Świebora, Siabora, Szabora, Szebora.

</doc>
<doc id="11931" url="https://pl.wikipedia.org/wiki?curid=11931" title="Samson">
Samson



</doc>
<doc id="11932" url="https://pl.wikipedia.org/wiki?curid=11932" title="Świętomir">
Świętomir

Świętomir – staropolskie imię męskie, złożone z członu "Święto-" ("święty", "silny, mocny") i "-mir" ("pokój"). Może oznaczać "ten, który zapewnia trwały pokój". Żeński odpowiednik: Świętomira.
Świętomir imieniny obchodzi 28 lipca.

</doc>
<doc id="11933" url="https://pl.wikipedia.org/wiki?curid=11933" title="Beatrice">
Beatrice

Miejscowości w USA:
Inne:

</doc>
<doc id="11934" url="https://pl.wikipedia.org/wiki?curid=11934" title="Beatryks">
Beatryks



</doc>
<doc id="11936" url="https://pl.wikipedia.org/wiki?curid=11936" title="Serafina">
Serafina

Serafina – żeński odpowiednik imienia Serafin.
Serafina imieniny obchodzi 8 września.
Zob. też: 

</doc>
<doc id="11937" url="https://pl.wikipedia.org/wiki?curid=11937" title="Serafin (imię)">
Serafin (imię)

Serafin − imię męskie pochodzenia semickiego. Wywodzi się od hebrajskiego słowa oznaczającego "płomienny". Nazwa często spotykana w Starym Testamencie.
Forma żeńska: Serafina
Serafin imieniny obchodzi: 12 października i 29 października.
Znane osoby noszące imię Serafin:

</doc>
<doc id="11938" url="https://pl.wikipedia.org/wiki?curid=11938" title="Limes">
Limes

Limes (łac. "droga", "droga graniczna", później także "granica") – systemy rzymskich umocnień granicznych wznoszonych na krańcach imperium szczególnie narażonych na najazdy. Budowla o prawie 550 km długości, mająca swój początek na Renie na północ od Andernach i kończąca się w Eining (obecnie dzielnica miasta Neustadt an der Donau) koło Ratyzbony nad Dunajem, jest największym zabytkiem archeologicznym w Europie Środkowej. W 2005 wał został wpisany na Listę Światowego Dziedzictwa UNESCO.
Definicja.
Termin pochodzi od nazwy drogi rozdzielającej działki ziemi, winnice, pola wyznaczane przez miedzę lub inne oddzielające struktury; oznaczał także drogę w znaczeniu abstrakcyjnym, np. Drogę Mleczną (łac. "limes candidus")
Termin Limes nie był używany jeszcze na początku w Cesarstwa Rzymskiego do określenia granicy lądowej. Wytyczenie przebiegu Limes rozpoczął cesarz Domicjan, który zlecił wyciąć w gęstych lasach wolny pas ziemii, wznieść na nim system barykad z wytyczeniem tras patrolowych, aby utrudnić najeźdźcom dostęp do posiadłości rzymskich. Na zalecenie cesarza Hadriana skierowane do jego następców rozbudowano umocnienia, co doprowadziło do stopniowego ustalenia stałych granic. Od jego panowania zaczyna kształtować się forma Limes, która jest nam dziś najbardziej znana, z systemem niezliczonych fortyfikacji ustawionych w linii - początkowo zbudowanych tylko z ziemi i drewna, później prawie wyłącznie z kamienia.
Od czasów cesarza Konstantyna I nowo utworzone gałęzie sił zbrojnych, Limitanei (straż graniczna) i Ripenses (straż rzeczna), były związane z Limes.
Funkcja.
Powstała w 1892 Komisja Rzeszy do badania przebiegu Limes na terenach niemieckich (Reichs-Limeskommission) i jej początkowe badania, oraz prace brytyjskich archeologów podczas pierwszych naukowych wykopalisk na Murze Hadriana na początku XX w. nie zmieniły wyobrażeń większości ludzi na temat Limes. Ludzie nadal myśleli o Limes jako o fortyfikacji do wojny okopowej, zwłaszcza do obrony przed barbarzyńcami. W rezultacie przez długi czas toczyła się debata przede wszystkim na temat taktyki obronnej Rzymian: czy żołnierze walczyli z najeźdźcami ze swoich fortów i murów obronnych, czy też konfrontowali się z nimi przed Limes? Romanizacji rdzennej ludności powinna sprzyjać obecność sił okupacyjnych. Dzięki żołnierzom najbardziej odległe zakątki imperium zetknęły się z Rzymem. Ponadto byli katalizatorem, który pozwolił na stworzenie nowego społeczeństwa na pograniczu. Ich cel był przede wszystkim polityczny - stworzenie w miarę stabilnych, skupionych wokół miast samorządów z łaciną jako językiem urzędowym. Na znacznie niższym poziomie był skierowany do elit plemiennych poza i na terenach przygranicznych, aby w dłuższej perspektywie pogodzić je z rzymskim okupantem. Odbywało się to poprzez kontrakty, darowizny finansowe i nadawanie obywatelstwa rzymskiego, a także import towarów i usług. W ten sposób miały nawiązać się jeszcze bliższe więzi kulturowe między Rzymianami a rdzenną ludnością. Nowych poddanych nie należy całkowicie zamieniać w Rzymian, tylko tak, aby identyfikowali się z korzyściami cywilizacji rzymskiej. Ich kluczem do sukcesu nie było brutalne stłumienie początkowego oporu wobec okupacji, ale stopniowa i dobrowolna asymilacja miejscowej ludności w system społeczny oparty na zamożności i władzy oligarchicznej. Sprzeciw wobec Rzymu był często przezwyciężany lub przynajmniej łagodzony przez zachęty finansowe i ekonomiczne dla podbitych elit oraz możliwości awansu w armii lub administracji cesarskiej. Prowincje wydały więc wielu centurionów, prokuratorów, senatorów, namiestników, pretorianów i cesarzy. W strefie przygranicznej pragnienie działania elit było skierowane na wzrost dobrobytu. Po drugiej stronie granicy dyplomacja rzymska koncentrowała się na instalowaniu proromańskich władców w hierarchiach plemiennych.
Dziś większość ekspertów postrzega Limes przede wszystkim jako demograficzną i ekonomiczną linię kontrolną, która służyła również do zademonstrowania rzymskich umiejętności budowlanych i inżynieryjnych. Przy pomocy barier rzymska administracja była w stanie w czasach pokoju kierować przepływ handlu i ludności do wyznaczonych przejść granicznych. Umożliwiło to imperium monitorowanie handlu w prowincjach, interwencję w razie potrzeby, a przede wszystkim nakładanie ceł. Z drugiej strony można by regulować imigrację całych grup ludności w zależności od potrzeb.
Budowa umocnień.
Klęska w bitwie w Lesie Teutoburskim skłoniła cesarza rzymskiego do wycofania się na lewy brzeg Renu do rezygnacji z dalszych podbojów ziem położonych na prawym brzegu Renu. Jednocześnie podjęto decyzję o lepszym zabezpieczeniu granic imperium.
W początkowej fazie około 100 r.n.e. fortyfikacje składały się jedynie z plecionych płotów, na których w odstępach od kilkuset metrów do dwóch kilometrów wzniesiono drewniane wieże obserwacyjne. Około 30 lat później wzniesiono ciągłą drewnianą palisadę wysoką na ok. 10 m z bali drewnianych, a kolejne 40 lat później powoli niszczejące drewniane wieże zastąpiono bardziej stabilnymi wieżami kamiennymi. Trójpoziomowe wieże o wysokości 8 - 10 m stawiano najczęściej na planie kwadratu 5 x 5 m. Wejście do nich znajdowało się na drugim poziomie. Parter bez otworów stanowił prawdopodobnie miejsce na składowanie różnych materiałów.
Pod koniec II w. n.e. mury palisadowe w części górnogermańskiej wzmocniono wałem z fosą od frontu, a w części południowej biegnącej od Lorch do Dunaju wzniesiono mury kamienne o gubości ok. 1,0 m i wysokości ok. 2,5 - 3,0 m, w których znajdowały się wieże strażnicze. Wzdłuż granicy ustawiono łącznie 900 wież strażniczych, obsługiwanych przez maksymalnie ośmiu ludzi. Załoga wież ustawionych w zasięgu wzroku miała za zadanie obserwować ewentualne wtargnięcia na wczesnym etapie i zgłaszać je za pomocą sygnałów dymnych. Na zapleczu granicy zbudowano 120 mniejszych fortec (castella), będących garnizonem dla żołnierzy jednostek pogranicza w odstępach kilkukilometrowych.
Były to tak zwane oddziały pomocnicze liczące kilkaset ludzi, które w razie niebezpieczeństwa mogły zostać natychmiast użyte. W przypadku większych ataków w każdej chwili można było wezwać wojska z ufortyfikowanych obozów legionowych w Moguncji, Strasburgu i Ratyzbonie. Ufortyfikowane obozy, każdy z załogą liczącą od około 600 ludzi do kilku tysięcy, stanowiły trzon sił wojskowych Limes. Czasami ponad połowa z 30 legionów, którymi Rzym dysponował do obrony swoich granic, stacjonowała w kamiennych fortach Germanii.
System tych umocnień spełniał swą rolę głównie w I–IV w., miejscowo jeszcze w V stuleciu oparty o naturalne przeszkody: wielkie rzeki jak Ren czy Dunaj – broniony był przez umocnione "castra" obsadzone załogami przez żołnierzy stacjonujących w pobliżu legionów w sile od kilkunastu do kilkudziesięciu tysięcy ludzi.
Duże obozy ("castra") uzupełniane były fortecami "castella" oraz wznoszonymi w regularnych odległościach wieżami ("burgi"). Na terenach pozbawionych naturalnych przeszkód wznoszono kamienne mury, wały ziemne, fosy i częstokoły, łącząc punkty strażnicze w ciąg umocnień.
Szczególne formy instalacji wojskowych na granicach cesarstwa rzymskiego to m.in. tak zwane "fossatum" w Afryce Północnej ("Fossatum Africae"). W prowincji Mauretania Tingitana podstawowym elementem umocnień granicznych był głęboki rów ("fossa").
Za wyjątkowe można również uznać przypadki budowy systemów służących obronie i wczesnemu ostrzeganiu daleko poza rzeczywistymi granicami Imperium Romanum, np. w południowo-zachodniej części Krymu (starożytna Tauryda). Oddziały rzymskie pochodzące z prowincji Mezja Dolna ("Moesia Inferior") wzniosły tam forty (castella) oraz wieże obserwacyjne otoczone murem i fosą (burgi). Taki system złożony z kilku wież i najprawdopodobniej jednego fortu rzymskie wojsko wybudowało na granicach Chersonezu Taurydzkiego. Było to wówczas niezależne miasto-państwo (polis) sprzymierzone z Rzymem. W latach 2000–2007 ekspedycja Instytutu Archeologii Uniwersytetu Warszawskiego odsłoniła na peryferiach współczesnego Sewastopola pozostałości dwóch wież datowanych na II–III wiek n.e. Trwają poszukiwania kolejnych elementów tego systemu umocnień.
Skutki Limes po obu stronach.
Dla regionów oddzielonych Limes od Cesarstwa Rzymskiego stał się barierą dla kultury i dobrobytu. W rzymskich prowincjach Germanii z biegiem czasu rozwinęła się doskonała infrastruktura; Metody uprawy, techniki budowlane i standardy higieniczne uległy poprawie. Życie codzienne ludności germańskiej zostało ukształtowane i zmienione przez zdobycze cywilizacji rzymskiej. Ponadto siła nabywcza żołnierzy stacjonujących na granicy przyniosła miejscowej ludności bezprecedensowy dobrobyt.
Po drugiej stronie Limes ludność germańska nie mogła korzystać z pozytywnych wpływów kultury rzymskiej. Chociaż wymieniła z Rzymianami część towarów, nie przyjęła ich sposobu życia. Nie zmieniły się również metody uprawy, hodowla zwierząt i budownictwo. Chociaż język i kultura zostały zachowane, standard życia nigdy nie mógł być dostosowany do poziomu Rzymian. Ogólnie rzecz biorąc, Limes oddzielał bogaty, rozwinięty region od biedniejszego, peryferyjnego regionu.
Upadek znaczenia Limes.
Różnice ekonomiczne w naturalny sposób wzbudziły pragnienia po słabo rozwiniętej stronie Limes. Na początku III w. nasiliły się najazdy germańskie. Jak na ironię, wielu germańskich wojowników było nawet szkolonych przez armię rzymską, ale zdobytą wiedzę wykorzystywali do własnych celów. W 233 r.n.e. duża część wojsk rzymskich w prowincjach naddunajskich została wycofana na wojnę z Persami. Z powodu braku siły nabywczej stacjonujących poprzednio żołnierzy nastąpił upadek gospodarczy prowincji germańskich. Populacja drzew na budówę palisad została zdziesiątkowana w poprzednich dziesięcioleciach do tego stopnia, że ​​zaopatrzenie ludności w drewno nie było już możliwe.
W połowie III w. spory wewnętrzne i szybko zmieniający się władcy rzymscy zaostrzyli kryzys w Germanii. Żołnierze ginęli w rzymskich wojnach domowych, rekrutowani najemnicy „płacili” sobie grabieżą.
Ludy germańskie przeniknęły w głąb Galii, Hiszpanii i Italii. Pierwsza inwazja germańskich najeźdźców mogła zostać odparta tylko z trudem. W międzyczasie region Limes zamienił się w coś w rodzaju ziemii niczyjej, na której zaczęły osiedlać się plemiona germańskie. Potencjał militarny do zabezpieczenia granic z czasem całkowicie zanikł.
W 274 r.n.e. cesarz rzymski Aurelian ostatecznie opuścił Limes, a granicę wojskową przesunął z powrotem na Ren. Zachowały się pozostałości po obiektach, jednak z czasem ludność zapomniała o funkcji budynków i przebiegu Limes.
Dopiero pod koniec XIX w. przebieg Limes został dokładnie zbadany przez nowo utworzoną "Komisję Reich Limes". W międzyczasie liczne forty, wieże strażnicze i wały zostały zrekonstruowane zgodnie z oryginałem.
Najważniejsze rzymskie "limites" to:
Poza nimi umocniono także:

</doc>
<doc id="11939" url="https://pl.wikipedia.org/wiki?curid=11939" title="Bitwa pod Suchymi Krutami">
Bitwa pod Suchymi Krutami

Bitwa pod Suchymi Krutami (, , leżące w dzisiejszej Austrii (na północny wschód od Wiednia, 30 km na płd. od Brzecławia, nad Morawą) – starcie zbrojne, do którego doszło w godzinach popołudniowych 26 sierpnia 1278 r. między wojskami króla niemieckiego Rudolfa I Habsburga i pretendenta Przemysła Ottokara II, króla Czech.
Ottokar poniósł klęskę i zginął w czasie bitwy. Efektem klęski było umocnienie domu Habsburgów, którzy przejęli zagarniętą przez Przemyślidów schedę po wygasłej dynastii Babenbergów: Austrię, Styrię i Karyntię.
W bitwie po stronie czeskiej wystąpiły oddziały książąt z dzielnic polskich. Posiłki polskie stanowiły około 1/3 wojsk Ottokara.
Wprowadzenie.
Po upadku dynastii Staufów Ottokar II król Czech zamierzał wykorzystać zaistniałą szansę do objęcia sukcesji Babenbergów i zdobycia tronu niemieckiego dla Przemyślidów. Po wyborze Rudolfa I Habsburga na króla rzymskiego, władca zażądał od Ottokara zwrotu dziedzictwa Babenbergów, księstwa Austrii, Karyntii i Styrii. Ottokar odrzucił jednak żądania króla, co stało się przyczyną wojny o tron.
Kulisy bitwy.
Krótko po śmierci księcia Fryderyka II z rodu Babenbergów, rozpoczęła się walka o tereny Babenbergów. Ottokar II zamierzał przejąć olbrzymie posiadłości. Po decydującym zwycięstwie nad węgierskim królem Belą IV, cel ten stawał się bardziej realny. Zwycięstwo to, jak również podporządkowanie sobie większości szlachty umożliwiło w końcu Ottokarowi II zdobycie księstw Austrii, Styrii oraz Karyntii. Polityka Przemyslidów uprzywilejowywała głównie mieszczan oraz niższą szlachtę co w krótkim czasie wywołało niezadowolenie wyższej szlachty. Dnia 29 września 1273 r. siedmiu elektorów wybrało na swojego monarchę wówczas niezupełnie jeszcze znanego Rudolfa I Habsburga. Elektorzy spodziewali się słabego politycznie króla, reprezentującego ich władzę. Ottokar II, energicznie ubiegający się o tron, nie uznał wyboru Rudolfa, co byłoby równoznaczne ze zwrotem wszystkich zdobytych przez niego ziem. Ottokar odmówił też trzykrotnie udziału w niemieckim Reichstagu i spotkania z królem.
Podczas gdy Ottokar prowadził swoją bezkompromisową politykę, latem 1276 r. armia Rudolfa I przebywała wraz z wojskami Władysława IV króla Węgier w okolicy Wiednia. Alians ten zmusił Ottokara II do formalnego uznania Rudolfa I jako króla Niemiec oraz zwrotu Austrii, Karyntii oraz Styrii. Dodatkowo Ottokar stał się lennikiem Rudolfa I w Czechach i na Morawach.
Zaakceptowane przez Ottokara II warunki okazały się krótkotrwałe. W roku 1278 król Czech pomaszerował ponownie w okolice Wiednia, gdzie dnia 26 sierpnia napotkał sprzymierzoną armię Rudolfa i Władysława IV Węgierskiego.
Przed bitwą.
W roku 1276 Ottokar II pozyskał do swojej polityki nowych sojuszników. Pomoc uzyskał m.in. od księcia Dolnej Bawarii, margrabiów Brandenburgii i książąt śląskich. Swoją pozycję wzmocnił też bliską znajomością z biskupem Kolonii, co zapewniło mu neutralność Kościoła. W związku z tym Ottokar nie zabiegał znacząco o pomoc Węgrów, opierając się na sile śląskich oddziałów.
Plan operacyjny Ottokara zakładał jak najdłuższe powstrzymywanie pochodu wojsk Rudolfa przez siły Zygfryda, księcia Dolnej Bawarii. Ottokar II tymczasem dnia 15 lipca pomaszerował do Austrii. Ponieważ jednak nie dysponował jeszcze całością armii, która się dopiero zbierała, władca Czech zrezygnował z pierwotnego planu jakim był marsz na Wiedeń. W tej sytuacji wojska Ottokara rozpoczęły oblężenie twierdzy Drosendorf, którą zdobyto po 16 dniach. Rudolf tymczasem zdecydował się zająć Wiedeń, po czym nakazał swoim sprzymierzeńcom zebrać całe siły w okolicy rzeki Morawy (koło Stillfried). Mimo trudności, wojska Rudolfa dotarły na miejsce w dużej liczbie, zakładając obóz pod Marchfeld. Szczególnie ważną rolę odgrywali Kumanowie węgierscy, którzy przybyli na miejsce z królem Władysławem IV. Węgrzy niepostrzeżenie przekroczyli Dunaj, po czym połączyli się z głównymi siłami Rudolfa. Zaskoczony tą sytuacją Ottokar zwinął oblężenie miejscowości Laa nad rzeką Dyją (18 sierpnia), po czym pomaszerował na spotkanie przeciwnika. Dnia 23 sierpnia Rudolf nakazał przeniesienie obozu w nowe miejsce w okolicy Suchych Krutów, gdzie ustawił swoje wojska.
Bitwa.
Łącznie stojące naprzeciwko siebie armie liczyły po około 30 000 ludzi na koniach. Piechota obu stron strzegła natomiast obozu. 
Król niemiecki Rudolf I ustawił swoje siły w dwóch grupach po trzy szeregi. W każdej z nich znalazło się około 1500 rycerzy, z czego ciężkozbrojna jazda rycerska stanęła na samym tyle.
W skład armii Rudolfa wchodzili lekko- i ciężkozbrojni rycerze z Austrii, Styrii, Karyntii, Krainy, Salzburga, Norymbergi, Szwabii, Bryzgowii, Alzacji i Szwajcarii oraz rycerze z Węgier (król Władysław IV Kumańczyk) i kumańscy łucznicy.
Podobnie ustawił swoje wojska król czeski Ottokar II, jednak grupy tworzyło po 2000 rycerzy, a ciężkozbrojni ustawieni zostali w pierwszym i drugim szeregu. W skład armii Ottokara wchodziły wojska z Czech, Moraw, Śląska, Polski, Miśni, Turyngii, Brandenburgii i Bawarii. W oddziałach książąt śląskich byli rycerze książąt Władysława I opolskiego, Henryka III głogowskiego i Henryka IV Probusa wrocławskiego oraz najemni polscy rycerze ("Polonii conductitii") Przemysła II wielkopolskiego, Bolesława kaliskiego, Leszka sieradzkiego i Boleslawa V krakowskiego.
W skład armii króla czeskiego Przemysła Ottokara II, u boku którego walczył jego syn, książę Mikołaj I opawski, wchodziły oddziały z:
W skład armii króla niemieckiego Rudolfa I Habsburga i króla węgierskiego Władysława IV Kumańczyka (IV. Kun László) wchodzili rycerze i knechci z:
Bitwę rozpoczęli Kumanowie, rozpoznaniem terenu i sił przeciwnika. Dzięki uzyskanym od nich informacjom, Rudolf ukrył swój odwód (rezerwowy oddział wojska) na prawej flance Ottokara, w rejonie zalesionym. Trzeci szereg składający się z najcięższego rycerstwa ustawiony został w znacznym oddaleniu i był niewidoczny dla Ottokara. W XIII wieku tego typu pułapka uchodziła za postępowanie niechrześcijańskie i niegodne rycerza. Nikt też nie chciał podjąć się przygotowania pułapki. Dopiero po wielu naciskach Ulrich von Kapellen objął dowództwo nad ukrytymi 300 rycerzami, z tego 60 ciężkozbrojnymi rycerzami z Górnej Austrii.
Rankiem dnia 26 sierpnia 1278 r. obie armie uderzyły na siebie. Wykorzystując przewagę liczebną w ciężkozbrojnym rycerstwie (6500 ludzi), królowi Czech udało się szybko rozbić lekką i ciężką kawalerię (4500 ludzi) Habsburgów. Armia Rudolfa rekrutująca się ze Styrii, Karyntii, Norymbergi, Szwabii, Alzacji i Szwajcarii znalazła się w ciężkim położeniu.
Po stronie Habsburgów pierwszy większy sukces odniosło około 4000 konnych łuczników kumańskich Władysława IV, którzy galopując przed głównymi siłami Rudolfa, ostrzeliwali przeciwnika. Równocześnie Kumanowie chronili obie flanki Habsburgów. Zaatakowali też prawe skrzydło Ottokara składające się z ciężkiej jazdy, która nie była w stanie dogonić szybkiej i lekkiej jazdy węgierskiej. W atakach tych zginęło kilkuset rycerzy Ottokara, głównie na skutek ostrzału z łuków.
W starciu dwóch armii tymczasem szala zwycięstwa przesunęła się wyraźnie na stronę króla Czech. Ciężkozbrojni rozbili lekką jazdę i byli bliscy sukcesu gdy koń 60-letniego Rudolfa runął na ziemię przeszyty lancą. Króla uratował Heinrich Walter von Ramschwag, który ochronił upadającego władcę i kontynuował walkę.
Walka trwała już 3 godziny i przyniosła siłom Ottokara wielkie straty. Ciężkie uzbrojenie stało się przeszkodą w prowadzeniu długiej walki. W tej sytuacji Rudolf nakazał ukrytym wcześniej rycerzom włączenie się do walki. Ostatni, wypoczęty szyk ciężkozbrojnych zadał wojskom Ottokara miażdżącą klęskę. Wielu otoczonych rycerzy króla Czech zeszło z koni i stało bezbronnych na placu boju, zgodnie z zasadami rycerskimi oczekując na niewolę. Ukryci na prawym skrzydle rycerze pod wodzą Ulricha von Kapellena wbili się klinem we wrogą armię. Ottokar widząc zagrożenie nakazał stojącym w rezerwie oddziałom atak. Niewielkie siły odwodowe próbowały uderzyć na tyły rycerzy Ulricha von Kapellena, atak ten został jednak odparty i zmusił atakujących do ucieczki. W tej beznadziejnej sytuacji armia króla Czech wpadła w panikę co uniemożliwiło jej uporządkowany odwrót. Uciekający rycerze starali się przepłynąć rzekę Morawę, wielu jednak utonęło, a licznych dopadli Kumanowie. Na placu boju padło 12 000 rycerzy, w tym Ottokar, splądrowano także obóz czeski.
Bitwa pod Suchymi Krutami zaliczana jest do jednej z największych bitew średniowiecznych. Na przestrzeni czterech kilometrów starło się ze sobą kilkadziesiąt tysięcy rycerzy.
Po bitwie.
Austria
Chcąc rozwiać wszelkie wątpliwości Rudolf nakazał po bitwie wystawić na widok publiczny w Wiedniu zwłoki króla Czech, które można było oglądać przez okres dwóch tygodni. W tym czasie należało uporządkować sprawy w cesarstwie i przygotować bazę przyszłego imperium. Rudolf rozpoczął też działania dyplomatyczne, wysyłając do Czech i na Morawy pismo, w którym gwarantował rodzinie zmarłego przeciwnika wolność. Poróżnił się przy tym z Kumanami, rabującymi kraj, likwidując każdy opór z ich strony. Dzięki temu król porozumiał się z wdową po Ottokarze Kunegundą co zakończyło ostatecznie konflikt. Sprzeciwił się też margrabiemu brandenburskiemu Ottonowi Długiemu, który dokonał militarnego wypadu na Czechy, docierając aż pod Kolín.
Zwycięstwo w bitwie umożliwiło Rudolfowi odzyskanie zajętych przez króla Czech terenów. Dzięki przyjaznej polityce z mieszkańcami Wiednia i szlachtą okolicznych terenów, Rudolf uzyskał wystarczające wsparcie w budowie mocarstwa Habsburgów. Dnia 17 grudnia 1282 r. obaj synowie króla, Albrecht I oraz Rudolf, stali się jego oficjalnymi lennikami. Rudolf I stał się protoplastą dynastii Habsburgów w Austrii. Cesarskiej korony jednak nie otrzymał. Od roku 1278 przez następne 640 lat dynastia Habsburgów rezydować miała w Wiedniu.
Węgry
Władysław IV naciskany przez ówczesnego papieża Mikołaja III, musiał siłą zmusić swoich sprzymierzeńców Kumanów do przyjęcia wiary chrześcijańskiej, a także do odepchnięcia z dworu księżniczki kumańskiej. Z jej inicjatywy zawiązał się spisek przeciw królowi, którego w 1290 zasztyletowano w jego namiocie.
Czechy
Nowy król Czech, syn Ottokara II Wacław II popadł w kolejne konflikty z sąsiadami, m.in. z książętami Krakowa i Węgier. Jego syn Wacław III został wkrótce mianowany królem Węgier. Pozycja Wacława nie trwała jednak długo. W roku 1305 zmarł jego ojciec a rok później Wacław III, który nie zostawił po sobie potomka, co pociągnęło za sobą upadek rodu Przemyślidów.

</doc>
<doc id="11940" url="https://pl.wikipedia.org/wiki?curid=11940" title="Literatura wagonowa">
Literatura wagonowa

Literatura wagonowa (z , także literatura groszowa, trywialna, brukowa, dla kucharek) – pierwotne, XIX-wieczne określenie wytworów literackich kultury popularnej. Nazwy, w zamyśle autorów o wydźwięku pejoratywnym, wskazywały na masowy charakter tego typu prozy literackiej, a jednocześnie na rzekome nakierowanie jej na niewyrobionego czytelnika o niewygórowanych potrzebach i niewielkich aspiracjach intelektualnych lub takiego, który czyta książki dla zabicia nudy lub wypełnienia wolnego czasu.
Literatura ta nie pozostawia po lekturze pytań ani refleksji o charakterze egzystencjalnym. Fabuła jest schematyczna i typowa dla reprezentowanego gatunku powieści (romans, powieść sensacyjna lub science-fiction). Powieści pisane były często na zamówienie, a wątki cieszące się większą popularnością przybierały formę serii wydawniczych.
Nazwa wywodzi się od jednego z praktycznych zastosowań tego typu lektury – czytania w podróży. Książki zaliczane do literatury wagonowej cechuje zwykle niewielki format oraz miękka okładka z przyciągającą grafiką; jest to celowy zabieg umożliwiający zmieszczenie w kieszeni lub torbie podróżnej. Są ponadto drukowane na papierze niskiej jakości, np. na papierze gazetowym. Te cechy, w połączeniu z niską ceną i niewielką objętością, pozwalają na traktowanie książki jako wyrobu jednorazowego użytku, dzięki czemu ułatwiona jest decyzja o pozostawieniu jej w przedziale wagonu lub wyrzuceniu jej po zakończeniu podróży. Również skład książki jest opracowany z myślą o czytaniu w warunkach podróżnych: litery są zwykle w trochę większym stopniu pisma, wiersze tekstu – skrócone, a interlinia – powiększona.
W języku angielskim w XIX wieku ten typ literatury określano od książek o niskiej cenie zakupu jako "dime novel". W Norwegii literatura tego typu była bardzo popularna, a nazywano ją literaturą kioskową, jej tematyka często dotyczyła sag o życiu na wiejskich farmach. W czasach współczesnych powstało analogiczne określenie "airport novel" (literatura lotniskowa) sugerujące lekturę w poczekalniach dla podróżnych na lotniskach.

</doc>
<doc id="11945" url="https://pl.wikipedia.org/wiki?curid=11945" title="Indukcja strukturalna">
Indukcja strukturalna

Indukcja strukturalna – dość powszechnie stosowany wariant indukcji matematycznej, w którym rozważa się pewien zbiór termów uporządkowany następującą relacją: jeden term jest mniejszy od drugiego wtedy i tylko wtedy, gdy jest jego podtermem.
Zasada indukcji strukturalnej głosi, co następuje. Jeśli udowodnimy, że pewną własność mają wszystkie termy atomowe (czyli takie, które nie zawierają żadnych właściwych podtermów) oraz że dla każdego n-arnego symbolu funkcyjnego formula_1 z tego, że własność tę mają termy formula_2 wynika, że ma ją również term formula_3 to mają ją wszystkie termy.

</doc>
<doc id="11948" url="https://pl.wikipedia.org/wiki?curid=11948" title="Inżynieria mechaniczna">
Inżynieria mechaniczna

Inżynieria mechaniczna – całość wiedzy dotyczącej projektowania, wytwarzania i eksploatacji maszyn i konstrukcji, wyjąwszy z tego maszyny elektryczne i energetyczne, które są domeną inżynierii elektrycznej i inżynierii energetycznej oraz maszyn matematycznych, które są domeną inżynierii komputerowej.
Do podstawowych dziedzin inżynierii mechanicznej należą:

</doc>
<doc id="11949" url="https://pl.wikipedia.org/wiki?curid=11949" title="Borzysława">
Borzysława

Borzysława - żeński odpowiednik imienia Borzysław, nienotowany w czasach staropolskich.
Borzysława imieniny obchodzi 2 sierpnia.

</doc>
<doc id="11950" url="https://pl.wikipedia.org/wiki?curid=11950" title="Gustaw">
Gustaw

Gustaw – imię męskie pochodzenia germańskiego. Etymologia: niem. "Gund", staroisl. "gunnr" 'walka'; niem. "Stab", staroisl. "stafr" 'pałka, buława, laska marszałkowska'. Imię oznacza więc dzierżącego w boju laskę/buławę lub wyraża życzenie, aby noszący je doszedł do tak wysokich godności.
Forma żeńska: Gustawa
Zdrobnienia: Gucio, Gutek (od Gustawa), Gustlik (śl.), Gusta, Gucia (od Gustawy)
Gustaw imieniny obchodzi 2 sierpnia i 27 listopada.

</doc>
<doc id="11951" url="https://pl.wikipedia.org/wiki?curid=11951" title="Porządek częściowy">
Porządek częściowy



</doc>
<doc id="11952" url="https://pl.wikipedia.org/wiki?curid=11952" title="Myszowate">
Myszowate

Myszowate (Muridae) – rodzina ssaków z podrzędu Supramyomorpha w obrębie rzędu gryzoni (Rodentia). W skład myszowatych wchodzi 140 rodzajów z ok. 650 gatunkami (w Polsce zamieszkuje 8 gatunków).
Charakterystyka.
Wykształciły się w pliocenie i są spokrewnione z chomikowatymi. Są to niewielkie ssaki, długość ich ciała z ogonem wynosi 11-80 cm. W większości naziemne, ale są także nadrzewne i żyjące pod ziemią. Mają krótką miękką sierść. Aktywne głównie w nocy; są wszystkożerne i nie zapadają w sen zimowy. Pierwotnie zamieszkiwały Afrykę, Eurazję, Australię, teraz niektóre z myszowatych są rozprzestrzenione na całym świecie. Liczne gatunki myszowatych według człowieka są groźnymi szkodnikami i roznosicielami chorób. Niektóre z myszowatych są używane jako zwierzęta laboratoryjne.
Systematyka.
Wyróżnia się pięć występujących współcześnie podrodzin w obrębie rodziny myszowatych:
Opisano również podrodziny wymarłe:

</doc>
<doc id="11954" url="https://pl.wikipedia.org/wiki?curid=11954" title="Gustaw Jeleń">
Gustaw Jeleń

Gustaw Jeleń ("Gustlik") – postać literacka z książki Janusza Przymanowskiego "Czterej pancerni i pies", a także postać filmowa z polskiego serialu telewizyjnego pod tym samym tytułem (1966–1970).
Życiorys.
Syn Wilhelma. Pochodził z Ustronia na Śląsku Cieszyńskim, gdzie przed wojną pracował jako kowal. Jako Ślązak został siłą wcielony do Wehrmachtu, w którym był czołgistą. Podczas kampanii przeciwko ZSRR zdezerterował i przeszedł na stronę sowiecką. W ten sposób został żołnierzem polskiej brygady pancernej i członkiem załogi czołgu „Rudy” porucznika Jarosza. W czołgu pełnił funkcję ładowniczego, a potem (od odcinka 16, gdy załoga dostała nowy, 5-osobowy czołg) – działonowego. Spośród załogi odznaczał się niezwykłą siłą i poczuciem humoru. Wojnę zakończył w stopniu sierżanta. Po wojnie ożenił się z Honoratą.
W serialu w rolę Gustlika wcielił się Franciszek Pieczka. Gustlik to śląskie zdrobnienie imienia Gustaw.
Pierwowzory historyczne.
Postać Gustlika jest nawiązaniem do obywateli polskich, którzy wbrew własnej woli zostali zmuszeni do służby w Wehrmachcie. W Wojsku Polskim na Froncie Wschodnim służyło ok. 3000 Polaków walczących uprzednio w szeregach hitlerowskich sił zbrojnych.
Jednym z pierwowzorów Gustawa miał być Ernest Jeleń, który następnie dowodził czołgiem w kompanii T-34-85 por. Pawła Dobrynina w 4PCzC.

</doc>
<doc id="11958" url="https://pl.wikipedia.org/wiki?curid=11958" title="Lemat Königa">
Lemat Königa

Lemat Königa to lemat mówiący o tym, że jeśli drzewo jest nieskończone,
a każdy węzeł ma skończoną liczbę dzieci, to musi w tym drzewie istnieć nieskończona ścieżka prosta.
Dowód.
Pod korzeniem znajduje się nieskończona liczba podwęzłów. Wybierzmy to z dzieci, pod którym również znajduje się nieskończona liczba podwęzłów. Ponieważ liczba wszystkich podwęzłów korzenia – czyli liczba wszystkich węzłów-dzieci (która jest skończona) plus suma liczb wszystkich ich podwęzłów jest nieskończona, musi zawsze być choć jeden taki węzeł. Powtórzmy operację dla każdego kolejnego wybranego węzła. Procedura ta nigdy się nie skończy, bo przeczyłoby to założeniu, że pod danym węzłem jest nieskończona liczba podwęzłów. Znaleźliśmy w ten sposób nieskończoną gałąź.

</doc>
<doc id="11959" url="https://pl.wikipedia.org/wiki?curid=11959" title="Czterej pancerni i pies (serial telewizyjny)">
Czterej pancerni i pies (serial telewizyjny)

Czterej pancerni i pies – serial telewizyjny w reżyserii Konrada Nałęckiego, według scenariusza Janusza Przymanowskiego na podstawie książki tegoż autora pod tym samym tytułem. Serial powstał w latach 1966–1970.
Fabuła.
Serial opowiada dzieje załogi czołgu T-34-85 nr 102 „Rudy”, która przechodzi szlak bojowy Brygady Pancernej im. Bohaterów Westerplatte od Studzianek do Berlina. Załogę stanowią: nastoletni gdańszczanin, Janek Kos, którego wojna rzuciła na daleką Syberię, Ślązak Gustlik Jeleń, uciekinier z armii niemieckiej, dowódca czołgu Rosjanin, potomek polskich zesłańców Olgierd Jarosz i Gruzin Grigorij Saakaszwili, przyjaciel Janka z Syberii; uzupełnieniem załogi jest Szarik, pies Janka, który nie raz ratuje załogę z opresji. Po śmierci Olgierda dowódcą zostaje Janek, a do załogi dołącza syn chłopa spod Studzianek – Tomek Czereśniak. Towarzyszą im inni żołnierze polscy i radzieccy: radiotelegrafistka Lidka Wiśniewska, kochająca się bez wzajemności w Janku, radziecka rudowłosa sanitariuszka Marusia Ogoniok, w której z kolei zakochuje się Janek, kierowca Franek Wichura, który chciałby zostać mechanikiem czołgu, starszyna Czernousow, dowódca oddziału piechoty. Brygadą dowodzi Pułkownik, który po ojcowsku opiekuje się załogą czołgu.
W bitwie pod Studziankami do załogi w charakterze przewodnika dołącza miejscowy chłop, Czereśniak. Potem „Rudy”, ochrzczony od koloru włosów Marusi, dociera pod Warszawę, gdzie zostaje zniszczony, a załoga trafia do szpitala. Po rekonwalescencji pancerni docierają do swojego czołgu na Kaszubach. Niestety, okazuje się, że porucznik Jarosz nie żyje, a czołg znów został poważnie uszkodzony. Nowym dowódcą zostaje Janek, a do załogi zostaje tymczasowo przydzielony polski partyzant „West”. Po dotarciu do Bałtyku okazuje się, że jest on zaginionym ojcem Janka. Załogę na stałe uzupełnia syn starego Czereśniaka – Tomek. Nowa załoga po drodze na zachód przeżywa liczne przygody. Zdobywa kolejnych przyjaciół: braci Łażewskich – podchorążego „Magneto” i kaprala „Zadrę”, rodzinę Szawełłów – stryja, sierżanta Konstantego i szeregowego Józka, felczera chorążego Zubryka i podchorążego Staśko. Gustlik zakochuje się w Polce ze Śląska – Honoracie. W Berlinie czołg wraz z saperem, kapitanem Pawłowem bierze udział w zniszczeniu kluczowego przyczółka na stacji metra, docierając tam przez zalane tunele. Wkrótce Niemcy kapitulują, a Janek zawiesza polską flagę na Bramie Brandenburskiej. Po powrocie do Polski Janek bierze ślub z Marusią, Gustlik z Honoratą, a Grigorij z Lidką.
Postacie i obsada aktorska.
Opracowano na podstawie materiałów źródłowych:
Historia i charakterystyka serialu.
TVP wyemitowała pierwszy odcinek serialu 25 września 1966 r. Pierwotnie serial był kręcony i emitowany w trzech seriach w latach 1966, 1969 i 1970, następnie był wielokrotnie wznawiany w polskiej telewizji w paśmie programów dla dzieci i młodzieży oraz na innych kanałach w telewizjach kablowych i satelitarnych. W okresie 1966–2010 nie emitowano go w latach: 1968, 1973, 1978, 1980, 1982, 1985, 1987–1991, 1993–94 i 2005-06.
Pierwsza seria serialu powstała na podstawie książki Janusza Przymanowskiego wydanej pod tym samym tytułem, lecz przed ekranizacją mało znanej. Po emisji pierwszej serii w TV i ogromnej popularności osiągniętej przez serial, autor napisał dwa dalsze tomy powieści na początku lat 70. Następnie nakręcono dwie kolejne serie filmu oraz wydano komiks.
Serial odniósł sukces, był wielokrotnie wznawiany i również intensywnie eksploatowany propagandowo. W szkołach urządzano na jego temat akademie, przedstawienia teatrzyków szkolnych i omawiano na lekcjach. Zakładano również dla młodzieży "Kluby Pancernych", w których legenda filmu miała służyć szkoleniu patriotyczno-obronnemu i poznawaniu historii najnowszej, podczas gdy w rzeczywistości była raczej wykorzystywana do promowania wizji historii korzystnej dla władz PRL.
Na sukces filmu złożył się przede wszystkim fakt, iż po raz pierwszy tematyka wojenna została potraktowana lżej niż do tej pory, a serial, obok scen poważnych mających w swojej treści kwestie wojenne, obfitował także w zabawne sceny. Publiczność oczekiwała przedstawiania tematyki wojennej w innych niż skrajnie czarnych, pełnych martyrologii barwach. Natomiast od strony prawdy historycznej jest to pozycja czysto rozrywkowa, podobnie jak wiele filmów amerykańskich tego okresu, np. "Złoto dla zuchwałych" (Kelly’s Heroes), "Parszywa dwunastka" (The Dirty Dozen), czy też "W rękach wroga" (In Enemy Country), a zarazem propagandowa i pełna jaskrawych przekłamań, toteż po roku 1989 stała się celem protestów środowisk kombatanckich. Realia wojskowe ukazane w filmie klasyfikują go w kategorii filmów przygodowych; bohaterowie traktują rozkazy przełożonych niejednokrotnie z dystansem, walcząc z przeważającym przeciwnikiem często wygrywają, podczas walk wykazują się własną inicjatywą, zaś niemieccy żołnierze prezentowani są przeważnie w niekorzystnym świetle.
Silną stroną filmu była znakomita gra aktorów – nie tylko pierwszoplanowych, ale również całego szeregu odtwórców kreacji w rolach epizodycznych. Różnie potoczyły się losy kariery zawodowej grających główne role w filmie. Niektórzy z powodu niezwykle sugestywnych ról, z którymi jeszcze długo ich utożsamiano, na wiele lat zniknęli ze sceny filmowej. Dla innych był to początek drogi do wielkiej kariery, czego przykładem może być choćby kariera odtwórcy roli Janka Kosa – Janusza Gajosa. Publiczność dziwiła się również, że Włodzimierz Press nie jest wcale rodowitym Gruzinem, tylko aktorem polskim. Pomimo zaszufladkowania, młodzi wówczas aktorzy osiągnęli natychmiast szczyty popularności, a ich nazwiska na trwałe weszły do historii kina polskiego.
Postacie zostały odtworzone przez aktorów tak sugestywnie, że publiczność traktowała je niemal jak swoich bliskich. Młodsza część widowni kochała się w Janku oraz Marusi, a wszyscy żyli przeżyciami swoich ulubionych bohaterów. Film często wywoływał wśród publiczności prawdziwe łzy wzruszenia.
Wojskowymi konsultantami produkcji serialu byli płk dypl. Mateusz Lach, następnie ppłk dypl. Władysław Chamielec
Film niezmiennie plasuje się wysoko we wszystkich plebiscytach na najlepszy polski serial wszech czasów; jest też (obok "Stawki większej niż życie") jednym z najchętniej kupowanych polskich seriali przez dystrybutorów zagranicznych. Telewizja Polska planowała odnowienie i rekonstrukcje wszystkich odcinków serialu z myślą o kolejnej reemisji, jednakże kontrowersje wokół filmu sprawiły, iż realizacja pomysłu została odłożona na czas bliżej nieokreślony.
Czołówka serialu zmieniała się kilka razy: w odcinku 8 (brak postaci Olgierda), 9 (liczne zmiany) i 10 (pojawia się Tomuś Czereśniak)
Kontrowersje.
Pierwsze znane protesty były dziełem Jerzego Bukowskiego, wiceprzewodniczącego Porozumienia Organizacji Kombatanckich i Niepodległościowych z Krakowa. Wiadomo o dwóch listach wysłanych przezeń do zarządu Telewizji Polskiej, z czego jeden z nich za kadencji Jana Dworaka.
Protesty odniosły skutek w lipcu 2006 roku, gdy obowiązki prezesa TVP pełnił Bronisław Wildstein. Rzecznik TVP, Daniel Jabłoński, odpowiadając na list Porozumienia Organizacji Kombatanckich i Niepodległościowych stwierdził, iż Telewizja Polska nie będzie w najbliższym czasie emitować filmów zakłamujących przeszłość historyczną Polski. Film ten, wraz ze "Stawką większą niż życie" został wycofany z jesiennej ramówki. Prawa do emisji serialu zakupiła telewizja Kino Polska. Pomimo wspomnianych kontrowersji TVP1 wyemitowała serial latem 2007 roku.
W 2008 roku stacja TVP Historia wyemitowała serial wraz z komentarzem mającym na celu przedstawienie tła historycznego, weryfikację przedstawionych faktów i ewentualne odkłamanie ich. Audycję prowadził Krzysztof Kłopotowski, zaś każdy odcinek był komentowany przez historyków uniwersyteckich i z Instytutu Pamięci Narodowej. Emisje „odkłamujące” serial były emitowane w stacji w kolejnych latach.

</doc>
<doc id="11961" url="https://pl.wikipedia.org/wiki?curid=11961" title="August (imię)">
August (imię)

August – imię męskie pochodzenia łacińskiego. Wywodzi się od przymiotnika "augustus", nadanego jako przydomek Oktawianowi przez Senat i oznaczającego „dostojny, boski, majestatyczny, poświęcony, święty, czcigodny, pomyślny, wzniosły”. Przymiotnik ten pochodzi od rzeczownika "augur" i pierwotnie odnosił się tylko do rzeczy, tłumacząc się jako „uświęcony przez (dobre) przepowiednie, znaki” lub „przedsięwzięty pod sprzyjającymi znakami”. Po raz pierwszy imię August zostało poświadczone w Polsce w 1349 roku, w łac. formie "Augustus".
Żeńskim odpowiednikiem imienia jest Augusta.

</doc>
<doc id="11962" url="https://pl.wikipedia.org/wiki?curid=11962" title="Augusta (imię)">
Augusta (imię)

Augusta – żeński odpowiednik imienia August.
Augusta imieniny obchodzi: 27 marca i 31 października.
Znane osoby o imieniu Augusta

</doc>
<doc id="11963" url="https://pl.wikipedia.org/wiki?curid=11963" title="Oswald (imię)">
Oswald (imię)

Oswald – imię męskie pochodzenia germańskiego. Wywodzi się od słowa oznaczającego „rządzący z łaski bogów”.
Oswald imieniny obchodzi: 28 lutego, 29 lutego, 5 sierpnia i 22 sierpnia.
Żeński odpowiednik: Oswalda

</doc>
<doc id="11964" url="https://pl.wikipedia.org/wiki?curid=11964" title="Oswalda">
Oswalda

Oswalda – żeński odpowiednik imienia Oswald.
Oswalda imieniny obchodzi: 5 sierpnia i 22 sierpnia.

</doc>
<doc id="11965" url="https://pl.wikipedia.org/wiki?curid=11965" title="Stanisława">
Stanisława

Stanisława – staropolskie imię żeńskie, złożone z członu "Stani-" („stać, stać się, stanąć”) oraz członu "-sława" („sława”). Wywodzi się od słów oznaczających „stań się sławną”. Męskie odpowiedniki: Stanisław, Stasław, Tasław. W źródłach polskich poświadczone od XIII wieku.
Stanisława imieniny obchodzi:
Znane osoby noszące imię Stanisława:

</doc>
<doc id="11966" url="https://pl.wikipedia.org/wiki?curid=11966" title="Doris">
Doris



</doc>
<doc id="11967" url="https://pl.wikipedia.org/wiki?curid=11967" title="Kajetan">
Kajetan

Kajetan – imię męskie pochodzenia łacińskiego. Pierwotnie oznaczało „pochodzący z Caiety”, miasta w Italii. Na Kresach imię to cieszyło się szczególną popularnością wśród mniejszości ormiańskiej.
Kajetan imieniny obchodzi 7 sierpnia.
Znane osoby noszące imię Kajetan:
Zobacz też.
Żeński odpowiednik: Kajetana

</doc>
<doc id="11968" url="https://pl.wikipedia.org/wiki?curid=11968" title="Emiliusz">
Emiliusz



</doc>
<doc id="11969" url="https://pl.wikipedia.org/wiki?curid=11969" title="Sylwiusz">
Sylwiusz

Sylwiusz – imię męskie. Wśród patronów – św. Sylwiusz, biskup Tuluzy. 
Żeński odpowiednik: Sylwia
Imię pochodzenia łacińskiego od słowa Silvio oznaczającego: leśny, dziki, żyjący w lesie.
Sylwiusz imieniny obchodzi 31 maja i 8 sierpnia.
Znane osoby noszące imię Sylwiusz:

</doc>
<doc id="11970" url="https://pl.wikipedia.org/wiki?curid=11970" title="Edyta">
Edyta

 Edyta – imię żeńskie pochodzenia angielskiego. Imię pochodzące od staroangielskiego ead i starogermańskiego od- pomyślność, szczęście, oraz od staroangielskiego gyth i starogermańskiego gunt – walka.
Zdrobnienia: Edytka, Edzia, Dysia
Edyta imieniny obchodzi: 9 sierpnia, 16 września i 5 grudnia.
Statystyka.
W 2021 roku imię Edyta nosiło w całej Polsce 114 749 osób, co plasowało to imię na 59. miejscu na liście najpopularniejszych w kraju imion żeńskich.

</doc>
<doc id="11971" url="https://pl.wikipedia.org/wiki?curid=11971" title="Zbiór Hintikki">
Zbiór Hintikki

Zbiór Hintikki (ang. "Hintikka set") to maksymalnie wysycony (ang. "saturated") zbiór generowany przez pewien niesprzeczny zbiór formuł logicznych.
Zbiór taki:
Jak widać, o ile dla formuł rachunku zdań zbiór Hintikki będzie skończony, to niekoniecznie będzie to miało miejsce dla formuł
rachunku predykatów rzędu pierwszego i wyższych, gdyż kwantyfikator ogólny generuje nieskończoną ilość formuł.
Tworzenie zbioru Hintikki jest działaniem niedeterministycznym (widząc formula_9 nie wiemy czy należy dodać formula_4 czy też formula_31 widząc formula_23 mamy nieskończoną liczbę możliwości), więc jest to twór raczej teoretyczny niż stosowany w informatyce.
Twierdzenie Hintikki (ang. "Hintikka’s lemma") mówi, że jeśli istnieje zbiór Hintikki zawierający dane formuły, to istnieje też model, który je spełnia.
Dowód twierdzenia Hintikki dla rachunku zdań.
Niech głębokość formuły formula_33 wynosi 0 dla zmiennych zdaniowych,
dla innych formuł natomiast:
Przeprowadzimy teraz indukcję strukturalną.
Ponieważ każda zmienna zdaniowa występuje tylko negatywnie lub tylko pozytywnie, możemy ustalić w modelu takie wartościowanie zmiennych zdaniowych, które nie przeczy żadnej formule o głębokości 0.
Jeśli model można znaleźć dla wszystkich formuł o głębokości formula_37 to można go znaleźć również dla formuł o głębokości formula_38 Rozważmy więc dowolną formułę o głębokości formula_39 zaś wraz z nią następujące przypadki:
Tak więc formuła dowolnej głębokości ze zbioru Hintikki jest spełniona przez nasz model, co kończy dowód.

</doc>
<doc id="11972" url="https://pl.wikipedia.org/wiki?curid=11972" title="Wierzchosław">
Wierzchosław

Wierzchosław (do 1945 "Amalienhof") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów, przy drodze łączącej Widzieńsko z drogą nr 3, na Równinie Goleniowskiej porośniętej sosnowymi i mieszanymi lasami Puszczy Goleniowskiej.
Historia.
Pierwsza wzmianka o wsi pochodzi z 1746, jej nazwa wywodzi się od imienia siostry króla Prus Fryderyka II Anny Amalii. W XVIII wieku założono tutaj owczarnię oraz gospodarstwa ogrodnicze, również kilka małych gospodarstw i folwark (pierwszy spalił się w 1779). W 1870 roku zamieszkiwało ją ok. 450 osób.
W latach 1975–1998 miejscowość administracyjnie należała do województwa szczecińskiego.
Zabudowa i charakter.
Głównym zabytkiem jest neogotycki kościół pw. św. Stanisława, zbudowany z czerwonej cegły, prosta halowa świątynia oraz położony na wzgórzu obok kościoła cmentarz ewangelicki, zaadaptowany na katolicki. We wsi znajduje się kilka chałup murowanych tudzież ryglowych z końca XIX i początku XX w., typowe przykłady budownictwa ludowego na terenach Pomorza Zachodniego. Niewątpliwym atutem Wierzchosławia jest doskonały mikroklimat oraz położenie wśród leśnych terenów Puszczy Goleniowskiej, bogatej w zwierzynę, grzyby i leśne owoce. Okolice wsi bywają właśnie celem wypadów grzybiarzy czy amatorów runa leśnego.

</doc>
<doc id="11973" url="https://pl.wikipedia.org/wiki?curid=11973" title="Hilaria">
Hilaria

Hilaria – żeński odpowiednik imienia Hilary. Jego patronką jest św. Hilaria, matka św. Afry.
Hilaria imieniny obchodzi 9 kwietnia, 12 sierpnia i 3 grudnia.
Sławne osoby o imieniu Hilaria:

</doc>
<doc id="11974" url="https://pl.wikipedia.org/wiki?curid=11974" title="Leonida">
Leonida

Leonida - żeński odpowiednik imienia Leonid. Istnieje szereg świętych katolickich o tym imieniu.
Leonida imieniny obchodzi: 22 kwietnia, 4 maja, 15 czerwca i 12 sierpnia.

</doc>
<doc id="11975" url="https://pl.wikipedia.org/wiki?curid=11975" title="Wiola">
Wiola

Wiola − imię żeńskie pochodzenia łacińskiego (gr. "íon", łac. "viola" - "fiołek") używane w Polsce już w średniowieczu. Z historycznego punktu widzenia imię Wioleta stanowi zdrobnienie od Wioli. Imię z pisownią przez "V" otrzymało negatywną opinię Rady Języka Polskiego. 
Wiola imieniny obchodzi 3 maja i 8 września oraz 29 października.
Znane osoby noszące imię Wiola:
Znane osoby noszace imię Viola:

</doc>
<doc id="11976" url="https://pl.wikipedia.org/wiki?curid=11976" title="Wioleta">
Wioleta

Wioleta, Wioletta – imię żeńskie pochodzenia włoskiego. Włoska "Violetta", której jest spolszczeniem, stanowi zdrobnienie wł. imienia "Viola", z łac. „fiołek” (zob. też Wiola). W Polsce Wioletta należy do imion nowych, pojawiła się w XIX wieku, w polskiej literaturze po raz pierwszy w "Kordianie" Juliusza Słowackiego. Imię to spotykane bywa w Polsce również w formie "Violetta", jednakże forma ta ma negatywną opinię Rady Języka Polskiego. 
Odpowiednikiem w języku fińskim jest Orvokki, w norweskim – Wiolen, w serbskim – Ljubica, w węgierskim – Ibolya.
Wioleta imieniny obchodzi 29 października.

</doc>
<doc id="11977" url="https://pl.wikipedia.org/wiki?curid=11977" title="Diana (mitologia)">
Diana (mitologia)

Diana (łac. Diana, gr. Artemis) – bogini łowów, przyrody (świata roślinnego i zwierzęcego, gór, lasów, gajów, źródeł leczniczych), płodności, Księżyca (lub światła księżycowego) w mitologii rzymskiej.
Pierwotnie była italską boginią wszelkiego życia na ziemi, nosiła przydomek "Genitalis" ("Pomocna", przy porodzie). W VI wieku p.n.e. została utożsamiona z grecką Artemidą.
W sztuce starożytnego Rzymu najczęściej przedstawiano ją na wzór Artemidy, to jest w krótkim chitonie, z łukiem i kołczanem ze strzałami, z półksiężycem.
Początkowo miejscem kultu Diany były gaje, później świątynia na Awentynie zbudowana przez Serwiusza Tuliusza. Specjalnym rodzajem kultu była obdarzana Diana w gaju pod Arycją (staroż. "Aricia", ob. "La Riccia"), gdzie za pomocą wody z miejscowych źródeł kapłani leczyli chorych.
Jan Długosz w swojej kronice utożsamił rzymską Dianę ze staropolską Dziewanną.
Pomniki.
W Polsce.
We Wrocławiu, w parku Szczytnickim znajduje się pomnik Diany z dwoma towarzyszącymi ogarami polskimi, kopia pomnika zaginionego w 1945 r. W Parku Miejskim w Prudniku znajduje się pomnik Diany wzorowany na "Dianie z Wersalu".

</doc>
<doc id="11978" url="https://pl.wikipedia.org/wiki?curid=11978" title="Kalikst">
Kalikst

Kalikst, Kalist – imię męskie pochodzenia greckiego. Wywodzi się od przymiotnika gr. 'kalós' (łac. "Callistus, Callixtus"). Forma 'kállistos' oznacza 'bardzo dobry, bardzo piękny'.
Żeńskim odpowiednikiem jest Kalista lub Kaliksta.
Kalikst imieniny obchodzi: 16 kwietnia, 14 sierpnia, 14 października i 13 listopada.
Znane osoby o tym imieniu:
Zobacz też:

</doc>
<doc id="11979" url="https://pl.wikipedia.org/wiki?curid=11979" title="Kaliksta">
Kaliksta

Kaliksta – żeński odpowiednik imienia Kalikst. Istnieje kilka świętych katolickich o tym imieniu. 
Kaliksta imieniny obchodzi 19 stycznia i 25 kwietnia.

</doc>
<doc id="11980" url="https://pl.wikipedia.org/wiki?curid=11980" title="Napoleon (imię)">
Napoleon (imię)

Napoleon – imię męskie pochodzenia łacińskiego. Wywodzi się od słowa oznaczającego „pochodzący z Neapolu”.
Napoleon imieniny obchodzi 15 sierpnia.
Znane osoby noszące imię Napoleon:

</doc>
<doc id="11981" url="https://pl.wikipedia.org/wiki?curid=11981" title="Dysjunkcyjny operator binarny">
Dysjunkcyjny operator binarny

Dysjunkcyjny operator binarny – konstrukcja, która ułatwia rozumowania dotyczące składni wyrażeń logicznych. Jest to dowolne wyrażenie formula_1 które jest spełnione dokładnie wtedy, gdy choć jedno z wyrażeń formula_2 i formula_3 jest w pewnym ustalonym stanie, niezależnie od stanu drugiego z nich. Zależnie od operatora może to oznaczać albo pozytywne albo negatywne wystąpienie.
Wyrażenie, którego głównym operatorem jest dysjunkcyjny operator binarny (pojedynczą negację uważa się za część wyrażenia) oznacza się formula_4 a podwyrażenia – z których przynajmniej jedno musi być spełnione – oznacza się formula_5 i formula_6

</doc>
<doc id="11982" url="https://pl.wikipedia.org/wiki?curid=11982" title="Koniunkcyjny operator binarny">
Koniunkcyjny operator binarny

Koniunkcyjny operator binarny – konstrukcja, która ułatwia rozumowania dotyczące składni wyrażeń logicznych. Jest to dowolne wyrażenie formula_1 które jest spełnione dokładnie wtedy, gdy zarówno formula_2 jak i formula_3 są w pewnym ustalonym stanie. Zależnie od operatora może to oznaczać albo pozytywne, albo negatywne wystąpienie.
Kilka przykładów koniunkcyjnych operatorów wraz ze spełniającymi całe wyrażenie wartościowaniami podwyrażeń znajduje się poniżej. Wyrażenie, którego głównym operatorem jest koniunkcyjny operator binarny (pojedynczą negację uważa się za część wyrażenia), oznacza się jako formula_4 zaś jego podwyrażenia jako formula_5 i formula_6

</doc>
<doc id="11983" url="https://pl.wikipedia.org/wiki?curid=11983" title="Domarad">
Domarad

Domarad, Domorad, Domared(?) – staropolskie imię męskie złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-rad" ("radzić" "być zadowolonym, chętnym, cieszyć się"). Mogło oznaczać "ten, który cieszy się swoim domem". We wczesnym średniowieczu synonim Majordoma, zarządcy dworu książęcego.
Istnieje czeski, serbsko-chorwacki i pomorski odpowiednik tego imienia.
Formy zdrobniałe to m.in.: Domach, Domasz, Domast.
Domarad imieniny obchodzi 16 sierpnia.

</doc>
<doc id="11984" url="https://pl.wikipedia.org/wiki?curid=11984" title="Joachima">
Joachima

Joachima – żeński odpowiednik imienia Joachim, pochodzenia biblijnego. Wywodzi się od słów oznaczających "Bóg pocieszy, pokrzepi". Patronką tego imienia jest św. Joachima De Vedruna.
Joachima imieniny obchodzi: 28 sierpnia.

</doc>
<doc id="11985" url="https://pl.wikipedia.org/wiki?curid=11985" title="Roch">
Roch

Roch – imię męskie pochodzenia germańskiego, może pochodzić od germańskiego "hrok" – kruk, wrona. Staro-wysoko-niemiecki rdzeń "Roho" – „surowy” występował w germańskich imionach dwuczłonowych np. "Rochbert", "Rochold", "Rochwin", "Rochwald", których imię to może być skróceniem, lub osobnym utworzonym od staro-wysoko-niemieckiego "Rochon" – „krzyczeć, wydawać okrzyk wojenny”. W Polsce imię to jest znane co najmniej od XV wieku, przy czym należy pamiętać, że było imię germańskie oraz rodzime skrócenie (jak Koch) od słowiańskich imion dwuczłonowych na "Ro-", "Rod-" np. Rodsław. Rocha spieszczano na Roszek, Roszko.
Znane jest również jako dawna nazwa wieży szachowej i nazwa polskiego herbu szlacheckiego Roch, przedstawiającego tę wieżę. W tym przypadku nazwa wywodzi się od perskiego słowa "rokh", oznaczającego słonia bojowego, z wieżą na grzbiecie.
Roch imieniny obchodzi 16 sierpnia (kiedyś – 17 sierpnia) i 17 listopada.

</doc>
<doc id="11986" url="https://pl.wikipedia.org/wiki?curid=11986" title="Angelika">
Angelika

Angelika – imię żeńskie pochodzenia łacińskiego, w języku łacińskim oznacza „anielica”, „posłanka”.
W ostatnich czasach zapis imienia Angelika bywa spolszczany i występuje w formie Andżelika lub nawet "Andrzelika". Ta ostatnia pisownia jest niepoprawna i ma negatywną opinię Rady Języka Polskiego.
W 2019 roku w Polsce Angelika zajmowała 75. miejsce wśród imion żeńskich (59 688 nadań), w formie Andżelika występowała na 145. miejscu (11 019 nadań), niezalecaną przez RJP formę Andrzelika nosiło 296 osób; w rejestrze PESEL występowały także m.in. formy: Angelica (190 osób), Anżelika (113 osób), Anzhelika (99 osób), Angielika (55 osób), Anzhalika (25 osób), Angelique (19 osób), Angeliki (17 osób), Andzelika (13 osób), Angélique (7 osób), Angeligue (4 osoby), Angieliki (3 osoby), Angélica (2 osoby) i Anjelika (2 osoby).
We Włoszech występuje męska forma tego imienia – Angelico.
Angelika imieniny obchodzi:
W różnych kalendarzach można znaleźć również m.in. następujące daty: 4 stycznia, 27 stycznia, 11 marca, 17 sierpnia.

</doc>
<doc id="11987" url="https://pl.wikipedia.org/wiki?curid=11987" title="Anita">
Anita

Anita – imię żeńskie, które powstało z hiszpańskiej zdrobniałej formy imienia Anna (hiszp. Ana). Istnieje też teza, że Anita jest skróconą formą "Juanity" – hiszpańskiego odpowiednika Joanny.
Ponadto, Anita jest krótką formą Anahity, bogini wody, płodności i porządku społecznego.
Imię Anita występuje m.in. w językach: hiszpańskim, portugalskim, węgierskim, włoskim, polskim i językach Indii wywodzących się z sanskrytu.
Anita imieniny obchodzi najczęściej 17 sierpnia, a w niektórych kalendarzach również 24 sierpnia oraz 6 listopada.
W polskim internecie pojawia się informacja o wspomnieniu św. Anity z Tuluzy dnia 6 listopada oraz bł. Anity Cantieri 24 sierpnia. Na międzynarodowych stronach nie ma żadnych wzmianek o istnieniu św. Anity, również w zasobach watykańskich. Natomiast proces beatyfikacyjny Anity Cantieri, włoskiej karmelitki, nie jest jeszcze zakończony. Od 1991 roku tytułuje się ją służebnicą Bożą, a nie błogosławioną.
Wśród imion nadawanych nowo narodzonym dzieciom, Anita w 2017 r. zajmowała 111. miejsce w grupie imion żeńskich. W całej populacji Polek Anita zajmowała w 2017 r. 89. miejsce (44 800 nadań).
Imię Anita w kulturze.
Anita i Arabella to imiona dwóch samic pająka krzyżaka ogrodowego wysłanych w kosmos w 1973 roku.
Anita Blake jest bohaterką cyklu powieści autorstwa Laurell K. Hamilton.
Postać o imieniu Anita występuje na ekranie w 101 dalmatyńczykach, Tajnej misji, Wszystkich moich dzieciach czy West Side Story, a także w mandze Detektyw Conan.

</doc>
<doc id="11988" url="https://pl.wikipedia.org/wiki?curid=11988" title="Liberat">
Liberat

Liberat – imię męskie pochodzenia łacińskiego. Wywodzi się od słowa oznaczającego "wyzwolony". Istnieje kilku świętych patronów tego imienia.
Żeńskim odpowiednikiem jest Liberata.
Liberat imieniny obchodzi: 17 sierpnia, 6 września, 30 października i 20 grudnia.
Znane osoby noszące to imię:

</doc>
<doc id="11989" url="https://pl.wikipedia.org/wiki?curid=11989" title="Żanna">
Żanna

Żanna – imię żeńskie, powstałe najprawdopodobniej pod wpływem rosyjskim, przez fonetyczne zapisanie francuskiej wersji imienia Joanna, czyli "Jeanne". 
Żanna imieniny obchodzi 4 lutego, 30 maja, 17 sierpnia, 27 grudnia.
Znane osoby o imieniu Żanna:

</doc>
<doc id="11990" url="https://pl.wikipedia.org/wiki?curid=11990" title="Bronisław">
Bronisław

Bronisław, Bronsław, Barnisław, (zniem.) Brunisław, Brosław – męskie imię pochodzenia słowiańskiego.
Budowa, znaczenie, formy.
Imię "Bronisław" jest przykładem staropolskiego, złożonego, osobowego imienia dwuczłonowego, które jest reliktem pogańskich imion używanych we wczesnym średniowieczu przez Słowian. Składa się z członu "Broni-" ("bronić, strzec") i "-sław" ("sława"). Być może znaczyło "ten, kto broni sławy" lub "sławny obrońca". Witold Taszycki zaliczył Bronisława do grupy najstarszych polskich imion osobowych.
Skróconą formą tego imienia był Brosław, a żeńskim odpowiednikiem – Bronisława.
Podobne imiona staropolskie: *Bronimir, Bronisąd oraz Broniwoj.
Bronisław imieniny obchodzi: 30 stycznia, 18 sierpnia, 1 września, 3 września i 6 października.

</doc>
<doc id="11991" url="https://pl.wikipedia.org/wiki?curid=11991" title="Bronisz">
Bronisz



</doc>
<doc id="11993" url="https://pl.wikipedia.org/wiki?curid=11993" title="Jakobina">
Jakobina



</doc>
<doc id="11994" url="https://pl.wikipedia.org/wiki?curid=11994" title="Malina (imię)">
Malina (imię)

Malina – imię żeńskie, które prawdopodobnie jest zdrobnieniem imienia Magdalena, powstałym na gruncie kilku języków wschodniosłowiańskich bądź w Skandynawii. Rada Języka Polskiego ma wątpliwości dotyczące nadawania tego imienia ludziom.
"Malina" obchodzi imieniny 24 sierpnia.
Znane osoby o imieniu "Malina":

</doc>
<doc id="11995" url="https://pl.wikipedia.org/wiki?curid=11995" title="Michalina">
Michalina

Michalina – imię żeńskie pochodzenia hebrajskiego, żeński odpowiednik imienia Michał. Oznacza „któż [jest] jak Bóg”. Imię to nadawane jest w tej formie w Polsce przynajmniej od 1744 roku, natomiast już w średniowieczu notowano jako żeński odpowiednik Michała formę Michaelis (łac.), zdrobniale – Michałka. Wśród imion nadawanych nowo narodzonym dzieciom, Michalina w 2018 r. zajmowała 24. miejsce w grupie imion żeńskich.

</doc>
<doc id="11996" url="https://pl.wikipedia.org/wiki?curid=11996" title="Luiza">
Luiza

Luiza – żeński odpowiednik imienia Ludwik.
Zobacz też: Ludwika.
Luiza obchodzi imieniny: 25 sierpnia.
Znane osoby noszące imię Luiza:
Odpowiedniki w innych językach:
Zobacz też:

</doc>
<doc id="11999" url="https://pl.wikipedia.org/wiki?curid=11999" title="Monika">
Monika

Monika – imię żeńskie o znaczeniu i pochodzeniu trudnym do objaśnienia. Według niektórych badaczy imię pochodzi od greckiego słowa monos oznaczającego "jeden", "sam", "pojedynczy", "jedynak" i "jedynaczka". Z tego samego rdzenia pochodzą takie słowa jak: monogamia, monoteizm, monaster (klasztor). Inne źródło podaje, że imię to wywodzi się od greckiego monaché, co znaczy "samotna", "odosobniona", i faktycznie do dziś we Włoszech zakonnica zwana jest "monaca", a w niektórych dialektach wręcz "monica".
W dawnych źródłach polskich (2 poł. XV w.) spotyka się formy "Mońka", "Muńka", lecz nie ma pewności czy pochodzą one od tego imienia. Imię w formie "Monika" zaczęto nadawać częściej na ziemiach polskich dopiero w XIX w., a stało się popularne począwszy od lat 70. XX w. Wśród imion nadawanych nowo narodzonym dzieciom, Monika w 2017 r. zajmowała 92. miejsce w grupie imion żeńskich. W całej populacji Polek Monika zajmowała w 2017 r. 13. miejsce (381 146 nadań).
Imieniny.
Data 4 maja, funkcjonująca w kalendarzach jako jeden z dni imienin Moniki, stanowi datę wspomnienia św. Moniki, matki św. Augustyna, sprzed reformy kalendarza liturgicznego w 1969 roku.

</doc>
<doc id="12000" url="https://pl.wikipedia.org/wiki?curid=12000" title="Sobiesław (imię)">
Sobiesław (imię)

Sobiesław — staropolskie imię męskie.
Budowa oraz znaczenie.
Imię "Sobiesław" jest przykładem staropolskiego, złożonego, osobowego imienia dwuczłonowego, które jest reliktem pogańskich imion używanych we wczesnym średniowieczu przez Słowian. Składa się z członu "Sobie-" i "-sław" ("sława"). Oznacza "zachowujący sławę dla siebie" lub "zapracowujący na sławę dla siebie". Witold Taszycki zaliczył je do grupy najstarszych polskich imion osobowych.
Formy.
Żeński odpowiednik: Sobiesława.
Sobiesław imieniny obchodzi 20 sierpnia, 28 sierpnia i 10 września.
Podobne imiona: Sobiebor, Sobiemir, Sobiemysł, Sobierad, Sobiesąd.
Osoby noszące imię.
Znane osoby noszące imię Sobiesław:

</doc>
<doc id="12001" url="https://pl.wikipedia.org/wiki?curid=12001" title="Flora (ujednoznacznienie)">
Flora (ujednoznacznienie)



</doc>
<doc id="12003" url="https://pl.wikipedia.org/wiki?curid=12003" title="Racibor (imię)">
Racibor (imię)

Racibor, Raciborz, Recibor – staropolskie imię męskie, złożone z członów "Raci-" ("wojna", "walczyć, wojować") oraz "-bor" ("walczyć, zmagać się"). Mogło oznaczać "walczący w wielu wojnach". Od imienia pochodzi nazwa miasta Racibórz.
Racibor imieniny obchodzi 29 sierpnia.
Znane osoby noszące to imię:
Zobacz też:

</doc>
<doc id="12004" url="https://pl.wikipedia.org/wiki?curid=12004" title="Sabin">
Sabin

Sabin – imię męskie pochodzenia łacińskiego. Wywodzi się od słowa "sabinus" oznaczającego pochodzący z Sabinów, plemienia zamieszkującego środkową Italię. Wśród patronów św. Sabin ze Spoleto, biskup i męczennik (†303).
Żeński odpowiednik: Sabina.
Sabin imieniny obchodzi: 17 stycznia, 9 lutego, 13 marca, 11 lipca, 20 sierpnia, 7 grudnia (dawniej 30 grudnia) i 11 grudnia.

</doc>
<doc id="12005" url="https://pl.wikipedia.org/wiki?curid=12005" title="Gaudencja">
Gaudencja

Gaudencja – żeński odpowiednik imienia Gaudenty. Patronką tego imienia jest św. Gaudencja, zm. w Rzymie.
Gaudencja imieniny obchodzi 30 sierpnia.

</doc>
<doc id="12006" url="https://pl.wikipedia.org/wiki?curid=12006" title="Miron">
Miron

Miron ("Myron") – imię męskie pochodzenia greckiego. Wywodzi się od słowa "myron" oznaczającego „wonny olejek”.
Miron imieniny obchodzi 8 sierpnia, a także 17 i 30 sierpnia. Żeńskim odpowiednikiem jest imię Mirona. 
W Polsce imię rzadkie. W 2022 roku nosiło je 1861 mężczyzn (294. miejsce w grupie imion męskich).
Znane osoby noszące imię Miron:

</doc>
<doc id="12007" url="https://pl.wikipedia.org/wiki?curid=12007" title="Szczęsna">
Szczęsna

Szczęsna — staropolskie imię żeńskie. Wywodzi się od słowa "szczęśliwa". Żeński odpowiednik imienia Szczęsny; jest uważana za odpowiednik znaczeniowy łacińskiego imienia Feliksa, Felicja. Patronem tego imienia jest św. Zygmunt Szczęsny Feliński
Szczęsna imieniny obchodzi 17 września.

</doc>
<doc id="12008" url="https://pl.wikipedia.org/wiki?curid=12008" title="Szczęsny">
Szczęsny

Szczęsny – imię męskie pochodzenia polskiego, po raz pierwszy notowane w 1422 roku. Wywodzi się od słowa „szczęśliwy” i jest uważane za odpowiednik znaczeniowy łacińskiego imienia Feliks i greckiego Makary. Patronem tego imienia jest święty Zygmunt Szczęsny Feliński, wspominany 17 września.
Szczęsny imieniny obchodzi 17 września (dawniej 30 sierpnia).
Znane osoby noszące imię Szczęsny:

</doc>
<doc id="12009" url="https://pl.wikipedia.org/wiki?curid=12009" title="Tekla">
Tekla

Tekla – imię żeńskie pochodzenia greckiego. Wywodzi się od słowa oznaczającego „sławiąca Boga” ( „Bóg” i „sława”).
Tekla imieniny obchodzi: 26 marca, 4 maja, 19 sierpnia, 30 sierpnia, 23 września, 7 października i 15 października.

</doc>
<doc id="12010" url="https://pl.wikipedia.org/wiki?curid=12010" title="Maszynoznawstwo mechaniczne">
Maszynoznawstwo mechaniczne

Maszynoznawstwo mechaniczne - jedna z podstawowych dziedzin wiedzy inżynierii mechanicznej zajmująca się nauką projektowania i eksploatacji maszyn tradycyjnie będących domeną inżynierii mechanicznej:

</doc>
<doc id="12011" url="https://pl.wikipedia.org/wiki?curid=12011" title="Inżynieria">
Inżynieria

Inżynieria – działalność polegająca na projektowaniu, konstrukcji, modyfikacji i utrzymaniu efektywnych kosztowo rozwiązań dla praktycznych problemów, z wykorzystaniem wiedzy naukowej oraz technicznej. Działalność ta wymaga rozwiązywania problemów różnej natury oraz skali. Bardziej ogólnie, inżynieria zajmuje się też rozwojem techniki i technologii.
W ściślejszym (systemowym) sensie, inżynieria to używanie właściwości materii, energii oraz obiektów abstrakcyjnych dla tworzenia konstrukcji, maszyn i produktów, przeznaczonych do wykonywania określonych funkcji lub rozwiązania określonego problemu.
Inżynier wykorzystuje wyobraźnię i doświadczenie, umiejętność oceny i rozumowanie, stosując świadomie własną wiedzę do projektowania, tworzenia, eksploatacji i usprawnienia użytecznych maszyn oraz procesów (np. inżynieria procesów produkcji, inżynieria środowiska, bioinżynieria).
Historia.
Etymologia.
Słowa „inżynieria” i „inżynier” pochodzą od francuskich słów "ingénieur" oraz "ingénierie". Określenia te pochodzą z kolei od starofrancuskiego terminu "engigneor", które oznaczało konstruktora machin wojennych. 
Fr. "ingénieur" 'człowiek twórczego umysłu, wynalazca, konstruktor' jest wyrazem ogólnoromańskim (z łacińskiego "ingeniosus" (wł. "ingegnoso") oznaczającego osobę wyszkoloną), co pochodzi z łac. "ingenium" 'wynalazek'). Z języków romańskich przeszedł do innych j. indoeuropejskich. Bezpośrednią kontynuacją łac. "ingenium" jest fr. "engin" 'narzędzie, broń, maszyna' i ang. "engine" (notabene, wyraz angielski z francuskiego). 
Rozwój inżynierii.
Historia pojęcia „inżynieria” sięga starożytności, kiedy ludzkość dokonała takich wynalazków jak koło, dźwignia czy bloczek. W tym kontekście „inżynier” oznacza osobę dokonującą praktycznych i użytecznych odkryć.
Przykładami dokonań starożytnej inżynierii są takie dzieła jak Akropol i Partenon w Grecji, Via Appia i Koloseum w Rzymie, Wiszące Ogrody czy piramidy w Gizie.
Najstarszym znanym z imienia inżynierem jest Imhotep, jeden z urzędników faraona Dżesera, który był projektantem i budowniczym Piramidy schodkowej w latach ok. 2630 – 2611 p.n.e. Przypuszcza się również, że był on pierwszym, który użył kolumn w architekturze.
Za pierwszego inżyniera elektryka uważa się Williama Gilberta, który w roku 1600 w publikacji "De Magnete" użył jako pierwszy terminu "elektryczność".
Pierwszą maszynę parową zbudował w 1698 r. inżynier mechanik Thomas Savery. Rozwój tego urządzenia, pozwalający na wdrożenie masowej produkcji, zapoczątkował w kolejnych dekadach rewolucję przemysłową.
Wraz z ukonstytuowaniem się inżynierii jako zawodu w XIX w., termin ten zaczął być stosowany w sposób bardziej wąski, do dziedzin, w których używano nauk przyrodniczych i matematyki.
Inżynieria elektryczna ma swoje źródło w eksperymentach z początków XIX w. dokonywanych przez Alessandro Voltę oraz późniejszych Michaela Faradaya, Georga Ohma, André Marie Ampère’a i innych, których najważniejszym efektem było wynalezienie silnika elektrycznego. Prace Jamesa Maxwella oraz Heinricha Hertza pod koniec XIX w. wyznaczają początek elektrotechniki. Późniejsze wynalazki lampy próżniowej oraz tranzystora doprowadziły do powstania układów wzmacniających i elektroniki. Obecnie elektrotechnika i elektronika są ze sobą ściśle związane, tak że stanowią jednorodną gałąź inżynierii.
Wynalazki Thomasa Savery'ego i Jamesa Watta doprowadziły do powstania w Wielkiej Brytanii współczesnej inżynierii mechanicznej. Rozwój wyspecjalizowanych maszyn i narzędzi w czasie rewolucji przemysłowej doprowadził do gwałtownego rozwoju tej dziedziny wiedzy. Tym niemniej, choć współczesna inżynieria mechaniczna powstała w XIX w., jej początki sięgają starożytności, kiedy to konstruowano wiele maszyn do użytku cywilnego i wojskowego. Jednym z najbardziej znanych przykładów jest Mechanizm z Antykithiry, maszyna o stopniu złożoności niespotykanym aż do XIV w. Wiele wynalazków z tamtych czasów, głównie skonstruowanych lub ulepszonych przez Archimedesa (śruba Archimedesa, przenośnik śrubowy) wymagały umiejętności i wiedzy, która pozostaje w użyciu do dnia dzisiejszego w rozmaitych zastosowaniach.
Powstanie inżynierii procesowej ma również źródło w czasach rewolucji przemysłowej. Została ona wymuszona przez zapotrzebowanie na nowe materiały i nowe procesy wytwarzania konieczne do produkcji na skalę przemysłową. Zapotrzebowanie to było tak silne, że powstała nowa gałąź przemysłu zajmująca się opracowywaniem i masową produkcją chemikaliów. Rolą inżynierii chemicznej było zaprojektowanie i eksploatacja fabryk zajmujących się tą produkcją.
Pierwszy doktorat z dziedziny inżynierii (ściślej, z dziedziny nauk stosowanych i inżynierii) w Stanach Zjednoczonych uzyskał Josiah Willard Gibbs na Uniwersytecie Yale.
Metodologia.
Metodologie są coraz ważniejszym elementem inżynierii, różne jej dziedziny jak również większe firmy rozwijają swoje własne metodologie, niemniej poszukuje się ciągle uniwersalnej metodologii inżynieryjnej, niezależnej od specyfiki dziedzin inżynierii i używanych instrumentów. W ten sposób narodziły się nowe dziedziny badań i zastosowań, jak inżynieria systemów, inżynieria wiedzy oraz inżynieria metawiedzy.
Najbardziej ogólnie, pierwszym zadaniem każdego inżyniera jest zrozumienie celu zadania, wymagań i ograniczeń dotyczących oczekiwanego rozwiązania lub produktu. Zwykle nie jest wystarczającym jego zaprojektowanie i wykonanie w dowolny sposób, należy wziąć pod uwagę dodatkowe cechy rozwiązania. Może to być związane z wymaganiami co do jakości, dostępnością surowców, energochłonnością rozwiązania, ograniczeniami technicznymi lub fizycznymi oraz z możliwościami wprowadzania zmian w istniejącym już rozwiązaniu, łatwością produkcji, wdrożenia i serwisowania.
Tylko mając na uwadze wszystkie wymagania potencjalnego użytkownika, ograniczenia technologiczne i ekonomiczne, inżynier może przystąpić do zaprojektowania i wykonania otrzymanego zadania.
Rozwiązywanie problemów.
Inżynierowie rozwiązują problemy konieczne do rozwiązania, ale zwykle nieokreślone na początku zbyt jednoznacznie, dlatego też zwykle możliwych jest kilka rozwiązań. Inżynierowie muszą zatem oceniać wiele możliwości pod kątem ich przydatności, bezpieczeństwa i ekonomii, i na tej podstawie wybierać rozwiązania najlepiej spełniające założone wymagania wyjściowe. Stworzenie odpowiedniego modelu matematycznego jest zwykle niezbędnym narzędziem inżyniera, pozwalającym analizować i testować potencjalne rozwiązania.
Po przeanalizowaniu wielu istniejących patentów Genrich Altshuller postawił, tezę, iż na „niskim poziomie” rozwiązania inżynierskie są oparte na kompromisach, podczas gdy na „wyższym poziomie” praca inżyniera prowadzi do wybrania jako najlepszego takiego rozwiązania, które eliminuje główną trudność problemu.
Mimo stosowania różnych matematycznych algorytmów optymalizacji, inżynieria zadowala się zwykle rozwiązaniami wystarczającymi.
Testowanie rozwiązań.
W inżynierii szeroko używane są testy i analizy przed wdrożeniem rozwiązań, w celu oceny ich zachowania. Używane są, między innymi: prototypy, zmniejszone lub uproszczone modele, symulacje, testy niszczące i nieniszczące oraz próby zmęczeniowe. Zadaniem testów jest zagwarantowanie działania rozwiązania zgodnie z założeniami.
Wprowadzanie rozwiązania inżynierskiego jest często obarczone poważną odpowiedzialnością. Inżynierowie muszą projektować i wdrażać rozwiązania, które nie wyrządzą żadnych nieprzewidzianych i niezamierzonych szkód. Z tego powodu gotowe rozwiązanie zawiera często „czynnik bezpieczeństwa” (inaczej: jest „przewymiarowane”) aby zmniejszyć ryzyko wadliwego funkcjonowania. Jednakże im większy jest „czynnik bezpieczeństwa”, tym mniej efektywne jest samo rozwiązanie.
Zastosowanie komputerów.
Komputery są nieodłącznym narzędziem współczesnej inżynierii. Wspomagają one inżynierów na każdym etapie pracy, od projektowania poprzez produkcję i serwisowanie urządzeń. 
Użycie komputerów do projektowania pozwala na przyspieszenie i ułatwienie tego procesu. W wielu przypadkach modelowanie komputerowe pozwala uniknąć konstruowania i testowania kosztownych prototypów. Specjalistyczne oprogramowanie oferuje ponadto inżynierowi bazy danych gotowych rozwiązań do wykorzystania w bieżącej pracy, a także jest stanie wygenerować zestaw instrukcji dla sterowanych cyfrowo maszyn, co znakomicie upraszcza proces produkcji.
Komputery są także wszechobecne na etapie produkcji, zapewniając szybkość i dokładność tego procesu niedostępną człowiekowi.
Inżynieria a inne dyscypliny.
Inżynieria i nauka.
Związki inżynierii i nauki są od zawsze bardzo silne, jednak nie należy uważać inżynierii za naukę, mimo podobieństwa stosowanych metod. Naukowiec, gdy pojawia się problem, stawia pytanie "dlaczego" i stara się znaleźć jego najbardziej ogólne rozwiązanie. Tymczasem inżynier chce wiedzieć "jak" praktycznie rozwiązać problem i "jak" wdrożyć rozwiązanie. Inaczej rzecz ujmując, naukowcy starają się wyjaśnić istniejące zjawiska, podczas gdy inżynierowie używają dostępnych środków, nie tylko naukowych, by zbudować rozwiązania nowych problemów.
Problem z uznaniem inżynierii za naukę jest również związany z faktem, iż trudno jest ustalić definicję nauki. W Polsce można uznać tożsamość określenia "nauki techniczne" oraz inżynierii.
Bardzo często inżynieria i nauki podstawowe oraz stosowane działają na wspólnym polu. Naukowcy często włączają się w proces praktycznego wykorzystania swoich odkryć, stając się tym samym inżynierami. Stają się nimi również przy okazji konstrukcji prototypów lub układów pomiarowych służących im w badaniach.
Odpowiednio, w procesie postępu technologicznego, inżynierowie odkrywają nowe zjawiska, stając się naukowcami.
Tym niemniej, charakter badań naukowych w inżynierii jest inny niż w przypadku nauki.
Po pierwsze, inżynier ma często do czynienia ze zjawiskami, które są dobrze poznane, lecz problemy z nimi związane są zbyt złożone, by można je było rozwiązać w sposób dokładny. Badania naukowe w inżynierii skupiają się więc na znalezieniu metod rozwiązywania tych zagadnień w sposób przybliżony a jednocześnie jak najbardziej dokładny. Przykładem może być opracowanie metoda elementów skończonych i jej implementacja w programach komputerowych, jako rozwiązania umożliwiającego obliczanie wyników równań różniczkowych, które w nauce znane są od dawna.
Po drugie, inżynierowie używają wielu „quasi-empirycznych” metod, które obce są „czystej” nauce.
Można również stwierdzić, iż naukowcy budują, by się uczyć, podczas gdy inżynierowie uczą się, aby budować.
Pomiędzy inżynierią i nauką istnieje sprzężenie zwrotne, przejawiające się we wzajemnej stymulacji rozwoju przez te dyscypliny. Nauka odkrywając nowe zjawiska umożliwia konstruowanie coraz doskonalszych aparatów badawczych, które z kolei umożliwiają odkrywanie kolejnych zjawisk.
Inżynieria i medycyna.
Istnieją znaczące analogie pomiędzy inżynierią i medycyną. Obydwie dyscypliny polegają na rozwiązywaniu problemów przy użyciu wiedzy, doświadczenia i intuicji. Ponadto cechuje je ten sam pragmatyzm, spowodowany koniecznością proponowania rozwiązań zanim pewne zjawiska zostaną do końca wyjaśnione w sposób naukowy.
Inżynieria, rzemiosło i sztuka.
Praca inżyniera, rzemieślnika i artysty jest w pewnym stopniu podobna. Sztuka i rzemiosło, podobnie jak inżynieria, opierają się na tworzeniu z tą różnicą, że w inżynierii pierwszoplanową rolę gra wiedza techniczno-naukowa, podczas gdy w rzemiośle najważniejsze jest doświadczenie a w sztuce kreatywność.
Inżynieria w kulturze.
Inżynieria była zwykle postrzegana jako temat w pewnym sensie mało interesujący i zbyt trudny dla kultury masowej. Uważano ją za domenę ludzi mało ciekawych i oderwanych od powszechnych problemów życiowych (z wyjątkiem pewnego romantyzmu jaki pojawia się w subkulturze hakerów). 
W XIX wieku, zwanym wiekiem „pary i elektryczności”, w krajach zachodnich istniało pewne zainteresowanie profesją inżyniera, takie osobistości jak Isambard Kingdom Brunel, George i Robert Stephensonowie, Thomas Telford czy Gustave Eiffel stały się w pewien sposób symbolami nowej epoki a problemy inżynierskie bywały często tematem codziennych rozmów.
W literaturze popularnej nieliczne są postaci inżynierów. Najbardziej słynne są chyba postaci stworzone przez francuskiego pisarza Juliusza Verne w jego powieściach, na czele z najbardziej znanym Kapitanem Nemo.
Obecnie inżynierowie najczęściej pojawiają się w powieściach i filmach science fiction, zwykle przedstawiani jako osobnicy pragmatyczni, o olbrzymiej wiedzy technicznej i godni szacunku. Typowym przykładem są postaci z serialu "Star Trek" – Montgomery Scott i Geordi La Forge. W polskiej literaturze postać inżyniera pojawia się często w powieściach Stanisława Lema, grając drugoplanowe lub nawet pierwszoplanowe role.
Żelazny pierścień.
W Ameryce Północnej można niekiedy rozpoznać inżynierów po „Żelaznym pierścieniu” (ang. "Iron Ring") noszonym na palcu małym pracującej ręki aby podczas pisania inżynier pamiętał o składanej przysiędze. Jest to obrączka wykonana z żelaza lub stali nierdzewnej, mająca symbolizować dumę i oddanie profesji inżyniera. Tradycja ta narodziła się w Kanadzie, później rozprzestrzeniła się również do Stanów Zjednoczonych.
Klasyfikacja.
Tradycyjnie gałęzie inżynierii wydzielane były biorąc za punkt odniesienia dziedzinę nauki, obecnie także zależą od aktywności ludzkiej i dziedziny w której są stosowane, w ten sposób mamy coraz to więcej rodzajów inżynierii interdyscyplinarnych, np.:

</doc>
<doc id="12013" url="https://pl.wikipedia.org/wiki?curid=12013" title="Liczba podwójna">
Liczba podwójna

Liczba podwójna (liczba mnoga podwójna, dualis) – występująca w niektórych językach (w tym w dawnej polszczyźnie i czeszczyźnie) kategoria gramatyczna, służąca wyrażaniu podwójności, parzystości. Ma ona własne formy gramatyczne, inne od form liczby mnogiej, na oznaczenie dwóch osób lub rzeczy (na przykład, w rodzaju męskim "oba konia", "dwa miecza", "dwa króla"; w rodzaju żeńskim "obie stronie", "dwie rybie", "dwie niewieście"; w rodzaju nijakim "dwie słońcy", "dwie poli").
Rzeczowniki występujące w języku polskim w liczbie podwójnej miały trzy formy przypadkowe, np.
Inne części mowy, pozostające w zdaniu w związku składniowym z rzeczownikami i odmienne przez liczbę (przymiotniki, osobowe formy czasowników), również mogą posiadać formy liczby podwójnej. Występuje współcześnie m.in. w językach łużyckich, języku litewskim, słoweńskim, arabskim, aleuckim i w niektórych dialektach języka polskiego. Liczbę podwójną miał język praindoeuropejski. Większość współczesnych języków indoeuropejskich utraciła liczbę podwójną. W języku polskim zanikała ona od XV w., we współczesnym dialekcie ogólnopolskim zachowały się tylko jej ślady.
Ślady liczby podwójnej we współczesnym języku polskim.
Niektóre rzeczowniki oznaczające części ciała człowieka, które występują parami (np. "oczy", "uszy", "ręce") do dziś zachowały kilka form liczby podwójnej: "(w) ręku" (dziś używane jako miejscownik liczby pojedynczej), "ręce" (dziś mianownik l.mn.), "rękoma" (narzędnik l.mn.), "uszy" (mianownik l.mn. na oznaczenie parzystej części ciała, por. "ucha dzbana"), "uszu" (dopełniacz l.mn. na oznaczenie parzystej części ciała, por. "garnek bez uch"), "oczy" (mianownik l.mn. na oznaczenie parzystej części ciała, por. "oka sieci"), "oczu" (dopełniacz na oznaczenie parzystej części ciała, por. "nie lubię ok na rosole"). Liczba podwójna rzeczownika przetrwała bez zmian w przysłowiach takich jak: "Trzy gęsi, dwie niewieście uczyniły jarmark w mieście" lub "Mądrej głowie dość dwie słowie" – "niewieście", "słowie" to właśnie rzeczowniki w liczbie podwójnej. Jan Kochanowski swobodnie stosuje liczbę podwójną.
Mianownik liczebnika 200 to zrost wyrazów "dwa" i liczby podwójnej od "sto" (tj. "ście", liczba mnoga brzmiała zaś "sta", por. "trzy sta").

</doc>
<doc id="12015" url="https://pl.wikipedia.org/wiki?curid=12015" title="Olza (rzeka)">
Olza (rzeka)

Olza (cz. "Olše", niem. "Olsa") – rzeka na Śląsku Cieszyńskim, na granicy Polski i Czech, będąca prawym dopływem Odry.
Przebieg.
Długość 86,2 km, powierzchnia zlewiska 1117,6 km², z tego 479 km² na terytorium Polski. 49 większych dopływów. Źródła w Koniakowie w gminie Istebna, pod Gańczorką i Karolówką, na zachodnich stokach grzbietu Beskidu Śląskiego, na wysokości 840–880 m n.p.m. Uchodzi do Odry na północ od Bogumina, koło wsi Olza, na wysokości 191 m n.p.m. Średni spadek 0,67%, średni przepływ przy ujściu ok. 10 m³/s.
Pierwsze 16 km biegu na terenie Istebnej, w granicach Polski. W górnym biegu w granicach Czech, od Jabłonkowa po Trzyniec Olza tworzy granicę między Beskidem Śląskim a Beskidem Śląsko-Morawskim. W biegu środkowym, od Cieszyna do Karwiny oraz w dolnym, od Zawady po ujście do Odry, korytem Olzy biegnie granica polsko-czeska.
Dopływy Olzy.
Lista nazwanych cieków wodnych w dorzeczu Olzy:
Olza (ujście do Odry)
 ├───P───Szotkówka
 │ └───P───Lesznica
 ├───P───Pietrówka
 ├───L───Stonawka
 ├───P───Bobrówka
 │ └───L───Młynówka
 ├───P───Puńcówka
 ├───L───Ropiczanka
 ├───L───Tyrka
 ├───P───Głuchówka
 ├───L───Kopytná
 ├───P───Radwanów
 ├───L───Łomna
 ├───L───Bukowiec
 ├───P───Gliniany
 Olza (źródło)
Przyroda.
parki krajobrazowe
rezerwaty przyrody
Konotacje w kulturze.
Olza i jej źródła zajmują poczesne miejsce w kulturze duchowej mieszkańców Śląska Cieszyńskiego. Pieśń „Płyniesz Olzo po dolinie”, do której słowa ułożył Jan Kubisz, pochodzący z położonej nad tą rzeką wsi Końska, uznawana jest za nieoficjalny hymn Śląska Cieszyńskiego.
Hydronimia.
Nazwa rzeki we współczesnej formie Olza wspominana była już w 1425 r. Według polskiego językoznawcy, związanego ze Śląskiem Henryka Borka, etymologia nazwy rzeki „Olza” wywodzi się od praindyjskiej formy * "Ali-gā" od * "ali-" ‘biały’, skąd prasłowiańskie * "Olьdza", a więc pierwotnie ‘biała rzeka’ (podobnie jak "Łaba" ← * "Alba", łac. "albus" ‘biały’). Twórca teorii hydronimii staroeuropejskiej, Hans Krahe stwierdził, że rdzeń *el-/*ol-/*al- oznacza „wodę, wilgoć”. Podobną teorię akceptuje (m.in. za J. Rozwadowskim) Robert Mrózek: "Olza" ← "Oldza" ← "Oliga" z pierwotnym znaczeniem ‘woda’, ‘ciecz’. Niemiecki onomasta Jürgen Udolph wywodzi nazwę „Aliga”, przekształconą następnie w „Olbga”, „Oldza”, od staroeuropejskiego *el-g/*ol-g („pachnieć, śmierdzieć, gnić”), stąd „Olza” oznacza „rzekę wydzielającą zapach” (nazwa „Olbga” – „bagno, błoto”).
W niemieckojęzycznych źródłach drukowanych rzeka występuje od 1493 r. pod nazwą „Olsa”. , . W roku 1613 śląski regionalista i historyk Mikołaj Henel z Prudnika wymienił rzekę w swoim dziele o geografii Śląska pt. "Silesiographia" podając jej łacińską nazwę: "Elsa fl. ".

</doc>
<doc id="12017" url="https://pl.wikipedia.org/wiki?curid=12017" title="Sorbona">
Sorbona

Sorbona () − zespół budynków w Dzielnicy Łacińskiej Paryża, powstały jako kolegium na dawnym Uniwersytecie Paryskim, obecnie mieszczący szereg instytucji badawczych i edukacyjnych.
Historia.
Sorbona powstała w 1253 r. jako jedno z kolegiów Uniwersytetu Paryskiego. Z czasem jednak zaczęto odnosić tę nazwę do całego Uniwersytetu. 
Od końca XI w. Paryż stał się jednym z najważniejszych centrów intelektualnych w Europie, przyciągając uczniów i nauczycieli z całej Europy. Stopniowo reguły nauczania i przynależności do społeczności scholarów ("universitas") ulegały formalizacji i od początku XIII w. można mówić o funkcjonowaniu Uniwersytetu Paryskiego. 
Uniwersytet Paryski, był jednym z pierwszych uniwersytetów, stając się modelem instytucjonalnym dla później powstałych placówek. Nie był instytucją jednolitą. Nauczanie podzielone było na fakultety, a studenci na nacje. Kolegiami nazywano fundacje, które miały pomagać gorzej usytuowanym żakom. Początkowo były to bursy, w których żacy prowadzili wspólne życie kierowane podobną do klasztornej regułą. Z czasem kolegia zyskały dodatkowe budynki edukacyjne, sakralne, biblioteki. Najsłynniejszym takim kolegium było "Collège de Sorbonne", założone w 1253 r. przez Roberta de Sorbon, kapelana i spowiednika króla Ludwika IX. 
W 1250 królowa Blanka darowała dom stowarzyszeniu. W 1258 r. zebrano środki, pozwalające zapewnić naukę i utrzymanie 16 studentom. Stowarzyszenie przyjmowało także studentów zamożnych, lecz za opłatą, byli to "socii non bursales". W początkach wykładano na Sorbonie tylko teologię. Niektórzy nauczyciele specjalizowali się w kwestiach sumienia, co sprawiało, że ze wszystkich krajów Europy zasięgano ich rady w trudniejszych wypadkach. W 1259 papież Aleksander IV zatwierdził tę instytucję.
Kolegium zyskało na znaczeniu w czasach nowożytnych. Uczniowie i wykładowcy Sorbony ("Société de Sorbonne") zaczęli pełnić najważniejszą rolę na Uniwersytecie Paryskim. W pierwszej połowie XVII w. staraniem absolwenta Sorbony, kardynała Richelieu, wybudowano nową siedzibę Sorbony i to tutaj przeniósł się ciężar działalności całego uniwersytetu. . Od tego czasu cały uniwersytet zaczęto potocznie określać jako "Sorbonę". Sorbona, podobnie jak cały Uniwersytet, zakończyła swoją działalność podczas rewolucji francuskiej.
W 1896 roku odtworzono Uniwersytet Paryski, umiejscawiając jego administrację w budynkach Sorbony.
W 1970 roku dawny Uniwersytet w Paryżu został podzielony na trzynaście różnych uczelni. 3 z tych uczelni odwołują się w nazwie do Sorbony i korzystają z jej budynków.
Dodatkowo, na Sorbonie znajdują się pomieszczenia: Université de Paris V Descartes, École nationale des chartes, a także wspólny rektorat. 
Kampusy i budynki uniwersyteckie.
Najstarszą cześć zabudowań Sorbony stanowi Kaplica Sorbony (Chapelle de la Sorbonne) z dwukondygnacyjną barokową fasadą i charakterystyczną kopułą, zaprojektowana przez Jacques’a Lemercier. We wnętrzu świątyni znajduje się grobowiec kardynała Richelieu.
Po 1970 roku historyczny campus w Dzielnicy Łacińskiej, w "5ème arrondissement", został podzielony tak, aby mógł obsługiwać kilka uczelni.

</doc>
<doc id="12018" url="https://pl.wikipedia.org/wiki?curid=12018" title="Ryszard Kaczorowski">
Ryszard Kaczorowski

Ryszard Kaczorowski (ur. 26 listopada 1919 w Białymstoku, zm. 10 kwietnia 2010 w Smoleńsku) – polski polityk, działacz społeczny i harcerz, komendant chorągwi Szarych Szeregów w Białymstoku w 1940, od 2009 honorowy harcmistrz Rzeczypospolitej, po 1945 na emigracji, członek Rady Narodowej Rzeczypospolitej Polskiej, w latach 1989–1990 prezydent Rzeczypospolitej Polskiej na uchodźstwie.
Był ostatnim prezydentem Rzeczypospolitej Polskiej na uchodźstwie. 22 grudnia 1990 złożył urząd na ręce nowo wybranego w pierwszych, od zakończenia II wojny światowej, wolnych wyborach w kraju i zaprzysiężonego prezydenta RP Lecha Wałęsy. Na Zamku Królewskim w Warszawie uroczyście przekazał mu insygnia władzy państwowej II Rzeczypospolitej Polskiej.
Życiorys.
Wczesne lata.
Pochodził z rodziny szlacheckiej pieczętującej się herbem Jelita. Był młodszym synem Wacława Kaczorowskiego i Jadwigi z Sawickich. Wychował się w domu przy ul. Mazowieckiej 7 w Białymstoku, przed wojną instruktor harcerski.
Od najmłodszych lat należał do harcerstwa. Po zajęciu miasta przez Armię Czerwoną tworzył Szare Szeregi, gdzie pełnił funkcję komendanta Okręgu Białostockiego. Był łącznikiem między Szarymi Szeregami a Komendantem Związku Walki Zbrojnej. 17 lipca 1940 roku aresztowany przez NKWD i więziony w Białymstoku oraz w Mińsku, gdzie po dwudniowym procesie 1 lutego 1941 roku skazany na karę śmierci przez Najwyższy Sąd Białoruskiej Republiki Radzieckiej. Po stu dniach pobytu w celi śmierci 10 maja sąd ZSRR zamienił wyrok na dziesięć lat łagrów. Wywieziony na Kołymę, odzyskał wolność po podpisaniu układu Sikorski-Majski. W marcu 1942 roku wstąpił do Armii Polskiej w ZSRR formowanej przez generała Andersa. W czasie kampanii włoskiej, w stopniu starszego strzelca, walczył w szeregach 3 Karpackiego batalionu łączności należącego do 3 Dywizji Strzelców Karpackich. Między innymi wziął udział bitwie o Monte Cassino.
Na emigracji.
Po wojnie pozostał na emigracji w Wielkiej Brytanii, gdzie ukończył Szkołę Handlu Zagranicznego. Przez 35 lat pracował jako księgowy.
Ryszard Kaczorowski aktywnie działał w ZHP na emigracji. W roku 1946 roku został harcmistrzem. Był naczelnikiem harcerzy w latach 1955–1967, a następnie przewodniczącym Związku Harcerstwa Polskiego na uchodźstwie w latach 1967–1988. W 1968 roku otrzymał jubileuszową „Tarczę Lwowa” z okazji 50-lecia Obrony Lwowa 1918–1968. Pełnił też funkcję komendanta reprezentacji polskiej na Międzynarodowym Jubileuszowym Jamboree 1957 roku oraz komendanta Światowego Zlotu Harcerstwa na Monte Cassino w 1969 roku i w Belgii w 1982 roku. Działał na forum Rady Narodowej (parlament emigracyjny). 17 lutego 1986 roku w rządzie na emigracji Kazimierza Sabbata został mianowany ministrem bez teki. W maju tegoż roku w nowym rządzie premiera Edwarda Szczepanika objął tekę ministra do spraw krajowych.
25 stycznia 1988 roku Prezydent RP, Kazimierz Sabbat, na podstawie artykułu 24 Konstytucji RP z 23 kwietnia 1935 roku, wyznaczył go w zarządzeniu na „następcę Prezydenta Rzeczypospolitej na wypadek opróżnienia się urzędu Prezydenta Rzeczypospolitej przed odzyskaniem przez Polskę niepodległości”. Po nagłej śmierci Kazimierza Sabbata 19 lipca 1989 roku, tego samego dnia wieczorem w godz. 22–23, zgodnie z art. 19 Konstytucji RP złożył przysięgę i objął urząd Prezydenta Rzeczypospolitej Polskiej na Uchodźstwie. Prezydent Kaczorowski powierzył dalsze pełnienie urzędu premiera polskiego rządu emigracyjnego Edwardowi Szczepanikowi, sprawującemu tę funkcję od 1986 roku. 20 grudnia 1990 roku zakończył działanie swojego urzędu oraz rządu na emigracji i cztery dni później przekazał na Zamku Królewskim w Warszawie insygnia prezydenckie II Rzeczypospolitej, wśród nich insygnia Orderu Orła Białego i Orderu Odrodzenia Polski wybranemu w wyborach powszechnych prezydentowi Lechowi Wałęsie.
Działalność po prezydenturze na uchodźstwie.
Ryszardowi Kaczorowskiemu, zgodnie z uchwalonym w 1996 roku prawem o byłych prezydentach RP przysługiwała dożywotnio pensja, środki finansowe na prowadzenie biura (mieściło się w dawnej siedzibie Rządu na Uchodźstwie w Londynie) oraz ochrona osobista BOR-u na terenie Polski. Nadal mieszkał w Londynie, jednak często przebywał w Polsce, gdzie uczestniczył i patronował wielu wydarzeniom.
W listopadzie 1994 ówczesny premier Waldemar Pawlak wyszedł z inicjatywą zaproszenia do współrządzenia przedstawicieli polskiej emigracji niepodległościowej i zaproponował Ryszardowi Kaczorowskiemu objęcie urzędu ministra obrony narodowej. Pomysł ten spotkał się z krytyką mediów, które uznały go za „powoływanie panteonu narodowego, a nie ministra”; również politycy zaczęli przerzucać się innymi równie nieprawdopodobnymi kandydaturami, np. Wojciecha Jaruzelskiego czy Stanisława Maczka. Ostatecznie Kaczorowski nie przyjął złożonej mu propozycji „ze względu na wiek”, jak napisał w swoim oświadczeniu. Nie zniknął jednak zupełnie z życia publicznego. Był m.in. sekretarzem honorowym Funduszu Pomocy Krajowej, przewodniczącym Rady Dziedzictwa Archiwalnego w Warszawie, członkiem Głównej Kwatery Harcerzy Związku Harcerstwa Polskiego poza granicami Kraju w Londynie, członkiem Rady Programowej Towarzystwa Naukowego im. Stanisława ze Skarbimierza, patronem Fundacji Ochrony Zabytków Militarnych w Londynie oraz honorowym członkiem Polish American Youth w Chicago. 
Śmierć, pogrzeb, ekshumacja.
Zginął 10 kwietnia 2010 roku w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej.
Zwłoki byłego prezydenta zostały rozpoznane już w dniu tragedii, było to jednak, jak później się okazało, rozpoznanie nieprawidłowe. Ciało innej ofiary katastrofy zostało błędnie zidentyfikowane jako ciało Ryszarda Kaczorowskiego, choć – według ówczesnych komunikatów – było w grupie kilkunastu „najlepiej zachowanych”, tak że osoby je oglądające nie miały wątpliwości co do tożsamości.
Do Polski trumna z jego domniemanym ciałem przybyła 15 kwietnia 2010 roku i została wystawiona na widok publiczny w Belwederze.
19 kwietnia 2010 roku osoba mająca być Ryszardem Kaczorowskim została pochowana z honorami w Panteonie Wielkich Polaków warszawskiej Świątyni Opatrzności Bożej. Ceremonię pogrzebową poprzedziła Msza święta w archikatedrze św. Jana na Starym Mieście, której przewodniczył metropolita warszawski arcybiskup Kazimierz Nycz.
W październiku 2012 roku prokuratura zarządziła ekshumację grobu Ryszarda Kaczorowskiego, ponieważ śledczy po analizie dokumentacji medycznej doszli do wniosku, że w jego przypadku mogło dojść do pomyłki i zamiany ciał.
22 października 2012 roku dokonano ekshumacji w Świątyni Opatrzności Bożej, a także drugiej na Starych Powązkach, gdzie wydobyto trumnę z grobu Tadeusza Lutoborskiego, byłego prezesa Stowarzyszenia Rodzina Katyńska w Warszawie. Następnie trumny z ciałami dwóch ofiar katastrofy zostały przewiezione w konwoju do krakowskiego Zakładu Medycyny Sądowej. Tam nastąpiło ich protokolarne otwarcie i badanie zwłok przy pomocy tomografu komputerowego. Po badaniach ciała zabrano do Wrocławia, gdzie dokonano sekcji zwłok i pobrano próbki do badań DNA. Badania te potwierdziły błędną identyfikację ciał. Do odpowiedzialności za błąd podczas identyfikacji przyznał się Jacek Najder, w 2010 roku pełniący funkcję podsekretarza stanu w Ministerstwie Spraw Zagranicznych.
3 listopada 2012 roku w Świątyni Opatrzności Bożej w Warszawie odbyły się ponowne uroczystości pogrzebowe.
Od grudnia 2015 roku jego portret wraz z portretami pozostałych Prezydentów RP na uchodźstwie wisi na honorowym miejscu w holu ambasady RP w Londynie.
Życie prywatne.
Od 1952 roku był żonaty z Karoliną Kaczorowską, mieli dwie córki oraz pięcioro wnuków.
Wyróżnienia.
Ordery i odznaczenia.
11 listopada 1984 roku został odznaczony przez prezydenta RP na uchodźstwie E. Raczyńskiego Krzyżem Oficerskim Orderu Odrodzenia Polski "za zasługi na polu emigracyjnej działalności niepodległościowej i społecznej, w szczególności wśród młodzieży harcerskiej".
Z tytułu objęcia urzędu Prezydenta RP z dniem 19 lipca 1989 roku został kawalerem Orderu Orła Białego. 
W 2007 roku Ryszard Kaczorowski został wyróżniony Wawrzynem Polonijnym Stowarzyszenia „Wspólnota Polska”. 
W 2004 roku został mianowany przez królową Elżbietę II honorowym kawalerem I klasy (Rycerzem Krzyża Wielkiego) brytyjskiego Orderu św. Michała i św. Jerzego. Wyróżnienie to otrzymał za wybitne zasługi dla Polonii brytyjskiej. Przez Jana Pawła II odznaczony Krzyżem Wielkim Orderu Piusa IX. Odznaczony także Krzyżem Pamiątkowym Monte Cassino, Krzyżem Więźnia Politycznego, Krzyżem Franciszkańskim oraz Krzyżem Armii Krajowej i Medalem Polonia Mater Nostra Est. Uhonorowany Medalem Konfederacji Jasnogórskiej. W listopadzie 2007 roku otrzymał Perłę Honorową Polskiej Gospodarki (w kategorii krzewienie polskich tradycji i wartości patriotycznych), przyznawaną przez redakcję "Polish Market". 30 września 2008 roku Ryszard Kaczorowski został wyróżniony honorową odznaką „Zasłużony dla PLL LOT SA". W maju 2009 roku otrzymał tytuł „Zasłużony dla Powiatu Bełchatowskiego”. Odznaczono go również Medalem Wdzięczności Muzeum Lotnictwa Polskiego „Summa Cum Laude”. W lutym 2010 roku z rąk ministra Radosława Sikorskiego otrzymał Odznakę Honorową „Bene Merito”.
Postanowieniem z 10 grudnia 2010 roku został odznaczony Krzyżem Kawalera Towarzystwa Zasługi Rycerskiego i Szpitalniczego Orderu św. Łazarza.
Honorowe obywatelstwa.
Otrzymał honorowe obywatelstwo Białegostoku, Chodzieży, Częstochowy, Drzewicy, Gdańska, Gdyni, Gorzowa Wielkopolskiego, Jeleniej Góry, Kielc, Krakowa, Krosna, Legionowa, Legnicy, Lublina, Łukowa, Mińska Mazowieckiego, Miasta i Gminy Niepołomice, Nowego Sącza, Opoczna, Opalenicy, Opola, Ostrołęki, Pabianic, Piastowa, Polic, Raciąża, Rogoźnicy, Rzeszowa, Siedlec, Sierpca, Sochaczewa, Supraśla, Świątnik Górnych, Tomaszowa Lubelskiego, Wadowic, Warszawy, Zakopanego, Zielonej Góry i Ziemi Podlaskiej.
16 kwietnia 2010 roku Sejmik Województwa Dolnośląskiego nadał mu tytuł Honorowego Obywatela Dolnego Śląska
W marcu 2011 roku został mu nadany tytuł Honorowego Obywatela Miasta Skierniewice. Skierniewice były ostatnim miastem, jakie oficjalnie odwiedził Ryszard Kaczorowski.
Doktoraty honoris causa.
Był doktorem honoris causa Uniwersytetu Wrocławskiego (1991), Akademii Medycznej w Białymstoku (1992), Uniwersytetu w Białymstoku (1998), Uniwersytetu Opolskiego (1998) oraz Uniwersytetu Kardynała Stefana Wyszyńskiego (2008).
Inne wyróżnienia.
Nadano mu tytuł honorowego prezydenta Wyższej Szkoły Menedżerskiej w Legnicy oraz wielkiego protektora Akademii Polonijnej w Częstochowie. Był Honorowym Protektorem Marszu Szlakiem I Kompanii Kadrowej.
W 2009 roku Naczelnik Harcerzy Związku Harcerstwa Polskiego poza granicami Kraju hm. Andrzej Borowy "przywrócił do jednorazowego użytku" stopień harcmistrza Rzeczypospolitej i nadał go Ryszardowi Kaczorowskiemu. Nominacja ta miała wyłącznie wymiar symboliczny, ponieważ przepisy ZHP nie przewidują stopnia harcmistrza Rzeczypospolitej.
Upamiętnienie.
Stworzono filmy dokumentalne mu poświęcone: "Powrót prezydenta" (1999, realizacja: Adam Dobroński, Mikołaj Wawrzeniuk), "Wszystko, co nasze" (2004, scenariusz: Jan Tarczyński, reżyseria: Przemysław Młyńczyk, Leszek Wiśniewski) oraz "Moja Polska" (2012, scenariusz: Cornelia Bauer, Grzegorz Gajewski, reżyseria: Grzegorz Gajewski).
28 kwietnia 2010 roku Rada Miejska Gdyni nazwała imieniem Ryszarda Kaczorowskiego promenadę położoną na terenie miasta między ul. Bema a ul. Tetmajera; 29 kwietnia Rada Miejska Stalowej Woli zdecydowała o nazwaniu jego imieniem ronda położonego w mieście. 15 kwietnia 2010 roku Rada Miasta Świątnik Górnych nazwała imieniem Prezydenta RP Ryszarda Kaczorowskiego rondo łączące drogi wjazdowe od strony Krakowa i Mogilan – na styku ul. Krakowskiej i Bruchnalskiego. 2 maja 2010 roku odsłonięto poświęconą mu tablicę pamiątkową w Krośnie; 18 września tablicę pamiątkową umieszczoną na budynku przy al. Niepodległości 163 w Warszawie, gdzie Ryszard Kaczorowski mieszkał w latach 1998–2010, a 10 listopada tablicę pamiątkową w gmachu Urzędu Miasta przy ul. Śląskiej w Częstochowie. 29 sierpnia 2010 roku w Piastowie jego imieniem nazwano nowo powstałe rondo. 10 września 2010 roku odsłonięto upamiętniającą go tablicę pamiątkową pod Pomnikiem Nieznanego Sybiraka w Białymstoku. We wrześniu 2010 roku w Belsku Dużym powstała drużyna harcerska ZHP im. Prezydenta Ryszarda Kaczorowskiego.
25 marca 2011 roku podczas uroczystości w Świątyni Opatrzności Bożej Ryszardowi Kaczorowskiemu został nadany honorowy tytuł Seniora Kombatanta ZHP. 7 kwietnia 2011 roku podjęto uchwałę o nazwaniu imieniem Ryszarda Kaczorowskiego skweru przy ul. Kościeliskiej w Zakopanem. 10 kwietnia 2011 roku odsłonięto poświęconą mu tablicę pamiątkową w budynku Stacji Naukowej Polskiej Akademii Nauk w Wiedniu w Austrii. 8 maja 2011 roku odsłonięto wspólny pomnik Ryszarda Kaczorowskiego oraz Lecha Kaczyńskiego na terenie Sanktuarium Matki Bożej Trzykroć Przedziwnej w Koszalinie. 30 czerwca 2011 roku w Białymstoku odsłonięto tablicę pamiątkową poświęconą Ryszardowi Kaczorowskiemu na budynku dawnej szkoły nr 11 przy ul. Mazowieckiej 35, do której uczęszczał, oraz oficjalnie otwarto ulicę jego imienia (nowa ulica łącząca ul. Legionową z ul. Wiejską). 8 października 2011 roku odsłonięto pomnik przed siedzibą Akademii Polonijnej. 14 października 2011 roku Zespół Szkół Elektrycznych w Kielcach otrzymał imię ostatniego prezydenta RP na uchodźstwie – Ryszarda Kaczorowskiego. 18 listopada 2011 roku odsłonięto tablicę pamiątkową poświęconą Ryszardowi Kaczorowskiemu w Zespole Szkół nr 8 w Lublinie.
Nadano również imię Ryszarda Kaczorowskiego Publicznemu Gimnazjum nr 14 w Białymstoku.
10 marca 2012 roku odbyło się uroczyste otwarcie Obwodnicy Zachodniej Siedlec i nadanie nazw ulicom Prezydenta Ryszarda Kaczorowskiego i Prezydenta Lecha Kaczyńskiego oraz Rondu Pamięci Ofiar Katastrofy Smoleńskiej. 1 czerwca 2012 roku w Publicznym Gimnazjum nr 2 z Oddziałami Integracyjnymi i Sportowymi w Ostrowcu Świętokrzyskim miało miejsce nadanie szkole imienia Ryszarda Kaczorowskiego.
W 2013 roku Szkoła Podstawowa w Strabli przyjęła imię śp. Ryszarda Kaczorowskiego. 27 marca 2013 roku Rada Miasta Stargard fragmentowi ulicy Mieszka I nadała nazwę Prezydentów RP Lecha Kaczyńskiego i Ryszarda Kaczorowskiego. 9 kwietnia 2013 roku odsłonięto jego pomnik w Panteonie Bohaterów Sanktuarium Narodowego na Cmentarzu Poległych w Bitwie Warszawskiej w Ossowie. 26 listopada 2013 roku z udziałem Pani Prezydentowej, Karoliny Kaczorowskiej odsłonięto popiersie Prezydenta Ryszarda Kaczorowskiego w Mińsku Mazowieckim przy skwerze imienia Ryszarda Kaczorowskiego.
14 września 2014 roku 39 Wrocławskiej Drużynie Harcerzy „Bór” z ZHR-u nadano imię harcmistrza Rzeczypospolitej Ryszarda Kaczorowskiego.
23 marca 2017 roku decyzją Rady Miasta Wrocławia aleja, będąca obwodnicą Leśnicy, otrzymała imię Prezydenta Ryszarda Kaczorowskiego.
19 lutego 2019 roku znalazł się wśród 10 najwybitniejszych białostoczan 100-lecia Białegostoku, wybranych przez kapitułę powołaną przez Prezydenta miasta z okazji 100-lecia odzyskania niepodległości.
8 stycznia 2020 roku decyzją prezesa Instytutu Pamięci Narodowej na wniosek prezesa koła Związku Kombatantów RP i Byłych Więźniów Politycznych w Nowym Targu, grób R. Kaczorowskiego został wpisany do prowadzonej przez IPN ewidencji grobów weteranów walk o wolność i niepodległość Polski pod numerem ewidencyjnym 320.

</doc>
<doc id="12019" url="https://pl.wikipedia.org/wiki?curid=12019" title="Wolnomularstwo">
Wolnomularstwo

Wolnomularstwo, masoneria bądź sztuka królewska – międzynarodowy ruch społeczny o charakterze dyskretnym, mający na celu duchowe doskonalenie człowieka i braterstwa ludzi różnych religii, narodowości i poglądów, ruch etyczny, głoszący osiągnięcie celu dzięki przekazywaniu na drodze inicjacyjnej szczególnej metody wewnętrznego i społecznego rozwoju. Ruch ten charakteryzuje się istnieniem trójkątów masońskich, lóż wolnomularskich, obediencji oraz rozbudowanej symboliki i rytuałów. Masoneria obrosła licznymi legendami i bywa piętnowana przez rozmaite spiskowe teorie na swój temat. Nauka badająca historię wolnomularską i idee wolnomularskie nazywa się masonologią.
Wolnomularstwo nie jest jedną organizacją, lecz swoistym nurtem wyznającym pewne przekonania metafizyczne oraz dążącym do zmiany człowieka i społeczeństwa według zasad uznawanych przez masonów za ważne. Wolnomularstwo jest wewnętrznie bardzo zróżnicowane: tworzą je zarówno organizacje umiarkowanie liberalne, mistyczno-ezoteryczne, jak i konserwatywno-tradycjonalistyczne. Nie można wskazać uznawanego przez wszystkich wolnomularzy kierowniczego centrum, choć istnieją wspólne fora, federacje, które jednak na ogół skupiają organizacje najbardziej do siebie zbliżone. Wspólnym ideowym łącznikiem wszystkich organizacji masońskich jest przekonanie o konieczności pracy nad wewnętrznym rozwojem człowieka i społeczeństw – według zasad bliskich temu ruchowi – oraz imperatyw braterstwa – łączenia ponad podziałami (zwłaszcza religijnymi i politycznymi).
Nazwa.
Nazwa wolnomularstwa znaczy tyle co wolne murarstwo. Słowo „murarz” i „mularz” były synonimami, to drugie słowo wyszło z użycia. Określenie odpowiada nazwom występującym w językach zachodnich, gdzie "maçon", "mason", "maurer" znaczą tyle co murarz. Określenie „masoneria” wywodzi się z języka angielskiego "free masons". Po raz pierwszy termin "free masons" użyty został w angielskim tekście z 1376 roku i oznaczał murarzy zorganizowanych w Londynie w bractwo. Etymologia słowa jest niejasna i pojawiają się różne opinie wyjaśniające jego pochodzenie. Według jednej z nich nazwa wywodzi się z francuskiego terminu "francs mestiers" („wolne zawody”), określenie oznaczało rzemieślników będących ludźmi wolnymi i cieszącymi się specjalnymi względami. Według innej hipotezy termin pochodzi od angielskich kamieniarzy obrabiających "freestone" (kamień dający się obrabiać dłutem). Człon „wolny” oznacza osobę niepodległą żadnemu panu, mogącą tym samym odbywać długie podróże, które poszerzają horyzonty. Określenie „sztuka królewska” dotyczy zaś w równym stopniu architektury, jak i alchemii.
Historia.
XVIII wiek.
Pierwsze samodzielne loże powstały pod koniec XVII wieku w Szkocji i Anglii. Pierwsza Wielka Loża powstała w Wielkiej Brytanii w londyńskiej gospodzie „Pod Jabłonią” przez unifikację czterech lóż 24 czerwca 1717. W tym roku z inicjatywy Desaguliersa i Andersona (obaj byli pastorami) powstała Wielka Loża Londynu. Od tego czasu 24 czerwca jest największym świętem wolnomularskim. Wkrótce potem James Anderson ułożył pierwszą konstytucję wolnomularską; ukazała się ona drukiem 17 stycznia 1723 roku. Masoneria skupiała wówczas przedstawicieli bogatego mieszczaństwa i arystokracji, głoszących moralne doskonalenie człowieka oraz braterstwo ludzi bez względu na pochodzenie, stan społeczny, religię i narodowość. Pierwsi wolnomularze byli urzędnikami i duchownymi, potem byli to królowie i filozofowie, w tym na przykład Monteskiusz, twórca klasycznego trójpodziału władzy. Spośród pierwszych członków lóż można wymienić Eliasa Ashmole’a i Christophera Wrena, budowniczego katedry św. Pawła w Londynie. Wolnomularstwo było prześladowane przez Inkwizycję w Portugalii, gdzie dotarło wraz z marynarzami angielskimi.
Wtedy istniały zantagonizowane ze sobą loże sprzyjające oranżystom i sprzyjające Stuartom.
Organizacje wolnomularskie rozwijały się bardzo dynamicznie. Aby zainicjować nową lożę wymagane było od założycieli, aby wśród członków loży było przynajmniej siedmiu masonów zainicjowanych już wcześniej w jakiejś „loży doskonałej i sprawiedliwej”. W ciągu kilku lat od powstania w 1717 roku Wielkiej Loży Londynu idee masońskie szybko zdobywały nowych sympatyków. We Francji pierwsza loża "Amitié et fraternité" („Przyjaźń i braterstwo”) powstała już w 1721 roku. W 1728 roku pod patronatem Wielkiej Loży Londynu powstała loża w Madrycie, a rok później w Gibraltarze. W 1729 roku powstała loża w Warszawie, New Jersey, Florencji oraz azjatyckiej Bengalii. W 1733 roku powstała loża w Bostonie oraz Wielka Loża Stanu Massachusetts. Rok później, wówczas 28-letni Benjamin Franklin został wielkim mistrzem loży w Pensylwanii. W latach trzydziestych loże powstawały w wielu włoskich miastach portowych jak Neapol, Livorno, Wenecja, Genua. Od 1735 roku istniała loża w Rzymie, a od 1736 roku w Genewie. Pod koniec lat trzydziestych istniały loże w krajach Lewantu, w Konstantynopolu, Smyrnie, Aleppo. W roku 1751 pod przywództwem Laurence’a Dermotta powstała kolejna Wielka Loża, nieuznająca konstytucji Andersona. Dermott opracował odrębną konstytucję. W 1773 utworzona została loża Wielki Wschód Francji skupiając w tym czasie wszystkie loże francuskie, dotąd rozproszone. W 1776 roku sieć organizacyjna wolnomularstwa we Francji obejmowała 193 loże, w tym 34 w Paryżu (z czego 23 wśród wojska), dwa lata później już 218. W 1789 we Francji i jej koloniach funkcjonowało nie mniej niż 700 lóż wolnomularskich. W stworzonej przez rewolucję francuską konstytuancie zasiadło przeszło 300 masonów, natomiast Jean Ousset naliczył ich 477. Król Francji Ludwik XVI inicjowany do loży Trois-Frères à l'Orient de la Cour, w czasie uroczystości pojednania z Paryżanami, trzy dni po zdobyciu Bastylii został przywitany ceremonialnym wolnomularskim "voûte d'acier" (skrzyżowanie szpad nad głową) na Ratuszu w Paryżu. 
W XVIII wieku znanymi wolnomularzami byli także Hrabia de Saint-Germain, Giacomo Casanova i Hrabia Cagliostro.
Idee wolnomularskie wywarły silny wpływ na Konstytucję Stanów Zjednoczonych, francuską Deklarację Praw Człowieka i Obywatela i polską Konstytucję 3 maja, ponieważ ich sygnatariuszami i osobami ustalającymi tekst było wielu masonów: ojcowie założyciele Stanów Zjednoczonych (między innymi Benjamin Franklin, George Washington), Georges Danton, Stanisław Kostka Potocki i król Stanisław August Poniatowski. Masonami byli także wszyscy marszałkowie Napoleona I, wśród nich książę Józef Poniatowski. Byli nimi także m.in. prymasi Polski Gabriel Podoski i Michał Jerzy Poniatowski oraz twórca konfederacji targowickiej Stanisław Szczęsny Potocki.
Król-mason Fryderyk II Wielki wprowadził w swoim państwie, jako drugi po królu Danii, powszechne nauczanie elementarne, co w późniejszym okresie przyczyniło się do gwałtownego rozwoju cywilizacyjnego Prus. Również polscy masoni przyczynili się do rozwoju edukacji na ziemiach polskich. W roku 1816 wielki mistrz Wielkiego Wschodu Polskiego Stanisław Kostka Potocki wystarał się o pozwolenie na założenie państwowego Królewskiego Uniwersytetu Warszawskiego.
XIX wiek.
Przez wieki wolnomularstwo dzieliło się na różne odłamy: najważniejsza schizma nastąpiła, gdy Grand Orient de France w roku 1877 przestał wymagać od braci wiary w Wielkiego Budowniczego Wszechświata. Dlatego wolnomularstwo dzieli się na konserwatywne – anglosaskie i liberalne – francuskie; później powstało również wolnomularstwo mistyczne, mieszane i murzyńskie. We Francji jedyną uznawaną przez Wielką Zjednoczoną Lożę Anglii (UGLE) obediencją jest Wielka Loża Narodowa Francji (GLNF). Swoiste bezorganizacyjne wolnomularstwo głosił wolnomularz i utopijny socjalista Henri de Saint-Simon, którego dzieła wywarły silny wpływ na twórczość Adama Mickiewicza, zwłaszcza III część "Dziadów". W młodości Mickiewicz zetknął się z przetłumaczonym wtedy na polski dziełem jezuity Augustina Barruela; organizacja filomatów była zorganizowana na wzór wolnomularski.
W XIX wieku we Francji i krajach katolickich wolnomularstwo związane było z ruchami liberalnymi, antyklerykalnymi i republikańskimi. We Francji wolnomularstwo sprzyjało zawsze sekularyzacji, doprowadzając w 1905 roku, poprzez wypowiedzenie konkordatu, do oddzielenia instytucji państwowych od kościelnych; dotyczy to przede wszystkim usunięcia wszystkich symboli religijnych z miejsc publicznych i ograniczenia czy wręcz wycofania nauczania religii w szkołach (obecnie ten zakaz objął także noszenie chust w urzędach państwowych i szkołach publicznych przez kobiety muzułmańskie). Wpływy masonerii spowodowały, że francuscy ministrowie spraw wewnętrznych i edukacji tradycyjnie są masonami. We Włoszech wspierało ruch zjednoczeniowy ("Risorgimento"), co było sprzeczne z interesami papiestwa. Podobnie antyklerykalny i republikański charakter miała masoneria hiszpańska.
W Ameryce Południowej wolnomularze wspierali ruchy niepodległościowe. Wolnomularzem był m.in. Simón Bolívar.
W krajach katolickich i prawosławnych przynależność do masonerii była zakazana przez kościoły i często źle widziana przez państwo; loże były postrzegane jako potencjalne miejsca antyrządowych spisków i intryg, rozsiewające antypaństwowe doktryny światopoglądowego liberalizmu, antyklerykalizmu i relatywizmu etycznego. Często stowarzyszenia wolnomularskie skupiały reformatorów lub konspiratorów, którzy wykorzystywali formułę pracy wolnomularskiej do utrzymywania swojej działalności w tajemnicy; w innych wypadkach loże masońskie miały charakter miejsca spotkań towarzyskich. W tych warunkach w kręgach kościelnych powstawały spiskowe teorie na temat celów organizacji masońskich: według jednej z popularniejszych była to szatańska organizacja, zmierzająca do zniszczenia Kościoła katolickiego i przekazania władzy nad światem w ręce Antychrysta. Masonerię wiązano także z Żydami, gdyż działała ona na rzecz emancypacji ludności żydowskiej. W krajach protestanckich masoneria była ściśle związana z rządzącymi elitami: należeli do niej członkowie rodzin panujących, dostojnicy kościelni, wysocy urzędnicy, a przynależność do masonerii ułatwiała karierę; w tych krajach też przynależność do masonerii stała się zjawiskiem masowym.
XX wiek.
W większości krajów Europy Środkowo-Wschodniej loże narodowe zaczęły powstawać dopiero w XX wieku, wcześniej bowiem te kraje znajdowały się w strefie wpływów tureckich i rosyjskich, gdzie działalność masonerii była zakazana. Swoje struktury rozwijało tam przede wszystkim od lat dziewięćdziesiątych wolnomularstwo regularne o rodowodzie anglosaskim. W Rosji działało wiele lóż „dzikich” (nieregularnych).
XXI wiek.
Dzisiaj na świecie najwięcej wolnomularzy żyje w Stanach Zjednoczonych (ok. 2 mln), , Francji (ok. 120 tys.) Proporcjonalnie do liczby mieszkańców stosunkowo dużo masonów jest w krajach skandynawskich (w czteromilionowej Norwegii ok. 14 tys., w trzystutysięcznej Islandii ponad 3 tys., podczas gdy w 80-milionowych Niemczech tylko ok. 13 tys.). Liczba wolnomularzy współcześnie maleje, zwłaszcza w Stanach Zjednoczonych, gdzie do niedawna był to ruch masowy. Do czasów zakazania przez III Rzeszę działalności wszelkich lóż liczna i silna była masoneria niemiecka. W Holandii, Włoszech i Hiszpanii jest ich kilka tysięcy. Masoneria istnieje także w Japonii. W Quebecu działa zaledwie kilka lóż powiązanych z Wielkim Wschodem Francji, działają natomiast francuskojęzyczne loże regularne i loże Rytu Memphis-Misraim.
Wolnomularstwo a komunizm.
IV Międzynarodówka (trockiści) zakazała swoim członkom wstępowania do wolnomularstwa uważając, że jest ono związane z warstwami posiadającymi. Loże nie mogły działać oficjalnie w krajach bloku wschodniego. Jednak w zachodniej Europie zdarzali się wśród komunistów masoni, zwłaszcza w PCF, Gilles Marcel Cachin redaktor naczelny pisma tej partii ("L’Humanité" – "pol." Humanizm) był masonem. Wiele partii komunistycznych i socjalistycznych wydało własne zakazy przystępowania do lóż swoim członkom. Karol Marks i Fryderyk Engels zachęcali robotników do czytania dzieł masona Voltaire’a, był on także jednym z najwyżej cenionych filozofów w Związku Radzieckim. W rozdziale dziesiątym tomu III Kapitału Karol Marks porównuje solidarność kapitalistów, w wyzyskiwaniu klasy robotniczej, do solidarności masonów. Eugène Pottier (autor socjalistycznej Międzynarodówki) był masonem i jego pieśń była od 1917 do 1944 roku hymnem Rosji Sowieckiej i Związku Sowieckiego. Oficjalny stosunek komunistów do masonerii był jednak negatywny, o czym najlepiej świadczy definicja z Wielkiej Encyklopedii Radzieckiej z 1954 r. opisująca wolnomularstwo jako skrajnie reakcyjną organizację: „[…] w dobie obecnej Masoneria to w krajach kapitalistycznych jeden z najreakcyjniejszych ruchów i jest najbardziej rozpowszechniony w USA, gdzie znajduje się jego centrum organizacyjne”.
Historia wolnomularstwa w Polsce.
Pierwszą polską lożą masońską było założone w 1721 w Warszawie Czerwone Bractwo (fr. "la Confrérie Rouge"), pozostające pod wpływem wolnomularstwa jakobickiego, loża ta jednak szybko się rozpadła. W 1734 roku wolnomularstwo zostało zakazane w Polsce. Około roku 1743 powstały loże w Wiśniowcu i Dukli założone przez Mniszchów i używające rytuału symbolicznego angielskiego. W 1744 roku powstała w Warszawie loża "Towarzystwo trzech braci", która odbywała swoje prace w języku francuskim (na jej czele stał m.in. Franciszek Longchamps de Bérier). Po wydaniu 17 maja 1751 roku przez Benedykta XIV bulli potępiającej masonów loża ta przestała funkcjonować. Swoją działalność wznowiła w 1757 roku. Również lwowska loża "Świątynia trzech bogiń" powstała w 1747 roku (współtwórcą był wspomniany Franciszek Longchamps de Bérier) szybko, na skutek działań duchowieństwa, przestała funkcjonować jawnie. 30 maja 1751 roku powstała gdańska loża "Trzech pionów" wzorująca się na berlińskiej loży "Trzech globów". 18 stycznia 1767 z inicjatywy Augusta Fryderyka Moszyńskiego powstała loża Cnotliwy Sarmata, przekształcona we wrześniu 1768 w Wielką Lożę Cnotliwy Sarmata w Warszawie. W 1780 loże polskie i litewskie połączyły się w lożę Katarzyny pod Gwiazdą Północną, która w roku 1781 weszła w skład utworzonej na podstawie konstytucji Jamesa Andersona Wielkiej Loży Narodowej Wielkiego Wschodu Polski.
26 lutego 1784 został ogłoszony "Akt ogłoszenia i ustawy Wielkiego Wschodu Królestwa Polskiego i Wielkiego Księstwa Litewskiego" – pierwsza konstytucja polskiej masonerii, obowiązującą do 1821 roku.
W 1781 wielkim mistrzem Wielkiego Wschodu Polski został Ignacy Potocki. Loże gromadziły wówczas liczne przedstawicielstwo arystokracji. Do loży wolnomularskiej należał nawet król Stanisław August Poniatowski. W latach 1784–1788 wielkim mistrzem Wielkiego Wschodu Polski był późniejszy targowiczanin Stanisław Szczęsny Potocki.
Na ogólną liczbę 359 posłów na Sejm Czteroletni, aż 74 było masonami (20%). 12 stycznia 1789 wielkim mistrzem został Kazimierz Nestor Sapieha. 8 maja 1788 loża Katarzyny pod Gwiazdą Północną zmieniła nazwę na Stanisława Augusta pod Gwiazdą Północną. Masoni brali aktywny udział w pisaniu Konstytucji 3 maja 1791 roku i w przeprowadzeniu przewrotu parlamentarnego, który doprowadził do jej uchwalenia. Zgromadzenie Przyjaciół Konstytucji Rządowej znajdowało się pod kontrolą loży. W czasie insurekcji kościuszkowskiej w 1794 z inicjatywy masonerii powstał radykalny klub jakobinów, którego członkiem był m.in. Józef Zajączek. Polska była najdalej wysuniętym na wschód krajem, gdzie tak wcześnie powstawały loże wolnomularskie. W 1794 r. wolnomularstwo zostało zakazane w Galicji.
Za czasów Księstwa Warszawskiego wolnomularstwo znajdowało się pod opieką Napoleona I, zaś w czasach Królestwa Polskiego pod opieką Aleksandra I. Masoni przyczynili się wówczas – z jednej strony – do rozwoju oświaty, ale także do likwidacji wielu zakonów, co spowodowało wzmocnienie antymasońskich resentymentów. Czołowym działaczem wolnomularskim był Stanisław Kostka Potocki. Choć centrum życia wolnomularskiego pozostawała Warszawa to już w 1811 powstała w Płocku konkurencyjna dla tego ośrodka Wielka kapitulna Loża Matka "Szczere Połączenie", która konkurowała o zwierzchnictwo nad wszystkimi lożami w Kraju. W Królestwie Polskim wolnomularstwo było ruchem legalnym, wspieranym przez władze, do 1821 roku działały 34 loże. Prawie 50% generałów powstania listopadowego działało w masonerii. Wielu wolnomularzy brało udział w powołaniu Uniwersytetu Warszawskiego. W latach 1817–1821 58,4% profesorów tej uczelni należało do lóż wolnomularskich, w tym jej pierwszy rektor Wojciech Szweykowski. W 1821 masoneria została zakazana w Królestwie Polskim, a w 1822 r. w cesarstwie rosyjskim. Niewielkie nielegalny grupy nie przejawiały na tych terenach silniejszej aktywności, w Poznańskiem i na Pomorzu, legalne wolnomularstwo stopniowo uległo w drugiej połowie XIX wieku całkowitej germanizacji. Obecny hymn Polski "Mazurek Dąbrowskiego" zawiera w nazwie nazwisko wolnomularza Henryka Dąbrowskiego. 
Nowoczesne wolnomularstwo podjęło działalność w Polsce na początku XX stulecia, najwcześniej w Królestwie Polskim (po rewolucji 1905-1907), skupiając głównie czołówkę inteligencji; przeciwne reliktom feudalnym, ale i rewolucji proletariackiej, występowało wówczas za niepodległością Polski i pewnymi przemianami społecznymi, wysuwając jednak na czoło zadania moralnego przekształcenia społeczeństwa. 
Jednym ze zwolenników odzyskania przez Polskę niepodległości był wolnomularz i prezydent Stanów Zjednoczonych Woodrow Wilson. W dwudziestoleciu międzywojennym masoneria skupiała część polskiej inteligencji. Spośród sześciu wielkich mistrzów Wielkiego Wschodu dwudziestolecia międzywojennego, trzech było psychiatrami: Rafał Radziwiłłowicz, Jan Mazurkiewicz i Witold Łuniewski. Pierwszy prezydent Polski Gabriel Narutowicz był wolnomularzem. Reaktywowany w 1920 zakon w większości poparł Józefa Piłsudskiego, a sam Naczelnik Państwa wspierał ruch i nakłaniał ludzi ze swego otoczenia do wstępowania do masonerii. Według niektórych źródeł WLNP brała udział w przygotowaniu zamachu majowego. W listopadzie 1926 roku prymas Polski August Hlond uzasadniał konieczność walki z wolnomularstwem w Polsce, podnosząc argumenty, że poza wrogością do chrześcijaństwa, "masoneria to konspiracja zagraniczna, której na Polsce nic nie zależy, ale która potężnej Polski nie chce". W 1938 roku rozpętała się kampania antymasońska, w której zasłynął m.in. były premier i ex-wolnomularz Leon Kozłowski. Ostatecznie jesienią tego roku dekretem prezydenta RP Ignacego Mościckiego, nastąpiło rozwiązanie wszystkich stowarzyszeń masońskich w Polsce. W tym celu władze bezpieczeństwa dokonywały szereg rewizji oraz dokonywały likwidacji istniejących lóż. Pojedyncze loże działały jednak w konspiracji.
W okresie powojennym loże praktycznie nie istniały, a mimo tego problem „masonerii” cały czas pozostawał w zakresie zainteresowań aparatu bezpieczeństwa. Pojedyncze osoby, spotykające się konspiracyjnie i sympatyzujące z ideami masońskimi, nie miały żadnego wpływu na rozwój wydarzeń. Idee masońskie nie znajdowały żadnego poparcia ani w ideologii komunistycznej, ani w kręgach opozycji katolickiej, ani w bardziej lewicowych kręgach opozycji. Nie miały też żadnego wpływu na dzieje „Solidarności” oraz wydarzenia 1989 roku.
Obecnie najważniejszymi działającymi w Polsce organizacjami wolnomularskimi są działająca wcześniej w konspiracji i zarejestrowana w 1991 Wielka Loża Narodowa Polski, Wielki Wschód Polski, Wielki Wschód Rzeczypospolitej Polskiej i Międzynarodowy Mieszany Zakon Wolnomularski „Le Droit Humain”. W pierwszej połowie lat 90. XX w. we Wrocławiu działała loża Horus, podporządkowana obediencjom niemieckim.
W Polsce żyje dzisiaj ok. 1500 wolnomularzy różnych obediencji. Najwięcej lóż działa w Warszawie, w innych miastach pojedyncze (w Bydgoszczy, Poznaniu, Krakowie, Katowicach, Toruniu, Lublinie i Gdańsku). Polscy masoni to przeważnie drobni przedsiębiorcy i przedstawiciele szeroko pojętej inteligencji.
Począwszy od lat 90. XX w. Warszawie ukazywały się dwa pisma wolnomularskie: "Ars Regia" i "Wolnomularz Polski". To drugie od 2006 przyznawało nagrodę „Złote pióro Wolnomularza Polskiego”, będącą wyróżnieniem dla najlepszego autora piszącego na temat masonerii.
Jeden z największych w Europie zbiorów książek masońskich, które przywieźli do Polski Niemcy podczas II wojny światowej z terenu III Rzeszy i Belgii, posiada Uniwersytet im. Adama Mickiewicza w Poznaniu.
6 lutego 1997 poseł Jan Skrobisz zwrócił się do Ministra Spraw Wewnętrznych i Administracji Leszka Millera z prośbą o wyjaśnienie sytuacji prawnej działających w Polsce lóż masońskich podporządkowanych Wielkiemu Wschodowi Francji.
Polskie wolnomularstwo emigracyjne.
W wieku XIX daje się zauważyć dość silne zaangażowanie polskich przymusowych emigrantów politycznych w wolnomularskich strukturach państw zachodnich. Jest to szczególnie widoczne w dwóch fazach - po zakazie działalności masonerii w 1821 i po upadku powstania styczniowego. Jednakże niezależnie od tego zaangażowania Polaków na kontynencie europejskim warto podkreślić ich aktywny udział w tworzenie się struktur wolnomularstwa w USA. Na szczególną uwagę zasługuje ich aktywność w budowaniu zreformowanej "The American Masonic Federation" Matthew McBlain Thomsona mającą być "odrębną od wpływowych i cieszących się autorytetem Wielkich Lóż poszczególnych stanów". W ramach tej struktury istniała m.in. cała struktura polskich lóż w stanach Illinois, Michigan Ohio i Nowy Jork. Odrębną historię stanowią losy działającej po wybuchu II wojny światowej w Paryżu polskiej loży "Kopernik" która w okresie PRL wspierała struktury podziemnego wolnomularstwa w kraju.
Legendy na temat genezy.
Początek pisanej i względnie pewnej historii wolnomularstwa wiąże się z epoką oświecenia; istnieje jednak szereg wolnomularskich legend, które nadają historii wolnomularskiej romantyczności i starożytnego pochodzenia. Patronem masonerii jest Hiram Abiff, budowniczy Świątyni Salomona, który został zamordowany przez nieuczciwych czeladników, ponieważ nie chciał wyjawić najistotniejszego sekretu mistrza masońskiego, którym jest "Grand Masonic Word", niewypowiedzialne imię Boga. Według nauk okultystycznych, imię ducha jest kluczem do władzy nad nim. Hiram Abiff jako jedyny na świecie znał ten sekret. Po odnalezieniu grobu Hirama pozostali mistrzowie masońscy "w obawie, że Hyram wyjawił słowo mistrzów umówili się, iż pierwsze słowo, powiedziane podczas wyjmowania ciała, będzie nowym słowem mistrzów. Jakoz jeden z mistrzów, podnosząc ciało rzekł "Macbenac", co znaczy ciało odchodzi od kości. Macbenac odtąd zostało słowem mistrzów". Masoneria odwołuje się do podań o budowniczych piramid starożytnych i katedr gotyckich, nosicieli niezwykłej wiedzy i umiejętności architektonicznych, które pozwalały im wznosić potężne budowle w czasach, gdy większość społeczeństwa była niepiśmienna. Masoni uważają za masonów także Adama, pierwszego człowieka, i Noego, budowniczego biblijnej arki. Według tej tradycji razem z wiedzą geometryczno-architektoniczną przekazywana była także tajemna doktryna metafizyczno-etyczna o Wielkim Budowniczym Wszechświata (zwanym też Wielkim Geometrą). Masonem miał być również Abraham, gdy przybył do Egiptu wraz z żoną, przekazał Egipcjanom ogrom wiedzy oraz wykształcił bardzo zdolnego ucznia o imieniu Euklides. To właśnie on miał stworzyć podstawy postępowania mularzy. Według jednej z tradycji, pierwszym masonem miał być Kain. James Anderson za pierwszych masonów uważa synów Lamacha, o których wspomina Biblia. Mieli oni odkryć założenia wszystkich nauk i spisać je na dwóch kamiennych kolumnach, aby mogły przetrwać Potop. Odczytane przez Hermesa Trismegistosa (legendarnego twórcę alchemii), przekazane zostały innym. Wiedza ta miała posłużyć zbudowaniu wieży Babel. Inna legenda wspomina o królu Nemrodzie, który był wielkim mularzem i postanowił zbudować miasto Niniwę, a w tym celu przekazał swoją wiedzę trzydziestu robotnikom, również mularzom. Również Jezus Chrystus miał być wtajemniczony w sztukę wolnomularstwa, lecz miał odmówić mistrzostwa w starożytnej masonerii. Początki wolnomularstwa wiązane są również z zakładaniem przez Numę pierwszych korporacji robotniczych które wraz z wycofaniem się Rzymian z terenów brytyjskich musiały przekształcać się w różnego rodzaju bractwa rzemieślnicze. W średniowieczu nosicielami tej wiedzy miały być cechowe organizacje wolnych murarzy (stąd nazwa), później określane „jako wolnomularstwo operatywne”, którego współczesnymi przedstawicielami byliby zwykli, wykwalifikowani architekci i murarze; cechy takie istniały w całej średniowiecznej Europie, w której budowano katedry gotyckie. Bractwa zakładane były w celu zachowania tajemnicy rzemiosła, omawiania problemów zawodowych, dzielenia się doświadczeniami w miejscach najczęściej zwanych Lożą. Spełniały one również funkcję szkoły dla nowicjuszy i miejsce spotkań towarzyskich. W loży zbierano się również na uroczyste święta jak np. dzień św. Jana Ewangelisty (27 XII) lub czterech budowlanych rzeźbiarzy – męczenników (8 XI). Z upływem czasu gdy sztuka murarska stawała się coraz bardziej dostępna, bractwa traciły na znaczeniu, ale proces ten zachodził powoli. Wśród 40 członków loży w Aberdeen w 1670 roku byli również adwokaci, chirurdzy i kupcy, a np. Loża św. Pawła z Londynu dopiero w 1703 umożliwiła wtajemniczanie innych ludzi niż budowlańcy. Prawdopodobnie, na powstanie masonerii duży wpływ miał angielski cech budowniczych, który w XVI wieku przyjął nazwę „Bractwa wolnych mularzy”. W XVII wieku stracił na znaczeniu i aby przetrwać przyjął członków nie związanych z budownictwem, stąd zmienił nazwę na „Bractwo mularzy wolnych i przybranych”. Wolnomularstwo spekulatywne (tworzone przez hermetyków i filozofów), czyli właściwa masoneria, miała powstać z zetknięcia wolnomularstwa operatywnego i nauki, takich jak Robert Fludd, różokrzyżowców (Christian Rosenkreuz), których nauki mają początek w pismach Niemca Johanna Valentina Andreae, za sprawą tegoż ma ono związki także ze starożytną wiedzą tajemną, na przykład z pitagoreizmem. Pewne symbole i nauki wolnomularskie pochodzą także z filozoficznej alchemii. Niektóre legendy wskazują na związki wolnomularstwa z zakonem templariuszy. Historyk John Robinson w dziele "Zrodzeni z krwi" twierdzi, że wolnomularstwo może wywodzić się faktycznie od tego zakonu; część zakonników przedostała się z Francji do Anglii i tam, poprzysiągłszy zemstę papieżowi, w ukryciu przekazywała swoje sekrety, aż w XVIII wieku mogła wreszcie bez przeszkód się ujawnić. Większość terminologii wolnomularskiej ma pochodzenie starofrancuskie i została przez angielszczyznę przejęta. Jedna z legend podaje, że w dniu spalenia na stosie mistrza templariuszy Jakuba de Molay kilku wtajemniczonych, przebranych na mularzy przyszło zebrać jego prochy i przysięgło zemstę katom. Rocznica śmierci wielkiego mistrza obchodzona jest w lożach. Zemsta miała się dokonać poprzez ścięcie Ludwika XVI w dawnej twierdzy templariuszy. Pierwsza wzmianka o templariuszach złączonych z wolnomularstwem pochodzi z protokołów loży „Kapituła Sklepienia Królewskiego w. Andrzeja” z Bostonu z 1769 roku Wielka Loża w Yorku usankcjonowała w 1780 roku stopień „rycerza templariusza”. Wielu masonów zaprzecza pochodzeniu wolnomularstwa od templariuszy. Dał temu wyraz Konwent z Wilhelmsbad z 1782 roku orzekając, że wolnomularstwo szkockie nie jest kontynuacją tradycji Zakonu. Mimo to powstają organizacje para-masońskie odwołujące się do tradycji templariuszy np. Zakon Wschodnich Templariuszy, którego propagatorem był Aleister Crowley, szef sekcji brytyjskiej, który przybrał imię Baphometa. Jest to imię bożka jakiemu miał oddawać cześć Jakub de Molay wraz z templariuszami. Według Kabały imię to akrostych czytany wspak, oznaczający "opat świątyni pokoju wszechludzkości" (łac. "templi omnium hominum pacis abbis").
Organizacja.
Ryty i stopnie wtajemniczenia.
Masoneria stworzyła system wtajemniczeń (stopni), których przejście wiąże się z alegorycznym poznawaniem prawd metafizycznych i moralnych. Podstawowe stopnie inicjacji masońskiej (tzw. masonerii błękitnej) to uczeń, czeladnik i mistrz.
Ponadto istnieją systemy dodatkowych stopni (tzw. masoneria czerwona, czarna, biała), z których można wymienić Ryt Szkocki Dawny i Uznany, Ryt Francuski Nowoczesny, Ryt York, Ryt szwedzki, Ryt Memphis-Misraim itd. Ilość stopni dodatkowych jest zależna od Rytu. I tak w RSDiU jest 33 stopni, w RFN – 5, RMM- 99.
Masoneria wykształciła skomplikowane obrządki wywodzące się z obrządku stosowanego w lożach średniowiecznych wolnomularzy operatywnych, wzbogaconego o współczesne elementy. Należą do nich:
Rytuały masońskie mają umacniać braterską więź, poczucie wspólnoty i tożsamości, a także wprowadzać odpowiednią podniosłą atmosferę sprzyjającą refleksji. Podczas prac wolnomularze noszą białe rękawiczki i fartuszki (kobiety – suknie).
Kontrowersje wzbudza jednak symbolika wtajemniczenia (33 stopnia), według byłego masona dr. Maurice’e Caillete, przy inicjacji 33 (najwyższego) stopnia, osoba przechodząca inicjację depcze w piachu tiarę papieską.
Językiem prac lożowych w Polsce jest język polski. W XVIII i XIX wieku bardzo często na całym świecie używano francuskiego, na początku XX wieku eksperymentalnie w Szwajcarii wprowadzano esperanto podczas spotkań międzynarodowych.
Symbolika i tajemnice masońskie.
Symbolika masonerii odwołuje się do „budowania” jako obowiązku i zadania masona, stąd symboliczne znaczenie mają instrumenty dawnych murarzy: węgielnica, kielnia, fartuch, pion i młotek. Jednocześnie mason uważa się za kamień, który wymaga obróbki i uszlachetnienia. Symbolika masońska czerpie także z tradycji różokrzyżowców, a za ich pośrednictwem z symboliki alchemicznej. Jeszcze inne symbole pochodzą ze starożytnych misteriów inicjacyjnych, zwłaszcza egipskich i eleuzyjskich oraz mitów solarnych i pitagorejskich. Duża część symboliki ma pochodzenie chrześcijańskie i gnostyczne; wreszcie niektóre symbole są zapożyczeniami z symboliki rycerskiej.
Symbole w masonerii są pojmowane jako znaki w wymiarze intelektualno-duchowym, a nie religijno-okultystycznym. Symbolika wolnomularska nie jest jednoznaczna i może podlegać interpretacjom samych wolnomularzy.
Do stałych symboli większości rytów masońskich należą:
Dokładne informacje o symbolice i obrządkach masońskich stanowią rodzaj tajemnicy, którą członkowie lóż mają obowiązek zachowywać. Wolnomularstwo posiada własny kalendarz.
Pojęcie tajemnicy jest podstawowym elementem wolnomularstwa, podobnie jak podstawowy jest podział ludzi na wtajemniczonych (braci) oraz profanów (światowych). Prawdziwe lub rzekome tajemnice masońskie są częścią jego legendy. W zasadzie masoneria otacza tajemnicą wszystko, co dzieje się w loży od chwili jej otwarcia do zamknięcia. W lożach wygłasza się tak zwane deski, czyli krótkie referaty na jakiś dowolny temat. W szczególności tajemnicami są informacje przekazywane adeptowi w czasie podniesienia do któregokolwiek stopnia wtajemniczenia.
Sekrety można podzielić na kilka grup:
W przeszłości tajemnica była pojmowana bardzo szeroko: tajemnicą była budowa i układ loży, jej lokalizacja, a nawet istnienie, cały obrządek, skład personalny loży oraz wszelkie sprawy w niej dyskutowane. Obecnie „tajemnica masońska” stanowi przede wszystkim element tradycji. Takie tajemnice dotyczące masonerii, jak rytuały czy symbolika zostały opisane i są upublicznione. Niektóre rytuały sfilmowano, a materiały udostępniono w sieci.
Przysięgi.
Masoni zobowiązani są do składania przysiąg. Oto jedna z możliwych wersji: „Przysięgam w imię Najwyższego Architekta Wszystkich Światów nie ujawniać nigdy sekretów, znaków, sposobów dotykania, słów i nauk używanych przez wolnomularzy i zachowywać co do tego wieczne milczenie. Ślubuję i przysięgam na Boga nie wyjawiać nigdy żadnej rzeczy z tych, które mi powierzono do chwili obecnej i które powierzy mi się w przyszłości. Zobowiązuję się i poddaję się następującej karze, jeśli złamię swoje słowo: niech mi spalą wargi rozpalonym żelazem, niech mi utną rękę i przetną szyję, i wyrwą język, a mój trup niech wisi w loży w czasie przyjmowania nowego brata, aby służył za odrażający dowód mojej niewierności i był przestrogą dla innych. Niech zostanie potem spalony, a popioły rzucone na wiatr, aby nie został żaden ślad po mojej zdradzie. Tak mi dopomóż Bóg i Jego święta Ewangelia. Niech się tak stanie.” (Eckert, I, 33-34). Jest to przysięga masonów konserwatywnych.
Polityka.
Wskazuje się na wiodący udział masonów w powstaniu USA (z 56 podpisanych pod deklaracją niepodległości sygnatariuszy, 53 było wolnomularzami) i rewolucji francuskiej (masonami byli np.: książę Ludwik Filip Burbon, La Fayette, Marat, Danton, Napoleon Bonaparte, a prawdopodobnie i Robespierre), lecz również na ich udział w zabójstwie Aldo Moro, śmierci papieża Jana Pawła I, czy aferze Banco Ambrosiano. Pojawiają się też twierdzenia o zakulisowych wpływach na rządy.
We Francji wolnomularzem może zostać członek każdej umiarkowanej demokratycznej partii, szanującej ideały republikańskie. Wielu wolnomularzy należy do różnych organizacji feministycznych, promujących idee pacyfistyczne, walczących o zwiększenie praw mniejszości narodowych, seksualnych i światopoglądowych, a także partii prospołecznych (np. do silnej Partii Socjalistycznej), które w swoim programie zawarły walkę o prawa wszystkich mniejszości, a także finansowane z podatków wsparcie ze strony państwa dla kultury, edukacji itd., lub przynajmniej z nimi prywatnie sympatyzuje.
Francuskie wolnomularstwo liberalne silnie akcentuje poza tym swoją sympatię dla idei solidarnej Unii Europejskiej. Lewicowy Grand Orient de France opowiada się za laickością państwa. Tradycyjnie wrogo do wolnomularstwa nastawiona jest francuska prawica (obecnie przede wszystkim narodowo-konserwatywny Front Narodowy).
Podobne działania podejmuje wolnomularstwo hiszpańskie. W Hiszpanii wielu masonów jest w PSOE, w tym wielki mistrz Wielkiej Loży Hiszpanii, Josep Corominas – dawniej senator z ramienia PSOE, kilku jest w kierownictwie tej partii.
 Aktywne na scenie politycznej są także masonki z lóż żeńskich i Le Droit Humain.
Wolnomularstwo a polska polityka.
W Polsce masoneria jest nieliczna i niewielu wolnomularzy uczestniczy w życiu politycznym. Polscy wolnomularze przed wojną i tuż po niej związani byli głównie z Polską Partią Socjalistyczną i Stronnictwem Demokratycznym. Wolnomularzami byli m.in. działacz opozycji demokratycznej i socjalista Jan Józef Lipski oraz wicemarszałek Sejmu Aleksander Małachowski, członek Unii Pracy, która przez pewien czas znajdowała się w koalicji wyborczej z Sojuszem Lewicy Demokratycznej.
W bliskich stosunkach z polskimi wolnomularzami liberalnymi pozostaje Maria Szyszkowska – m.in. współredaguje "Wolnomularza Polskiego", nie należy jednak do żadnej loży. Wszyscy dotychczasowi wielcy mistrzowie Wielkiego Wschodu Polski są osobami o poglądach centrolewicowych: Andrzej Nowicki, Zbigniew Gertych i Piotr Kuncewicz.
Bardziej konserwatywny charakter ma Wielka Loża Narodowa Polski, afiliowana przy Wielkiej Zjednoczonej Loży Anglii. Należało do niej kilku polityków zaliczanych do prawej strony sceny politycznej. Od swojej przynależności do masonerii odciął się związany po 1989 roku z narodowo-katolickimi partiami Jan Olszewski. Bronisław Wildstein był aktywnym wolnomularzem, związanym początkowo z paryską lożą „Kopernik”, skupiającą osoby o polskich korzeniach w ramach Wielkiej Loży Narodowej Francji, a następnie z warszawską lożą-matką „Kopernik” Wielkiej Loży Narodowej Polski oraz z krakowską lożą „Przesąd Zwyciężony”, której był Wielkim Mistrzem. Oprócz tego pełnił funkcję Wielkiego Dozorcy Wielkiej Loży Narodowej Polski. Obecnie twierdzi, że nie jest już związany z wolnomularstwem.
Wolnomularstwo a państwo.
Dla wolnomularzy istotne znaczenie ma legalizm, patriotyzm oraz poszanowanie władz. Tym samym rewolucja czy ruch oporu zdają się sprzeczne z ideą wolnomularską. Konstytucja Andersona, która obowiązuje wszystkich wolnomularzy jako „stare prawo”, głosi:
Szczególnie ten element w swojej konstytucji podkreślają „narodowcy”:
Chociaż wolnomularze głoszą solidarność ponadnarodową ludzi i uniwersalistyczne ideały braterstwa, to nie tylko nie kwestionują organizmów państwowych (nie głoszą czegoś takiego, jak internacjonalistyczny komunizm), ale podkreślają konieczność poszanowania władz i praw krajowych. Z uwagi na duży stopień legalizmu wolnomularzy, w przeszłości w niektórych krajach organizacje wolnomularskie były chronione przez władze państwowe. Zdarzało się, że do wolnomularstwa należeli w tych krajach politycy, królowie, cesarze, prezydenci, ministrowie, urzędnicy, prawnicy itp.
Jednakże nie zawsze w dziejach tak toczyły się losy masonerii. Niektórzy masoni (m.in. Georges Danton) uczestniczyli w organach kierowniczych Rewolucji Francuskiej, podczas której wzniecali działania przeciwko Kościołowi katolickiemu (z olbrzymimi pogromami w Wandei włącznie). Znamiennym przykładem działalności francuskich rewolucyjnych masonów było zamienienie Katedry Notre-Dame w Paryżu w "Świątynię Rozumu". Masoni byli również zaangażowani czynnie po stronie republikanów w wojnę domową w Hiszpanii, podczas której palono katolickie kościoły. Wspomina się również oskarżoną o planowanie obalenia monarchii europejskich organizację Iluminatów bawarskich, która jednak organizacją masońską nie była. Wolnomularze byli często także ofiarami rewolucji, wielu z nich straciło życie z rąk nie-masonów.
Z drugiej strony, przy głoszeniu ideałów braterstwa i ludzkiej ponadnarodowej solidarności, duża część lóż długo zwlekała z akceptacją równości między rasami ludzkimi, co odbijało się w szczególności na sytuacji względem osób pochodzenia afrykańskiego w Ameryce południowej i północnej, wzmacniając praktyki niewolnicze.
Wolnomularze bywają oskarżani o kumoterstwo i prowadzenie wspólnych nielegalnych interesów. Za przykład podaje się włoską lożę P2.
Wolnomularstwo a kobiety.
Masoneria jest organizacją tradycyjnie męską. Wraz ze społeczną aktywizacją i emancypacją kobiet, już od czasów Oświecenia, część wolnomularzy dostrzegała potrzebę dopuszczenia kobiet do masonerii. Jest to jeden z punktów spornych i przyczyna rozłamów w łonie wolnomularstwa (podobnie jak w chrześcijaństwie kapłaństwo i ordynacja kobiet). Już od Oświecenia powstawały loże kobiece (adopcyjne), przy czym za mniej kontrowersyjny pomysł uznaje się loże kobiece niż mieszane (ze względu na odmienny sposób przeżywania rytuału przez mężczyzn i kobiety). Niektórzy uważają, że w tradycyjnym nurcie regularnego wolnomularstwa anglosaskiego nie ma miejsca dla kobiet podczas gdy od ponad 100 lat to właśnie w tym nurcie mamy do czynienia z działalnością dwóch największych kobiecych obediencji wolnomularskich Order of Women Freemasonry i Honourable Fraternity of Ancient Freemasons. W uroczystościach 100. lecia OWF 7 czerwca 2008 w londyńskim Royal Albert Hall wzięło udział 4000 wolnomularek.
W Polsce tradycje lóż kobiecych sięgają czasów Oświecenia, natomiast lóż mieszanych – dwudziestolecia międzywojennego. Aktualnie w Polsce istnieją zarówno loże mieszane, jak i kobieca. Loże mieszane mają niezależną polską obediencję (Le Droit Humain), natomiast jedyna loża kobieca – Prometea – podlega organizacyjnie obediencji francuskiej, Wielkiej Żeńskiej Loży Francuskiej, od której otrzymała patent, co miało miejsce w dniu 4 listopada 2000 roku.
Polskie masonki, które utworzyły Prometeę, swe wolnomularskie początki mają w roku 1993 i wywodzą się z paryskiej loży „Róża Wiatrów”. W 1998 roku utworzyły one tzw. Trójkąt na Wschodzie Warszawy skupiający 12 sióstr, a dwa lata później powstała loża. Do krajowej niezależności dużo jednak brakuje. Loża ta liczy obecnie ok. 30 kobiet, a należy do niej m.in. dr Bożena Mirosława Dołęgowska-Wysocka (redaktor naczelna i wydawca „Gazety Ubezpieczeniowej”).
Wolnomularstwo a religia.
Wolnomularstwo samo w sobie nie uważa się za religię i akceptuje jako członków zarówno wyznawców wszystkich wyznań jak i niewierzących. Dokładne zasady przystąpienia (inicjacji) zależą od loży. Niektóre tradycyjne loże nie przyjmują członków niemonoteistycznych odłamów hinduizmu i buddyzmu. Loże rytu szwedzkiego przyjmują wyłącznie mężczyzn, wyznających wiarę w Jezusa Chrystusa, przy czym te loże mają charakter gnostycki. Najszerzej rozpowszechniona masoneria anglosaska wymaga jedynie wiary w Wielkiego Budowniczego Wszechświata, nie przyjmuje jednak – w przeciwieństwie do masonerii francuskiej – zdeklarowanych ateistów.
Wielu duchownych protestanckich należy do wolnomularstwa. Stosunek różnych kościołów i grup religijnych do wolnomularstwa jest bardzo różny: począwszy od symbiozy, a skończywszy na restrykcyjnych zakazach. W wielu krajach islamskich przynależność do masonerii jest zabroniona przez fundamentalistów religijnych (m.in. przez Hamas) pod groźbą kary śmierci. Do wolnomularstwa nie mogą należeć ortodoksyjni żydzi, wyznawcy niektórych fundamentalistycznych denominacji protestanckich i większości Kościołów wschodnich. Z kolei judaizm reformowany ma pozytywny stosunek do wolnomularstwa. Wielu rabinów reformowanych należało i należy do tej organizacji. Odrzucający wiarę w siły nadprzyrodzone judaizm humanistyczny organizował swoje pierwsze spotkania w loży masońskiej.
Przyczyny tych zakazów są różne: przede wszystkim metafizyka wolnomularstwa tradycyjnie postrzegana jest jako trudna lub niemożliwa do pogodzenia z wiarą. Muzułmanie często utożsamiają masonów z kulturą zachodnią i z dziewiętnastowiecznymi kolonistami francuskimi i angielskimi, z żydowsko-amerykańskimi elitami oraz dążeniem do laicyzacji państwa na wzór Turcji. We Francji wolnomularze starają się nie tylko ograniczyć wpływy Kościoła katolickiego, ale także organizacji muzułmańskich, sprzeciwiając się państwowym dotacjom dla muzułmańskich domów modlitwy. Ortodoksyjni żydzi obawiają się dążeń masonów do rozdzielenia religii od państwa w Izraelu. Wielu wyznawców nie akceptuje wiary w Wielkiego Budowniczego Wszechświata, uważając, że jest to deizm, który ma zastąpić wiarę w Boga objawionego przez tradycje religijne. Obawy budzi także obecność w lożach ateistów i agnostyków (w Wielkich Wschodach Francji i Belgii nie ma prawie wcale chrześcijan). Katolicy doświadczyli ponadto już od przełomu XVIII i XIX wieku wrogości wolnomularzy do hierarchicznego Kościoła katolickiego – w szczególności na terenie Francji oraz południa Europy. Nieufność budzi także kult zawieszonego przez papieża Klemensa V zakonu templariuszy. Istnieje wreszcie teoria spiskowa głosząca, że masoni tajnie czczą Szatana.
Kościół Jezusa Chrystusa Świętych w Dniach Ostatnich (mormoni).
Istnieje pogląd, że z obrządków masonerii czerpał inspirację Joseph Smith, który krótko należał do nieregularnej loży w stanie Illinois. Także kilku kolejnych prezydentów Kościoła Jezusa Chrystusa Świętych w Dniach Ostatnich było wolnomularzami. Mormoni często zaprzeczają wpływom masońskim tłumacząc zbieżność w niektórych ceremoniach ich wspólnym pochodzeniem od kultu sprawowanego w Świątyni Jerozolimskiej.
Wolnomularstwo a Kościół katolicki.
Opis ogólny konfliktu.
Papież Klemens XII 28 kwietnia 1738 wydał konstytucję apostolską "In Eminenti", w której zabronił katolikom przynależności do lóż masońskich pod karą ekskomuniki. Jednak od czasu pontyfikatu Jana Pawła II ów zakaz został drastycznie zmniejszony, ponieważ już nie pod karą ekskomuniki groziło się ludziom, a jedynie napisano, że przynależność do stowarzyszeń tajnych jest zabroniona. Klemens XII zaznaczył także, że katolik nie powinien zapisywać się do organizacji, której cele są niejasne. Od tamtej pory podobne akty prawne były wydawane przez różnych papieży do końca XIX wieku. W wielu z nich masoneria była określana mianem sekty.
Konflikt między Kościołem katolickim a masonerią rozpoczął się – w warstwie ideowej – w pierwszej połowie XVIII wieku. Jednak w obliczu Wielkiej Rewolucji Francuskiej i niespotykanej wcześniej w Europie fali zamierzonej, zorganizowanej sekularyzacji, która towarzyszyła Rewolucji, ówczesne jawnie antykościelne postawy masonów stworzyły nowe bardzo trwałe podstawy antagonizmu.
Niektórzy masoni – w szczególności w krajach tradycyjnie katolickich – chcieli uczynić z masonerii coś w rodzaju antykościoła, za swojego duchowego przewodnika przyjmując znajdującego się na Indeksie ksiąg zakazanych Woltera. Papież Leon XIII pisał w "Humanum Genus", że masoneria, wyznając ideały powszechnej równości i laicyzmu, może torować drogę komunizmowi.
W XX wieku kilkakrotnie niektórzy katolicy i wolnomularze chcieli podjąć dialog, w którego powodzenie nie wierzy jednak większość obserwatorów i analityków sytuacji. Kilka poglądów tradycyjnie przypisywanych wolnomularstwu, takich jak deizm, dążenie do świeckości państwa, zwalczanie pewnych przekonań głęboko zakorzenionych w katolicyzmie, które bywały i nadal bywają nazywane przez wolnomularzy „przesądami”, kłócą się z teologią i doktryną Kościoła katolickiego.
Wśród organizacji katolickich zainteresowanych tą problematyką było „Rycerstwo Niepokalanej”, którego założyciel Maksymilian Maria Kolbe zachęcał do modlitwy za członków lóż wolnomularskich. Statut tej organizacji jako podstawowy cel działalności wskazywał „staranie się o nawrócenie grzeszników, heretyków, schizmatyków itd., a najbardziej masonów, oraz uświęcenie wszystkich pod opieką i za pośrednictwem Najświętszej Maryi Panny Niepokalanej”. Jako taktykę walki „Milicji” na tych polach wskazywano „przede wszystkim modlitwę”.
Stan prawny.
Stan aktualny.
W kodeksie prawa kanonicznego z 1917 istniał kanon 2335, który jednoznacznie stwierdzał:
Zapis ten obowiązywał niezmiennie aż do czasu wydania nowego kodeksu prawa kanonicznego w 1983.
W ramach przygotowań do wprowadzenia nowego kodeksu prawa kanonicznego, trwały w Kongregacji Nauki Wiary liczne dyskusje nad wykreśleniem bądź pozostawieniem kanonu 2335. Ostatecznie kanon ten został wykreślony i zastąpiony kanonem 1374, który ogólnie sformułował zakaz należenia do wszelkich organizacji działających przeciw Kościołowi, bez wyraźnego wskazania sankcji jakie za to grożą oraz wyszczególnienia tych organizacji.
Jednocześnie 26 listopada 1983 – w przeddzień ogłoszenia nowego kodeksu – ukazała się deklaracja Kongregacji Nauki Wiary (którą podówczas kierował kardynał Joseph Ratzinger), która jasno stwierdziła, że wszystkie formy ruchu masońskiego zaliczają się do kategorii „stowarzyszeń działających przeciw Kościołowi” i w związku z tym:
W czasie audiencji udzielonej kardynałowi Ratzingerowi Jan Paweł II zatwierdził tę deklarację i nakazał jej opublikowanie. Obowiązuje ona do dzisiaj. W praktyce oznacza to, że katolicy nie mogą być wolnomularzami bez ryzyka poważnego konfliktu sumienia.
Dokument z 26 listopada był wynikiem wcześniejszej deklaracji (z 17 lutego 1981), w której zapisano między innymi:
Wolnomularstwo a lazaryci.
Odniesienia do wolnomularstwa pozostały po dziś dzień w niektórych stowarzyszeniach, które mimo iż formalnie nie są strukturami Kościoła katolickiego to jednak z uwagi na swoją genezę i historię czują się w obowiązku nawiązywać do oficjalnego nauczania katolickiego. Jedną z takich struktur jest wywodzący się z tradycji wypraw krzyżowych Zakonu Rycerzy i Szpitalników świętego Łazarza z Jerozolimy. W 2013 wielki mistrz obediencji Orleańskiej Jan hrabia Dobrzensky z Dobrzenic, wielki mistrz emeritus książę Charles-Philippe Marie Louis d’Orléans oraz protektor duchowy i kapelan generalny kard. Dominik Duka podpisali deklarację, w której podkreślono m.in., że „Zakon prosi każdego postulanta o zobowiązanie się do przestrzegania dekretu Kongregacji Nauki Wiary dotyczącego odrzucenia członkostwa w masonerii, zatwierdzonego przez Jego Świątobliwość Papieża Jana Pawła II w dniu 26 listopada 1983.”
Wolnomularstwo a Apostolski Kościół Episkopalny.
Na tle negatywnego, zdystansowanego czy najwyżej neutralnego stosunku kościołów chrześcijańskich do wolnomularstwa, dość wyraźnie wyróżnia się postawa Apostolskiego Kościoła Episkopalnego (Apostolic Episcopal Church) wyrażona w Deklaracji "The Apostolic Episcopal Church and Freemasonry" promulgowanej 1 sierpnia 2017 r. przez aktualnego prymasa tej wspólnoty w której zapisano m.in. "Niektórzy twierdzą, że masoneria jest przeciwna ortodoksyjnemu chrześcijaństwu, ponieważ promuje formę synkretyzmu lub w inny sposób koliduje z chrześcijańskimi wierzeniami i obowiązkami" podczas gdy "osoby blisko związane z AEC w niektórych przypadkach były odpowiedzialne za zachowanie i ponowne odkrycie aspektów tradycji masońskiej, które w innym przypadku zostałyby utracone lub zapomniane"
Wolnomularstwo a ezoteryka.
Wolnomularstwo ma charakter ezoteryczny. Wśród masonów zdarzają się zwolennicy humanistycznej astrologii, antropozofii (sam jej twórca Rudolf Steiner należał do loży rytu Memphis-Misraim), teozofii i gnozy. Do lóż należeli magowie (Eliphas Lévi, Aleister Crowley) i okultyści. Większość lóż ma jednak nastawienie racjonalistyczne. Jedną z mitycznych postaci wolnomularstwa jest Hermes Trismegistos. Szczególnie ezoteryczny charakter mają nieliczne już loże Le Droit Humain, dawniej – zwłaszcza w Federacji Angielskiej, Holenderskiej, Hinduskiej, Amerykańskiej i Polskiej – silnie związane z teozofią. Obecnie jednak mają one w większości krajów (także w Polsce) charakter liberalny, adogmatyczny i racjonalistyczny, a występujące niegdyś w nich – poza środowiskiem francuskim i belgijskim – wątki teozoficzne zostały zaniechane. Ezoteryczny charakter mają również szczególnie popularne w krajach francuskojęzycznych loże rytu Memphis-Misraim; w Polsce pojawiły się one w dwudziestoleciu międzywojennym, teraz działają tylko loże niezarejestrowane. Niektórzy wolnomularze doceniający wkład Kościoła w rozwój cywilizacji europejskiej, dostrzegający jednak jego negatywne cechy, współtworzyli zreformowane kościoły liberalno-katolickie, które odrzucają wiele nauk Kościoła rzymskokatolickiego: pozwalają na małżeństwa księży, kapłaństwo kobiet, stosowanie antykoncepcji, zawieranie związków przez homoseksualistów (ponieważ według nich nie potępiał ich Jezus, tylko Stary Testament) i na rozwody, odrzucają dogmat o nieomylności papieża, dogmat o grzechach śmiertelnych, a także o tym, że jedynie Kościół katolicki głosi prawdę, dodatkowo zachęcają swoich wiernych do studiowania innych religii, Maryję traktują jako żeński aspekt bóstwa, odrzucali również obowiązujący do lat sześćdziesiątych XX wieku Indeks ksiąg zakazanych, na którym znajdowały się dzieła Goethego, Kanta, Kopernika, Pascala, Adama Mickiewicza itd.
Wolnomularze nie czczą szatana. Zostali oni z nim utożsamieni, ponieważ do wolnomularstwa należało bardzo wiele znanych osobistości, które cynicznie odnosiły się do chrześcijaństwa. Prawdą jest również, że włoski poeta Giosuè Carducci, należący do loży wolnomularskiej, napisał "Hymn do Szatana". Wiersz ten miał jednak charakter gnostycki, a nie satanistyczny. Pod koniec XIX wieku o kontakty z diabłem oskarżył wolnomularzy ex-mason Leo Taxil. Prędko został jednak zdemaskowany jako oszust.
Organizacje paramasońskie.
Na całym świecie istnieje również szereg organizacji paramasońskich i pseudomasońskich, nieuznawanych przez loże „regularne” i „liberalne” za masońskie. W krajach wysoko rozwiniętych istnieją organizacje wzorowane na wolnomularskich dla dzieci masonów i młodzieży („młodzieżówki masońskie” – np. Zakon DeMolay dla chłopców w wieku 12-21 lat) czy dziewczęcy Order of the Rainbow Girls oraz rodzin masonów (loże adopcyjne).
Z organizacji paramasońskich działają w Polsce m.in.:
Poprzez organizację paramasońską nie należy rozumieć takiej, która aspiruje czy rości sobie miano masońskiej (to dotyczy organizacji pseudomasońskich), przeciwnie nawet, często organizacje te nie tylko nie są za wolnomularskie uznawane przez zakony masońskie, ale i same wyraźnie się od takich związków odcinają (np. rotarianie, Odd Fellows czy Fundacja Batorego). Organizacje paramasońskie łączy z masońskimi szereg podobieństw, zwłaszcza w aspekcie organizacyjnym, czasami ideowym.
Wpływ na sztukę.
Znani pisarze i filozofowie, którzy byli wolnomularzami, to: Johann Wolfgang von Goethe, Adam Mickiewicz, Aleksander Puszkin, George Byron, Ludwik Hass, Heinrich Heine, Monteskiusz, Robert Burns, Joseph de Maistre, Karl Philipp Moritz, Arthur Conan Doyle, Rudyard Kipling, Alexander Pope, Giacomo Casanova, Walter Scott, Jonathan Swift, Anthony Trollope, Voltaire, Stendhal, Oscar Wilde, Johann Gottlieb Fichte, Gotthold Ephraim Lessing, Lew Tołstoj, Rudolf Steiner, Jerzy Stempowski, Giosue Carducci, Christian Jacq, Aleister Crowley, Julian Ursyn Niemcewicz, Henryk Rzewuski, Julius Evola, Stanisław Kostka Potocki, Piotr Kuncewicz, Andrzej Nowicki, Cezary Leżeński, Andrzej Strug, Cyprian Godebski, Aleksander Fredro.

</doc>
<doc id="12020" url="https://pl.wikipedia.org/wiki?curid=12020" title="Loża wolnomularska">
Loża wolnomularska

Loża wolnomularska – podstawowa jednostka organizacyjna wolnomularstwa, a także miejsce spotkań wolnomularzy. Na jej czele stoi Czcigodny Mistrz oraz grupa oficerów lożowych. Dla powołania loży potrzeba przynajmniej siedmiu mistrzów wolnomularskich oraz zgody władz obediencji.
Loża wolnomularska jest pomieszczeniem zbudowanym na planie prostokąta, zorientowanym zgodnie z głównymi kierunkami geograficznymi, z najważniejszym – Wschodem.
Loże działają w różnych obrządkach i rytach. Stowarzyszenia kilku lóż tworzą obediencję. Każda loża posiada duży stopień autonomii.
Rytualne prace loży odbywają się w wolnomularskiej świątyni. W przeciwieństwie do pomieszczenia/budowli religijnej, ta jest świecka, filozoficzna i filantropijna.
Poza samym rytuałem, istotnym elementem prac lożowych są tzw. deski, czyli referaty, które następnie są dyskutowane. W pracach lożowych bardzo ważne znaczenie ma również muzyka.
Oficerowie lożowi.
W lożach wolnomularskich wyznaczeni (bądź wybrani) masoni pełnią specyficzne funkcje zwane oficerskimi (spotyka się także określenie „urzędnik”). Wiążą się z nimi rozliczne uprawnienia i obowiązki. Różne odłamy masonerii w różny sposób określają liczbę i nazwy oficerów, choć najważniejsze urzędy są wspólne dla wszystkich obediencji. Istnienie większości stanowisk oficerskich jest uświęcone długoletnią tradycją i znajduje umocowanie w podstawowym dokumencie wolnomularskim – Konstytucji Andersona (spisana na początku XVIII wieku). Niektóre (zwłaszcza te najważniejsze) pochodzą jeszcze z czasów wolnomularstwa operatywnego (cechowego) – wzmianki o nich można spotkać w statutach z XIV i XV wieku (np. Statuty Schowe’a).
Najważniejsze są trzy urzędy: Czcigodnego Mistrza oraz dwóch Dozorców (bez obecności tych oficerów loża nie może powstać ani pracować). Są one określane jako Trzy Oficerskie Światła Loży. Stopień niżej znajdują się Mówca i Sekretarz.
W wolnomularstwie anglosaskim spotyka się jeszcze innych oficerów – np. dziekanów (Dean).
Zasady przyjmowania do lóż.
Większość lóż przyjmuje na nowych adeptów osoby mające minimum 18–25 lat (zależnie od obediencji), które nie były karane sądownie i posiadają w swoim środowisku dobrą opinię. Tradycyjnie do loży można było być przyjętym z rekomendacji należących do niej wcześniej braci, obecnie jednak niektóre obediencje zachęcają do samodzielnego zgłaszania się do lóż. Kandydaci są jednak selekcjonowani przez mistrzów lóż, według im tylko znanych kryteriów i wiele kandydatur jest odrzucanych na wstępie lub po tzw. przesłuchaniu „pod opaską”, w trakcie którego bracia z loży mogą zadać kandydatowi dowolne pytanie.
Niektóre loże oficjalnie publikują zasady rządzące procesem aplikacji.
Kandydat do Wielkiej Loży Narodowej Polski (wolnomularstwo odłamu konserwatywnego) musi być mężczyzną i zgodnie z tradycją zadeklarować wiarę w Wielkiego Budowniczego Wszechświata. Wielki Wschód Polski(wolnomularstwo liberalne) nie wymaga od kandydatów wiary w Wielkiego Budowniczego Wszechświata, przyjmują także agnostyków i ateistów.
Zgodnie z tradycją wolnomularstwa regularnego, Wielka Loża Narodowa Polski przyjmuje do lóż wyłącznie mężczyzn. Wielki Wschód Polski i Wielki Wschód Rzeczypospolitej Polskiej są organizacjami mieszanymi, inicjującymi zarówno mężczyzn, jak i kobiety. Organizacją także mieszaną przyjmującą kobiety i mężczyzn jest Federacja Le Droit Humain, oraz wolnomularstwo ezoteryczne Memphis-Misraim. W Polsce istnieją także dwie loże żeńskie – Prometea i Gaja Aeterna, należące do Wielkiej Żeńskiej Loży Francji. Obediencja ta inicjuje wyłącznie kobiety, ale na swoich prawach przyjmuje mężczyzn z innych obediencji liberalnych.
Polskie loże.
Polskie loże Wielkiej Loży Narodowej Polski.
Loże należące do Wielkiej Loży Narodowej Polski:
Polskie loże Wielkiego Wschodu Rzeczypospolitej Polskiej.
Loże należące do Wielkiego Wschodu Rzeczypospolitej Polskiej:
Polskie loże Wielkiego Wschodu Francji.
Loże należące do Wielkiego Wschodu Francji:
Polskie loże „Le Droit Humain”.
Loże należące do „Le Droit Humain”:
Polskie Loże Rady Najwyższej Inspektorów Generalnych 33 i ostatniego stopnia Rytu Szkockiego Dawnego i Uznanego Wolnych i Uznanych Mularzy Polski i krajów Bałtyckich.
Loże należące do Rady Najwyższej Inspektorów Generalnych 33 i ostatniego stopnia Rytu Szkockiego Dawnego i Uznanego Wolnych i Uznanych Mularzy Polski i krajów Bałtyckich:
Polskie loże Wielkiej Loży Kultur i Duchowości (Grande Loge des Cultures et de la Spiritualité).
Loże należące do Wielkiej Loży Kultur i Duchowości:
Polskie loże Wielkiej Loży Francji (Grande Loge de France).
Loże należące do Wielkiej Loży Francji:

</doc>
<doc id="12022" url="https://pl.wikipedia.org/wiki?curid=12022" title="Afera Rywina">
Afera Rywina

Afera Rywina (zwana również na wzór afery Watergate aferą Rywingate) – potoczna nazwa jednego z największych, lecz niewyjaśnionych do końca skandali korupcyjnych III Rzeczypospolitej. 
Podłożem afery były prowadzone na początku 2002 roku przez rząd Leszka Millera (koalicja SLD-UP z PSL) prac nad nową ustawą o radiofonii i telewizji, w której miał się znaleźć przepis antykoncentracyjny, zabraniający firmie posiadającej ogólnopolski dziennik posiadania jednocześnie stacji telewizyjnej. Przepis taki bezpośrednio uderzał w spółkę Agora, właściciela „Gazety Wyborczej”, która przymierzała się do kupna udziałów w telewizji Polsat. Zarząd Agory zabiegał w rządzie o usunięcie z projektu ustawy wspomnianych zapisów.
11 lipca 2002 roku producent filmowy Lew Rywin spotkał się z Wandą Rapaczyńską, prezesem Agory, a następnie 22 lipca 2002 roku z redaktorem naczelnym „Gazety Wyborczej” Adamem Michnikiem i przedstawił im propozycję korupcyjną. Mianowicie w zamian za wprowadzenie oczekiwanych przez nich zmian w ustawie oczekiwał 17,5 mln dolarów dla osób, które reprezentował, a dla siebie stanowiska prezesa Polsatu. Adam Michnik rozmowę z Rywinem nagrał, po czym skierował się do kancelarii premiera, gdzie doszło do spotkania między nim, premierem Millerem i Rywinem. Na spotkaniu Rywin miał wskazać Roberta Kwiatkowskiego, prezesa TVP, jako swojego mocodawcę. 
Ani Leszek Miller, ani Adam Michnik, nie ujawnili opinii publicznej propozycji korupcyjnej złożonej przez Lwa Rywina. Jako pierwsi opisali aferę na początku września 2002 roku Robert Mazurek i Igor Zalewski, w tygodniku „Wprost” w rubryce „Z życia koalicji”. Jednak ich publikacja pozostała bez echa. Rozgłos aferze nadała dopiero publikacja 27 grudnia 2002 roku w „Gazecie Wyborczej” artykułu Pawła Smoleńskiego "Ustawa za łapówkę czyli przychodzi Rywin do Michnika" oraz upublicznienie stenogramu rozmowy między Adamem Michnikiem a Lwem Rywinem.
10 styczniu 2003 roku została utworzona z inicjatywy opozycji komisja śledcza, pod przewodnictwem Tomasza Nałęcza, do zbadania okoliczności afery. Obradowała ona do 5 kwietnia 2004 roku. Jej ustalenia doprowadziły do skazania Lwa Rywina za pomoc w płatnej protekcji na 2 lata więzienia. Drugą osobą skazaną w związku z aferą była Janina Sokołowska, była szefowa Departamentu Prawnego Krajowej Rady Radiofonii i Telewizji, skazana za sfałszowanie projektu ustawy o radiofonii i telewizji. Skazana została na rok więzienia w zawieszeniu na trzy lata i 3-letni zakaz pełnienia funkcji związanych z tworzeniem prawa.
Afera doprowadziła do znacznych zmian na polskiej scenie politycznej. Znacznie spadła popularność SLD-UP, a przede wszystkim premiera Leszka Millera. Ucierpiała również popularność prezydenta Aleksandra Kwaśniewskiego oraz innych osób uwikłanych w jakikolwiek sposób w aferę. W Polsce umocniło się przekonanie, że Polska jest państwem skorumpowanym. 
Podłoże afery.
Osobą, która złożyła ofertę korupcyjną i od której nazwiska nazwę wzięła sama afera był Lew Rywin. Był on producentem filmowym, prezesem firmy Heritage Films, odpowiedzialnej m.in. za produkcję "Listy Schindlera" Stevena Spielberga, "Pana Tadeusza" Andrzeja Wajdy czy "Pianisty" Romana Polańskiego. Heritage Films była największą firmą w tej branży w Polsce, współprodukując ponad 80 filmów. Od 1998 roku firma uzyskiwała rekordowe zyski: 151 tys. zł w 1998 roku, rok później 3,2 mln zł oraz 2 mln zł w 2001 roku. Związane to było z faktem, że w latach 1997-2000 Lew Rywin piastował równolegle funkcję prezesa polskiego oddziału Canal+, który zlecił w tym czasie Heritage Films produkcję połowy z 35 wytworzonych filmów. Równie lukratywna dla Heritage Films była bliska współpraca z TVP pod prezesurą Roberta Kwiatkowskiego, który został prezesem telewizji publicznej w 1998 roku. 
W 2002 roku trwały prace nad nową ustawą o radiofonii i telewizji. W projekcie wprowadzono przepis zabraniający jednoczesnego posiadania ogólnopolskiego dziennika oraz stacji telewizyjnej. Przepis taki stanowił dla spółki Agora – właściciela „Gazety Wyborczej” – istotną przeszkodę, gdyż jej zarząd nosił się z zamiarem kupna stacji telewizyjnej Polsat lub drugiego programu TVP w razie jego prywatyzacji.
11 lipca Lew Rywin spotkał się z prezes Agory Wandą Rapaczyńską w kawiarni hotelu Bristol i dostał od niej notatkę z informacjami o oczekiwaniach Agory względem nowelizacji ustawy medialnej. Do ponownego spotkania między nimi doszło 15 lipca. Powołując się na rozmowę z Leszkiem Millerem, deklarował, że ustawa medialna wejdzie w życie w kształcie proponowanym przez Agorę jeśli:
Tego samego dnia Adam Michnik, redaktor naczelny „Gazety Wyborczej”, zadzwonił do Leszka Millera z prośbą o przesunięcie przyjęcia ustawy przez rząd, co miało nastąpić nazajutrz. 16 lipca zapis blokujący zakup przez Agorę Polsatu został wykreślony, jednak kolejnego dnia został przywrócony. 18 lipca Adam Michnik spotkał się z Leszkiem Millerem, przedstawił mu propozycję Lwa Rywina. Premier zaproponował konfrontację z Rywinem i Michnikiem w kancelarii, zaprzeczając przy tym, że ma jakiekolwiek związki z ofertą korupcyjną.
W związku z tym 22 lipca Adam Michnik spotkał się z Lwem Rywinem. Rozmowa toczyła się na tarasach siedziby Agory oraz w gabinecie Michnika. Fragment tej rozmowy, nagrany na dyktafonie przez Michnika w jego gabinecie, stał się bezpośrednią przyczyną wybuchu afery. Po rozmowie z Rywinem Michnik zadzwonił do premiera. Tego samego dnia doszło do zaplanowanej wcześniej konfrontacji w kancelarii premiera, w czasie której Rywin zaprzeczył, że z propozycją korupcyjną wysłał go Miller, tym razem wskazał Roberta Kwiatkowskiego, prezesa TVP, jako swojego mocodawcę.
Dzień później na posiedzeniu Rady Ministrów rząd przyjął korzystną z punktu widzenia interesów Agory poprawkę do ustawy medialnej, znalazły się w niej jednak zapisy dające rządowi możliwość blokowania transakcji medialnych. W nocy z 23 na 24 lipca Adam Michnik opowiadał Jerzemu Urbanowi o korupcyjnej propozycji jaką złożył mu Lew Rywin. Tego samego dnia Jerzy Urban spotkał się z Lwem Rywinem, który prosił o radę, co ma dalej robić, oraz starał się przekonać Urbana, aby ten został mediatorem pomiędzy nim a Michnikiem. Rywin deklarował, że może nawet „paść na kolana” przed redaktorem naczelnym „Gazety Wyborczej”, byleby tylko ten ostatni nie ujawniał publicznie całej afery.
26 lipca rząd skierował do Sejmu korzystną dla Agory autopoprawkę do projektu ustawy medialnej. Dwa dni później na turnieju Idea Prokom Open Lew Rywin wręczył prezydentowi Aleksandrowi Kwaśniewskiemu napisany przez siebie trzy dni wcześniej list.
Ujawnienie informacji o propozycji w mediach.
1 sierpnia Jerzy Urban w artykule „Pytanie o męskość premiera”, którego adresatem był premier Leszek Miller, pisał między innymi: 
W artykule nie padły jednak ani razu nazwiska Rywina czy Michnika.
Szczegóły sytuacji ujawnili w rubryce „Życie koalicji” w tygodniku Wprost Robert Mazurek i Igor Zalewski. Według „Wprost” przed pierwszym spotkaniem z Millerem Michnik zadzwonił jeszcze do Dariusza Szymczychy (z Kancelarii Prezydenta, sam prezydent miał być wtedy za granicą), Krzysztofa Janika (szefa MSWiA) i Jerzego Koźmińskiego (byłego ambasadora Polski w USA, bliskiego prezydentowi). W kolejnych dniach o historię opisaną przez „Wprost” pytała ministra sprawiedliwości Grzegorza Kurczuka Monika Olejnik w „Kropce nad i” w TVN (3 września); minister obiecał zająć się sprawą, czego jednak nie uczynił. To zaniechanie było później wielokrotnie podnoszone przez parlamentarną opozycję jako dowód matactw ze strony prominentnych polityków SLD, chcących uniemożliwić rozwikłanie całej sprawy. „Życie Warszawy” o notatkę we „Wprost” pytało (6 września) Rywina, który odpowiedział: „Prowadziłem pewne rozmowy handlowe, które zostały opisane tak jak w tym starym radzieckim dowcipie (...) Myślę, że jest nieporozumieniem, gdy niektórzy mylą politykę z negocjacjami handlowymi, z biznesem”.
We wrześniu jeszcze o sprawie wspominała „Rzeczpospolita” w artykule „Wielkie pieniądze i wielka polityka w cieniu ustawy o RTV” bez podawania nazwiska Rywina, dodając natomiast, że Agora nie chce komentować tych informacji. 21 września Janina Paradowska prowadząc dla „Polityki” wywiad z Leszkiem Millerem poruszała sprawę korupcyjnej propozycji Lwa Rywina. Już po autoryzacji wywiadu przez premiera, na prośbę Adama Michnika, Paradowska usunęła z wywiadu wątki dotyczące Lwa Rywina.
27 grudnia 2002 roku ukazała się w „Gazecie Wyborczej” publikacja tekstu "Ustawa za łapówkę czyli przychodzi Rywin do Michnika", gazeta upubliczniła również (pierwotnie niepełny, jak się później okazało) stenogram rozmowy między Adamem Michnikiem a Lwem Rywinem. Trzy lata po tej publikacji Paweł Smoleński na łamach miesięcznika „Press” przyznał się do popełnienia błędów przy pisaniu tego artykułu.
Powołanie komisji śledczej.
10 stycznia 2003 Sejm na wniosek PiS powołał komisję śledczą do zbadania ujawnionych w mediach zarzutów dotyczących przypadków korupcji podczas prac nad nowelizacją ustawy o radiofonii i telewizji. Jeszcze przed pierwszym posiedzeniem, 13 stycznia „Rzeczpospolita” opublikowała pierwsze wyniki własnego śledztwa dziennikarskiego. 5 dni później na łamach gazety, w artykule „Rozmowa Rywina z Michnikiem – pełen zapis” ujawniono, że „Gazeta Wyborcza”, publikując artykuł „Ustawa za łapówkę czyli przychodzi Rywin do Michnika”, pominęła ważne fragmenty rozmowy, które stawiały w złym świetle jej redaktora naczelnego – Adama Michnika. Owe pominięte fragmenty tekstu stały się bezpośrednią przyczyną przesłuchania przez komisję śledczą Adama Michnika. Aby wyjaśnić narastające wątpliwości co do roli i intencji Agory i „Gazety Wyborczej”, kierownictwo obu tych podmiotów zorganizowało wspólną konferencję prasową.
Pierwsze posiedzenie sejmowej komisji śledczej odbyło się 14 stycznia. Dokonano na nim wyboru prezydium w składzie: przewodniczący – Tomasz Nałęcz (UP, od kwietnia 2004 SDPL), zastępcy – Bohdan Kopczyński (LPR do 14 lutego 2003, potem niezrzeszony) i Bogdan Lewandowski (SLD, od marca 2004 SDPL).
31 stycznia osoby związane z polską kinematografią w liście otwartym apelowały o poszanowanie praw Lwa Rywina. Według ich przeciwników apel ten był wyrazem źle rozumianej solidarności grupowej wobec osoby, z którą wielu z sygnatariuszy listu łączyły więzy zawodowe.
Działalność komisji śledczej.
Intensywne prace komisji śledczej rozpoczęły się na początku lutego 2003. Po kolejnych posiedzeniach 3 i 4 lutego, 8, 10 i 12 dnia tego miesiąca przesłuchiwano redaktora Adama Michnika. 12, 15, i 19 lutego przesłuchiwano prezesa Agory SA Wandę Rapaczyńską, a od 19 do 21 lutego prezesa zarządu Telewizji Polskiej SA Roberta Kwiatkowskiego. 19 lutego komisja śledcza zawnioskowała o możliwość wcześniejszego przesłuchania głównego podejrzanego Lwa Rywina. Ponieważ jego pełnomocnicy zwrócili się o odsunięcie z prac komisji posłów Zbigniewa Ziobry i Piotra Smolany - powodem miało być ich osobiste zaangażowanie w sprawę. Posłowie ci złożyli wcześniej zawiadomienie do prokuratury o popełnieniu przestępstwa przez Leszka Millera (Ziobro) i przez Adama Michnika (Smolana) – 21 lutego rozpatrywano tenże wniosek, a kolejnego dnia go odrzucono. 22 lutego przed komisją stanął Lew Rywin (wraz z dwoma pełnomocnikami), który przedstawił oświadczenie mające dowodzić jego niewinności. Postawił zarzuty red. A. Michnikowi o zmanipulowanie jego wypowiedzi, oraz odmówił odpowiedzi na wszystkie pytania komisji. Tego dnia odbyła się też konferencja prasowa, na której Michnik odpowiadał na zarzuty Rywina.
25 lutego z komisji postanowił odejść poseł Piotr Smolana, a 26 lutego poseł Ryszard Kalisz. 28 lutego brakujące miejsca w komisji uzupełniły Renata Beger (Samoobrona) i Anita Błochowiak (SLD).
W marcu i kwietniu przesłuchano Piotra Niemczyckiego (1 i 4 marca), wiceprezesa Agory i zastępcę redaktora naczelnego „Gazety Wyborczej”,
Helenę Łuczywo (4 marca) i Leszka Millera (28 kwietnia). Podczas przesłuchania Millera doszło do spięcia między nim, a przesłuchującym go Zbigniewem Ziobro. Padły wówczas słowa, które obrażały obie strony (w tym inwektywa Millera pod adresem Ziobry „Pan jest zerem”).
Do końca 2003 roku przesłuchiwano następujące osoby:
Ponadto dokonano konfrontacji świadków: 
Odbywały się również posiedzenia poświęcone tylko sprawom bieżącym: 11 i 24 lipca, 11 i 17 września, 4 listopada oraz 2 grudnia.
Raport komisji i konsekwencje afery.
19 marca i 2 kwietnia 2004 trwały dyskusje nad sprawozdaniem komisji. Na ostatnim posiedzeniu komisji 5 kwietnia 2004 roku uchwalono wbrew woli jej przewodniczącego Tomasza Nałęcza raport przygotowany przez Anitę Błochowiak, stwierdzający, że żadnej „grupy trzymającej władzę” nie było, zaś Lew Rywin działał sam. Raport Anity Błochowiak został przyjęty przez komisję głosami posłów Sojuszu Lewicy Demokratycznej, Samoobrony RP i posła niezrzeszonego Bohdana Kopczyńskiego. Nieobecny był poseł Polskiego Stronnictwa Ludowego Józef Szczepańczyk. Pozostali posłowie (z Socjaldemokracji Polskiej, Prawa i Sprawiedliwości i Platformy Obywatelskiej) głosowali przeciwko projektowi.
Od raportu tego odcięła się grupa posłów, członków komisji – w tym także jej przewodniczący – która przygotowała mniejszościowe wersje raportu, stwierdzające, że jednak taka grupa istniała i przedstawiająca swój własny scenariusz wydarzeń i domniemany skład tej grupy. Na posiedzeniu plenarnym Sejmu 28 maja 2004 roku bezwzględna większość posłów opowiedziała się niespodziewanie za najradykalniejszym sprawozdaniem, przygotowanym przez posła Zbigniewa Ziobrę. Było to możliwe dzięki zaproponowaniu przez opozycję (w nieobecności części posłów SLD) głosowania nad mniejszościowymi wersjami raportów, oraz taktyki SLD, który w kolejnych głosowaniach poparł raport posła Łącznego (Samoobrona) licząc, że tym sposobem wyłonione zostaną dwa raporty, którym trudno będzie uzyskać większość. W ostatnim z głosowań „Samoobrona” niespodziewanie oddała głosy na raport Ziobry, który – przy wymaganej większości bezwzględnej 188 – otrzymał 190 głosów.
24 września 2004 Sejm potwierdził (231 za, 169 przeciw, 2 wstrzymujące) przyjęcie raportu posła Zbigniewa Ziobry jako ostatecznego raportu komisji śledczej. Raport posła Ziobry był najdalej idącym w oskarżeniach czołowych osób w państwie. Ziobro postulował w nim postawienie przed Trybunałem Stanu m.in. prezydenta Aleksandra Kwaśniewskiego i premiera Leszka Millera. Jednak po przejęciu władzy przez Prawo i Sprawiedliwość i objęciu stanowiska ministra sprawiedliwości przez Zbigniewa Ziobrę żaden z tych wniosków nie został zgłoszony.
26 kwietnia 2004 roku Lew Rywin został nieprawomocnie skazany przez Sąd Okręgowy w Warszawie na dwa i pół roku więzienia oraz 100 tysięcy złotych grzywny. Sąd zmienił kwalifikację czynu z płatnej protekcji na oszustwo. 10 grudnia 2004 warszawski Sąd Apelacyjny, po rozpatrzeniu apelacji od wyroku Sądu Okręgowego, ponownie zmienił kwalifikację prawną czynu uznając, że Lew Rywin był pośrednikiem osób, które chciały złożyć Agorze korupcyjną propozycję; sąd obniżył przy tym wyrok i skazał Lwa Rywina na dwa lata więzienia i 100 tys. zł grzywny. Wyrok jest prawomocny.
2 września 2008 portal tvp.info podał, że w mieszkaniu rzekomo należącym do Włodzimierza Czarzastego znaleziono ciało Janiny Sokołowskiej, legislatorki KRRiT skazanej w procesie Rywina. Informację o użyczeniu przez Włodzimierza Czarzastego mieszkania Janinie Sokołowskiej, mediom przekazali jej rodzice. Tomasz Nałęcz komentując sprawę stwierdził, że wyjątkowe związki między zmarłą a Czarzastym były widoczne gołym okiem podczas obrad komisji. Zarówno Włodzimierz Czarzasty jak i prokuratura zaprzeczyli jakoby mieszkanie należało do niego.

</doc>
<doc id="12023" url="https://pl.wikipedia.org/wiki?curid=12023" title="Columbia (wahadłowiec)">
Columbia (wahadłowiec)

Columbia – pierwszy wahadłowiec NASA, który odbył lot kosmiczny. Uległ zniszczeniu 1 lutego 2003, podczas powrotu z misji STS-107. Zginęła wtedy cała siedmioosobowa załoga.
Nazwa.
Columbia została nazwana tak jak stacjonujący w Bostonie żaglowiec Columbia, dowodzony przez Roberta Graya, pierwszy amerykański okręt, który opłynął świat pod koniec XVIII wieku. Nazwa upamiętnia także Columbię, moduł dowodzenia Apollo 11.
Udoskonalenia.
Columbia była pierwszym promem, który przeszedł zaplanowany program inspekcji i unowocześnień. W roku 1991 Columbia została przetransportowana do swojego „miejsca narodzin” – hali montażowej firmy Rockwell w Palmdale, Kalifornia. W pojeździe dokonano około pięćdziesięciu usprawnień, między innymi dodano karbonowe hamulce, poprawiono sterowanie koła dziobowego, usunięto instrumenty używane w fazie testowej orbitera, a także poprawiono system ochrony termicznej. Orbiter powrócił na Florydę w lutym 1992.
W roku 1994 Columbia została przetransportowana do Palmdale na swój pierwszy remont kapitalny, zwany Okresem Serwisowym Orbitera (ang. "Orbiter Maintenance Down Period" – OMDP). Taki gruntowny remont trwa zazwyczaj rok lub dłużej, po którym w pełni sprawny pojazd jest gotowy do użytku.
Drugi OMDP Columbia przeszła w roku 1999, kiedy to inżynierowie dokonali ponad stu modyfikacji orbitera. Najbardziej znaczącą zmianą było wprowadzenie wielofunkcyjnego systemu paneli (ang. "Multi-functional Electronic Display System" – MEDS) – „szklanego kokpitu”. MEDS zastąpił tradycyjne wskaźniki i pokrętła na rzecz małych, skomputeryzowanych ekranów. Nowy system poprawił interakcję załogi z orbiterem w czasie lotu, a także zmniejszył koszty obsługi przez wyeliminowanie przestarzałych, skomplikowanych systemów elektromechanicznych.
Columbia była najcięższym promem NASA i z tego względu nie mogła być wyposażona w sprzęt umożliwiający udział w budowie Międzynarodowej Stacji Kosmicznej i efektywną realizację misji na orbicie o tak dużej inklinacji. Prace w ramach OMDP-2 wykonano więc z myślą o przyszłym wykorzystaniu orbitera do misji charakteryzujących się mniejszymi wymaganiami odnośnie do masy orbitera, np. serwisowanie teleskopu Hubble’a czy wynoszenie na orbitę ciężkich ładunków.
Misje.
Prom kosmiczny Columbia wykonał 28 lotów, spędził w przestrzeni kosmicznej 300,74 dni, zaliczył 4808 orbit, łącznie przeleciał 201 497 772 km (wliczając również jego ostatnią misję). Na pokładzie Columbii przebywało 160 astronautów.
Katastrofa orbitera.
1 lutego 2003, podczas powrotu z przestrzeni kosmicznej, prom uległ zniszczeniu w wyniku uszkodzenia osłony termicznej na krawędzi natarcia lewego skrzydła. Uszkodzenie osłony nastąpiło w czasie wznoszenia po starcie, za sprawą fragmentu pianki osłaniającej zbiornik zewnętrzny wahadłowca, który oderwał się od zbiornika i uderzył w skrzydło orbitera powodując dziurę o średnicy ok. 25 cm, wskutek czego w trakcie przelotu przez termosferę gorące gazy mogły dostać się do środka. W trakcie wejścia w atmosferę w ostatnich minutach misji okazało się, że uszkodzenie było śmiertelnie poważne – w katastrofie zginęła cała załoga – 7 astronautów, w tym pierwszy Izraelczyk na orbicie, płk Ilan Ramon. Spowodowało to zawieszenie dalszych lotów wahadłowców NASA aż do startu promu Discovery 26 lipca 2005 w misji STS-114.

</doc>
<doc id="12028" url="https://pl.wikipedia.org/wiki?curid=12028" title="Idzi">
Idzi

Idzi – imię męskie pochodzenia greckiego. Jest spolszczeniem łacińskiego imienia Aegidius, 'Egidiusz', o źródłosłowie greckim. 
Idzi imieniny obchodzi 10 stycznia, 7 lutego, 23 kwietnia, 14 maja i 1 września.
Znane osoby o tym imieniu:

</doc>
<doc id="12029" url="https://pl.wikipedia.org/wiki?curid=12029" title="Bronisława">
Bronisława

Bronisława – staropolskie imię żeńskie, złożone z członów "Broni-" ("bronić, strzec") i "-sława" ("sława"). Być może znaczyło "ta, która broni sławy". W źródłach polskich poświadczone od XIII wieku.
Bronisława imieniny obchodzi 1 września, na pamiątkę bł. Bronisławy.
Męskie odpowiedniki: Bronisław, Bronsław, Barnisław, Brunisław
Odpowiedniki w innych językach:
Znane kobiety o imieniu Bronisława:

</doc>
<doc id="12031" url="https://pl.wikipedia.org/wiki?curid=12031" title="Erazma">
Erazma

Erazma — imię żeńskie, żeński odpowiednik imienia Erazm, wywodzącego się od greckiego "Erasmōs", co oznacza „godny miłości, miły”. 
Patronką tego imienia w Kościele katolickim jest św. Erazma, wspominana razem ze św. Dorotą, Eufemią i Teklą. 
Erazma imieniny obchodzi 3 września.

</doc>
<doc id="12032" url="https://pl.wikipedia.org/wiki?curid=12032" title="Rozalia">
Rozalia

Rozalia – imię żeńskie o niejasnej etymologii. Być może pochodzi od łacińskich słów "rosa" (róża) i "lilium" (lilia) lub od samego słowa "rosa". Możliwe jest także pochodzenie germańskie, od germańskich imion dwuczłonowych z pierwszym członem "Roz-" ("Hros-"), zob. Rozalinda, Rozamunda, Rozwita.
Rozalia imieniny obchodzi: 

</doc>
<doc id="12033" url="https://pl.wikipedia.org/wiki?curid=12033" title="Brandenburgia">
Brandenburgia

Brandenburgia (, , , ) – jeden z 16 krajów związkowych Niemiec. Stolicą oraz największym miastem jest Poczdam. Obecny premier Brandenburgii to Dietmar Woidke (SPD).
Obszar Brandenburgii do 1989 r. wchodził w skład Niemieckiej Republiki Demokratycznej. Została odtworzona jako kraj związkowy w 1990 roku po zjednoczeniu Niemiec.
Geografia.
Powierzchnia wynosi 29 654 km², co czyni Brandenburgię piątym największym krajem związkowym w Niemczech. Brandenburgia jest położona we wschodniej części kraju i graniczy z:
oraz krajami związkowymi:
Na terenie Brandenburgii leży ponadto miasto Berlin, wydzielony jako osobny kraj związkowy.
Część granicy wschodniej tworzy rzeka Odra; podobną rolę na zachodzie pełni Łaba. Pozostałe ważniejsze rzeki to Sprewa i Hawela. Na południu Brandenburgii znajduje się podmokły region zwany Spreewald; jest to najbardziej na północ wysunięta część Łużyc, do dzisiaj zamieszkiwanych przez potomków pierwotnych mieszkańców tych ziem, Serbołużyczan. W tej części oprócz języka niemieckiego jest również w użyciu język dolnołużycki.
W granicach Brandenburgii znajduje się ponad 3 tys. jezior i 33 tys. km dróg wodnych. Największe jeziora, liczące ponad 10 km² powierzchni to: Schwielochsee, Scharmützelsee, Unteruckersee oraz Parsteiner See.
Lesistość Brandenburgii wynosi 37%, a dominującym gatunkiem w brandenburskich lasach jest sosna zwyczajna.
Historia.
Słowianie połabscy oraz postępy niemieckie.
Na początku X wieku ludność germańska zaczęła przemieszczać się na wschód i zdobywać tereny pomiędzy Łabą i Odrą, zamieszkiwane dotąd przez Słowian połabskich.
W 948 r. król Otton I Wielki ustanowił niemiecką kontrolę nad w większości słowiańskimi mieszkańcami tych ziem i ustanowił biskupstwa w Havelbergu (ówczesna nazwa "Hobolin") i Brandenburgu. Jednak po śmierci Ottona I (973), wybuchło w 983 r. wielkie powstanie Słowian. Niemcy tracą wtedy znaczną część zdobytych terenów i zmuszeni są wycofać się na zachód od Łaby.
W 1134 r., po przeprowadzeniu skutecznej akcji przeciwko Słowianom, Marchię Północną otrzymał od cesarza Lotara III Albrecht Niedźwiedź. W 1138 r. doszło w Polsce do rozbicia dzielnicowego i w przeciągu kilkudziesięciu lat granica władztwa niemieckiego przesunęła się bardzo na wschód, w dużej mierze dzięki powiększaniu obszaru Brandenburgii i zwiększaniu tam przewagi żywiołu niemieckiego.
Kontrola Albrechta nad tym terytorium przez dziesięciolecia była tylko nominalna, ale zaangażował się on w wiele wypraw przeciwko Słowianom połabskim. Dzięki temu, a także dzięki wysiłkom dyplomatycznym jego władza stała się w połowie stulecia bardziej rzeczywista. W 1150 r. formalnie odziedziczył on Brandenburgię po ostatnim władcy połabskim, Przybysławie, a w 1157 została ostateczne utworzona Marchia Brandenburska. Równolegle istniało słowiańskie Księstwo Kopanickie, będące lennem Polski. Albrecht i jego następcy z dynastii Askańczyków uczynili dużo dla chrystianizacji i rozwoju gospodarczego tych ziem, jednak wiązało się to z systematyczną polityką ucisku słowiańskiej ludności i wynaradawianiem jej.
W latach 1249–1252 we władanie Marchii Brandenburskiej przeszła ziemia lubuska, będąca wcześniej częścią rozbitej dzielnicowo Polski, a w XV w. Marchia Wkrzańska kosztem Pomorza oraz Chociebuż kosztem Czech.
Elektorat Brandenburgii.
W 1320 r. wygasła brandenburska linia Askańczyków, stąd od 1323 do 1373 r. Brandenburgią władali przedstawiciele dynastii Wittelsbachów, znani bardziej jako władcy Bawarii i Palatynatu Reńskiego. W 1356 r. Brandenburgię podniesiono do rangi elektoratu, którym pozostawała do końca istnienia Świętego Cesarstwa Rzymskiego w 1806 r. Po okresie rządów Wittelsbachów, w 1373 r. władcą marchii został cesarz niemiecki Karol IV Luksemburg. Oznaczało to, że zawiązała się unia personalna między Brandenburgią, a rządzonymi również przez Karola Krajami Korony Św. Wacława. Elektorat Brandenburgii nie stał się częścią Królestwa Czech i zachowała swą odrębność prawną, dzięki czemu Luksemburgowie uzyskali drugi głos elektorski (pierwszy mieli z racji bycia królami Czech). Po 5 latach unia dobiegła końca na skutek śmierci cesarza w 1378 roku, w wyniku czego nowym cesarzem i królem czeskim został jego syn Wacław, elektorem brandenburskim młodszy Zygmunt. W 1415 r. marchia została podarowana (ściślej – oddana w zastaw z prawem wykupu, który nigdy nie nastąpił) przez Zygmunta, wówczas już króla niemieckiego i węgierskiego oraz namiestnika Królestwa Czeskiego, dynastii Hohenzollernów, którzy rządzili nią aż do końca I wojny światowej. W 1417 r. przeniesiono stolicę z Brandenburga nad Havelą do Berlina.
W XVI w. do Brandenburgii przyłączono państwo stanowe Ruppin i biskupstwo Havelbergu.
Brandenburgia była jednym z krajów niemieckich, który w XVI wieku (1539 r.) przyjął wyznanie reformowane. W następnym stuleciu nastąpił rozwój terytorialny kraju – w 1618 r. nastąpiło połączenie jej w unii personalnej z Księstwem Prus, pozostającym lennem Królestwa Polskiego do 1657, a w 1614 r. przyłączenie terenów położonych wzdłuż Renu. Powstałe w rezultacie państwo było niespójne i trudne do obrony, co dało się we znaki podczas wojny trzydziestoletniej.
Pomimo zniszczeń wojennych, dzięki utalentowanym władcom, Brandenburgia zdołała wyrosnąć na znaczącą potęgę militarną Europy. Pierwszym z tych władców był Fryderyk Wilhelm, zwany „Wielkim Elektorem”, który doprowadził do odbudowy i zjednoczenia kraju. Rozpoczął także rozbudowę Poczdamu w 1660 roku.
Królestwo Prus.
Po śmierci Fryderyka Wilhelma w 1688 r., władzę po nim przejął syn, również Fryderyk. W 1701 r. przyjął on tytuł króla Prus jako Fryderyk I. Odtąd Brandenburgia stała się formalnie częścią Królestwa Prus, w 1815 r. przekształconą w prowincję Brandenburgia. Nowa prowincja różniła się terytorialnie od Marchii – została pozbawiona tzw. Starej Marchii, włączonej w granice prowincji Saksonia, a uzyskała Łużyce Dolne, dotychczasowe północne ziemie Królestwa Saksonii, utracone na mocy postanowień kongresu wiedeńskiego. W efekcie w południowej części Brandenburgii w dziewiętnastu miastach można znaleźć osiemnastowieczne pocztowe słupy dystansowe, ozdobione herbami Polski i Saksonii, monogramem króla Polski oraz polską koroną królewską.
Brandenburgia składała się z dwóch rejencji: poczdamskiej i frankfurckiej (Berlin stanowił wydzielony obszar Prus i nie był częścią Brandenburgii).
Okres powojenny.
Po 1945 roku tereny Brandenburgii zmniejszyły się o obszary położone na wschód od Odry, tzw. Nową Marchię ("Neumark") (m.in. Gorzów Wielkopolski, Słubice i Kostrzyn nad Odrą), które jako ziemię lubuską przyłączono do Polski (jednakże Lubusz pozostał w rękach niemieckich). W latach 1947–1952 istniał niezależny kraj związkowy Brandenburgia jako część sowieckiej strefy okupacyjnej, a później NRD. Został on zlikwidowany w wyniku reformy administracyjnej centralizującej władzę w NRD na wzór sowiecki podczas której ziemie brandenburskie zostały włączone do nowo powstałych wówczas okręgów Poczdam, Frankfurt, Chociebuż oraz częściowo Schwerin i Neubrandenburg.
W 1990 r. kraj związkowy Brandenburgia wskrzeszono – jego stolicą stał się jednak nie Berlin, a Poczdam. Jego granice (z wyjątkiem części wschodniej) kształtem są zbliżone do prowincji Brandenburgia istniejącej od 1815 r.
W 1995 r. władze Berlina i Brandenburgii postanowiły połączyć oba kraje związkowe (powstałby kraj związkowy Berlin-Brandenburgia), ale ten pomysł został odrzucony w referendum w 1996 r. (głosami mieszkańców Brandenburgii). Obecnie prowadzone są ponowne negocjacje nad połączeniem obu krajów związkowych (zwolennikiem tego był m.in. prezydent Berlina Klaus Wowereit). Jako uzasadnienie podkreśla się głównie argumenty finansowe oraz tradycje historyczne. Pojawiły się nawet pomysły by zjednoczony kraj związkowy nazwać Prusami.
Ludność i miasta.
Brandenburgia liczy nieco ponad 2,5 mln mieszkańców a średnia gęstość zaludnienia jest drugą najniższą w Niemczech i wynosi 85 osób na km². Około 1 mln mieszkańców żyje w aglomeracji berlińskiej gdzie obserwowana jest tendencja wzrostowa, jednocześnie tereny poza aglomeracją tracą mieszkańców. Jedynym dużym miastem w Brandenburgii, liczącym ponad 100 tys. mieszkańców, jest Poczdam, będący także częścią aglomeracji berlińskiej.
Największe miasta.
Liczba mieszkańców na dzień 31 grudnia 2020:
Mniejszości etniczne.
W południowej części kraju, na Dolnych Łużycach, zamieszkują Serbołużyczanie, a język dolnołużycki posiada status języka regionalnego. Głównym ośrodkiem kulturalnym regionu jest Chociebuż, w którym działają najważniejsze instytucje dolnołużyckich Serbów m.in. Dom Serbołużycki, Dolnołużyckie gimnazjum i Muzeum Serbołużyckie.
W 2020 r. odsetek cudzoziemców w populacji Brandenburgii wynosił 5,2%.
Religia.
Na tle całej populacji, około 14% mieszkańców Brandenburgii to protestanci należący do Niemieckiego Kościoła Ewangelickiego a niecałe 4% to katolicy. Mniejsze grupy wyznaniowe to m.in. kościół nowoapostolski czy judaizm. Większość mieszkańców jednak nie wyznaje żadnej religii.
Podział administracyjny.
Administracyjnie Brandenburgia dzieli się na czternaście powiatów i cztery miasta na prawach powiatu.
Gospodarka.
Gospodarka Brandenburgii ma charakterystykę przemysłowo-rolniczą. Na koniec 2021 r., stopa bezrobocia wynosiła 5,4%, przy czym odnotowano spore różnice pomiędzy regionami – od 3,5% w powiecie Dahme-Spreewald do prawie 10% w powiecie Uckermark.
Przemysł.
W okolicach Chociebuża znajduje się Łużyckie Zagłębie Węglowe gdzie wydobywany jest węgiel brunatny a położone w nim elektrownie Jänschwalde oraz Schwarze Pumpe należą do największych na terenie Niemiec. Duże zakłady przemysłowe zostały za czasów NRD ponadto wybudowane wzdłuż rzeki Odry – największe z nich to rafineria ropy naftowej w Schwedt przy rurociągu „Przyjaźń” oraz huta żelaza w Eisenhüttenstadt. Inne ośrodki przemysłowe to m.in. Brandenburg (przemysł metalurgiczny i maszynowy), Ludwigsfelde (przemysł samochodowy i lotniczy), Eberswalde (przemysł spożywczy), Fürstenwalde (przemysł oponiarski) czy Schwarzheide (przemysł chemiczny).
Po zjednoczeniu Niemiec w gospodarce Brandenburgii liczne przedsiębiorstwa przemysłowe zostały poddane procesowi restrukturyzacji lub całkowitej likwidacji. Powstały także całkowicie nowe zakłady, szczególnie w okolicach Berlina, np. pierwsza europejska fabryka amerykańskiego producenta samochodów elektrycznych Tesla czy liczne centra logistyczne.
Rolnictwo.
W rolnictwie dominuje uprawa zbóż i ziemniaków oraz hodowla bydła, trzody chlewnej i drobiu. Wokół Berlina rozwinięte jest także warzywnictwo i sadownictwo.
Turystyka.
W Brandenburgii zachowało się wiele miast z historycznym centrum otoczonym murami miejskimi i basztami. Są to: Altlandsberg, Angermünde, Bad Belzig, Beelitz, Beeskow, Brandenburg an der Havel, Dahme/Mark, Gransee, Herzberg (Elster), Jüterbog, Königs Wusterhausen, Kremmen, Kyritz, Lenzen (Elbe), Luckau, Mühlberg/Elbe, Nauen, Neuruppin, Peitz, Perleberg, Potsdam, Rheinsberg, Templin, Treuenbrietzen, Uebigau-Wahrenbrück, Werder (Havel), Wittstock/Dosse i Ziesar.
Rozwinięta jest turystyka rowerowa. Długość wszystkich dróg rowerowych szacuje się na ponad 7000 kilometrów. Do najpopularniejszych długodystansowych tras rowerowych Brandenburgii należą droga rowerowa Łaby, Międzynarodowy szlak rowerowy Odra – Nysa, droga rowerowa Berlin-Kopenhaga, droga rowerowa Berlin-Uznam i Tour Brandenburg. Noclegi rowerzystom oferuje sieć Bett+Bike, zorganizowaną przez Powszechny Niemiecki Klub Rowerowy (ADFC).
Okręgi turystyczne.
Dla potrzeb ruchu turystycznego Brandenburgię podzielono na 13 „okręgów turystycznych”. Podział ten nie pokrywa się z podziałem administracyjnym kraju związkowego.
Ochrona przyrody.
W Brandenburgii duże znaczenie przywiązuje się do ochrony przyrody. W 2002 r. utworzono 15 stref ochrony przyrody: jeden park narodowy, trzy rezerwaty biosfery i jedenaście obszarów chronionego krajobrazu. Pod względem wielkości powierzchni chronionej Brandenburgia jest trzecim krajem związkowym w Niemczech.
Strefy ochrony przyrody w Brandenburgii:
Współpraca zagraniczna.
W ramach Partnerstwa-Odra Brandenburgia razem z landami Berlin, Meklemburgia-Pomorze Przednie i Saksonia współpracuje z zachodnimi województwami Polski: dolnośląskim, lubuskim, wielkopolskim i zachodniopomorskim.

</doc>
<doc id="12036" url="https://pl.wikipedia.org/wiki?curid=12036" title="SQL Slammer">
SQL Slammer

SQL Slammer – robak, który 25 stycznia 2003 zainfekował serwery Microsoft SQL na całym świecie.
Cechą szczególną SQL Slammera była niespotykana dotychczas szybkość rozprzestrzeniania się.
Tempo podwajania liczby zainfekowanych komputerów wynosiło ok. 8 i pół sekundy, w porównaniu z 37 minutami w przypadku Code Red.
Ponieważ dziura wykorzystywała pakiety UDP zamiast bardziej tradycyjnych TCP, pojedynczy pakiet mógł przejąć podatny komputer, a ponadto robak nie musiał śledzić losu wysłanych pakietów, co umożliwiło mu wysyłanie ich w niespotykanym dotychczas tempie. Co prawda TCP również umożliwia wysyłanie pakietów bez śledzenia ich losu, za pomocą procedury Reverse SYN dostępnej m.in. w Paketto Keiretsu, jednak jest to o wiele bardziej skomplikowana procedura i żaden robak jak dotychczas z tego nie korzystał.
Ten sposób działania umożliwił robakowi generowanie gigantycznego ruchu w sieci, rzędu wielu gigabajtów na sekundę.
Microsoft w lipcu 2002 wypuścił patcha, który łatał tę dziurę, jednak potem kolejny patch ponownie ją otwierał. Większość administratorów serwerów opartych o ten produkt Microsoftu jednak nie zaaplikowała ani jednego, ani drugiego z nich, włącznie z niektórymi administratorami wewnątrz Microsoftu.
Ponieważ główne straty powstały nie w wyniku przejęcia serwerów MS SQL, ale w wyniku wygenerowania ogromnego ruchu w sieci, ofiarami którego padły w większości zupełnie inne serwery, bardzo trudno było takiemu atakowi przeciwdziałać.

</doc>
<doc id="12039" url="https://pl.wikipedia.org/wiki?curid=12039" title="Firewire">
Firewire



</doc>
<doc id="12040" url="https://pl.wikipedia.org/wiki?curid=12040" title="IEEE 1394">
IEEE 1394



</doc>
<doc id="12041" url="https://pl.wikipedia.org/wiki?curid=12041" title="Robak komputerowy">
Robak komputerowy

Robak komputerowy – samoreplikujący się program komputerowy, podobny do wirusa komputerowego.
Główną różnicą między wirusem a robakiem jest to, że, podczas gdy wirus potrzebuje nosiciela – zwykle jakiegoś pliku wykonywalnego (chociaż istnieją wirusy pisane w językach skryptowych podczepiające się pod dokument lub arkusz kalkulacyjny), który modyfikuje doczepiając do niego swój kod wykonywalny, to robak jest pod tym względem samodzielny, a rozprzestrzenia się we wszystkich sieciach podłączonych do zarażonego komputera poprzez wykorzystanie luk w systemie operacyjnym lub naiwności użytkownika. Oprócz replikacji, robak może pełnić dodatkowe funkcje, takie jak niszczenie plików, wysyłanie poczty (z reguły spam) lub pełnienie roli backdoora lub konia trojańskiego.
Współczesne robaki potrafią uzupełniać i zmieniać swoją funkcjonalność pobierając z sieci dodatkowe moduły. Posiadają również możliwość zdalnego sterowania dalszym działaniem, tworząc botnety. Najczęściej dystrybuowane (np. rozsyłane za pomocą poczty elektronicznej) w postaci tzw. downloaderów – względnie prostych i małych programów, których jedynym zadaniem jest skomunikowanie się z „centrum operacyjnym” (np. za pomocą kanału IRC) i pobranie dodatkowych modułów.
Historia.
Komputerowa nazwa robak wzięła się z powieści science fiction "Na fali szoku" (1975), której autorem jest John Brunner. W tej powieści Nichlas Haflinger projektuje i uruchamia robaka gromadzącego dane, by zemścić się na wpływowych ludziach, prowadzących krajową elektroniczną sieć informacyjną, która ma na celu utrzymywać zgodność danych. „Wypuściliście do sieci największego robaka, jaki kiedykolwiek istniał, i ten robak automatycznie sabotuje wszelkie próby monitorowania rozmów z dziewięcioma dziesiątkami” oraz „Nigdy dotąd nie było robaka o tak twardej głowie i tak długim ogonie. On sam się rozbudowuje, rozumie pan?”. Pierwsze robaki Creeper i Reaper pojawiły się w 1971 i 1972 w sieci ARPANET.
Pierwszym robakiem sieci Internet był Robak Morrisa, napisany przez Roberta Tappana Morrisa Jr. Robak ten, składający się z trzech tysięcy linii kodu został wypuszczony „na wolność” 2 listopada 1988 i w ciągu kilku godzin spowodował paraliż ok. sześciu tysięcy komputerów; oszacowano iż liczba ta stanowiła ok. 10% wszystkich komputerów, podłączonych do sieci. Podczas procesu odwoławczego Morrisa amerykański Sąd Apelacyjny oszacował koszt usunięcia wirusa z każdej maszyny na 200 – 53000 USD; praca ta skłoniła do utworzenia Centrum Koordynacji CERT i tzw. "listy fagów" (ang. "Phage list"). Sam Morris stał się pierwszą osobą osądzoną i skazaną na podstawie ustawy o oszustwach i nadużyciach komputerowych z 1986.
Na początku kwietnia 2004 miała miejsce „wojna” między autorami robaków NetSky, Beagle i MyDoom. Beagle i MyDoom zostały stworzone z myślą o botnetach służących do wysyłania spamu, NetSky natomiast próbował odinstalowywać pozostałe dwa. W krótkim czasie powstało kilkadziesiąt wersji każdego z nich.
Szkody.
Każdy kod zaprojektowany w celu zrobienia więcej niż rozprzestrzeniania robaka jest zwykle określany mianem payload (pol. "ładunek"). Typowe złośliwe ładunki mogą usuwać pliki w systemie hosta (jak np. Robak ExploreZip), szyfrować pliki podczas ataku ransomware lub ekstrahować dane, takie jak poufne dokumenty lub hasła.
Prawdopodobnie najczęstszym ładunkiem robaków jest instalacja tzw. backdoora. Dzięki temu komputer może być zdalnie kontrolowany przez autora robaka jako "zombie". Sieci takich maszyn są często nazywane botnetami i są bardzo często wykorzystywane do różnych złośliwych celów, w tym do wysyłania spamu lub przeprowadzania ataków typu DoS.

</doc>
<doc id="12042" url="https://pl.wikipedia.org/wiki?curid=12042" title="Bratumił">
Bratumił

Bratumił, Bratomił, Bratmił, (zniem.) Bretomił, Bretmił – staropolskie imię męskie, złożone z członów "Bratu-" ("bratu", "członkowi wspólnoty rodowej", "człowiekowi bliskiemu") i "-mił" ("miły"). Znaczenie imienia: "miły swoim bliskim".
Żeńskie formy: Bratumiła, Bratomiła, Bratmiła.
Bratumił imieniny obchodzi 8 września i 18 października.

</doc>
<doc id="12043" url="https://pl.wikipedia.org/wiki?curid=12043" title="Klementyna">
Klementyna

Klementyna – żeński odpowiednik imienia Klementyn. Imieniny obchodzi 21 października, na cześć św. Klementyny, jednej z towarzyszek św. Urszuli, oraz 29 listopada, na cześć bł. Marii Klementyny Anuarity Nengepety.
Znane osoby noszące to imię:
Utwory artystyczne związane z tym imieniem:
Inne:

</doc>
<doc id="12044" url="https://pl.wikipedia.org/wiki?curid=12044" title="Oprogramowanie sprzętowe">
Oprogramowanie sprzętowe

Oprogramowanie sprzętowe, oprogramowanie wbudowane, oprogramowanie układowe, oprogramowanie wewnętrzne, mikrooprogramowanie () – oprogramowanie zainstalowane na stałe w urządzeniu, zapewniające podstawowe procedury jego obsługi.
Inną definicją oprogramowania sprzętowego jest kod poniżej systemu operacyjnego (a wręcz poniżej kodu maszynowego komputera) – przykładowo oprogramowanie karty sieciowej nie jest, w przeciwieństwie do sterowników, częścią systemu operacyjnego. Oprogramowanie sprzętowe może być małych rozmiarów (jak w karcie sieciowej) lub stanowić wydzielony system (przykładowo kontrolerem napędów taśmowych jest serwer x86 pracujący pod kontrolą systemu operacyjnego Sinix – jednak z punktu widzenia systemu operacyjnego korzystającego z napędów kod ten realizuje zdefiniowane protokołem funkcje sprzętowe).
Nowsze urządzenia mają często możliwość aktualizacji tego oprogramowania, dzięki zapisaniu go na przykład w pamięci flash lub EEPROM.
Historia.
Ascher Opler użył terminu w artykule "Datamation" w roku 1967. Początkowo termin ten oznaczał zawartość zapisywalnego fragmentu pamięci CPU, zawierającej mikroprogram, który definiował i implementował zestaw instrukcji komputera, ponadto mógł być przeładowany w celu modyfikacji instrukcji, które procesor był w stanie wykonać. Pierwotnie "firmware" kontrastowało ze sprzętem komputerowym (CPU) i oprogramowaniem (standardowe instrukcje wykonywane przez CPU). Nie składało się ono z instrukcji maszynowych procesora, lecz z mikrokodu niższego poziomu odpowiedzialnego za implementację instrukcji. Wbudowane oprogramowanie istniało na „pograniczu” między sprzętem a oprogramowaniem, stąd powstała nazwa "firmware". Z czasem znaczenie tego pojęcia poszerzyło się do wszystkich danych zapisywanych w pamięci ROM, w skład których wchodziły instrukcje procesora dla BIOS, programu rozruchowego lub aplikacji dedykowanych.
Do połowy lat 90. aktualizacje oprogramowania sprzętowego przeważnie wiązały się z podmianą pamięci je zawierającej (zwykle były nimi układy scalone ROM). Pamięć flash umożliwiała aktualizację bez konieczności fizycznego wyjmowania układów scalonych. Błąd w trakcie procesu aktualizacji mógł permanentnie uszkodzić urządzenie; system jest na to narażony, gdy fragmenty pamięci flash – zawierające oprogramowanie „źródłowe” lub program aktualizujący – zostaną wyjęte i przeprogramowane. Jeżeli proces aktualizacji zostanie gwałtownie przerwany, oprogramowanie może przestać działać prawidłowo i tym samym uruchomienie urządzenia i wznowienie aktualizacji będzie niemożliwe. Aby tego uniknąć, pamięć flash powinna mieć zabezpieczoną sekcję tylko do odczytu, zawierającą oprogramowanie „źródłowe”. Wadą produkcyjną jest to, że oprogramowanie tylko do odczytu nie może być zmodyfikowane i musi być poddane bardzo dokładnym testom.
Zagrożenia.
Mark Shuttleworth, założyciel firmy Canonical, która utrzymuje dystrybucję Ubuntu, opisał zamknięte oprogramowanie sprzętowe jako zagrożenie bezpieczeństwa, mówiąc, że „oprogramowanie wbudowane w twoim urządzenie jest najlepszym przyjacielem NSA” i nazywa je „koniem trojańskim o monumentalnych proporcjach”. Stwierdził, że niskiej jakości oprogramowanie sprzętowe z zamkniętym źródłem stanowi główne zagrożenie dla bezpieczeństwa systemu: „Twoim największym błędem jest założenie, że NSA jest jedyną instytucją nadużywającą tej pozycji zaufania – w rzeczywistości rozsądne jest założenie, że całe oprogramowanie sprzętowe jest źródłem niebezpieczeństwa, na co składa się najwyższy stopień niekompetencji ze strony producentów, a także najwyższy stopień kompetencji z bardzo szerokiej gamy tego typu agencji”. Jako potencjalne rozwiązanie tego problemu wezwał do deklaratywnego oprogramowania, które opisywałoby „powiązanie sprzętowe i zależności” i „nie powinno zawierać kodu wykonywalnego”. Oprogramowanie sprzętowe powinno być oprogramowaniem typu open source, aby można było sprawdzić i zweryfikować kod.
Niestandardowe włamania do oprogramowania sprzętowego koncentrowały się również na wstrzykiwaniu złośliwego oprogramowania do smartfonów lub pendrajwów. Jedna operacja tego typu na smartfonie z systemem operacyjnym Symbian została zademonstrowana podczas hakerskiej konferencji MalCon. Podczas konferencji Black Hat USA w roku 2014 zaprezentowano włamanie do oprogramowania urządzenia USB o nazwie BadUSB, pokazując, jak można przeprogramować mikrokontroler pendrajwa, dzięki czemu można „oszukać” różnego rodzaju urządzenia w celu przejęcia kontroli nad komputerem, eksfiltrowania danych lub szpiegowania użytkownika. Pozostałe osoby badające kwestie bezpieczeństwa pracowały dalej nad sposobem wykorzystania zasad działania BadUSB, wydając jednocześnie kod źródłowy w postaci narzędzi hakerskich, których można użyć do modyfikacji zachowania różnych urządzeń USB.
Przykłady urządzeń z oprogramowaniem sprzętowym.
Systemy preinstalowane w serwerach (np. ESXi na nośniku USB w serwerze) również są nazywane oprogramowaniem sprzętowym.

</doc>
<doc id="12046" url="https://pl.wikipedia.org/wiki?curid=12046" title="Radosława">
Radosława

Radosława, Radsława, Redsława – staropolskie imię żeńskie, złożone z członu "Rado-" (motywowanego przez "rad" – „być zadowolonym, chętnym, cieszyć się” lub "radzić" – „troszczyć się, dbać o coś”) oraz członu "-sława" („sława”). Może ono oznaczać „tę, która troszczy się o sławę” albo „tę, która jest chętna do zdobycia sławy”. W źródłach polskich poświadczone w XII wieku.
Do staropolskich form pochodnych tego imienia zaliczają się również m.in.: Racsława, Racława, Ratsława, Recsława, Recława, Retsława, Rasława i Radochna.
Potocznie: Radka
Radosława imieniny obchodzi: 8 września i 9 września.
Męskie odpowiedniki: Radosław, Redosław, Radsław, Redsław.

</doc>
<doc id="12047" url="https://pl.wikipedia.org/wiki?curid=12047" title="Aureliusz">
Aureliusz

Aureliusz – imię męskie pochodzące od nazwy rzymskiego rodu Aurelia, która z kolei pochodzi od łacińskiego "aureolus" – "złocisty", co mogło znaczyć także "wspaniały". Imię to posiada licznych świętych patronów.
Łacińskie "Aurelius" mogło być używane jako imię (praenomen) i nazwisko (gentilicium) od Aureliana.
Obocznym imieniem jest Aureli.
Aureliusz imieniny obchodzi: 26 kwietnia, 20 lipca, 27 lipca 10 czerwca, 9 września, 13 września, 20 października, 12 listopada (data 12 listopada dotyczy Aureliusza lub Aureliana) i 16 listopada.
Żeńskim odpowiednikiem jest Aurelia.
Znane osoby noszące imię lub nazwisko Aureliusz:
Zobacz też:

</doc>
<doc id="12048" url="https://pl.wikipedia.org/wiki?curid=12048" title="Ścibor">
Ścibor



</doc>
<doc id="12049" url="https://pl.wikipedia.org/wiki?curid=12049" title="Ścibora">
Ścibora



</doc>
<doc id="12050" url="https://pl.wikipedia.org/wiki?curid=12050" title="Pulcheria">
Pulcheria

Pulcheria – imię żeńskie pochodzenia łacińskiego. Wywodzi się od słowa oznaczającego "piękna", "szlachetna".
Pulcheria imieniny obchodzi: 10 września.

</doc>
<doc id="12053" url="https://pl.wikipedia.org/wiki?curid=12053" title="Sylwin">
Sylwin



</doc>
<doc id="12054" url="https://pl.wikipedia.org/wiki?curid=12054" title="Tableau (system dowodzenia twierdzeń)">
Tableau (system dowodzenia twierdzeń)

Tableau (l. mn. tableaux) – system automatycznego dowodzenia twierdzeń
polegający na konstruowaniu „drzewa” – w jego korzeniu umieszczamy formułę, której sprzeczność chcemy wykazać, mianowicie zaprzeczenie formuły, której tautologiczność chcemy wykazać.
Następnie na końcu dowolnej „gałęzi”:
Jeśli w dowolnej „gałęzi”, dla dowolnego formula_2 jest jednocześnie formula_7 i formula_11 oznacza to, iż otrzymaliśmy sprzeczność i gałąź ta jest "zamknięta", a więc możemy pominąć tę gałąź w dalszych rozważaniach. Jeśli zamknęliśmy wszystkie gałęzie, oznacza to, że dana formuła jest sprzeczna.

</doc>
<doc id="12055" url="https://pl.wikipedia.org/wiki?curid=12055" title="Tableaux">
Tableaux



</doc>
<doc id="12058" url="https://pl.wikipedia.org/wiki?curid=12058" title="Edda">
Edda



</doc>
<doc id="12059" url="https://pl.wikipedia.org/wiki?curid=12059" title="Kamila">
Kamila

Kamila, Kamilla – żeński odpowiednik imienia Kamil, pochodzenia łacińskiego. Wśród imion nadawanych nowo narodzonym dzieciom, Kamila w 2009 r. zajmowała 41. miejsce w grupie imion żeńskich. W 2001 roku imię z podwójnym L nosiło 4107 osób, z pojedynczym – 90 900. Forma Kamilla budzi wątpliwości normatywistów; jest notowana w Nowym słowniku poprawnej polszczyzny pod redakcją Andrzeja Markowskiego, ale z zastrzeżeniem, że jest to forma niezalecana. 
W innych językach:
Kamila imieniny obchodzi 31 maja i 16 września.
Znane osoby o tym imieniu:
Kamila w literaturze i sztuce:

</doc>
<doc id="12060" url="https://pl.wikipedia.org/wiki?curid=12060" title="Kornel">
Kornel

Kornel, Korneliusz, Korneli – imię męskie pochodzenia łacińskiego, wywodzące się od nazwiska rzymskiego rodu "Cornelii" ("Korneliuszy", por. Korneliusze Cynna). Istnieją różne hipotezy pochodzenia wspomnianej nazwy rodowej; wywodzi się ją bądź to ze słowa "cornu" („róg”), bądź to "cornus" („dereń”), bądź to od nazwy pola "Corne" w Tusculum. W dawnej Polsce zapisywane od 1402 w łac. formie "Cornelius" oraz od 1412 roku w formach pochodnych Kornosz, Kornasz, Korna (masc.), Kornosza (masc.), Kornoszek i ze zdrobnieniami Nela (masc.), Nelka (masc.), Nelko.
W ciągu ostatnich kilku lat imię to, zarówno w formie Kornel, jak i Korneliusz, jest coraz częściej nadawane.
Żeńskim odpowiednikiem jest Kornelia.

</doc>
<doc id="12061" url="https://pl.wikipedia.org/wiki?curid=12061" title="System Hilberta">
System Hilberta

System Hilberta – dowolny system automatycznego dowodzenia twierdzeń, w którym występuje pewien zbiór aksjomatów i reguł dowodzenia, a dowód składa się z ciągu formuł będących albo aksjomatami, albo formułami wyprowadzonymi z poprzednich formuł na podstawie reguł dowodzenia, z których ostatnia jest właśnie formułą którą chcemy dowieść. Jest to wnioskowanie w przód w przeciwieństwie do wnioskowania w tył znanego z innych systemów dowodzenia.
Istnieje wiele Systemów Hilberta do różnych logik i dla jednej logiki.
Podstawową regułą dowodzenia w większości z nich jest modus ponens:
Ponadto zwykle dodaje się regułę substytucji:
Zamiast skończonej liczby aksjomatów dopuszcza się skończoną liczbę schematów aksjomatu, czyli w istocie nieskończenie wiele aksjomatów.
Przykład.
Załóżmy, że mamy regułę modus ponens i dwa schematy aksjomatu:
Udowodnijmy teraz, że formula_6
Z schematu 1 podstawiając formula_7 formula_8
Z schematu 1 podstawiając formula_7 formula_11
Z schematu 2 podstawiając formula_13 formula_11
Z drugiej i trzeciej formuły i modus ponens:
Z pierwszej i czwartej formuły i modus ponens:
Co miało zostać udowodnione.

</doc>
<doc id="12062" url="https://pl.wikipedia.org/wiki?curid=12062" title="Modus ponens">
Modus ponens



</doc>
<doc id="12063" url="https://pl.wikipedia.org/wiki?curid=12063" title="Wnioskowanie w tył">
Wnioskowanie w tył

Wnioskowanie w tył – działanie regresywne (Modus Tollendo Tollens). Polega na tym, że wychodzimy od tego, co chcemy udowodnić i idziemy w kierunku aksjomatów.
Czyli żeby udowodnić formula_1 udowadniamy formula_2 formula_3 i tak dalej, aż dojdziemy do aksjomatów. Nie wiemy czy idziemy w dobrym kierunku, ale ponieważ aksjomaty znamy z góry, możemy zaplanować algorytm tak, żeby raczej zachowywał odpowiedni kierunek. Jest to duża przewaga nad wnioskowaniem w przód, jako że w tamtym przypadku znajomość aksjomatów okazuje się niewystarczająca do skutecznej optymalizacji.
Wnioskowanie w tył często stosuje się w systemach ekspertowych do automatycznego dowodzenia twierdzeń.

</doc>
<doc id="12064" url="https://pl.wikipedia.org/wiki?curid=12064" title="Dezyderiusz">
Dezyderiusz



</doc>
<doc id="12065" url="https://pl.wikipedia.org/wiki?curid=12065" title="Schemat aksjomatu">
Schemat aksjomatu

Schemat aksjomatu – pewien nieskończony zbiór aksjomatów, który można w łatwy sposób przedstawić, zwykle w logice wyższego rzędu.
W matematyce przeznaczonej dla ludzi nie ma właściwie znaczenia czy traktujemy coś jako aksjomat wyższego rzędu czy jako schemat aksjomatu, jednak czasem chcemy koniecznie ograniczyć rząd logiki, np. żeby dowodzić coś o pewnych systemach formalnych, np. systemach automatycznego dowodzenia twierdzeń.

</doc>
<doc id="12066" url="https://pl.wikipedia.org/wiki?curid=12066" title="Lamberta">
Lamberta

Lamberta - żeński odpowiednik imienia Lambert.
Lamberta imieniny obchodzi: 14 kwietnia, 26 maja, 22 czerwca, 22 sierpnia i 17 września.

</doc>
<doc id="12067" url="https://pl.wikipedia.org/wiki?curid=12067" title="Ryszarda">
Ryszarda

Ryszarda – żeński odpowiednik imienia Ryszard.
Ryszarda imieniny obchodzi 18 września, jako wspomnienie św. Ryszardy Szwabskiej.
Znane osoby noszące imię Ryszarda:

</doc>
<doc id="12068" url="https://pl.wikipedia.org/wiki?curid=12068" title="Stefania">
Stefania

Stefania – żeński odpowiednik imienia Stefan.
Stefania imieniny obchodzi 2 stycznia, 14 maja i 18 września.
Znane osoby o imieniu Stefania:

</doc>
<doc id="12070" url="https://pl.wikipedia.org/wiki?curid=12070" title="Fausta">
Fausta

Fausta - żeński odpowiednik imienia Faust. Łacińska grupa, od której imię to pochodzi ("faustus" — "błogi, pomyślny", ale także "faveo, favi, fautum" — "sprzyjać, być przychylnym") nie ma pochodzenia indoeuropejskiego oraz pewnych odpowiedników w żadnym języku indoeuropejskim.
Fausta imieniny obchodzi 20 września.
Znani ludzie noszący imię Fausta:

</doc>
<doc id="12071" url="https://pl.wikipedia.org/wiki?curid=12071" title="Filipina">
Filipina

Filipina – żeński odpowiednik imienia Filip. Patronką tego imienia jest św. Róża Filipina Duchesne (1769–1852).
Filipina imieniny obchodzi 21 sierpnia, 20 września i 18 listopada.
Znane osoby noszące imię Filipina:

</doc>
<doc id="12072" url="https://pl.wikipedia.org/wiki?curid=12072" title="Oleg">
Oleg

Oleg – imię męskie pochodzenia skandynawskiego (staronordyjskiego).
Do języka polskiego imię to zapożyczono z rosyjskiego. Występuje ono także w innych językach wschodniosłowiańskich, a wywodzi się tam ze staroruskiego , zapożyczonego z kolei ze staronordyjskiego (por. staronorweskie "heill" „cieszący się pomyślnością, szczęśliwy”, „święty”).
W roku 1994 imię to nosiło 321 Polaków, natomiast w roku 2001 – 444.
Żeńskim odpowiednikiem jest Olga.
Oleg imieniny obchodzi: 14 stycznia, 7 maja, 8 czerwca, 11 września.

</doc>
<doc id="12073" url="https://pl.wikipedia.org/wiki?curid=12073" title="Mateusz">
Mateusz

Mateusz – imię męskie pochodzenia biblijnego, wywodzące się od , imienia "Matanjah", "Matisyahu" oznaczającego „dar Boga”, „dar Jahwe”. W dawnych źródłach polskich występowało jako: "Mathaeus", "Matyjasz", "Matitiasz", "Matyja", "Matys(z)", "Matoz", "Matusz". Do XVI wieku imiona Maciej i Mateusz nie były w języku polskim rozróżniane.
Mateusz imieniny obchodzi: 22 stycznia, 21 września, 7 października, 13 listopada i 25 grudnia.
Łącznie w Polsce nosi je 374 454 mężczyzn.

</doc>
<doc id="12075" url="https://pl.wikipedia.org/wiki?curid=12075" title="Libert">
Libert

Libert – alternatywna forma imienia Liberat.
Libert imieniny obchodzi 7 kwietnia i 23 września.
Zobacz też: Święty Libert

</doc>
<doc id="12078" url="https://pl.wikipedia.org/wiki?curid=12078" title="Aurelia">
Aurelia

Aurelia – imię żeńskie pochodzące od nazwy rzymskiego rodu Aurelia, która z kolei pochodzi od łacińskiego – "złocisty", "złoty", co mogło znaczyć także "wspaniały". Imię to posiada licznych świętych patronów. 
Aurelia imieniny obchodzi: 25 września, 16 października, 25 listopada i 2 grudnia.
Znane osoby noszące imię Aurelia:
Inne:
Męskie odpowiedniki: Aureliusz, Aureli
Odpowiedniki w innych językach:

</doc>
<doc id="12079" url="https://pl.wikipedia.org/wiki?curid=12079" title="Gaspar">
Gaspar



</doc>
<doc id="12080" url="https://pl.wikipedia.org/wiki?curid=12080" title="Kleofas">
Kleofas

Kleofas – imię męskie pochodzenia greckiego. Powstało ono przez skrócenie (Kleopatros), które stanowi złożenie członów κλεος ("kleos") - „chwała, sława” i πατρος ("patros") „ojca, ojcowska” (zob. też Kleopatra).
W chrześcijaństwie patronem tego imienia jest św. Kleofas ("Kleopas"), uczeń Jezusa Chrystusa, który jako jeden z pierwszych po Marii Magdalenie widział Go po zmartwychwstaniu. 
Kleofas imieniny obchodzi 25 września.
Znane osoby noszące imię Kleofas:

</doc>
<doc id="12081" url="https://pl.wikipedia.org/wiki?curid=12081" title="Kleopatra (imię)">
Kleopatra (imię)

Kleopatra – imię żeńskie pochodzenia greckiego (Κλεοπατρα), oznaczające tyle co „ojcowska chwała”. Złożone jest ono z członów κλεος ("kleos") – „chwała, sława” i πατρος ("patros") – „ojcowska, należąca do ojca”. Patronką tego imienia jest św. Kleopatra żyjąca w IV wieku.
Kleopatra imieniny obchodzi 19 października.
Znane osoby o imieniu Kleopatra:

</doc>
<doc id="12082" url="https://pl.wikipedia.org/wiki?curid=12082" title="Dedukcja naturalna">
Dedukcja naturalna

Dedukcja naturalna – bardzo intuicyjny i generujący dowody system dowodzenia twierdzeń, bazujący na systemach Hilberta.
Dowód to lista formuł objętych oknami.
Operacje w bardzo prostej wersji to:
Każda formuła leżąca poza oknem, zwykle powstała w wyniku zamknięcia ostatniego okna, jest twierdzeniem.
Okna są wyłącznie graficzną reprezentacją tego co się dzieje.
Przykład.
Udowodnijmy, że formula_2
5. formula_3 (eliminacja założenia 1, dezaktywacja 1 i 4)
Dowód tego bardzo prostego twierdzenia jest – właśnie bardzo prosty, co nie zawsze jest prawdą w przypadku innych systemów dowodzenia.
Bardziej rozbudowane wersje.
Przedstawiona tu wersja potrafi tylko dodawać i eliminować implikacje. Bardziej rozbudowane wersje zajmują się też innymi spójnikami, dodając nowe reguły wyprowadzania formuł i zamykania okien.

</doc>
<doc id="12086" url="https://pl.wikipedia.org/wiki?curid=12086" title="Klasyczny rachunek logiczny">
Klasyczny rachunek logiczny



</doc>
<doc id="12089" url="https://pl.wikipedia.org/wiki?curid=12089" title="Procedura Davisa-Putnama">
Procedura Davisa-Putnama

Procedura Davisa-Putnama – bardzo efektywny system dowodzenia twierdzeń dla rachunku zdań. Istnieją też jego modyfikacje dla rachunku predykatów pierwszego rzędu, jednak są one zwykle mniej wydajne od rezolucji.
Idea jest następująca: negację formuły, którą zamierzamy udowodnić zamieniamy na alternatywę koniunkcji alternatyw literałów, czyli alternatywę CNFów. Taki CNF nazywa się tu zbiorem klauzul, natomiast alternatywa CNFów blokiem.
Następnie usuwamy wszystkie powtórzenia literałów i fałsze, oraz wszystkie klauzule zawierające jednocześnie literał i jego negację lub też prawdę.
Reguły systemu:
Jeśli w bloku nie ma już zbiorów klauzul twierdzenie zostało udowodnione (taki blok, jako alternatywa, jest fałszywy – skoro negacja formuły jest fałszywa, to twierdzenie to jest prawdziwe). Jeśli został jakiś pusty zbiór klauzul, twierdzenie to jest fałszywe (jego zaprzeczenie jest spełnialne).

</doc>
<doc id="12092" url="https://pl.wikipedia.org/wiki?curid=12092" title="Emma Noether">
Emma Noether



</doc>
<doc id="12096" url="https://pl.wikipedia.org/wiki?curid=12096" title="Ema (imię)">
Ema (imię)

Ema, Emma – imię żeńskie pochodzenia germańskiego, od imienia "Erma", które było skróconą formą imion zaczynających się od "Erm-" i "Irm-". W języku polskim niemal równie często jest spotykana forma Emma.
Na liście najpopularniejszych polskich imion Ema zajmuje 477 pozycję.
Odpowiedniki w innych językach:
Ema i Emma imieniny obchodzi 31 stycznia i 29 czerwca. 
Znane osoby noszące imię Ema lub Emma:
Postaci fikcyjne:

</doc>
<doc id="12099" url="https://pl.wikipedia.org/wiki?curid=12099" title="Suwak logarytmiczny">
Suwak logarytmiczny

Suwak logarytmiczny ("suwak rachunkowy") – przyrząd ułatwiający obliczenia, powszechnie używany przez inżynierów do końca lat 80. XX wieku. Wynaleziony w 1632 roku przez Williama Oughtreda, zainspirowany linijką logarytmiczną Edmunda Guntera.
Podstawy działania.
Suwak logarytmiczny działa na zasadzie dodawania logarytmów poprzez dodawanie różnej długości odcinków zaznaczonych na skali. Jest to praktyczne wykorzystanie równości: formula_1 (logarytm iloczynu jest równy sumie logarytmów czynników tego iloczynu). Tym samym mnożenie sprowadza się do dodawania (w przypadku suwaka – dodawania odcinków na skalach). Suwak logarytmiczny umożliwia mnożenie, dzielenie i wiele innych działań np. logarytmowanie, potęgowanie, pierwiastkowanie. Spełnia rolę tablic trygonometrycznych. Niekiedy posiada dodatkowe znaczniki lub skale pozwalające szybko obliczać powierzchnię koła, ciężar i wytrzymałość prętów itp.
Najczęściej wykonany jest w postaci linijki o długości skali 25 lub 12,5 cm z przesuwką i okienkiem, ale bywają także suwaki okrągłe. Wykonywane są także suwaki do specjalnych zadań np. na tej zasadzie działa tabela naświetlań w fotografii czy „komputer samochodowy” z lat 60. Do wad należy brak możliwości dodawania i odejmowania w większości modeli (niektóre suwaki mają wbudowany sumator do dodawania i odejmowania jak np. suwaki firmy Castell), oraz ograniczona dokładność (2–3 cyfry znaczące dla typowego suwaka). Wiele wzorów wymagających dodawania lub odejmowania można przekształcić do postaci zawierającej tylko zwiększenie albo zmniejszenie zawartości o jeden. Dodanie 1 jest łatwe w pamięci.
W Polsce suwaki produkowane były seryjnie przez przedsiębiorstwo Skala ze skalą o długości 25 i 12,5 cm.
Dokładność obliczeń.
Dokładność obliczeń wykonywanych przy pomocy suwaka jest zależna od precyzji wykonania suwaka i umiejętności operatora. Zakładając poprawne wykonanie suwaka, oraz że operator potrafi odróżnić na podziałce odległość 0,25 mm, wówczas dokładność odczytu można wyliczyć ze wzoru:
gdzie formula_4 jest długością skali suwaka podaną w milimetrach. Stąd wniosek, że im dłuższa skala, tym większa dokładność odczytu. Dla standardowego suwaka o długości 250 mm, błąd wynosi 0,1% odczytywanej liczby.
Suwaki precyzyjne.
Istnieją także suwaki precyzyjne, gdzie podziałkę liczb naturalnych podzielono na dwie części.
Pozwala to uzyskać dokładność, jak na zwykłym suwaku o dwukrotnie dłuższej skali.
Podstawowe działania.
Odczyt liczby i znak dziesiętny.
Podstawowa skala suwaka (A), (B) zawiera liczby z zakresu od 1 do 10. Dowolną liczbę można zapisać jako iloraz liczby z zakresu od 1 do 10 oraz pewnej potęgi liczby 10, dzięki czemu liczby 0,01234; 1234; 12,34; 1,234 zajmują na podziałce (A) to samo miejsce.
Aby po przeprowadzeniu obliczeń poprawnie ustalić położenie miejsca dziesiętnego, należy ustalić rząd wielkości składników rachunku. Jest to ilość cyfr przed przecinkiem zapisana ze znakiem plus, bądź – jeśli liczba jest mniejsza niż 1 – ilość zer po przecinku zapisana ze znakiem minus. Przykładowo:
Dzielenie.
Przypomnienie: formula_8
Podnoszenie do kwadratu.
Analogicznie, przez wykorzystanie skali (E), wykonuje się podnoszenie do sześcianu. Obliczanie odpowiednich pierwiastków wykonuje się w sposób odwrotny.
Dodawanie i odejmowanie.
Suwak logarytmiczny nie pozwala na proste przeprowadzenie dodawania lub odejmowania. Sumę bądź różnicę należy rozbić na iloczyn sumy bądź różnicy zgodnie ze wzorami:
gdzie dodanie lub odjęcie jedności jest proste do przeprowadzenia w pamięci.

</doc>
<doc id="12100" url="https://pl.wikipedia.org/wiki?curid=12100" title="Bandżola">
Bandżola

Bandżola, bandżolka – instrument muzyczny, odmiana banjo mandolinowego; bardzo popularny w Warszawie przed II wojną światową, używany przez podwórkowe kapele; wyparty przez gitarę.
Pudło rezonansowe bandżoli zbudowane jest podobnie jak w tradycyjnym banjo, natomiast układ strun odpowiada mandolinie (cztery podwójne struny). Technika gry jest taka sama jak dla mandoliny.

</doc>
<doc id="12102" url="https://pl.wikipedia.org/wiki?curid=12102" title="673">
673



</doc>
<doc id="12103" url="https://pl.wikipedia.org/wiki?curid=12103" title="Paradoks dnia urodzin">
Paradoks dnia urodzin

Paradoks dnia urodzin – paradoks powstający przy rozwiązaniu następującego problemu:
Rozwiązaniem problemu jest liczba 23. Ta zaskakująco mała liczba osób jest przyczyną określenia „Paradoks dnia urodzin”.
Rozwiązanie nie uwzględnia osób urodzonych 29 lutego i rodzeństw bliźniaczych, które zaburzają statystyczną niezależność dat urodzeń oraz sezonowości rocznej urodzin. Uwzględnienie tych (stosunkowo nieistotnych dla rozwiązania) zjawisk nie zmienia znacząco podanego wyniku.
Analiza problemu.
Prawdopodobieństwo tego, że po losowym przyporządkowaniu każdemu z formula_1 obiektów jednej z formula_2 etykietek każda etykietka będzie inna, wynosi:
dodatkowo
Stąd prawdopodobieństwo tego, że istnieją co najmniej dwa obiekty spośród formula_1 mające tę samą etykietkę, wynosi:
Dla ustalonego formula_6 tak zdefiniowana funkcja formula_7 ma własności:
Przedmiotem problemu jest ustalenie dla danego formula_11 najmniejszej liczby formula_12 dla której zachodzi:
Oczywiście nierówności
są równoważne.
Rozwiązanie.
Aby rozwiązać problem dla formula_14 wystarczy, korzystając ze wzoru , bezpośrednio obliczyć:
Ponieważ formula_17 jest niemalejąca, więc
Oznacza to, że formula_20 spełnia warunki postawione w zadaniu i że jest to najmniejsza liczba o tej własności
Metoda analityczna.
Rozwiązanie problemu polegało między innymi na wykazaniu, że wszystkie liczby naturalne od formula_20 począwszy są rozwiązaniami problemu. Ustalenie tej liczby można także przeprowadzić metodą analityczną. Wprawdzie metoda ta nie wykazuje, że formula_20 jest najmniejszą liczbą o tej własności, ale pozwala podejść do problemu znacznie ogólniej.
Funkcję formula_23 można oszacować od góry następująco:
wykorzystano tu nierówność formula_25 prawdziwą dla każdej liczby rzeczywistej formula_26
Aby ustalić, dla jakich formula_1 zachodzi formula_28 wystarczy ustalić, dla jakich formula_1 zachodzi nierówność
która jest równoważna nierówności kwadratowej zmiennej formula_31
Rozwiązując ją dla formula_33 otrzymuje się warunek wystarczający na formula_34
Podstawienie formula_11 daje
skąd statystycznie wystarczą 23 osoby.
Ogólnie dla zadanego minimalnego prawdopodobieństwa formula_38 z prawej strony nierówności jest
Dlatego potrzebna liczba obiektów formula_1 rośnie w przybliżeniu proporcjonalnie do pierwiastka liczby etykietek formula_40
Zastosowanie w kryptografii.
Paradoks dnia urodzin ma znaczenie w kryptografii i jest podstawą działania tzw. ataku urodzinowego. Niech dana będzie funkcja skrótu formula_41 która zwraca kod o formula_42 bitach, czyli daje formula_43 możliwych odpowiedzi (jest to moc jej przeciwdziedziny). Jej jakość można ocenić, badając jej jądro, a więc jej kolizje (kolizję tworzą każde dwie znane wiadomości formula_44 i formula_45 o których wiadomo, że formula_46).
Każdy kwantyl rozkładu liczby prób formula_1 potrzebnych do znalezienia kolizji wśród formula_48 kodów, spełnia zależność , gdzie formula_49 to rząd kwantyla. Średni czas łamania funkcji skrótu (tj. znalezienia kolizji) rośnie więc w przybliżeniu proporcjonalnie do pierwiastka liczby wszystkich możliwych odpowiedzi tej funkcji.

</doc>
<doc id="12104" url="https://pl.wikipedia.org/wiki?curid=12104" title="VII wiek">
VII wiek

VI wiek &lt;&gt; VIII wiek
601 602 603 604 605 606 607 608 609 610 611 612 613 614 615 616 617 618 619 620 621 622 623 624 625 626 627 628 629 630 631 632 633 634 635 636 637 638 639 640 641 642 643 644 645 646 647 648 649 650 651 652 653 654 655 656 657 658 659 660 661 662 663 664 665 666 667 668 669 670 671 672 673 674 675 676 677 678 679 680 681 682 683 684 685 686 687 688 689 690 691 692 693 694 695 696 697 698 699 700

</doc>
<doc id="12105" url="https://pl.wikipedia.org/wiki?curid=12105" title="VIII wiek">
VIII wiek

VII wiek &lt;&gt; IX wiek
701 702 703 704 705 706 707 708 709 710 711 712 713 714 715 716 717 718 719 720 721 722 723 724 725 726 727 728 729 730 731 732 733 734 735 736 737 738 739 740 741 742 743 744 745 746 747 748 749 750 751 752 753 754 755 756 757 758 759 760 761 762 763 764 765 766 767 768 769 770 771 772 773 774 775 776 777 778 779 780 781 782 783 784 785 786 787 788 789 790 791 792 793 794 795 796 797 798 799 800

</doc>
<doc id="12106" url="https://pl.wikipedia.org/wiki?curid=12106" title="OpenCola">
OpenCola

OpenCola – napój gazowany smakiem przypominający Coca-Colę lub Pepsi będący pierwszym na świecie produktem konsumpcyjnym oferowanym od 2001 na licencji GPL.
Zgodnie z duchem "open source", producent – kanadyjska firma OpenCola z Toronto – zgodził się na udostępnienie każdemu zainteresowanemu receptury na ten napój. Każdy może też wyprodukować ten napój, dowolnie modyfikować recepturę pod warunkiem, że sam przepis pozostanie jawny.
Napój miał w zamierzeniu stanowić część akcji promującej ideę oprogramowania "open source", jednak od pewnego momentu produkt zaczął żyć swoim własnym życiem, a firma stała się bardziej znana ze względu na napój, niż z oferowanego dotychczas oprogramowania.
Początkowo na puszkach pojawiał się napis „Sprawdź źródło na opencola.com”. Od czasu gdy firma zmieniła strategię promocji swoich produktów, recepturę napoju można uzyskać jedynie za pośrednictwem poczty elektronicznej. 
Podobnie jak wolne oprogramowanie, pomysł na wszelkie produkty tego rodzaju, zyskał zwolenników wśród osób, które kładą nacisk na swobodę wymiany idei, a negatywnie oceniają ideę „własności intelektualnej” i prywatnego dostępu do wiedzy.
Zyskał też uznanie wśród przeciwników polityki wielkich korporacji.
Wywołał również dyskusję na temat tego, w jakich obszarach ludzkiej działalności da się z powodzeniem zastosować ideę "open source".
OpenCola nie stała się komercyjnym zagrożeniem dla żadnego z gigantów takich jak Coca-Cola czy Pepsi; sprzedano około 150 000 puszek napoju.

</doc>
<doc id="12108" url="https://pl.wikipedia.org/wiki?curid=12108" title="Charles Cornwallis (1. markiz Cornwallis)">
Charles Cornwallis (1. markiz Cornwallis)

Charles Cornwallis (ur. 31 grudnia 1738 w Grosvenor Square, w Londynie, zm. 5 października 1805 w Ghazipur, Indie Brytyjskie) – brytyjski polityk, gubernator Indii w latach 1782–1782, 1786–1794 i w 1805 roku.
Życiorys.
Pochodził z jednego z najbardziej szacownych brytyjskich rodów szlacheckich. Był synem Charlesa Cornwallisa, 1. hrabiego Cornwallis, i Elizabeth Townshend, córki 2. wicehrabiego Townshend. Od 1753 r. nosił tytuł grzecznościowy „wicehrabiego Brome”. Studiował w Clare College na Uniwersytecie Cambridge. Rozpoczął studia w akademii wojskowej w Turynie, które jednak rzucił, by wziąć udział w wojnie siedmioletniej. W 1760 r. został wybrany do Izby Gmin jako reprezentant okręgu Eye. Po śmierci ojca odziedziczył tytuł 2. hrabiego Cornwallis i zasiadł w Izbie Lordów.
W 1776 r. wypłynął do Ameryki, by walczyć przeciwko wojskom Waszyngtona. Wziął udział w kilku ważnych bitwach tej wojny. Był zastępcą kolejnych głównodowodzących. W 1777 r. zdobył Filadelfię, w 1780 r. Charleston, 16 sierpnia 1780 rozbił armię gen. Gatesa w bitwie pod Camden, ale 19 października 1781 r. pod Yorktown poddał się Waszyngtonowi, kończąc tym samym brytyjską dominację nad koloniami. Jedną z przyczyn klęski była nieufność, jaką darzyli siebie nawzajem Cornwalis i głównodowodzący sił brytyjskich w Ameryce Henry Clinton.
Po wojnie wrócił do Wielkiej Brytanii. W 1782 r. zaoferowano mu objęcie stanowiska gubernatora generalnego Indii. Wskutek sprzeciwu części polityków nie rozpoczął sprawowania urzędu i w 1783 r. formalnie zrezygnował z tej funkcji. W tym samym roku został konstablem Londynu. W roku 1786 ponownie został gubernatorem Indii. Zreformował tamtejszą administrację i zdusił powstanie Tipu Sultana. W 1786 r. otrzymał Order Podwiązki, a w 1792 r. został 1. markizem Cornwallis.
W 1794 r. powrócił do Wielkiej Brytanii. W latach 1795–1801 był generałem artylerii. 11 lutego 1797 r. został lordem namiestnikiem Irlandii i dowódcą sił zbrojnych w tym kraju. Zdławił tam rebelię. Brał udział w tworzeniu aktu unii, który zjednoczył parlamenty Wielkiej Brytanii i Irlandii.
Był jednym z autorów Traktatu z Amiens, który tymczasowo zakończył wojnę z Francją. W 1805 r. ponownie został gubernatorem Indii. Zmarł trzy miesiące po objęciu stanowiska. Tytuły parowskie odziedziczył jego najstarszy syn, Charles.

</doc>
<doc id="12110" url="https://pl.wikipedia.org/wiki?curid=12110" title="Małe Trójmiasto Kaszubskie">
Małe Trójmiasto Kaszubskie

Małe Trójmiasto Kaszubskie (kasz. "Môłi Kaszëbsczi Trójgard") – nazwa zespołu trzech miejscowości w powiecie wejherowskim, na północny zachód od Trójmiasta. W jego skład wchodzą miasta: Wejherowo, Reda i Rumia. Zespół miejski związany jest istnieniem Stowarzyszenia Gmin Małe Trójmiasto Kaszubskie, zawiązanego poprzez władze tychże miast w 2001 roku.
Związkowi przewodniczy siedziba powiatu – miasto Wejherowo.
Ludność.
Liczba mieszkańców 31 grudnia 2021:

</doc>
<doc id="12111" url="https://pl.wikipedia.org/wiki?curid=12111" title="Teoria pierścieni">
Teoria pierścieni

Teoria pierścieni – dział algebry zajmujący się badaniem pierścieni. Znajduje on szerokie zastosowanie w innych obszarach matematyki, między innymi w teorii liczb i geometrii algebraicznej.

</doc>
<doc id="12114" url="https://pl.wikipedia.org/wiki?curid=12114" title="Usama ibn Ladin">
Usama ibn Ladin

Usama ibn Ladin, Osama bin Laden (arab. أسامة بن لادن, "Usāma ibn Lādin"; ur. 10 marca 1957 w Rijadzie, zm. 2 maja 2011 w Abbottabadzie) – saudyjski milioner i terrorysta, współzałożyciel i przywódca Al-Ka’idy.
Życiorys.
Młodość.
Był jednym z ponad 50 dzieci (i 17. synem) Muhammada ibn Ladina, Jemeńczyka, który przybył do Arabii Saudyjskiej jako pracownik fizyczny (najpierw był robotnikiem portowym, następnie murarzem), a ostatecznie – mimo że do końca życia pozostał analfabetą – stał się szefem przedsiębiorstwa realizującego projekty budowlane dla saudyjskiej rodziny królewskiej (m.in. budowa pałaców królewskich i przebudowa meczetu Proroka). Muhammad został także mianowany przez króla Abd al-Aziza honorowym ministrem robót publicznych. Matka Usamy, Syryjka Alia Ghanim, była czwartą żoną jego ojca, którego poślubiła jako 14-latka w 1956.
W chwili śmierci w katastrofie lotniczej w 1967 Muhammad był multimilionerem, a jego kompania Saudi Binladin Group jedną z największych firm budowlanych na Bliskim Wschodzie. Usama studiował zarządzanie na Uniwersytecie Króla Abd al-Aziza w Dżuddzie, gdzie prawdopodobnie uczęszczał na wykłady Muhammada Kutba, brata słynnego ideologa Bractwa muzułmańskiego Sajjida Kutba, oraz Palestyńczyka Abd Allaha Azzama.
Walka z ZSRR w Afganistanie.
Kiedy w 1979 wojska radzieckie najechały Afganistan, udał się do Pakistanu i zajął się organizowaniem pieniędzy i zaopatrzenia dla afgańskich mudżahedinów. Dzięki odziedziczonemu ogromnemu majątkowi oraz osobistej pobożności i odwadze w walce jego reputacja jako wojskowego przywódcy stopniowo rosła. W Afganistanie trafił pod kuratelę Abd Allaha Azzama i wraz z nim w 1984 założył Maktab Chadamat al-Mudżahidun al-Arab, w skrócie MAK, co na angielski luźno przekładano jako „Afghan Services Bureau”. MAK była zorientowana na organizowanie arabskich ochotników chcących walczyć w Afganistanie. MAK otrzymywała finansowe wsparcie nie tylko od Ibn Ladina, ale także Stanów Zjednoczonych, Wielkiej Brytanii, Arabii Saudyjskiej, Egiptu, Pakistanu i innych państw muzułmańskich. W szczególności CIA pomagała organizacji zdobyć ukryte fundusze, wspierając jej walkę z ZSRR w kontekście zimnej wojny.
Początki Al-Ka’idy i jej ideologia.
Po wycofaniu się wojsk radzieckich z Afganistanu w 1989 MAK przekształciła się w Al-Ka’ida al-Askarijja („baza wojskowa”), co wiąże się ze stworzeniem rok wcześniej przez Ibn Ladina komputerowej bazy zawierającej dane wojowników wojny w Afganistanie. Al-Ka’ida miała walczyć z każdym przejawem ingerencji wojskowej i gospodarczej krajów niemuzułmańskich w świecie islamu, jednak przez kilka następnych lat nie posiadała jakichś bardziej konkretnie zdefiniowanych celów i operacyjnej agendy. W 1989 Ibn Ladin powrócił do Arabii Saudyjskiej, gdzie początkowo był witany jak bohater, jednak szybko rząd zaczął postrzegać go jako radykała i potencjalne zagrożenie. W obliczu irackiej inwazji na Kuwejt w 1990 starał się bezskutecznie przekonać rząd Arabii Saudyjskiej, by bezpieczeństwo kraju oprzeć na jego siatce bojowników, nie zaś armii Stanów Zjednoczonych. Jego oferta została jednak odrzucona i Saudyjczycy zgodzili się na rozlokowanie wojsk amerykańskich na terenie swojego kraju. „Ta decyzja, poparta przez saudyjskie władze religijne, zradykalizowała al-Ka’idę i zmieniła jej nastawienie: saudyjski rząd został ogłoszony odstępcą od islamu i stał się najważniejszym wrogiem”. „W oczach Ibn Ladina obecność niewiernych żołnierzy w Arabii, kraju dwóch najświętszych świątyń islamu w Mekce i Medynie, była ostatecznym upokorzeniem islamu”.
W 1991 Ibn Ladin opuścił Arabię Saudyjską i przeniósł się do Sudanu. Stamtąd wspierał finansowo londyński „Committee for Advice and Reform” („Komitet na rzecz Rady i Reformy”), poprzez który dążył do podważenia religijnej legitymacji saudyjskiej dynastii ze względu na jej udział w, jak to postrzegał, amerykańskiej „okupacji” muzułmańskiej ziemi świętej. Jednocześnie rozbudowywał swoją infrastrukturę w Sudanie i zaczął szkolić islamskich bojowników mających walczyć w różnych konfliktach na świecie, zaś sieć Al-Ka’idy rozpoczęła formułowanie agendy zbrojnej walki z zagrożeniem amerykańskiej dominacji w świecie islamu. W 1994 Arabia Saudyjska pozbawiła go obywatelstwa i zamroziła jego fundusze, zmuszając go do polegania na zewnętrznych źródłach finansowania. W 1996, pod silną międzynarodową presją, Sudan wydalił Ibn Ladina, który przeniósł się do Afganistanu, gdzie schronienia udzielili mu talibowie. Jeszcze w tym samym roku publicznie ogłosił rozpoczęcie dżihadu przeciwko Amerykanom i wezwał do zabijania ich i ich sojuszników w celu uwolnienia muzułmańskich ziem. W swojej deklaracji wojny oskarżał Amerykanów m.in. o kradzież zasobów naturalnych świata islamu, okupację Półwyspu Arabskiego, włącznie ze świętymi miejscami islamu, oraz wspieranie rządów realizujących interesy Stanów Zjednoczonych na Bliskim Wschodzie. Celem Ibn Ladina wydawało się wciągnięcie Amerykanów w wojnę na wielką skalę ze światem islamu, która doprowadzi do obalenia umiarkowanych muzułmańskich rządów i ustanowi na nowo łączący wszystkich muzułmanów kalifat.
Będąc gościem afgańskich talibów, Ibn Ladin utrzymywał bliskie relacje z ich przywódcą, mułłą Omarem, i uznał jego tytuł „Amir al-Mu’minin” (przywódca wiernych), tradycyjnie przysługujący kalifowi, pod którym ten występował wobec samych talibów. Ibn Ladin nie był zainteresowany zdobyciem władzy w Afganistanie, co było celem talibów, lecz jedynie wykorzystaniem go jako bazy do ataków na swoich wrogów rozsianych po świecie. Zawarł też sojusz z Ajmanem az-Zawahirim, przywódcą Islamskiego Dżihadu, co w 1998 doprowadziło do ogłoszenia powstania „Globalnego Islamskiego Frontu dla Dżihadu przeciwko Żydom i Krzyżowcom”. Według Paula Hecka "Ibn Ladin uważał iż umma jest w stanie zagrożenia. Żydzi i chrześcijanie przejęli kontrolę nad siedzibą islamu, albo bezpośrednio albo za pośrednictwem muzułmańskich odstępców, którzy dobrowolnie przedłożyli światowe dobra nad nadrzędność boskich celów. Rezultatem jest upokorzenie ummy rękoma tych, których nazywał syjonistami i krzyżowcami, posiadającymi muzułmańskie ziemie, plądrującymi muzułmańskie zasoby i lekceważącymi życie muzułmanów; dlatego współczesne działania Zachodu wobec siedziby islamu nie różnią się niczym od krucjat i kolonializmu, a raczej są ich prostym przedłużeniem. Ibn Ladin za najbardziej haniebne z działań podjętych przez te siły niewiernych uważał zbezczeszczenie najświętszych miejsc islamu: meczetu Al-Aksa w Jerozolimie (będącego pod kontrolą Izraela) i dwóch świątyń Arabii, Mekki i Medyny (będących pod kontrolą saudyjskiego reżimu odstępców w sojuszu z Zachodem krzyżowców)".
Deklaracja programowa „Frontu”, ogłoszona w lutym 1998 w arabskojęzycznym piśmie w Londynie, szybko przyciągnęła uwagę jako próba ujęcia ideologii współczesnego ugrupowania muzułmańskich bojowników w ramach tradycyjnego szariatu. Po zamachach z 11 września 2001 tekst deklaracji stał się znany jako fatwa, chociaż wielu muzułmanów zwracało uwagę, że ani Ibn Ladin, ani inni sygnatariusze tego dokumentu nie posiadają religijnego wykształcenia, które dawałoby prawo do wydania takiego aktu. W deklaracji stwierdzano przede wszystkim że muzułmańska społeczność, chociaż liczna, jest zdominowana przez przywódców, których wiara jest powierzchowna. W związku z zagrożeniem, w jakim pozostaje islam, wzięcie udziału w dżihadzie jest obowiązkiem każdego zdolnego do walki muzułmanina w każdym kraju, w którym jest to możliwe. Zgodnie z deklaracją, a wbrew tradycji, obowiązek prowadzenia dżihadu miał zatem dotyczyć nie ummy jako całości, ale każdego muzułmanina indywidualnie, ponadto w sytuacji zepsucia dzierżących władzę dżihad nie wymagał autoryzacji przez władcę. "Deklaracja" wskazywała także konkretnego wroga, czyli Stany Zjednoczone. Walka jako indywidualny obowiązek miała dotyczyć Amerykanów i ich sojuszników, zarówno żołnierzy, jak i cywili. Ten ostatni punkt był szczególnie kontrowersyjny dla muzułmanów, ponieważ tradycyjnie w ramach dżihadu należało unikać bezpośredniego krzywdzenia niewalczących. Ibn Ladin nie zaprzeczał temu, że jest to mocno osadzony w tradycji precedens, argumentował jednak, iż reguła ta nie ma charakteru absolutnego. Chcąc zwrócić uwagę na istnienie wyjątków przywoływał przypadki, w których muzułmanom zezwalano na prowadzenie walki z wrogiem, który powiesił dzieci na murach oblężonego miasta. Jego zdaniem w tego rodzaju sytuacji krew dzieci była na rękach obrońców, a nie atakujących muzułmanów. Ponadto Ibn Ladin i inni naciskali, że zabijanie amerykańskich cywili, a także cywili ich sprzymierzeńców, jest aktem sprawiedliwej odpłaty za śmierć niewinnych muzułmanów.
Działalność terrorystyczna i odpowiedź amerykańska.
Ibn Ladina wiązano z atakami na hotel w Jemenie (grudzień 1992), zamachem na World Trade Center (26 lutego 1993), nieudaną próbą zabicia Mubaraka (czerwiec 1995) oraz atakami w Rijadzie (listopad 1995) i Az-Zahranie (czerwiec 1996). Zarówno sam fakt, jak i ewentualny stopień udziału Al-Ka’idy w tych aktach pozostaje nie do końca pewny, niemniej Ibn Ladin publicznie je pochwalał i nazywał biorących w nich udział męczennikami (szahidami). W 1998 ibn Ladin nakazał przeprowadzenie największej z dotychczasowych operacji Al-Ka’idy – jednoczesnych zamachów na amerykańskie ambasady w Nairobi i Dar es Salaam, w których zginęły łącznie 224 osoby. Stany Zjednoczone w odwecie wystrzeliły pociski manewrujące na miejsca, które uważano za bazy Ibn Ladina w Afganistanie. W 2000 Al-Ka’ida przedsięwzięła kolejny atak, zabijając 17 marynarzy amerykańskiego niszczyciela USS Cole, znajdującego się w Jemenie. 11 września 2001 dziewiętnastu bojowników powiązanych z Al-Ka’idą dokonało serii ataków na wieże World Trade Center w Nowym Jorku i Pentagon w Waszyngtonie, w których zginęło 2996 osób. Ibn Ladin początkowo odmówił przyjęcia odpowiedzialności za ten ostatni zamach, chociaż tradycyjnie publicznie pochwalił jego autorów. Stany Zjednoczone zażądały, by talibowie wydali Ibn Ladina; ci zaś odmówili. W rezultacie Amerykanie zbudowali koalicję, która obaliła rządy talibów w Afganistanie. W grudniu 2001 Ibn Ladin zszedł do ukrycia, po tym jak uniknął ujęcia przez siły amerykańskie w kompleksie jaskiń Tora Bora. W następnych latach Amerykanie szukali jego kryjówki na pograniczu afgańsko-pakistańskim.
Inwazja Stanów Zjednoczonych na Afganistan doprowadziła do rozproszenia przywództwa Al-Ka’idy i zmianę jej taktyki. Od tej pory funkcjonowała ona jako zdecentralizowany zbiór różnych grup działających niezależnie od siebie w różnych rejonach geograficznych. Korzystne warunki do rekrutacji do Al-Ka’idy stworzyła amerykańska inwazja Iraku w 2003. Mimo tego, pisząc o Al-Ka’idzie w 2012, a więc krótko po śmierci Ibn Ladina, jeden z jej badaczy nie wahał się stwierdzić, iż „sieć wykazuje znaczące słabości. Pozostaje ona względnie małym ruchem bez masowego odzewu. Jej taktyka, a w szczególności zabijanie niewinnych, została potępiona przez muzułmanów na całym świecie”. Po swoim zejściu do ukrycia Ibn Ladin komunikował się ze światem przede wszystkim poprzez publikowane okazjonalnie taśmy audio i wideo. W październiku 2004, przed wyborami prezydenckimi w Stanach Zjednoczonych, Ibn Ladin opublikował wideo skierowane do Amerykanów, w którym przyznał się do zamachów z 11 września i stwierdził, że pokój jest w zasięgu ręki, jeśli amerykański elektorat wybierze właściwego kandydata. Jeszcze wcześniej, w dokumencie opublikowanym w listopadzie 2002, Ibn Ladin bronił poglądu, że obywatele demokratycznych państw nie mogą uważać się za niewinnych, ponieważ mają możliwość zmiany rządu i stąd odwrócenia złej polityki. W ten sposób Ibn Ladin kontynuował swoją obronę zabijania bezbronnych cywili, co pozostawało przedmiotem największego oburzenia w świecie islamu, zwłaszcza po tym jak bojownicy kojarzeni z przywódcą Al-Ka’idy w Iraku, Abu Musabem az-Zarkawim, zaczęli dopuszczać się zabijania w zamachach cywili muzułmańskich. Wywołało to sprzeciw nawet sojuszników Ibn Ladina, w tym Ajmana az-Zawahiriego i mułły Omara, przy czym ten ostatni w 2009 rozkazał, by związani z nim bojownicy unikali bezpośredniego zabijania niewalczących. Na taśmie z 2008 Ibn Ladin groził zemstą za śmierć Palestyńczyków w Strefie Gazy, zaś w opublikowanym w maju 2011 (już po śmierci) nagraniu pochwalał rewolucje w Tunezji i w Egipcie oraz wzywał zwolenników Al-Ka’idy do wspierania ludzi walczących z niesprawiedliwymi rządami.
Ostatecznie amerykański wywiad odkrył, że Ibn Ladin zamieszkuje od kilku lat w strzeżonym kompleksie w Abbottabadzie, a nie (jak przypuszczano dotychczas) ukrywa się gdzieś na Terytoriach Plemiennych. Usama ibn Ladin został zabity w tajnej operacji amerykańskich komandosów z Navy SEALs 2 maja 2011.

</doc>
<doc id="12115" url="https://pl.wikipedia.org/wiki?curid=12115" title="Alexis Carrel">
Alexis Carrel

Alexis Carrel (ur. 28 czerwca 1873 w Sainte-Foy-lès-Lyon, zm. 5 listopada 1944 w Paryżu) – francuski chirurg, filozof i moralista, laureat nagrody Nobla w dziedzinie fizjologii lub medycyny w 1912 roku.
Życiorys.
Urodził się, kształcił i studiował w Lyonie, na południu Francji. Dyplom lekarza uzyskał w 1900 roku i podjął pracę jako chirurg; początkowo w samym Lyonie, a potem także w Stanach Zjednoczonych, na Uniwersytecie Chicagowskim i w Instytucie Rockefellera. Wynalazł nowe metody i techniki chirurgii naczyniowej; był pionierem transplantologii i torakochirurgii. Został przyjęty w poczet licznych prestiżowych towarzystw naukowych, otrzymał też doktoraty "honoris causa" Uniwersytetu Królowej w Belfaście, Uniwersytetu Princeton, Uniwersytetu Kalifornijskiego, Uniwersytetu Nowojorskiego, Uniwersytetu Browna i Uniwersytetu Columbia.
W czasie I wojny światowej Carrel służył w armii francuskiej. Wraz z chemikiem Henrym Dakinem opracował antyseptyk Carrel-Dakin na głębokie rany. Wracając po wojnie do Instytutu Rockefellera, Carrel zwrócił uwagę na metody utrzymywania tkanek i narządów przy życiu poza ciałem. Przez wiele lat utrzymywał tkankę serca zarodków kurzych na sztucznych roztworach odżywczych, a wraz z lotnikiem Charlesem Lindberghem opracował tak zwane sztuczne serce, które mogło pompować płyny fizjologiczne przez duże narządy, takie jak serce czy nerki.
Wkład Alexisa Carrela w rozwój medycyny i biologii polegał na pracach nad transplantacją narządów i hodowlami tkankowymi. Wypracowanie technik szwu chirurgicznego naczyń krwionośnych pozwoliło na postęp w przeszczepianiu narządów. Opracował metody przechowywania pobranych tkanek, np. odcinków żył i tętnic, co umożliwiło szybszy rozwój angiochirurgii. Badania Carrela nad kulturami tkankowymi wniosły także znaczący wkład w zrozumienie biologii wirusów i przyczyniły się do postępu w produkcji szczepionek.
Carrel był gorącym zwolennikiem eugeniki. W swojej książce "L’Homme, cet inconnu", opublikowanej w 1935 roku, nawoływał do rozpoczęcia programu udoskonalania społeczeństwa naukowo opracowanymi metodami. Cytat: „Komórka jest nieśmiertelna! To tylko płyn, w którego otoczeniu żyje, ją degeneruje! Odnawiając ten płyn systematycznie oraz dając komórce pożywienie, którego wymaga, może ona praktycznie żyć wiecznie!” Jednym z najważniejszych środków do tego celu miała być według niego eutanazja, szeroko rozumiana jako eliminacja osobników kryminalnych i szkodliwych dla społeczeństwa. Chociaż nie można uznawać Carrela za prekursora faszyzmu, wysunął on między innymi propozycję używania w eutanazji komór gazowych.
Carrel przez wiele lat był agnostykiem. Pod wpływem rzekomych cudownych uzdrowień w Lourdes, których miał być świadkiem, w 1942 roku porzucił poglądy agnostyczne i ogłosił publicznie, że wierzy w Boga, w nieśmiertelność duszy i nauczanie Kościoła katolickiego.

</doc>
<doc id="12116" url="https://pl.wikipedia.org/wiki?curid=12116" title="Model (matematyka)">
Model (matematyka)



</doc>
<doc id="12117" url="https://pl.wikipedia.org/wiki?curid=12117" title="Stała (matematyka)">
Stała (matematyka)

Stała – pewien symbol, któremu przyporządkowana jest określona zdefiniowana wartość. Ścisła definicja uzależniona jest od dziedziny matematyki, w której obiekt jest stosowany.
Arytmetyka.
W arytmetyce stałą nazywa się po prostu pewne konkretne liczby, np. π lub "e".
Algebra.
W algebrze uniwersalnej stałą jest pewien symbol funkcyjny odpowiadający funkcji zeroargumentowej – funkcja taka nie pobiera argumentów i zawsze „zwraca” tę samą wartość. Jest to więc szczególny typ funkcji i z tego powodu stałe traktuje się często jako pewne specjalne obiekty algebry niebędące funkcjami.

</doc>
<doc id="12122" url="https://pl.wikipedia.org/wiki?curid=12122" title="Model Herbranda">
Model Herbranda

Model Herbranda to taki model, w którym:
Na przykład jeśli rozpatrujemy język złożony ze stałej 0, funkcji jednoargumentowej "s", funkcji dwuargumentowej + oraz relacji dwuargumentowej &gt;, możemy dać temu językowi wiele interpretacji.
Jedną z nich – dość oczywistą – jest dziedzina złożona z liczb naturalnych, przy czym 0 równe 0, formula_1 formula_2 a formula_3
Ale problem pojawiłby się, jeśli wybralibyśmy liczby rzeczywiste, gdyż nie każdy element dziedziny (która jest nieprzeliczalna) można otrzymać wartościując jakiś term (bo zbiór termów jest przeliczalny).
Jak na przykład udowodnić spełnialność pewnego zbioru formuł? Nie zawsze możemy użyć lematu Hintikki, gdyż jeśli formuła zawiera kwantyfikator ogólny, a nie każdą wartość dziedziny można uzyskać przez pewien term, nie możemy takiego zbioru zapełnić.
Prawdziwe jest jednak następujące twierdzenie:
Tak więc żeby udowodnić, że coś jest spełnialne lub też nie, wystarczy rozpatrzyć o wiele mniejszą i wygodniejszą klasę modeli, na których możemy już stosować ten sam lemat Hintikki, który był użyty w rachunku zdań.

</doc>
<doc id="12123" url="https://pl.wikipedia.org/wiki?curid=12123" title="Karty">
Karty

Karty do gry – papierowe lub plastikowe przybory do gier karcianych.
Prawdopodobnie były już znane w Chinach przed X wiekiem. Powstały na skutek przeniesienia na papier notacji używanej w czasie gry w kości;
niektóre karty wywodzą się także z chińskich papierowych pieniędzy – uważa się, że w najstarszych grach używano prawdziwych banknotów.
Do Europy karty trafiły około XIV w. i zostały spopularyzowane po rozpowszechnieniu się druku wynalezionego przez Johannesa Gutenberga. Już w 1329 roku, za papieża Jana XXII, synod w Würzburgu wydał zakaz uprawiania hazardu, w tym gry w karty, w kości, szachy i w kule.
Wykonuje się je z kilku warstw papieru, od lat 90. XX wieku powlekanego cienką warstwą plastiku. Wykonuje się także karty o mniejszych wymiarach, wygodne przy stawianiu pasjansów, oraz większe, lepiej widoczne na scenie w czasie pokazów. Dziś standardowe wymiary karty wynoszą 88 × 57 mm.
Skład talii.
W taliach typu francuskiego.
Standardowy zestaw kart do gry (talia) zawiera 52 / 56 prostokątne karty o wymiarach 63 × 88 milimetrów (karty do pokera), 57 × 88 milimetrów (karty do brydża) lub 60 × 113 milimetrów (karty do tarota) w 4 kolorach:
W talii znajdują się także dwa jokery – czerwony i czarny, albo dwadzieścia dwa taroki, w tym jeden joker.
Każdy z kolorów posiada 9 / 10 kart numerowanych od 1 / 2 do 10, oraz (gdy nie ma 1) dodatkową kartę – As (, , , )
Oraz 3 / 4 figury:
co daje 13 / 14 kart jednego koloru. Pogrubione cechy odnoszą się do taroku.
Figury według starszeństwa
Inne
Taroki
W taliach typu niemieckiego.
Standardowy zestaw kart do gry (talia) zawiera 40 / 36 / 32 prostokątne karty w 4 kolorach:
Każdy kolor posiada 6 / 5 / 4 blotki numerowane od 5 / 6 / 7 do 10
oraz 4 figury:
Figury według starszeństwa
Inne
W taliach typu polskiego.
Standardowy zestaw kart do gry (talia) zawiera 40 / 36 / 32 prostokątne karty w 4 kolorach:
Każdy kolor posiada 7 blotek numerowanych od 3 do 9
oraz 5 figury:
Figury według starszeńtwa
W taliach typu szwajcarskiego.
Standardowy zestaw kart do gry (talia) zawiera 36 / 48 prostokątne karty w 4 kolorach:
Każdy kolor posiada 7 / 4 blotki numerowane od 3 / 6 do 9
oraz 5 figury:
Figury według starszeństwa
W taliach typu łacińskiego.
W taliach podtypu północnowłoskiego.
Standardowy zestaw kart do gry (talia) zawiera 40 / 52 prostokątne karty w 4 kolorach:
Każdy kolor posiada 7 / 10 blotek numerowanych od 1 do 7 / 10
oraz 3 figury:
Figury według starszeństwa
Inne
W taliach typu: południowowłoskiego, hiszpańskiego i u Rdzennych Amerykanów.
Standardowy zestaw kart do gry (talia) zawiera 40 / 48 prostokątne karty w 4 kolorach:
Każdy kolor posiada 7 / 9 blotek numerowanych od 1 do 7 / 9
oraz 3 figury:
Figury według starszeńtwa
W taliach podtypu portugalskiego.
Standardowy zestaw kart do gry (talia) zawiera 48 prostokątne karty w 4 kolorach: Miecz, Kielich, Maczuga, Moneta
Każdy kolor posiada 8 blotek numerowanych od 2 do 9
oraz 4 figury:
Figury według starszeństwa
W taliach tarotowych.
Standardowy zestaw kart do gry (talia) zawiera 56 prostokątne karty w 4 kolorach:
Każdy kolor posiada 10 blotki numerowane od 1 do 10
oraz 4 figury:
Figury według starszeństwa
Inne
Wielkie Arkana
W talii znajduje się również 22 wielkich arkanów
Tichu.
Dostępne są również chińskie karty zwane Tichu, w którym kolorami są czerwone gwiazdy, zielone jadeity, niebieskie pagody i czarne miecze.
Liczba kart w talii.
Pełna talia kart zwykłego typu liczy 52 karty (od dwójek do asów). Zależnie od gry używa się części talii, np. 24 karty (mała talia kartowana od "dziewiątek" do "asów") w tysiącu, 32 karty w pikiecie i skacie (najczęściej w wersji niemieckiej), jednej talii, np. brydż, lub dwóch pełnych talii, np. kanasta. Używa się także całkowicie odmiennych zestawów kart, np. 25 kart do gry w Piotrusia czy 78 kart w tarocie.
Joker.
Dodatkowo w większości talii dołącza się karty zwane dżokerami. Dżoker może służyć w grach np. w remiku, gdzie może zastępować kartę o danej wartości lub kolorze, jak również jako karta zapasowa – w przypadku zgubienia konkretnej karty w talii dżoker może ją zastąpić. Zwykle do każdej talii dodaje się po 2 lub 3 dżokery.
Inne zastosowania.
Poza grami kart do gry używa się także do innych celów, na przykład takich jak wróżenie (częściej używa się kart tarota wróżbiarskiego) czy triki iluzjonistyczne (iluzja karciana).
Są też wywodzące się z RPG i planszowych gier strategicznych gry karciane, w których używa się specjalnych kart oznaczających różne elementy świata gry. Do bardziej popularnych gier tego typu należą i Doomtrooper.
Karty w kulturze.
Popularność kart do gry przyczyniła się również do tego, że odwoływało się do nich w swoich dziełach wielu twórców i to nie tylko kompozytorów rosyjskiej opery jak Piotr Czajkowski ("Dama pikowa"), Siergiej Prokofjew ("Miłość do trzech pomarańczy") czy Dmitrij Szostakowicz ("Gracze"). Ważną rolę w operze pełnią one także u Bizeta ("Carmen") oraz Verdiego ("La Traviata"). Jednym z najbardziej znanych odwołań w literaturze jest "Alicja w Krainie Czarów" Lewisa Carrolla. Istnieje również polski serial animowany "Baśnie i Waśnie", który przedstawia karty.
Wersje do sprzedaży.
W zależności od sytuacji karty mogą być dostępne pojedynczo. W zestawach składających się z dwóch talii zwykłych (zwykle każda talia ma inny kolor „koszulki”) lub tematycznej np.: dotyczącej danego miasta lub tematu. Taki zestaw może posiadać opakowanie z różnego materiału. Ponadto w sprzedaży hurtowej używa się również kartonów zawierających w zależności od wielkości opakowania 12 (dla talii 54/55 kart) lub 24 (dla talii 24 karty) pojedyncze talie mające zwykle opakowania w dwóch kolorach gdzie każdy stanowi połowę wszystkich opakowań. W kartonie karty są zwykle układane w dwa rzędy każdy z opakowaniami w jednym kolorze. W przypadku opakowań posiadających trzy rzędy gdzie też występują dwa kolory opakowań wówczas talie układa się przemiennie w każdym rzędzie.

</doc>
<doc id="12126" url="https://pl.wikipedia.org/wiki?curid=12126" title="Bazylika konkatedralna Świętej Trójcy w Chełmży">
Bazylika konkatedralna Świętej Trójcy w Chełmży

Bazylika konkatedralna Świętej Trójcy w Chełmży – dawna katedra biskupstwa chełmińskiego. Od 1982 roku bazylika mniejsza a od 1994 roku konkatedra diecezji toruńskiej.
Historia.
Usytuowany na skarpie nad brzegiem jeziora, wznoszony etapami od 1251 roku do II ćw. XIV w. W czasie budowy katedra była dwukrotnie niszczona najazdami Prusów (1267 i 1286), a w 1422 roku, w wyniku najazdów litewsko-tatarskich, nastąpił pożar kościoła (założono wtedy nowe sklepienia). Do ważniejszych późniejszych prac budowlanych należy podwyższenie i zwieńczenie w 1692 roku barokowym hełmem północnej wieży fasady. Katedra chełmżyńska poniosła dość duże straty w XIX i XX w. W 2. poł. XIX w. rozebrano przylegające do kościoła gotyckie krużganki i zabudowania kapituły. W 1906 roku zastąpiono pierwotny gotycki portal zachodni neogotycką kruchtą. W 1950 roku wybuchł pożar, który zniszczył dachy, część sklepień nawy głównej, hełm wieży oraz belkę tęczową. Odbudowa w latach 1968-1971 przywróciła kościołowi dawny wygląd.
Świątynię odwiedziło wielu polskich królów: Władysław Jagiełło, Kazimierz Jagiellończyk, Zygmunt August, Zygmunt III Waza wraz z synem Władysławem IV oraz Jan III Sobieski, który podarował kościołowi zdobyty podczas odsieczy wiedeńskiej i zachowany do dzisiaj czaprak Kara Mustafy. Obecni w niej byli również prezydenci Stanisław Wojciechowski oraz Ignacy Mościcki. W 1966 roku kazanie w kościele wygłosił prymas Stefan Wyszyński.
Architektura.
Jest to kościół gotycki, trójnawowy, o korpusie halowym, z transeptem i dwiema wieżami od zachodu, z których w pełnej wysokości zrealizowano tylko jedną (północną). Nawy boczne są dwa razy węższe od nawy głównej. Jego architektura łączy ze sobą elementy typowej architektury katedralnej, tj. transept, dwuwieżową fasadę i wieżyczki przy transepcie, z formami charakterystycznymi dla architektury zakonów żebraczych (franciszkanów i dominikanów), do których należy prostokątne prezbiterium bez obejścia. Z zewnątrz szczególnie bogato opracowany jest szczyt wschodni szczyt prezbiterium, dzielony blendami z maswerkami i zwieńczony sterczynami. Wnętrze jest przestronne, dzielone ośmiobocznymi filarami, wspierającymi sklepienia gwiaździste.

</doc>
<doc id="12128" url="https://pl.wikipedia.org/wiki?curid=12128" title="Talia kart">
Talia kart



</doc>
<doc id="12129" url="https://pl.wikipedia.org/wiki?curid=12129" title="Aurora">
Aurora



</doc>
<doc id="12130" url="https://pl.wikipedia.org/wiki?curid=12130" title="Pop tradycyjny">
Pop tradycyjny

Pop tradycyjny () – muzyka popularna z okresu przed powstaniem rock-and-rolla oraz jej współczesna, stylistyczna kontynuacja odwołująca się do tej samej tradycji.
Pop tradycyjny jest zasadniczo muzyką wokalną śpiewaną przy akompaniamencie orkiestry, big-bandu, lub mniejszego zespołu instrumentalistów. Pop tradycyjny wywodzi się z tradycyjnego jazzu, wodewilu lub kabaretu.
Do najwybitniejszych twórców gatunku należeli Frank Sinatra, Bing Crosby, Nat King Cole, Andy Williams, Perry Como, Judy Garland, Doris Day oraz artyści młodszej generacji: Barbra Streisand, Bette Midler, Quincy Jones czy Harry Connick Jr. Wraz z rosnącą popularnością rock and rolla w latach 50. XX wieku pokolenie powojennego wyżu demograficznego tradycyjny pop uważało za muzykę swoich rodziców, przez co spadła popularność tego nurtu muzycznego.

</doc>
<doc id="12133" url="https://pl.wikipedia.org/wiki?curid=12133" title="Lubosza">
Lubosza



</doc>
<doc id="12135" url="https://pl.wikipedia.org/wiki?curid=12135" title="Tagged Image File Format">
Tagged Image File Format

TIFF (ang. "Tagged Image File Format") – format plików graficznych.
Format opracowany w 1986 roku przez Aldus Corporation, w porozumieniu z Microsoft i Hewlett-Packard. Prawa do formatu należą obecnie do spółki Adobe Systems, w których posiadanie weszła, poprzez przejęcie korporacji Aldus. Format ten powstał z myślą o wykorzystaniu przez PostScript, pierwotnie dla programu PageMaker.
Jest to de facto standard w DTP.
Pliki zapisane w tym formacie mają rozszerzenie „.tif” lub „.tiff”.
Format TIFF przechowuje informacje o kanałach alfa, ścieżkach, profilu kolorów, komentarzach, umożliwia także zapisywanie dokumentów wielostronicowych. TIFF pozwala na kompresję LZW, CCITT, PackBits i ZIP. Od rewizji TIFF 6.0 możliwa jest kompresja JPEG.

</doc>
<doc id="12138" url="https://pl.wikipedia.org/wiki?curid=12138" title="Astrid Lindgren">
Astrid Lindgren

Astrid Anna Emilia Lindgren z domu Ericsson (ur. 14 listopada 1907 w Vimmerby, zm. 28 stycznia 2002 w Sztokholmie) – szwedzka pisarka, autorka szeregu popularnych powieści dla dzieci i młodzieży, m.in. "Fizia Pończoszanka" (1945), "Dzieci z Bullerbyn" (1947), "Mio, mój Mio" (1954), "Karlsson z Dachu" (1955), "Emil ze Smalandii" (1963), "Bracia Lwie Serce" (1973), "Ronja, córka zbójnika" (1981); laureatka Nagrody im. Hansa Christiana Andersena (1958) i Right Livelihood Award (1994), odznaczona Orderem Uśmiechu (1978); od 2003 przyznawana jest międzynarodowa Nagroda Literacka im. Astrid Lindgren (2002) za wybitną twórczość dla dzieci i młodzieży.
Życiorys.
Urodziła się w rodzinie zamożnego chłopa, Samuela Augusta Ericssona i Hanny z domu Jonsson, którzy wzięli ślub 30 czerwca 1905. Dorastała w gospodarstwie Näs na skraju Vimmerby w Smalandii, razem z rodzicami i rodzeństwem: starszym bratem Gunnarem i dwiema młodszymi siostrami: Stiną i Ingegerd. Naukę w szkole rozpoczęła w wieku siedmiu lat. Gdy miała 13 lat, jedno z jej wypracowań ukazało się w „Gazecie Vimmerby”. W wieku 16 lat zdała egzamin końcowy w gimnazjum z celującą oceną ze szwedzkiego. Rok później zaproponowano jej pracę w „Gazecie Vimmerby”; była korektorką oraz pisała krótkie notki i reportaże.
W wieku 18 lat zaszła w ciążę, w małej miejscowości był to prawdziwy skandal, więc Astrid wyjechała do Sztokholmu, gdzie zapisała się na kursy stenografii i maszynopisania przy szkole handlowej Bar-Lock; ukończyła je wiosną 1927. Eva Andén, adwokat broniąca praw kobiet, pomogła jej, i Astrid mogła urodzić syna Larsa w Kopenhadze w Righospitalet, jedynym szpitalu w Skandynawii, gdzie odbierano porody bez informowania o tym władz. Znalazła jej też rodzinę, u której Astrid mogła mieszkać do rozwiązania (które nastąpiło w grudniu 1926) i która stała się potem również zastępczą rodziną jej syna (pani Stevens). Po ukończeniu kursów maszynopisania zatrudniła się na stanowisku prywatnej sekretarki w dziale radiowym Szwedzkiej Centrali Księgarskiej, a jej szefem został Torsten Lindfors. Następnie została asystentką redaktora w Królewskim Klubie Automobilowym, gdzie poznała swojego szefa i przyszłego męża, Sture Lindgrena. W grudniu 1929, gdy pani Stevens, chora na serce, nie mogła już dłużej opiekować się Larsem, Astrid zabrała go do Sztokholmu, a w maju 1930 umieściła go u swoich rodziców w Näs. 4 kwietnia 1931 wyszła za Sture Lindgrena, przestała pracować na etacie, ale w domu nadal redagowała przewodnik dla Królewskiego Klubu Automobilowego. Wiosną 1934 urodziła córkę, Karin.
W końcu lat 30. pracowała jako stenografistka dla docenta kryminologii, Harry’ego Södermana. 1 września 1939 zaczęła pisać swój pierwszy "„Dziennik czasu wojny”" (zapisała 22 zeszyty). Pod koniec lata 1940 podjęła pracę w jednym z oddziałów służby wywiadowczej jako cenzor korespondencji. Wiosną 1944 zaczęła spisywać historie o Pippi (w polskiej wersji również Fizi) Pończoszance, postaci wymyślonej przez jej córkę. Zadebiutowała literacko w wieku 37 lat książką „Zwierzenia Britt-Marii”. Powieść została pozytywnie przyjęta, a autorka rozpoczęła pisanie kolejnych książek dla dzieci. Moralizatorstwo dawnych utworów Lindgren zastąpiła humorem, trafną obserwacją obyczajowo-psychologiczną oraz powiązaniem świata swych książek ze współczesną rzeczywistością lub ludową fantastyką.
W sierpniu 1945 wydawnictwo Rabén &amp; Sjögren nagrodziło „Pippi Pończoszankę” pierwszą nagrodą w konkursie na książkę dla dzieci w wieku 6–10 lat. W 1946, gdy ukazał się drugi tom przygód Pippi, odezwały się głosy krytyczne, które dały początek gwałtownej dyskusji w prasie nauczycielskiej i codziennej. Profesor John Landqvist nazwał Astrid niekulturalnym beztalenciem, a Pippi dzieckiem o umysłowo chorej fantazji. Cała ta dyskusja nie wywołała u pisarki żywej reakcji.
Jesienią 1946 rozpoczęła pracę w wydawnictwie Rabén &amp; Sjögren jako redaktor książek dla dzieci. Pracowała na tym stanowisku 25 lat. Po wojnie rozwinęła działalność pisarską. Skomponowała także kilka piosenek, m.in. "Här kommer Pippi Långstrump", "Hujedamej" oraz "Piosenka Idy". W czerwcu 1952 zmarł po kilku latach choroby Sture Lindgren. 
Znana była również jako aktywistka społeczna. W 1976, po obliczeniu, że podatki ściągane przez państwo są wyższe niż jej dochód, ustąpiła z partii socjaldemokratycznej i napisała bajkę „Pomperipossa in Monismanien”, w której skrytykowała politykę podatkową rządu. W 1987 rozpoczęła debatę o dobrostanie zwierząt w klatkach, co przyczyniło się do powstania w 1988 ustawy o dobrostanie zwierząt tzw. Lex Lindgren oraz zakazu trzymania kurczaków w klatkach. Ustanowiono dla krów prawo do łąki, dla świń prawo do świeżej słomy.
Zmarła 28 stycznia 2002 w wieku 94 lat w wyniku infekcji wirusowej w otoczeniu przyjaciół i rodziny. Uroczystości żałobne odbyły się w kościele Storkyrkan, na sztokholmskim Starym Mieście. Wśród żałobników pojawiła się m.in. rodzina królewska, premier Göran Persson i wiele innych ważnych postaci życia społecznego i politycznego. W kondukcie żałobnym, eskortowanym przez policję konną, szła dziewczynka, prowadząc białego ogiera, co jest jednym z symboli pogrzebów królewskich. Ceremonia była transmitowana przez szwedzką telewizję. Lindgren pochowana została w rodzinnym mieście Vimmerby.
Znaczenie.
Wśród jej dorobku literackiego znajduje się ponad 20 powieści i zbiorów opowiadań dla dzieci, a ponadto sztuki teatralne i słuchowiska radiowe. Wiele z jej powieści zostało sfilmowanych. Książki o Pippi stały się największym szwedzkim bestsellerem wszech czasów dla dzieci. Przetłumaczono je na 73 języki, a łączna liczba wydanych egzemplarzy przekroczyła w 2000 roku 10 mln.
Tłumaczenia.
Powieści Lindgren w pierwszej kolejności ukazały się w językach nordyckich (duńskim, norweskim i islandzkim), jak również w języku fińskim.
Pierwsze tłumaczenie Pippi Pończoszanki na język niemiecki ukazało się w 1949 roku, wydane przez „Verlag Friedrich Oetinger”. Wydawca usłyszał o książce przebywając z wizytą w Sztokholmie i szybko wykupił do niej prawa. Wcześniej Rabén i Sjögrens próbowało bezskutecznie sprzedać Pippi pięciu innym wydawnictwom niemieckim. Wydawnictwo Oetinger wydało wszystkie książki Lindgren w około 20 milionach egzemplarzy. Niemcy są jednym z krajów, w których twórczość Lindgren spotkała się z największym uznaniem. O jej popularności świadczy fakt, że aż 186 niemieckich szkół nosi imię pisarki.
Nieudane natomiast było pierwsze, z 1951 roku, tłumaczenie Pippi na język francuski. Wydawnictwo usunęło wiele fragmentów, natomiast pozostała część została tak zmodyfikowana, by nie zawierać prowokujących ani anarchistycznych treści. Nowe tłumaczenia Pippi ukazały się dopiero w 1995 roku. W 1973 ukazało się francuskie tłumaczenie „Emila ze Smalandii”, lecz sprowadzało ono jego postać do wiejskiego sepleniącego chłopaka. Powieść musiała czekać na wierne tłumaczenie (zachowujące, między innymi, oryginalne imię bohatera) do roku 2008.
W Związku Radzieckim książki Lindgren ukazały się w ogromnym nakładzie ponad 10 milionów egzemplarzy. Szczególne uznanie zdobył „Karlsson z dachu”, którego tłumaczenie ukazało się już w 1957 roku. O jego popularności świadczy fakt, że kiedy ówczesny premier Szwecji Ingvar Carlsson przebywał z wizytą w Moskwie, usłyszał, że jest “tym niewłaściwym Karlssonem”.
Większość tłumaczeń na język angielski wykonała Joan Tate.
Na język polski książki Astrid Lindgren były tłumaczone przez Irenę Szuch-Wyszomirską, Marię Olszańską i Annę Węgleńską.
W Polsce jej książki publikują Wydawnictwo Nasza Księgarnia oraz Wydawnictwo Zakamarki.

</doc>
<doc id="12140" url="https://pl.wikipedia.org/wiki?curid=12140" title="Twierdzenie o zwartości">
Twierdzenie o zwartości

Twierdzenie o zwartości – twierdzenie mówiące, że nieskończony zbiór zdań rachunku predykatów pierwszego rzędu jest spełnialny, jeśli tylko każdy jego podzbiór skończony jest spełnialny. Równoważnie, jeśli taki zbiór jest sprzeczny, to istnieje jego skończony podzbiór, który jest sprzeczny.
Dowody.
Za pomocą twierdzenia o pełności.
Załóżmy, że formula_1 nie jest spełnialny. Wówczas na mocy twierdzenia o pełności, zbiór ten jest sprzeczny, a co za tym idzie istnieje dowód zdania fałszywego ze zbioru założeń formula_2 Z definicji dowodu wynika, że zbiór formula_3 elementów zbioru formula_4 których użyto w tym dowodzie jest skończony. Oczywiście jest on podzbiorem zbioru formula_1 i jednocześnie na mocy twierdzenia o zgodności jest on niespełnialny. Kończy to dowód twierdzenia.
Za pomocą twierdzenia Łosia.
Każdy skończony podzbiór formula_6 jest spełnialny, czyli ma model formula_7 Niech formula_8 będzie zbiorem wszystkich skończonych podbiorów zbioru formula_1 i niech formula_10 dla każdego formula_11 Wówczas formula_12 czyli rodzina formula_13 ma własność skończonych przekrojów.
Wobec tego, na mocy twierdzenia o ultrafiltrze istnieje taki ultrafiltr formula_14 że formula_15 dla każdego formula_11 Wtedy na mocy twierdzenia Łosia ultraprodukt formula_17 jest modelem zbioru formula_4 bo dla każdego formula_19 zbiór formula_20 jest elementem ultrafiltru formula_21

</doc>
<doc id="12141" url="https://pl.wikipedia.org/wiki?curid=12141" title="Rewizjonizm">
Rewizjonizm

Rewizjonizm (łac. "revisio" – ponowne widzenie) – dążenie do zmiany określonego stanu rzeczy, poglądów. Ponowne rozpatrywanie ustalonych wniosków, ocenianie faktów według innych kryteriów. Rewizjonizm danego zagadnienia następuje po pewnym czasie (najczęściej jedno lub więcej pokoleń).

</doc>
<doc id="12143" url="https://pl.wikipedia.org/wiki?curid=12143" title="Butelka lejdejska">
Butelka lejdejska

Butelka lejdejska – przyrząd do gromadzenia ładunku elektrycznego będący pierwszym kondensatorem. Jest to szklana butelka, której obie powierzchnie – zewnętrzna i wewnętrzna – pokryte są odizolowanymi warstwami metalu. Warstwy te pełnią rolę okładek kondensatora, zaś szkło butelki jest izolatorem.
Historia.
Wynalazcami butelki byli niezależnie od siebie Pieter van Musschenbroek, profesor Uniwersytetu w Lejdzie, i Ewald Jürgen Georg von Kleist z Kamienia Pomorskiego. Obaj donieśli o swoim wynalazku w 1746 roku.
Wcześniej niż Pieter van Musschenbroek, ale później niż Georg von Kleist, prowadził doświadczenia z butelką lejdejską gdańszczanin Daniel Gralath. Wyjaśnił zasadę jej działania i zastosował łączenie wielu butelek w baterie. Swoje prace opisał w podręczniku "Historia Elektryczności".
W wersji Kleista było to naczynie ze szkła wypełnione wodą i zatkane korkiem, który był przebity na wylot miedzianym drutem. Butelkę można było naładować elektrycznie, stykając pręt z naładowanym ciałem. Poprzez drut i wodę prąd dostawał się do środka naczynia i ładował dodatnio lub ujemnie jego wewnętrzne ścianki. Pojemność elektryczną można było znacznie zwiększyć, pokrywając szkło od zewnątrz i wewnątrz folią przewodzącą prąd. Po połączeniu obu folii przewodnikiem można było uzyskać wyraźne efekty rozładowania butelki lejdejskiej.
Wkrótce po wynalezieniu tego przyrządu francuski ksiądz Jean-Antoine Nollet, przeprowadził eksperyment na dziedzińcu królewskiego pałacu w Wersalu, gdzie w obecności króla i całego dworu, rozładował butelkę lejdejską używając zamiast przewodnika łańcucha trzymających się za ręce 240 królewskich gwardzistów. Ku podziwowi i uciesze widzów porażeni wyładowaniem gwardziści równocześnie podskoczyli do góry. Innym razem ten sam eksperymentator rozładował butelkę niemal trzykilometrowej długości łańcuchem, utworzonym z zakonników opactwa w Chartreuse, połączonych ze sobą odcinkami drutu. I w tym doświadczeniu jego uczestnicy wyraźnie odczuli wstrząs.
Duże znaczenie dla rozwoju badań nad elektrycznością miały prace teoretyczne Benjamina Franklina, który zaproponował doświadczenie z wysokim przewodnikiem zanurzonym od dołu w butelce lejdejskiej. Taki układ został wykonany we Francji i 13 maja 1752 roku „złapano prąd” z błyskawicy do butelki, co dowiodło, że piorun jest związany z wyładowaniem elektrycznym w atmosferze.

</doc>
<doc id="12144" url="https://pl.wikipedia.org/wiki?curid=12144" title="Łączność działań">
Łączność działań



</doc>
<doc id="12146" url="https://pl.wikipedia.org/wiki?curid=12146" title="Znaki Zodiaku">
Znaki Zodiaku



</doc>
<doc id="12147" url="https://pl.wikipedia.org/wiki?curid=12147" title="Teoria ciał">
Teoria ciał



</doc>
<doc id="12148" url="https://pl.wikipedia.org/wiki?curid=12148" title="Kwantyfikator ogólny">
Kwantyfikator ogólny

kwantyfikator ogólny, kwantyfikator duży, kwantyfikator uniwersalny – kwantyfikator oznaczający, że dane twierdzenie (funkcja zdaniowa) jest prawdziwe dla dowolnej wartości zmiennej.
Stosuje się dwie postacie graficzne:
oraz:
W obu przypadkach czyta się „dla każdego formula_3 zachodzi formula_4”.
Gdy formuła wymaga ustalenia zakresu dla zmiennej, np.:
to używa się uproszczonej notacji:
i czyta się „dla każdego formula_3 należącego do zbioru formula_10 zachodzi formula_4”.
Jeżeli formula_12 jest skończonym podzbiorem (niekoniecznie właściwym) argumentów formula_13 to:
Zanegowany kwantyfikator ogólny staje się kwantyfikatorem egzystencjalnym i na odwrót:
Generalnie, jeśli coś zachodzi „dla każdego formula_3”, to istnieje takie formula_18 że to zachodzi. Mamy więc implikację:
Wyjątkiem są uniwersa puste, w których nie istnieje żaden obiekt. W takim wypadku dla każdego formula_3 zachodzi cokolwiek – z fałszem włącznie – bo nie możemy przecież znaleźć żadnego formula_18 dla którego można by wykazać sprzeczność. Z tego powodu zwykle z góry wyklucza się uniwersa puste i zakłada się, że „coś istnieje”. Badaniem struktur z pustymi uniwersami zajmuje się logika wolna.

</doc>
<doc id="12149" url="https://pl.wikipedia.org/wiki?curid=12149" title="Kwantyfikator egzystencjalny">
Kwantyfikator egzystencjalny

Kwantyfikator egzystencjalny, kwantyfikator mały, kwantyfikator szczegółowy – kwantyfikator oznaczający, że istnieje takie podstawienie zmiennej, dla którego dane twierdzenie (funkcja zdaniowa) jest prawdziwe.
Stosuje się dwie postacie graficzne:
oraz
W obu przypadkach czyta się „istnieje takie formula_3 dla którego zachodzi formula_4”.
Gdy formuła wymaga ustalenia zakresu dla zmiennej, np.:
to używa się uproszczonej notacji:
I czyta się „dla pewnego formula_9 należącego do zbioru formula_10 zachodzi formula_4”.
Jeżeli formula_12 jest skończonym podzbiorem (niekoniecznie właściwym) argumentów formula_13 to:
Stosowany bywa również zapis:
oznaczający „istnieje dokładnie jedno "x" z A, dla którego zachodzi formula_4”.
Zanegowany kwantyfikator egzystencjalny staje się kwantyfikatorem ogólnym i na odwrót:

</doc>
<doc id="12150" url="https://pl.wikipedia.org/wiki?curid=12150" title="Forma preneksowa">
Forma preneksowa

Forma preneksowa ( lub ) – taka postać formuły logicznej, w której wszystkie kwantyfikatory przesunięte są na początek formuły. Inna jej nazwa to przedrostkowa postać normalna.
Każde zdanie rachunku predykatów pierwszego rzędu można sprowadzić do postaci preneksowej. Najpierw należy zmienić nazwy wszystkim zmiennym, które kolidują, na przykład:
co w żaden sposób nie zmienia znaczenia formuły.
Następnie należy przenosić kwantyfikatory coraz wyżej, zmieniając je na przeciwny za każdym razem, gdy napotkają negację:
Jeśli formula_7 czy też formula_8 i formula_9 nie występuje w formula_10 (co sobie zagwarantowaliśmy zmieniając nazwy wszystkich kolidujących zmiennych), przeniesienie kwantyfikatora wyżej nie zmienia znaczenia formuły. Można to uogólnić na ogólny operator koniunkcyjny i dysjunkcyjny.
Forma preneksowa jest bardzo wygodna dla komputera, w mniejszym zaś stopniu dla ludzi.

</doc>
<doc id="12151" url="https://pl.wikipedia.org/wiki?curid=12151" title="Skolemizacja">
Skolemizacja

Skolemizacja to metoda pozwalająca na opuszczanie kwantyfikatorów egzystencjalnych lub też wszystkich kwantyfikatorów w formułach rachunku predykatów pierwszego rzędu zapisanych w formie preneksowej. Jej twórcą był norweski matematyk Thoralf Skolem.
Każdy kwantyfikator egzystencjalny zastępujemy świeżym symbolem funkcyjnym, którego argumenty to wszystkie dotychczas wprowadzone przez kwantyfikatory ogólne zmienne oraz zmienne wolne, jeśli jakieś są.
Po dokonaniu skolemizacji zostajemy z formułą mającą na początku same kwantyfikatory ogólne. Można je opuścić i założyć, że zmienne przez nie wprowadzane to po prostu zmienne wolne.
Przykład.
formula_1
Skolemizacja tej formuły przebiega jak następuje:
Jeśli formuła jest sprzeczna/spełnialna, to taką samą własność ma jej postać zeskolemizowana.
Formuła X jest spełnialna wtedy i tylko wtedy, gdy spełnialna jest formuła Skol(X). Formuła X jest więc równoważna formule Skol(X) w sensie spełnialności, co nie oznacza równoważności tych formuł w sensie semantycznym.

</doc>
<doc id="12152" url="https://pl.wikipedia.org/wiki?curid=12152" title="Jacques Herbrand">
Jacques Herbrand

Jacques Herbrand (ur. 12 lutego 1908, zm. 27 lipca 1931) – francuski matematyk, znany głównie ze swojego wkładu do logiki matematycznej, w mniejszym stopniu też do algebry.
Autor twierdzenia Herbranda.
Zginął w wypadku podczas wspinaczki w Alpach.

</doc>
<doc id="12153" url="https://pl.wikipedia.org/wiki?curid=12153" title="Uniwersum Herbranda">
Uniwersum Herbranda

Uniwersum Herbranda – dla formuły rachunku predykatów pierwszego rzędu to uniwersum składające się z wszystkich zamkniętych termów złożonych ze stałych i symboli funkcyjnych występujących w formule. Jeśli formuła nie zawiera żadnych stałych, dodaje się do uniwersum dowolną stałą, żeby nie było ono puste.
Jeśli formuła zawiera choć jeden symbol funkcyjny o argumentowości większej niż 0, uniwersum Herbranda jest zbiorem nieskończonym. Uniwersum Herbranda jest zawsze co najwyżej przeliczalne.
Przykłady.
Uniwersum Herbranda to formula_8
Uniwersum Herbranda to formula_10
Uniwersum Herbranda to formula_12
Uniwersum Herbranda to formula_14
Przykłady dla formuł bez stałych:
Uniwersum Herbranda to formula_16 (formula_17 – dodana stała)
Uniwersum Herbranda to formula_20 (formula_17 – dodana stała)

</doc>
<doc id="12154" url="https://pl.wikipedia.org/wiki?curid=12154" title="Argumentowość">
Argumentowość

Argumentowość lub "arność" (czasami "członowość") – inaczej liczba argumentów:

</doc>
<doc id="12155" url="https://pl.wikipedia.org/wiki?curid=12155" title="Symbol funkcyjny">
Symbol funkcyjny

Symbol funkcyjny – symbol używany w logice matematycznej i pokrewnych dziedzinach matematyki (np. algebrze abstrakcyjnej). Symbole funkcyjne są elementami alfabetów języków pierwszego rzędu (a także innych logik) i charakteryzują się tym, że zastosowane do obiektów zwanych termami produkują nowe termy.
W potocznym języku matematyki, symbole funkcyjne w wyrażeniach matematycznych oznaczają funkcje, np.: w wyrażeniu formula_1 symbolem funkcyjnym jest formula_2 w formula_3 jest nim +, w formula_4 są nimi formula_5 oraz formula_6
Symbole funkcyjne i termy w logikach pierwszego rzędu.
Wprowadzając język pierwszego rzędu najpierw określamy jego alfabet formula_7 czyli zbiór symboli funkcyjnych, symboli relacyjnych i stałych. Każdy z tych symboli ma jednoznacznie określony charakter (tzn. wiadomo czy jest to stała, czy symbol funkcyjny, czy też predykat) i każdy z symboli funkcyjnych i predykatów ma określoną arność (która jest dodatnią liczbą całkowitą). Ustalmy też nieskończoną listę zmiennych (zwykle formula_8).
Definiujemy termy języka formula_9 przez indukcję po ich złożoności w następujący sposób:
Interpretacje termów w modelu.
Niech formula_33 będzie alfabetem jakiegoś języka pierwszego rzędu i niech formula_34 będzie zbiorem stałych tego alfabetu, formula_35 będzie zbiorem symboli funkcyjnych, a formula_36 będzie zbiorem symboli relacyjnych. modelem języka formula_9 nazywamy układ
gdzie:
Tak więc w modelach danego języka symbole funkcyjne są interpretowane jako funkcje. Przez indukcję po złożoności termów definiujemy też interpretację termu w modelu formula_40. Dla termu formula_59 o zmiennych wolnych zawartych wśród formula_60 i dla elementów formula_61 definiujemy formula_62 następująco:

</doc>
<doc id="12158" url="https://pl.wikipedia.org/wiki?curid=12158" title="Dodawanie">
Dodawanie

Dodawanie jest jednym z czterech podstawowych działań arytmetycznych. Obiekty dodawane to składniki, wynik dodawania nazywa się sumą. Dodawanie oznaczane jest zwyczajowo znakiem plus: formula_1
Dodawanie liczb.
Dodawanie pisemne liczb naturalnych.
W niektórych przypadkach dodawanie w pamięci jest trudne. Można tę operację uprościć, wykorzystując metodę dodawania pisemnego, która pozwala obliczyć sumę, wykonując w pamięci wyłącznie dodawanie liczb jednocyfrowych.
Poniżej podany jest przykład obliczenia sumy dwóch, trzycyfrowych liczb: formula_2 i formula_3 Drugą liczbę zapisujemy pod pierwszą, tak by cyfry zostały zapisane w kolumnach. Zapisując liczby, należy je wyrównać do prawej, czyli zapisać jedności nad jednościami, dziesiątki nad dziesiątkami itd. Pod drugą liczbą narysuje się linię:
Dodawanie rozpoczynamy od prawej kolumny zawierającej cyfry jedności obu liczb. Cyfrą jedności formula_2 jest formula_6 cyfrą jedności formula_7 jest formula_8Dodajemy te dwie liczby jednocyfrowe, a ostatnią w wyniku zapisujemy pod kreską. formula_9 więc na pozycji jedności pod kreską piszemy formula_10
Przechodzimy z dodawaniem do następnej kolumny, gdzie dodajemy do siebie liczby jednocyfrowe odpowiadające cyfrom dziesiątek. Cyfrą dziesiątek formula_2 jest formula_13 cyfrą dziesiątek formula_7 jest formula_15formula_16 piszemy formula_17 pod kreską na kolejnym od prawej miejscu, a formula_18 "przenosimy" do kolumny setek:
Pozostała kolumna setek: dodajemy formula_20 z trzeciej kolumny otrzymując formula_21 piszemy formula_22 w kolumnie setek pod kreską:
otrzymując wynik formula_24
Dodając pisemnie wiele liczb („podliczanie słupków”), wygodnie jest dodać osobno jednostki, dziesiątki, setki itd., napisać wyniki (odpowiednio przesunięte) jeden pod drugim i ponownie zsumować. Pozwala to, w przypadku pomyłki, powtarzać tylko część obliczeń:
Uwaga: Liczby można dodawać pisemnie tylko w systemach pozycyjnych.
Dodawanie liczb całkowitych.
Możliwe są trzy przypadki, w zależności od znaku dodawanych liczb:
Dodawanie ułamków.
Dla liczb wymiernych formula_35 i formula_36 dodawanie wymaga najpierw tzw. sprowadzenia do wspólnego mianownika, czyli takiego przekształcenia tych ułamków, aby ich mianowniki były równe.
Następnie można zastosować wzór:
Najmniejszym wspólnym mianownikiem jaki można tu zastosować, jest najmniejsza wspólna wielokrotność mianowników dodawanych ułamków.
Przykład:
Można też wykorzystać fakt, że sprowadzenie do wspólnego mianownika można wykonać, mnożąc licznik i mianownik pierwszego ułamka przez mianownik drugiego ułamka, a licznik i mianownik drugiego ułamka przez mianownik pierwszego. Dodawanie ułamków sprowadza się wtedy do wzoru:
Przykład:
W przypadku dodawania pisemnego ułamków dziesiętnych należy przesunąć dodawane liczby tak, aby przecinek dziesiętny był w tym samym miejscu:
Definicja formalna.
Liczby naturalne na ogół definiuje się na jeden z dwóch sposobów: przez użycie liczb kardynalnych lub przez aksjomatykę Peana (zob. aksjomaty i konstrukcje liczb). W pierwszym przypadku dodawanie liczb naturalnych to nic innego jak dodawanie liczb kardynalnych, a w drugim dodawanie definiuje się indukcyjnie:
gdzie formula_44 jest następnikiem liczby formula_45
Działanie dodawania można krok po kroku definiować dla każdego rodzaju liczb:
Zapis oraz liczba składników.
Dodawanie zwyczajowo oznacza się symbolem formula_69 na przykład: formula_70
Zwykle jest ono rozpatrywane jako działanie dwuargumentowe, można jednak dodawać też mniej niż dwie liczby:
Sumę formula_73 można rozumieć jako formula_74 lub formula_75 Obydwa te wyrażenia są równoważne, gdyż dodawanie jest łączne.
Jeżeli sumujemy wiele składników, wygodnie jest stosować uproszczone zapisy, takie jak wielokropki: formula_76
Nieskończone sumy liczb bądź funkcji są nazywane szeregami, np. formula_77 jest szczególnym przypadkiem szeregu geometrycznego. Są one ważnym przedmiotem badań analizy matematycznej. Niektóre typowe prawa dodawania nie są tu spełnione, np. zmiana kolejności składników szeregu nieskończonego może zmienić jego sumę.
Gdy rozważa się skomplikowane sumy, stosuje się także zapis z grecką dużą literą sigma:
czytany „suma składników postaci formula_79 rozciągnięta na wszystkie wskaźniki formula_80 od formula_18 do formula_82”.
Analogicznie można zapisywać szeregi:
Suma nie musi rozpoczynać się od 1, może rozpoczynać się od dowolnej całkowitej liczby (a także od formula_84 przy zapisywaniu szeregów „od końca”).
Notację sigma można uogólnić, gdy dany jest dowolny warunek logiczny dotyczący wskaźnika, np.:
Możliwe jest także używanie sigmy do zapisywania sum podwójnych.
Analogiczne zapisy można stosować przy mnożeniu. Zamiast dużej litery sigma, stosowana jest wtedy duża litera pi: formula_98
Przybliżanie całkami oznaczonymi.
Dla dowolnej rosnącej funkcji formula_99 zachodzi następująca zależność między całkami a sumami:
Suma funkcji.
Sumę funkcji formula_118 gdzie formula_119 jest pewnym zbiorem ze zdefiniowanym działaniem dodawania (np. grupą czy, w szczególności, przestrzenią liniową) definiuje się jako
Przykłady użycia:
Dodawanie modulo.
Działanie dodawania można określić w pierścieniu Zn.
Dodawanie modulo polega na obliczaniu reszty z dzielenia sumy liczb. Przykład: w zbiorze formula_125 zachodzi:
Dodawanie modulo można też określić dla liczb rzeczywistych, np. w geometrii suma dwóch kątów skierowanych ma miarę równą sumie ich miar modulo formula_129
Dodawanie odcinków.
Dodawanie odcinków o długościach formula_57 i formula_58 polega na wykreśleniu odcinka o długości formula_132
Dodawanie wektorów.
Dodawanie wektorów polega na dodawaniu ich współrzędnych. Wektory można dodawać algebraicznie lub geometrycznie (używając reguły trójkąta lub reguły równoległoboku).
Gdy formula_57 jest punktem oraz formula_58 jest wektorem to sumę formula_135 należy rozumieć jako translację punktu formula_57 o wektor formula_137 Wówczas składniki sumy nie są sobie równoważne (formula_58 jest wektorem i odpowiada przemieszczeniu, a formula_57 jest punktem) i formula_57 nazywa się "dodajną", a formula_58 – "dodajnikiem". Nomenklatura ta jest jednak rzadko spotykana.
Dodawanie liczb kardynalnych.
Działanie dodawania można zdefiniować dla dowolnych liczb kardynalnych, używając sumy (rozłącznych) zbiorów o mocy, której odpowiadają sumowane liczby.
Dodawanie jako działanie w strukturze algebraicznej.
Zwykle określenie to jest używane do określenia dodawania liczb lub funkcji dających w wyniku liczby, takich jak wielomiany.
Istnieje wiele innych struktur algebraicznych, w których określa się dodawanie. Jest to działanie dwuargumentowe, które spełnia aksjomaty przyjętej struktury. Gdy rozważa się struktury algebraiczne (pierścienie, ciała, przestrzenie liniowe) to jest ono dowolnym, abstrakcyjnym działaniem spełniającym pewne założenia, takie jak łączność czy istnienie elementu neutralnego. Czasem dla odróżnienia od zwykłego dodawania liczb stosuje się wtedy inny, podobny znak, np. formula_142
We wspomnianych wyżej strukturach algebraicznych dodawanie jest działaniem przemiennym, łącznym, a także rozdzielnym względem mnożenia (oczywiście w przypadku przestrzeni liniowej jest to rozdzielność względem mnożenia wektora przez skalar).
Równości i kongruencje można dodawać stronami:
Element neutralny i przeciwny.
Element neutralny względem dodawania oznacza się symbolem formula_149 zwanym: zero.
Jeżeli formula_57 jest elementem zbioru ze zdefiniowanym działaniem dodawania, to element formula_58 taki, że formula_152 nazywa się elementem przeciwnym i oznacza symbolem formula_153 Własność zbioru polegającą na tym, że dla każdego elementu istnieje element przeciwny, nazywamy istnieniem odejmowania. We wspomnianych strukturach algebraicznych element przeciwny jest wyznaczony jednoznacznie.
Powiązane działania.
Uwaga: działanie sumy prostej (np. dla przestrzeni) jest wbrew nazwie bardziej związane z iloczynem kartezjańskim niż z sumą.

</doc>
<doc id="12159" url="https://pl.wikipedia.org/wiki?curid=12159" title="Alpy">
Alpy

Alpy (fr. "Alpes", niem. "Alpen", wł. "Alpi", słoweń. "Alpe", ret. "Alps", łac. "Alpes") – najwyższy łańcuch górski Europy, ciągnący się łukiem od wybrzeża Morza Śródziemnego w okolicy Savony po dolinę Dunaju w okolicach Wiednia. Łańcuch ma długość około 1200 km, szerokość od 150 do 250 km i zajmuje powierzchnię około 220 tys. km².
Grań główna Alp biegnie od przełęczy Bocchetta di Altare (dawna nazwa: Colle di Cadibona), która oddziela Alpy od Apeninów, najpierw w kierunku południowo-zachodnim, następnie północno-zachodnim, północnym i na najdłuższym odcinku w kierunku północno-wschodnim aż do Höflein an der Donau na północnym skraju Lasu Wiedeńskiego.
Najwyższym szczytem Alp, a zarazem całej Europy, jest położony na granicy francusko-włoskiej Mont Blanc (wł. "Monte Bianco"). Wznosi się na wysokość 4808 m n.p.m.
Alpy położone są na terytorium kilku państw europejskich, są to od południowego zachodu: Francja, Monako, Włochy, Szwajcaria, Liechtenstein, Niemcy, Austria, Słowenia, Węgry.
Nazwa.
Nazwy grecka i łacińska używane były w starożytności. Herodot (V wiek p.n.e.): 
Geologia.
Alpy zostały wypiętrzone w orogenezie alpejskiej jako część większego systemu górskiego – łańcucha alpejsko-himalajskiego. Alpy mają budowę fałdowo-płaszczowinową. W krajobrazie wysokogórskim dominują strzeliste szczyty, kotły polodowcowe oraz doliny U-kształtne.
Klimat.
Alpy leżą na pograniczu dwóch stref klimatycznych. Skłon zachodni i północny pozostaje pod wpływem klimatu umiarkowanego, skłon południowy – podzwrotnikowego. Średnia temperatura lipca u podnóży gór wynosi od +8 °C w Alpach Nadmorskich, do -2 °C w Alpach Austriackich i od +19 °C na północnym skłonie do +24 °C na południu. Temperatura obniża się stopniowo wraz ze wzrostem wysokości.
Najwięcej opadów otrzymują Alpy Zachodnie – do 4000 mm rocznie, Alpy Wschodnie ok. 2500-3000 mm, najniższe opady (poniżej 500 mm) notowane są w wewnętrznych kotlinach Alp Wschodnich. Charakterystycznym zjawiskiem są silne, ciepłe wiatry fenowe. Alpy są obszarem źródłowym wielu rzek Europy Zachodniej. Biorą tu swój początek: Adyga, Pad i większość jego dopływów (m.in.: Ticino, Adda, Oglio), Rodan i jego dopływy (Durance i Isère), Ren i jego dopływ Aare oraz wiele rzek dorzecza Dunaju (m.in.: Lech, Inn, Salzach, Aniza, Raba, Mura, Drawa i Sawa). Szerokie, wychodzące na przedpole Alp doliny wypełniają miejscami rozległe polodowcowe jeziora, m.in.: Genewskie, Czterech Kantonów, Bodeńskie, Garda, Como i Maggiore.
Fauna.
Ssaki:
Ptaki:
Płazy:
Ochrona.
Dużo endemicznych gatunków roślin i zwierząt. Stworzono wiele parków narodowych i rezerwatów.
Podział.
Podział geograficzny.
W podstawowym podziale wyróżnia się dwie części: wyższe Alpy Zachodnie oraz niższe Alpy Wschodnie. Granica przebiega obniżeniem Jeziora Bodeńskiego, doliną górnego Renu, przełęczą Splügen i doliną Valle San Giacomo, aż do jeziora Lago di Como.
Tak przyjęty podział na Alpy Wschodnie i Alpy Zachodnie nie jest kwestią arbitralnych ustaleń, lecz 
Podział geologiczny.
Ponadto, zwłaszcza w Alpach Wschodnich, na podstawie budowy geologicznej wyróżnia się:

</doc>
<doc id="12160" url="https://pl.wikipedia.org/wiki?curid=12160" title="Rozwinięcie Herbranda">
Rozwinięcie Herbranda

Rozwinięcie Herbranda dla formuły rachunku predykatów pierwszego rzędu to formuła, w której wszystkie kwantyfikatory ogólne (a także zmienne wolne) formula_1 zostały zastąpione przez koniunkcje formula_2 natomiast egzystencjalne formula_3 przez alternatywę formula_4 gdzie formula_5 to pewien podzbiór skończony uniwersum Herbranda.
Taka formuła – bez zmiennych i kwantyfikatorów jest w praktyce równoważna pewnej formule rachunku zdań.
Zbiór rozwinięć Herbranda jest co najwyżej przeliczalny.

</doc>
<doc id="12161" url="https://pl.wikipedia.org/wiki?curid=12161" title="Twierdzenie Herbranda">
Twierdzenie Herbranda

Twierdzenie Herbranda to jedno z najważniejszych twierdzeń konstruktywnych logiki pierwszego rzędu:
Ponieważ każde rozwinięcie jest właściwie skończoną formułą rachunku zdań,
a więc da się rozstrzygnąć w czasie skończonym (wykładniczym), liczba rozwinięć Herbranda
dla formuły natomiast jest zbiorem przeliczalnym, umożliwia to udowodnienie każdej tautologii
logiki pierwszego rzędu, chociaż może to
zająć nieograniczoną ilość czasu.

</doc>
<doc id="12163" url="https://pl.wikipedia.org/wiki?curid=12163" title="Wera">
Wera

Wera — imię żeńskie pochodzenia łacińskiego, stanowiące żeńską formę łacińskiego imienia Werus (pierwotnie cognomen), równe wyrazowi pospolitemu "vera" — "rzetelna, prawa, słuszna, sprawiedliwa". Forma ta jest również w użyciu jako zdrobnienie od imienia Weronika lub zachodnia adaptacja rosyjskiego imienia Wiera. Rozpowszechniła się ona być może pod wpływem działaczki socjalistycznej i komunistycznej Marii Koszutskiej, która przybrała pseudonim Wera Kostrzewa. 
Wera imieniny obchodzi 24 stycznia, jako wspomnienie św. Wery z Clermont, wspominanej razem ze św. Suporyną".
Znane osoby noszące imię Wera:

</doc>
<doc id="12164" url="https://pl.wikipedia.org/wiki?curid=12164" title="Igor">
Igor

Igor — imię męskie pochodzenia skandynawskiego, przekształcone z pierwotnego Ingwar ("Ingvarr"). Imię to jest złożone z członów: "Ing-", prawdopodobnie pochodzącego od imienia jednego z bogów germańskich, oraz "-war", pochodzącego najprawdopodobniej od staro-wysoko-niemieckiego słowa "wart" – stróż, pasterz. Imię to nosił wielki książę kijowski i czernihowski z XII wieku św. Igor, którego wspomina się 5 czerwca.
Wśród imion nadawanych nowo narodzonym dzieciom, Igor w 2017 r. zajmował 17. miejsce w grupie imion męskich. W całej populacji Polaków Igor zajmował w 2017 r. 75. miejsce (65 606 nadań). Wschodniosłowiański wariant tego imienia to Ihor.
Znane osoby noszące to imię.
Igor imieniny obchodzi 5 czerwca, jako wspomnienie św. Igora. Spotyka się również niekiedy daty 1 i 5 października, niezwiązane z żadnym konkretnym świętym lub wydarzeniem. 

</doc>
<doc id="12165" url="https://pl.wikipedia.org/wiki?curid=12165" title="Remigiusz">
Remigiusz

Remigiusz – imię męskie pochodzenia łacińskiego. Wywodzi się od łacińskiego rzeczownika "remigium", oznaczającego „wiosło”. Znaczenie imienia to: „wioślarz” lub „wytwórca wioseł”. W Polsce występuje od XIV wieku. Wśród imion nadawanych nowo narodzonym dzieciom, Remigiusz w 2017 roku zajmował 101. miejsce w grupie imion męskich.
Żeński odpowiednik: Remigia.
Remigiusz imieniny obchodzi: 13 stycznia (jako wspomnienie św. Remigiusza, biskupa Reims według nowego Martyrologium Rzymskiego; wcześniej obowiązywała data 1 października), 20 lipca i 18 października.

</doc>
<doc id="12166" url="https://pl.wikipedia.org/wiki?curid=12166" title="Dioniza">
Dioniza

Dioniza – żeński odpowiednik imienia Dionizy. Imię to pochodzi z Grecji, od Dionizosa, greckiego boga wina.
Dioniza imieniny obchodzi 15 maja, 2 października, 6 grudnia.
Inną formą imienia Dioniza jest Dionizja.
Zdrobnienia: Dionizia, Dyzia, Dionka, Nizia.
Wspomnienie w Kościele: 12 grudnia.
Obce formy: (ang.) Denise, Denice, Denyse.

</doc>
<doc id="12167" url="https://pl.wikipedia.org/wiki?curid=12167" title="Hangar">
Hangar

Hangar (z fr.) – duży budynek o wnętrzu jednoprzestrzennym (hala), służący do zabezpieczania samolotów, szybowców, balonów, łodzi przed działaniem czynników atmosferycznych. Często przystosowany do bieżących przeglądów i napraw. Hangar lotniczy zwykle wybudowany jest na rzucie prostokąta, a jedna z jego ścian składa się z otwieralnych elementów, co umożliwia wprowadzanie samolotów. W portach hangarami nazywane są budynki do przechowywania niedużych statków i łodzi, a także pomieszczenia do krótkotrwałego przechowywania towarów.
Na lotniskowcu – jeden lub dwa pokłady hangarowe pod pokładem startowym.
Ogólnie – obszerny budynek z szeroką bramą np. magazyn.

</doc>
<doc id="12169" url="https://pl.wikipedia.org/wiki?curid=12169" title="Gra strategiczna">
Gra strategiczna

Gra strategiczna – pojęcie odnoszące się do szerokiej grupy gier – przede wszystkim jednak chodzi tu o jedno- bądź wieloosobowe gry, w których wygrana zależy nie tylko od losu, ale przede wszystkim od strategii, wiedzy i planowania.
Typowa gra strategiczna.
Typowa gra strategiczna toczy się na planszy podzielonej na identyczne heksagonalne (sześciokątne) pola, na których znajdują się żetony reprezentujące siły graczy. Najczęściej są to jednostki wojska, a gra przedstawia pewną historyczną bitwę. Każde pole należy do pewnego typu terenu (las, góry, miasto, itd.), przy czym często znaczenie mają też połączenia między polami (drogi, koleje), a czasem też leżące na krawędziach pól (rzeki, skarpy).
W niektórych grach, toczonych zwykle w małej skali, jednostki mogą być różnie skierowane do pewnej krawędzi, zwykle jednak jedna lub więcej jednostek zajmuje pole i nie ma znaczenia jej ustawienie. Bardzo często istnieje limit liczby jednostek mogących przebywać na jednym polu, wyrażony w liczbie jednostek lub też pewnych punktów oznaczających ich rozmiar czy też siłę. Pewne jednostki specjalne, takie jak np. dowództwo, są zwykle z tego limitu wyłączone, czasami wyłączone są też pewne rodzaje pól (zwykle miasta).
Gra składa się z tur przedstawiających identyczną jednostkę czasu – zależenie od skali może to być 15 minut, może też być miesiąc. Każda tura podzielona jest na fazy – w każdej fazie jeden gracz wykonuje jeden rodzaj akcji, przy czym zależnie od gry fazy mogą być grupowane według graczy lub według akcji. Np. w dwuosobowej grze, w której następują najpierw faza ruchu, następnie zaś faza akcji, mogą wystąpić dwie kombinacje.
Zwykle występują dwie najważniejsze fazy – faza ruchu i faza walki, plus dodatkowo jakaś faza na początku lub końcu tury służąca do zajęcia się wydarzeniami takimi jak np. przybycie posiłków, ustalenie aktualnej pogody na polu walki czy też innych zdarzeń losowych.
Każda jednostka ma określoną liczbę punktów ruchu, które może wykorzystać do przemieszczania się. Koszt przemieszczenia zależy od typu jednostki i rodzaju terenu – najmniej punktów wydaje się na poruszanie się po drogach, często nawet są to ilości ułamkowe, najwięcej po ciężkim terenie typu góry, czy też przejście poprzez rzekę.
Pewne rodzaje jednostek mają więcej punktów niż inne – zwykle liczba punktów zależy od szybkości poruszania się po równym terenie oraz drogach. W cięższym terenie jednostki mające więcej punktów ruchu (kawaleria, oddziały zmotoryzowane) muszą wydać zwykle więcej na poruszanie się niż te wolniejsze (piechota), tak więc proporcje te się niwelują lub nawet odwracają. Niektóre "ciężkie" oddziały, takie jak artyleria, są dość powolne na normalnym terenie (zwykle tyle samo punktów ruchu co piechota, lub nieznacznie mniej), za to po bardzo ciężkim terenie poruszają się jeszcze wolniej, a na pewne rodzaje terenu w ogóle nie mają prawa wejść.
Często wszystkie pola wokół jednostek przeciwnika (poza jednostkami specjalnymi), czasem bez pewnych pól specjalnych jak np. miasta, lub też niedostępnych, np. przez rzekę – to strefy kontroli. 
Jednostka zwykle nie może się przemieścić z jednego pola w strefie kontroli wroga na drugie, chyba że na tym drugim już jest inna nasza jednostka. W niektórych grach
jednostka wchodząc na strefę kontroli musi się zatrzymać a nawet jest zmuszona do zaatakowania jednostki wroga. Zwykle dotyczy to jedynie jednostek lądowych, a prawie nigdy strefy kontroli jednostek jednego typu (lądowe, wodne, lotnicze) nie dotyczą jednostek innych typów.
Walka toczy się pomiędzy pojedynczymi jednostkami lub też grupami jednostek, przy czym dozwolony może albo atak z użyciem jednostek stacjonującym na tym samym polu, bądź też wszystkich jednostek sąsiadujących z jednostką atakowaną. Niektóre znajdujące się o kilka pól dalej jednostki mogą dawać pewne korzyści przy ataku bezpośrednio w nim nie uczestnicząc (np. artyleria) bądź też nawet atakować na odległość.
Żeby rozstrzygnąć wynik walki, zwykle liczy się proporcję siły oddziałów, dodaje modyfikatory wynikające z sytuacji, i rzuca kośćmi uzyskując ostateczny wynik.
Modyfikatory mogą być najróżniejsze, przy czym prawie w każdej grze istnieją modyfikatory za teren – atakowanie przeciwnika w trudnym terenie jest trudniejsze. W niektórych grach liczy się inaczej wartość siły podczas ataku i podczas obrony, w innych nie ma to miejsca, lub odbywa się na specjalnych zasadach – np. w grach pierwszego rodzaju (zwykle gry z walką jednostka na jednostkę) artyleria może mieć niską siłę obrony a wysoką ataku, w grach drugiego rodzaju natomiast (zwykle gry z walką grupa na grupę) siła artylerii jest obniżona, tylko jeśli stacjonuje na polu bez żadnych oddziałów wsparcia, np. piechoty.
Wyniki walki mogą być różne – bitwa może zakończyć się wygraną, przegraną, a niekiedy kompromisem lub nawet odwrotem wojsk jednego z graczy.
Modyfikacje podstawowego schematu.
Gier strategicznych powstało tysiące i różnią się one nie tylko przedstawianą sytuacją historyczną i różnymi szczegółami, ale często także zdecydowanie modyfikują koncepcje gry.
Jedno dość często spotykane rozwiązanie to użycie pól kwadratowych. Nie jest ono zbyt lubiane przez graczy, gdyż w sposób sztuczny wprowadza rozróżnienie między sąsiadowanie przez krawędź i sąsiadowanie przez wierzchołek.
Czasem pola są całkowicie niewymiarowe, lub też używa się wielu plansz, np. grając na dwa fronty naraz.
Inna modyfikacja to gra jedno-osobowa. Jednoosobowe gry planszowe są bardzo luźno związane z koncepcją gier strategicznych. Wyjątkiem są tu komputerowe gry strategiczne.
Czasem role graczy są diametralnie różne – jeden na przykład niewielkimi siłami musi wytrzymać jakiś czas, drugi natomiast wielokrotnie większymi musi w tym czasie dany obiekt zdobyć.
Do gry można wprowadzić operacje graczy dziejące się w oderwaniu od planszy i jednostek – np. magię, która obejmuje cały świat, lub też bardziej współcześnie naloty bombowe obejmujące wiele pól czy też modyfikujące zasady. Pewne zasady mogą też się zmieniać z czasem lub w związku z pewnymi wydarzeniami.
Do gry można wprowadzić też karty wydarzeń, albo traktować jednostki bardziej indywidualnie – uwzględniając jedynie niewielką ich liczbę. Gra może też nie mieć żadnych kryteriów zwycięstwa lub mieć kryterium, które nie wskazuje wygranego (np. obronić miasto "jak najdłużej"). W niektórych grach bardzo rozbudowany jest czynnik ekonomiczny, często przesłaniający same walki wojsk (gra ekonomiczna).

</doc>
<doc id="12170" url="https://pl.wikipedia.org/wiki?curid=12170" title="Prezydenci USA">
Prezydenci USA



</doc>
<doc id="12173" url="https://pl.wikipedia.org/wiki?curid=12173" title="Manfred">
Manfred

Manfred – imię męskie pochodzenia germańskiego. Wywodzi się od słów z języka staro-wysoko-niemieckiego "man" – człowiek i "frid" – opieka, pokój. Zatem Manfred to osoba „zapewniająca pokój i ochronę”.
Żeńska forma: Manfreda
Zdrobnienia: Fred, Fredek, Fredzio, Fredzia, Fredka, Maniek
Manfred imieniny obchodzi:
Znane osoby noszące imię Manfred:
Postacie fikcyjne o imieniu Manfred:

</doc>
<doc id="12174" url="https://pl.wikipedia.org/wiki?curid=12174" title="Manfreda">
Manfreda

Manfreda - żeński odpowiednik imienia Manfred.
Manfreda imieniny obchodzi:

</doc>
<doc id="12175" url="https://pl.wikipedia.org/wiki?curid=12175" title="Fryderyka">
Fryderyka

Fryderyka – żeński odpowiednik imienia Fryderyk.
Fryderyka imieniny obchodzi 27 maja i 18 lipca i 6 października.
Znane osoby o imieniu Fryderyka:

</doc>
<doc id="12176" url="https://pl.wikipedia.org/wiki?curid=12176" title="Rościsława">
Rościsława

Rościsława – staropolskie imię żeńskie, złożone z członów "Rości-" ("rośnie") oraz "-sława" ("sława"). Może oznaczać "ta, której sława rośnie". Od tego imienia mogły pochodzić formy skrócone typu Rosława. W źródłach polskich poświadczone w XII wieku.
Rościsława imieniny obchodzi 7 października.
Męski odpowiednik: Rościsław

</doc>
<doc id="12177" url="https://pl.wikipedia.org/wiki?curid=12177" title="Laurencja">
Laurencja

Laurencja - żeński odpowiednik imion Laurencjusz i Wawrzyniec. Patronką tego imienia jest św. Laurencja, towarzyszka św. Palacjaty, oraz bł. Laurencja Garasimiw, towarzyszka bł. Mikołaja Czarneckiego.
Laurencja imieniny obchodzi 2 kwietnia i 8 października.

</doc>
<doc id="12178" url="https://pl.wikipedia.org/wiki?curid=12178" title="Wojsława">
Wojsława

Wojsława, Wojesława - staropolskie imię żeńskie, złożone z członów "Woj-" ("wojownik") i "-sława" ("sława"). Oznacza "tę, która zdobywa sławę w wojnach", "sławną wojowniczkę". Imię to mogło być skracane również do formy Wisława. Jego męskim odpowiednikiem jest Wojsław.
Wojsława imieniny obchodzi 2 listopada, jako wspomnienie bł. Wojsława z Prus, wspominanego razem z bł. Konradem.
Znane osoby, noszące to imię: 

</doc>
<doc id="12180" url="https://pl.wikipedia.org/wiki?curid=12180" title="Photoshop">
Photoshop



</doc>
<doc id="12181" url="https://pl.wikipedia.org/wiki?curid=12181" title="R (program)">
R (program)



</doc>
<doc id="12182" url="https://pl.wikipedia.org/wiki?curid=12182" title="Strumienica">
Strumienica

Strumienica lub inżektor – urządzenie do przenoszenia cieczy, zawiesin, ciał sypkich oraz gazów. Strumienica musi być zasilana przez pompę, sprężarkę, lub parą z kotła. Działanie strumienicy polega na wytworzeniu różnicy ciśnień pomiędzy ciśnieniem w zbiorniku ssawnym a ciśnieniem w komorze tłocznej.
Ciecz robocza, podawana przez pompę zasilającą poprzez dopływ (1), dostaje się do dyszy (2), gdzie następuje przyrost prędkości cieczy kosztem spadku ciśnienia (zobacz prawo Bernoulliego). Spadek ciśnienia w komorze ssawnej jest wystarczający do podniesienia cieczy lub zawiesiny ze zbiornika ssawnego (3). Obie ciecze, zasilająca i pompowana, mieszają się w komorze wylotowej (4).
Zaletą strumienic jest brak ruchomych elementów, a co za tym idzie duża niezawodność. Wadą natomiast jest niska sprawność energetyczna (30 - 40%), jednak czasem pozwala wykorzystać energię odpadową co podnosi sprawność całego urządzenia. Np. zastąpienie pompy tłokowej strumienicą na parę odlotową w parowozach zmniejsza zużycie węgla. Do jej zasilania wykorzystuje się energię odpadową, a ponadto woda zasilająca kocioł zostaje wstępnie podgrzana.

</doc>
<doc id="12184" url="https://pl.wikipedia.org/wiki?curid=12184" title="Język indoeuropejski">
Język indoeuropejski



</doc>
<doc id="12185" url="https://pl.wikipedia.org/wiki?curid=12185" title="Satem">
Satem



</doc>
<doc id="12186" url="https://pl.wikipedia.org/wiki?curid=12186" title="Kentum">
Kentum



</doc>
<doc id="12187" url="https://pl.wikipedia.org/wiki?curid=12187" title="Italia (kraina historyczna)">
Italia (kraina historyczna)

Italia – kraina historyczna i geograficzna położona na Półwyspie Apenińskim, której obszar zmieniał się na przestrzeni dziejów.
W V w. p.n.e. oznaczała tylko jego południową część, w III w. p.n.e. natomiast wszystkie tereny podległe Rzymowi. Za czasów Juliusza Cezara teren rozciągający się od Cieśniny Mesyńskiej do rzeki Rubikon. Wtedy za jej część jeszcze nie uważano Galii Przedalpejskiej leżącej w dolinie rzeki Pad oraz Ligurii. Około 27 p.n.e. za panowania Augusta, Italia już sięgnęła do podnóży Alp. Italia przez całą starożytność nie obejmowała natomiast Sycylii, Sardynii i Korsyki.
Starożytna Italia dzieliła się na następujące regiony: 
Południową część Italii wraz ze wschodnią częścią Sycylii w czasach starożytnych określano często mianem "Magna Graecia" (Wielka Grecja) ze względu na dużą liczbę znajdujących się tam kolonii greckich.
Italię oblewają morza:
Obecnie nazwa "Italia" jest synonimem Włoch (po włosku i w większości innych języków).

</doc>
<doc id="12188" url="https://pl.wikipedia.org/wiki?curid=12188" title="Etruria">
Etruria

Etruria (gr. "Tyrrhenia", łac. "Etruria" lub "Tuscia", od czego pochodzi wł. "Toscana") to kraina historyczna w starożytnej Italii, znajdująca się w środkowej części Półwyspu Apenińskiego nad Morzem Tyrreńskim, pokrywająca się ze współczesną Toskanią i północnym Lacjum. Kraina ta otoczona jest na północy i północnym wschodzie łańcuchem Apeninów, na południu i wschodzie Tybrem. Główna rzeka Arnus (Arno). Kraj na ogół górzysty, na południu zaś ślady pochodzenia wulkanicznego. Liczne jeziora: Trazymeńskie, Sabatyńskie i in. wypełniają wygasłe i zapadłe kratery. Wybrzeże morskie posiadało w starożytności gęste zaludnienie i uprawne grunta. Apeniny zapewniały budulec na mieszkania i okręty. Wyspa Ilva, dzisiejsza Elba, dostarczała żelaza; w Etrurii znajdowano również miedź i ołów. W wielu miejscach pozostały potężne ruiny murów, świadczące o rozległości ówczesnych miast. Od około 1000 p.n.e. Etruria była zamieszkana przez Etrusków. Od III w. p.n.e. pod panowaniem Rzymian.

</doc>
<doc id="12189" url="https://pl.wikipedia.org/wiki?curid=12189" title="Umbria">
Umbria

Umbria (wł. "Umbria") – region administracyjny w centralnych Włoszech, o powierzchni 8456 km², 872,9 tys. mieszkańców i stolicą w Perugii (146,7 tys. mieszkańców). Gęstość zaludnienia 103 osób na km².
Godło.
Według ustawy z 30 października 1973, godło regionu Umbrii odnosi się do święta ceri, jednego z najstarszych obrzędów w regionie. Symbol został wybrany do reprezentowania całego regionu, ponieważ sama w sobie zawiera wartości charakterystyczne dla historii i kultury regionu. W godle znajdują się trzy czerwone cerie na szarym tle, otoczone przez srebrne pasy w postaci prostokątów.
Geografia.
Umbria to region leżący w środkowych Włoszech, na zachodzie graniczy z Toskanią, na wschodzie z Marche, a na południu z Lacjum. To teren w większości górzysty (53%) i pagórkowaty (41%), zaledwie 6% regionu to tereny nizinne. Najwyższy punkt regionu znajduje się w pasmie górskim Monte Vettore na granicy z Marche i znajduje się 2476 m n.p.m., najniższy zaś punkt regionu znajduje się w dolinie Tybru w gminie Attigliano (96 m n.p.m.).
W skład regionu wchodzą 2 prowincje: 
Gminy z liczba mieszkańców większą niż 20 000 mieszkańców
Historia.
Umbria to także kraina historyczna w antycznej Italii, w środkowej części Półwyspu Apenińskiego, nad rzekami Tybrem i Rubikonem, w okolicy Adriatyku. Nazwa regionu używana jest także współcześnie – pochodzi od starożytnego ludu Umbrów, który osiadł tam w VI wieku przed Chrystusem i był następnie wypierany przez Etrusków w kierunku Apeninów. W pierwszej połowie III w. przed Chrystusem Umbria stopniowo została włączona do państwa rzymskiego.
Główne miasta w okresie antycznym to:
Po upadku Rzymu (cesarstwa zachodniorzymskiego) tereny Umbrii rządzone były przez Ostrogotów, a później przez Bizancjum. W latach 584–751 wchodziły w skład egzarchatu Rawenny. Później północna część weszła w skład Państwa Kościelnego (756–1870), a południowa należała do rządzonego przez Longobardów księstwa Spoleto. Po 1861 została przyłączona do Włoch.
Polityka.
Prezydentem regionu jest Donatella Tesei (LN).

</doc>
<doc id="12190" url="https://pl.wikipedia.org/wiki?curid=12190" title="Picenum">
Picenum

Picenum - kraina historyczna w antycznej Italii, leżąca wzdłuż wybrzeży Adriatyku pomiędzy Ankoną a rzeką Sangro.
Główne miasta w okresie antycznym:

</doc>
<doc id="12191" url="https://pl.wikipedia.org/wiki?curid=12191" title="Lacjum">
Lacjum

Lacjum (wł. "Lazio") – region administracyjny w centralnych Włoszech, o powierzchni 17 203 km²; 5,2 mln mieszkańców ze stolicą w Rzymie (2,5 mln mieszkańców). Gęstość zaludnienia 302 os./km². Graniczy z regionami: Toskania, Umbria, Marche, Abruzja, Molise i Kampania.
Lacjum (łac. "Latium") to także kraina historyczna w antycznej Italii znajdująca się w środkowej części Półwyspu Apenińskiego nad Tybrem. Położona między Apeninami a Morzem Tyrreńskim. Z tą krainą graniczyły:
Lacjum jest uważane za kolebkę państwa rzymskiego. Głównym miastem tego regionu stał się z czasem (najpóźniej w V w. p.n.e.) Rzym, z portem w Ostii, u ujścia Tybru.
Północną część, w której leży Rzym, zamieszkiwali Latynowie, od których nazwę wzięła cała kraina, a także język, którym się posługiwano (łacina). Latynowie początkowo znajdowali się pod hegemonią Etrusków. Południową część zamieszkiwali Wolskowie i kilka mniejszych plemion.
Prowincje.
W skład regionu wchodzi 5 prowincji:
Historia.
W tradycji pierwszym królem Lacjum był na przełomie XIV i XIII w. p.n.e. Sterces, którego stolica znajdowała się w Laurentum. Według rzymskich legend za trzeciego z kolei jego następcy – Latynusa – przybył do Lacjum bohater spod Troi, Eneasz (pocz. XII w. p.n.e.)., którego syn Askaniusz Juliusz założył nową dynastię królewską w mieście Alba Longa. Członkowie tej dynastii nosili nazwisko (łac. "nomen gentilicium" – nazwisko rodowe) Sylwiusz (łac. "Silvius"). Alba Longa była przez długi okres stolicą Związku Latyńskiego, złożonego z 30 miast, w tym także z Rzymu. Około 660 p.n.e. król Alba Longa utracił przewodnictwo w Związku na rzecz króla Rzymu Tullusa Hostyliusza.
W 508 p.n.e. Latynowie wzniecili powstanie przeciw supremacji republikańskiego już Rzymu, czego skutkiem był traktat rzymsko-latyński z 493 r., zrównujący prawnie wszystkie miasta latyńskie z Rzymem. W 338 p.n.e., po zwycięskiej wojnie z Latynami, Rzymianie rozwiązali Związek Latyński inkorporując jednocześnie Lacjum do Republiki Rzymskiej. Od tego czasu Lacjum znajdowało się we władaniu metropolii, która w następnych stuleciach przygotowywała się do objęcia panowania nad znaczną częścią Starego Świata. Pierwszy krok na tej długiej drodze Rzymianie uczynili w Lacjum. Później legioniści pokonali Etrusków. W 396 p.n.e. Rzymianie zdobyli najbliższe im miasto etruskie, Weje, a niespełna sto lat później Vulci – ostatnią twierdzę tego potężnego niegdyś ludu.
Po upadku Rzymu (cesarstwa zachodniorzymskiego) Lacjum rządzone było przez Ostrogotów, a później przez Bizancjum. W latach 584-751 tereny Lacjum wchodziły w skład egzarchatu Rawenny.
W średniowieczu Lacjum przeżywało ponownie okres rozwoju. Region przeszedł w posiadanie papieży, którzy pragnęli zapewnić swej władzy podstawę terytorialną. Założone w 756 r. Państwo Kościelne przetrwało do 1870 r., kiedy zostało przyłączone do Włoch, a w posiadaniu Kurii Rzymskiej pozostał jedynie Watykan. Od tego czasu Lacjum jest tylko jednym z wielu regionów Włoch.
Polityka.
Prezydentem regionu jest Nicola Zingaretti (PD).

</doc>
<doc id="12192" url="https://pl.wikipedia.org/wiki?curid=12192" title="Kampania">
Kampania



</doc>
<doc id="12193" url="https://pl.wikipedia.org/wiki?curid=12193" title="Kalabria">
Kalabria

Kalabria (wł. "Calabria") – region administracyjny w południowych Włoszech o powierzchni 15 079 km² i 2,09 milionach mieszkańców, ze stolicą w Catanzaro. Graniczy z regionem Basilicata, a poprzez Cieśninę Mesyńską z Sycylią. W starożytności Kalabrią (łac. "Calabria") nazywano południowo-wschodnią część Półwyspu Apenińskiego, a więc okolice Brundizjum i Tarentu.
Podział administracyjny.
W skład Kalabrii wchodzi pięć jednostek: prowincja Cosenza, prowincja Crotone, prowincja Vibo Valentia, prowincja Catanzaro oraz Città metropolitana di Reggio Calabria (do 2016 jako prowincja Reggio Calabria).
Sytuacja gospodarcza.
Mimo silnego wsparcia rządu włoskiego oraz Unii Europejskiej, Kalabria wciąż jest jednym z najbiedniejszych regionów Włoch. Bezrobocie sięga tu do 18% (a w niektórych prowincjach nawet do 25%), podczas gdy średnia krajowa wynosi ok. 8,5%. Dochód PKB per capita wynosi ok. 14 tys. dolarów, podczas gdy na mieszkańca północnych regionów Włoch, np. Piemontu, wynosi on ok. 23 tys. dolarów.
Jedną z głównych przyczyn zacofania gospodarczego Kalabrii jest szeroka działalność tamtejszej mafii – ’Ndranghety. Organizacja ta skutecznie odstrasza potencjalnych inwestorów, zarówno włoskich, jak i zagranicznych, oraz zmusza ludzi do współpracy z nią, stając się niemal jedynym pracodawcą w tym regionie.

</doc>
<doc id="12194" url="https://pl.wikipedia.org/wiki?curid=12194" title="Apulia">
Apulia

Apulia (wł. "Puglia") – region administracyjny w południowych Włoszech, o powierzchni 19348 km², z ok. 4 milionami mieszkańców i stolicą w Bari (362,5 tys. mieszkańców). Gęstość zaludnienia 208 osób na km². Graniczy z Molise, Kampanią i Basilicatą. 
Linia brzegowa liczy 784 km, jest najdłuższa spośród regionów administracyjnych Włoch.
W skład regionu wchodzi 6 prowincji: prowincja Bari (zlikwidowana w kwietniu 2014), prowincja Tarent, prowincja Brindisi, prowincja Foggia, prowincja Barletta-Andria-Trani i prowincja Lecce.
Apulia to także kraina historyczna w starożytnej Italii, leżąca w południowo-wschodniej części Półwyspu Apenińskiego, wzdłuż wybrzeży Adriatyku. Głównym miastem regionu był dorycki Tarent.
Wybrzeża były w starożytności skolonizowane przez Greków, wraz z Bruttium, Kalabrią i Lukanią stanowiła w antyku część tzw. "Wielkiej Grecji" - aż do końca średniowiecza wpływy kultury greckiej były tam silne (zob. Italogrecy).
W apulijskim mieście Wenuzji (obecnie Venosa w regionie Basilicata) urodził się rzymski poeta Horacy. W Apulii znajdowało się miasto Kanny, gdzie doszło do klęski Rzymian w II wojnie punickiej.
Od połowy IX w. do połowy XI w. wraz z Kalabrią i Basilicatą należała do katepanatu Italii. Później podbita przez Normanów.
Prezydentem regionu jest Michele Emiliano.
Ochrona przyrody.
W regionie Apulia znajdują się dwa parki narodowe: Park Narodowy Alta Murgia oraz Park Narodowy Gargano. Prócz tego utworzono 17 rezerwatów przyrody, dwa największe to Rezerwat przyrody Saline di Margherita di Savoia oraz Rezerwat przyrody Stornara (pozostałe 15 nie przekracza 930 ha). Jezioro Salso zostało objęte patronatem WWF. Do gatunków endemicznych regionu należą m.in. skorupiak "Spelaeomysis bottazzii". Z roślin endemicznych wymienić można "Arum apulum", "Crocus thomasii" oraz "Iris bicapitata".

</doc>
<doc id="12195" url="https://pl.wikipedia.org/wiki?curid=12195" title="Lukania">
Lukania

Lukania (łac. "Lucania") – kraina historyczna na południu antycznej Italii, między Zatoką Tarencką a Morzem Tyrreńskim, graniczyła z Kampanią, Apulią, Samnium i Bruttium. Wybrzeża były silnie skolonizowane przez Greków, a terytorium wewnętrzne zamieszkiwali Lukanowie.
Lukania wraz z Bruttium, Kalabrią i Apulią stanowiła w starożytności część tzw. "Wielkiej Grecji".

</doc>
<doc id="12198" url="https://pl.wikipedia.org/wiki?curid=12198" title="Bruttium">
Bruttium

Bruttium – kraina historyczna w antycznej Italii znajdująca się w południowej części Półwyspu Apenińskiego, rozciągająca się wzdłuż Cieśniny Mesyńskiej. 
Zamieszkana przez Bruttów, którzy zorganizowali się w konfederację miast ze stolicą w Cosentii. W IV wieku p.n.e. Brutom udało się obronić przed Aleksandrem z Epiru i Agatoklesem z Syrakuz. Na wybrzeżach kraina została silnie skolonizowana przez Greków i wraz z Lukanią, Kalabrią i Apulią stanowiła w antyku część tzw. Wielkiej Grecji.

</doc>
<doc id="12200" url="https://pl.wikipedia.org/wiki?curid=12200" title="Echosonda">
Echosonda

Echosonda - urządzenie do pomiaru głębokości wody oraz odległości od unoszących się w niej ciał stałych. Odległości te oblicza się mierząc czas powrotu dźwięku odbitego od dna, przeszkody, okrętu podwodnego, ławicy ryb itp. W praktyce morskiej, przez słowo sondowanie rozumie się mierzenie głębokości, dawniej wykonywane ręcznie za pomocą ołowianki. Natomiast słowo echosonda wskazuje na użycie fal dźwiękowych w celu określenia aktualnej głębokości.
Impuls sondujący (najczęściej ultradźwiękowy) jest wytwarzany w przetworniku piezoelektrycznym. W wodzie rozchodzi się z prędkością ok. 1500 m/s (zmiany prędkości zależne od temperatury i zasolenia pomija się w żegludze, natomiast uwzględnia się w badaniach oceanograficznych i kartograficznych). Fala dźwiękowa odbita od dna lub innego przedmiotu (ławica ryb, okręt podwodny, a czasami granica między warstwami wody o różnej temperaturze – termoklina lub różnym zasoleniu – haloklina) wraca do statku, gdzie jest odbierana przez ten sam przetwornik i zamieniana na impuls elektryczny. Czas między wysłaniem i odebraniem impulsu daje informację o odległości do przedmiotu od którego impuls się odbił.
W pierwszych echosondach pomiar odbywał się mechanicznie. Sygnał był wysyłany, gdy specjalny rysik mijał brzeg papieru, odebrany sygnał był wzmacniany i podawany na rysik, który na papierze termoczułym wypalał ślad. Ponieważ rysik poruszał się ze stałą i znaną prędkością, odległość od dna (lub śladu po wysłaniu impulsu) do śladu po odebranym impulsie informowała o głębokości.
Po skonstruowaniu układów elektronicznych zdolnych zmierzyć czas z dokładnością do milisekund i pokazaniu wyniku w postaci cyfrowej pojawiły się wygodniejsze echosondy, pokazujące głębokość na wyświetlaczu. Echosondy używające papieru pozostały w użyciu na statkach rybackich i badawczych, ponieważ umożliwiały identyfikację ławic ryb i uzyskanie graficznego obrazu dna.
Wraz z rozwojem technik komputerowych pojawiły się echosondy pokazujące profil dna na monitorze oraz przesyłające informacje do innych systemów.

</doc>
<doc id="12201" url="https://pl.wikipedia.org/wiki?curid=12201" title="Twierdzenie Craiga">
Twierdzenie Craiga

Twierdzenie Craiga – twierdzenie logiki, a w szczególności rachunku predykatów pierwszego rzędu. Udowodnione przez , amerykańskiego logika.
Definicje.
Interpolantem nazwiemy taką formułę formula_1 że formula_2 i formula_3 są tautologiami, zaś w formula_4 nie występuje żadna relacja ani symbol funkcyjny (w tym stała), która nie występuje jednocześnie w formula_5 i formula_6
Teza.
Dla każdego zdania rachunku predykatów pierwszego rzędu postaci formula_7 będącego tautologią istnieje interpolant.
Przykład.
Niech formula_8 a formula_9 Twierdzenie formula_10 jest tautologią.
Spróbujmy zbudować więc interpolant, pamiętajmy jednak, że wolno nam do tego użyć jedynie predykatu formula_11 oraz symbolu funkcyjnego formula_12 nie wolno zaś używać predykatów formula_13 ani też symboli funkcyjnych formula_14 i formula_15
Łatwo zgadnąć, że szukanym interpolantem jest formula_16 gdyż istotnie zachodzi
W tym przykładzie interpolant można było odgadnąć dość łatwo, jednak wiemy przecież, że istnieją formuły dużo bardziej skomplikowane. Twierdzenie Craiga mówi, że interpolant istnieje zawsze, niezależnie od tego jak skomplikowane są formula_5 i formula_6

</doc>
<doc id="12203" url="https://pl.wikipedia.org/wiki?curid=12203" title="Warhammer Fantasy">
Warhammer Fantasy

Warhammer Fantasy (ang. "młot bojowy") – świat fantasy stworzony przez brytyjską firmę Games Workshop.
Świat Warhammera w wielu aspektach przypomina Ziemię z okresu późnego średniowiecza. Na mapie świata, pomimo nieco innego kształtu lądów, bez trudu rozpoznać można Europę (zwaną tutaj Starym Światem), Amerykę Południową zwaną Lustrią oraz inne kontynenty. Państwa Starego Świata i ich kultura także były wzorowane na krajach z prawdziwego świata: Imperium to Święte Cesarstwo Rzymskie, Bretonnia to średniowieczna Francja, stepy Kislevu zajmują tereny odpowiadające geograficznie położeniu Polski i Rosji, Jałowa Kraina wraz z największym portem Starego Świata Marienburgiem odpowiada Niderlandom, Estalia stanowi w ogólnych zarysach odpowiednik Hiszpanii, natomiast państwa-miasta Tilei wzorowane są na późnośredniowiecznych Włoszech. Na obrzeżach Starego Świata istnieje jeszcze Norska (Skandynawia), Albion (Wielka Brytania) oraz Arabia (odpowiadająca ogólnie Imperium Osmańskiemu).
W ten wzorowany na historycznym świat wkomponowane są elementy inspirowane światami fantasy; przykładowo, na południowo-wschodnim krańcu Bretonii znajduje się zamieszkiwany przez Leśne Elfy las Athel-Loren, który w ogólnych zarysach nawiązuje do znanego z mitologii Śródziemia lasu Lothlórien. Jedną z krain Imperium jest natomiast nawiązująca do tolkienowskiego Shire Kraina Zgromadzenia, zamieszkiwana przez niziołków. Na obrzeżach Imperium znajduje się także dziki obszar zwany jako Sylvania, siedlisko wampirów, zainspirowana legendą zapoczątkowaną przez Brama Stokera w powieści "Drakula".
Innymi rasami występującymi w świecie Warhammera są jaszczuroludzie, orki, nieumarli czy szczuropodobni skaveni.
Warhammer nie jest sielankowym światem fantasy – cały czas wisi nad nim widmo zagłady (można więc mówić o settingu dark fantasy). Północne i południowe bieguny to tak zwane "Pustkowia Chaosu", gdzie z bram do innego wymiaru wylewają się zastępy demonów – żołnierzy Bogów Chaosu. Chaos jest motywem charakterystycznym dla Warhammera i w większości gier, których akcja dzieje się w tym uniwersum, gracze muszą w jakiś sposób przeciwstawić się temu pradawnemu złu, które nadaje mu mrocznego charakteru. W świecie Warhammera występuje też spaczenie – substancja wywołująca mutacje.
Obok opisanego wyżej "Warhammer Fantasy" firma Games Workshop stworzyła także "Warhammer 40,000" – utrzymany w konwencji mrocznego, gotyckiego science fiction, świat będący w wielu aspektach odbiciem "Warhammera Fantasy".
"Warhammer Fantasy Roleplay" był jednym z pierwszych wydanych w Polsce systemów RPG (ukazał się nakładem wydawnictwa Mag) i jako taki jest cały czas bardzo popularny. W roku 2005 wydana została druga edycja systemu, tworzona przez firmę Green Ronin Publishing. W Polsce jest wydawana przez wydawnictwo Copernicus Corporation. W 2009 roku powstała odświeżona, trzecia edycja gry, wydana przez Fantasy Flight Games. Na razie nie ma ona jeszcze swojej wersji polskiej.
Oprócz gier, w świecie Warhammera ma też miejsce akcja wielu powieści i opowiadań, pisanych m.in. przez Williama Kinga, Kima Newmana (jako "Jack Yeovil") i Dana Abnetta. Najsłynniejszymi opowiadaniami są "Przygody Gotreka i Felixa", czyli dzieje krasnoludzkiego zabójcy, Gotreka Gurnissona i jego towarzysza, Felixa Jaegera.

</doc>
<doc id="12204" url="https://pl.wikipedia.org/wiki?curid=12204" title="Pincenum">
Pincenum



</doc>
<doc id="12205" url="https://pl.wikipedia.org/wiki?curid=12205" title="Wielka Grecja">
Wielka Grecja

Wielka Grecja (łac. "Magna Graecia" z gr. "he Hellas he Megale") – w starożytności południowa część Półwyspu Apenińskiego oraz większość Sycylii skolonizowanej przez Greków w VII/VI wieku p.n.e. w okresie wielkiej kolonizacji. Inaczej nazywana Wielką Helladą. Głównym plemieniem kolonizującym te tereny byli Jonowie, stąd najprawdopodobniej wywiedziona została także nazwa oblewającego te tereny od wschodu i południa Morza Jońskiego.
Główne ośrodki znajdowały się w takich miastach jak Tarent, Kroton (Achajowie), Sybaris (Achajowie) oraz w sycylijskich Messanie i Syrakuzach. Tyrani tych ostatnich sięgnęli w pewnym momencie po hegemonię na całym tym obszarze. W III wieku p.n.e. w Italii Wielka Grecja obejmowała krainy: Lukania, Kalabria, Bruttium i Apulia. Wielka Grecja została opanowana poprzez stopniowy podbój przez Rzym do roku 272 p.n.e. Jednak odrębność – również językowa – terenów Wielkiej Grecji dawała się zauważać bardzo długo.
Italskie kolonie greckie miały kulturowy wpływ na inne społeczności, w tym Etrusków i Rzymian.

</doc>
<doc id="12208" url="https://pl.wikipedia.org/wiki?curid=12208" title="Siechnice">
Siechnice

Siechnice – miasto leżące na Dolnym Śląsku, w województwie dolnośląskim, w powiecie wrocławskim, w gminie Siechnice, położone nad rzeką Oławą w aglomeracji wrocławskiej. W latach 1975–1998 miasto administracyjnie należało do województwa wrocławskiego.
1 stycznia 2010 Siechnice stały się siedzibą gminy Siechnice. Poprzednio były one jednym z nielicznych miast w Polsce niebędących siedzibą gminy, w której się znajdują – siedzibą gminy była wieś Święta Katarzyna.
Nazwa.
Pierwsza wzmianka o Siechnicach pochodzi z 1253 roku, kiedy to w wydanym wówczas przez Henryka III Białego dokumencie, w którym nadawał on majątek szpitalowi św. Elżbiety we Wrocławiu, zapisano nazwę miejscowości w formie "Sechenice". Nazwa była później notowana także w formach "Sechniz" (1277), "Sechenice" (1283), "Schehnicz" (1294), "Cechnicz" (1309), "Scheschinwicz" (1309), "Tschechnitz" (1328), "Czechnicz" (1337), "Czechnicz" (1353), "Czeschnicz" (1425), "Czechnicz" (1427), "Schechnitz" (1570), "Czechin" (1617), "Schechnitz" (1666–1667), "Tschechnitz" (1743), "Tschechnitz" (1795), "Tschechnitz" (1845), "Tschechnitz", "Czechin" (1887), "Tschechnitz", "Zdziechnice" (1896), "Kraftborn" (1936), "Tschechnitz", "Kraftborn" (1941), "Czechnica" (1945), "Siechnice" (1946).
Nazwa wsi jest nazwą patronimiczną, wywodzącą się od nazwy osobowej "Siechna", utworzoną przez dodanie przyrostka -"ice". Do języka niemieckiego została przejęta w formie "Tschechnitz". Władze hitlerowskie zmieniły nazwę na "Kraftborn". Po II wojnie światowej ustalono polską nazwę "Siechnice", która została oficjalnie przyjęta 12 listopada 1946 roku.
Historia.
Wzmiankowane po raz pierwszy w 1253 jako "Sechenice" w dokumencie Henryka III Białego, który przekazywał wieś ufundowanemu przez siebie szpitalowi św. Elżbiety we Wrocławiu.
Od 1323 do 1810, kiedy dokonano sekularyzacji dóbr kościelnych w Prusach, wieś stanowiła dobra szpitalne Zakonu Krzyżowców z Czerwoną Gwiazdą z kościoła św. Macieja we Wrocławiu. W tym czasie było w niej od 18 do 21 łanów. Od 1438 roku wymieniano kmiecą karczmę dziedziczną, potem także dziedziczną kuźnię i gospodarstwo rybackie, a od 1570 wiatrak.
W czasie wojny trzydziestoletniej i potem siedmioletniej Siechnice zostały całkowicie zniszczone. Spłonęły całkowicie w 1675. Ponowny pożar, tym razem częściowy, zniszczył miejscowość w 1792 razem z karczmą. Była zalana w czasie wielkich powodzi odrzańskich w 1578 i 1785. Z powodu stałego zagrożenia powodziowego już od XIV wieku budowano wały przeciwpowodziowe i kanały.
Pierwszy most na Oławie powstał jeszcze przed rokiem 1785. W 1833, gdy otwarto szkołę katolicką, mieszkało w Siechnicach 638 osób, istniało 37 domów oraz szpital, młyn, 3 wiatraki i karczmy, swoje zakłady prowadziło 14 rzemieślników. Wraz z rozwojem przemysłu sukienniczego rolnictwo przestawiło się na hodowlę owiec.
Szybki rozwój wiązał się jednak z industrializacją. W 1909 miejscowość przecięła linia kolejowa z Wrocławia do Opola przez Jelcz. W 1909 zlokalizowano tu elektrownię "Elektrizitätwerke Schlesien" (późniejsza elektrociepłownia Czechnica) otwartą w 1911 oraz wytwórnię karbidu firmy "Dr A. Wacer", która po 1916 przekształciła się w fabrykę żelazostopów i materiałów spawalniczych. Założony w latach 20. XX wieku rolniczy instytut hodowli zwierząt (istniał do 2000) współpracował z Uniwersytetem Wrocławskim. W 1937 roku liczba mieszkańców wynosiła już 1500. W 1936 władze nazistowskie urzędowo zmieniły nazwę Tschechnitz na „bardziej niemiecką”: "Kraftborn". 
W okresie wojennym stacjonowała tutaj jednostka obrony przeciwlotniczej "leichte Heimat-Flak-Batterie 49/IV" (lekka bateria artylerii). 17 lutego 1945 wojska 1 Frontu Ukraińskiego Armii Czerwonej zajęły miejscowość wypierając niemieckie pułki "Reinkober" i "Schulz".
W 1945 r. zasiedlili ją polscy przesiedleńcy z przedwojennego powiatu Gródek Jagielloński koło Lwowa. Miejscowość była siedzibą Gromadzkiej Rady Narodowej od 1955 do 1972, gdy ta została przeniesiona do sąsiedniej Świętej Katarzyny.
Z dniem 1 stycznia 1997 Siechnice uzyskały prawa miejskie. W tym samym roku poważnie ucierpiały w czasie wielkiej powodzi na Śląsku. 1 stycznia 2010 miasto zostało siedzibą dotychczasowej gminy Święta Katarzyna, która tym samym zmieniła się w gminę miejsko-wiejską Siechnice.
Demografia.
Piramida wieku mieszkańców Siechnic w 2014 roku.
Gospodarka.
Do roku 1995 działała zbrojeniowa huta stali chromowej (pod nazwą Zakład nr 2 Huty Łaziska w Siechnicach) – pozostałością po niej jest wielka hałda usypana z popiołów i odpadów produkcyjnych zakładu. Materiał ten zawiera duże ilości metali ciężkich, a znajduje się w odległości 300 metrów od terenów wodonośnych Wrocławia. Od roku 2012 hałda jest likwidowana. Samą hutę zamknięto w wyniku protestów mieszkańców Wrocławia, organizowanych przez wrocławskich działaczy ruchu "Wolność i Pokój", represjonowanych w wyniku protestów przez władze PRL. W 1988 rząd postanowił hutę zamknąć. Likwidacja skończyła się w 1995 i w tymże roku hałdę przejęła firma Gurex, która oddała ją w dierżawę w roku 2006.
Transport.
Siechnice położone są przy drodze krajowej nr 94 Wrocław – Opole oraz drodze wojewódzkiej nr 372 Łany – Iwiny; 10–12 km od węzłów autostradowych autostrady A4 (E-40) w Bielanach Wrocławskich i Krajkowie; 13 km od centrum Wrocławia. Przez miejscowość przechodzi linia kolejowa Wrocław – Jelcz-Laskowice. Stacja kolejowa znajduje się na zachodnich obrzeżach miejscowości i odjeżdżają z niej bezpośrednie pociągi do Wrocławia oraz Jelcza-Laskowic (przez Kotowice, Czernicę). Czas jazdy koleją do Wrocławia wynosi 12–15 minut.
Gmina Siechnice jest organizatorem publicznego transportu zbiorowego na liniach wewnątrz gminy oraz łączących miasto z Wrocławiem. System nosi nazwę Siechnickiej Komunikacji Publicznej.
Oświata.
W mieście znajduje się Przedszkole Publiczne im. Św. Jana Pawła II, Szkoła Podstawowa nr 1 im. Mikołaja Kopernika oraz Szkoła Podstawowa nr 2.

</doc>
<doc id="12209" url="https://pl.wikipedia.org/wiki?curid=12209" title="Święta Katarzyna (województwo dolnośląskie)">
Święta Katarzyna (województwo dolnośląskie)

Święta Katarzyna (niem. "Kattern") – wieś w Polsce położona w województwie dolnośląskim, w powiecie wrocławskim, w gminie Siechnice.
Wieś położona jest 9 kilometrów na południowy wschód od centrum Wrocławia, do 31.12.2009 r. była siedzibą gminy Święta Katarzyna.
W latach 1975–1998 miejscowość należała administracyjnie do województwa wrocławskiego.
Historia.
Historia osadnictwa na tym terenie sięga 4200 lat p.n.e. Miejscowość po raz pierwszy wzmiankowana była w 1257 roku jako "sancte Katherine". Nazwa wsi ma charakter kultowy i pochodzi od imienia patronki miejscowego kościoła. Od XVII wieku notowano niemieckie formy, najpierw "Cathern", później "Cattern" i "Kattern". Swoje dobra kuchenne posiadały tam osadzone we Wrocławiu zakony rycerskie: szpitalników–joannitów oraz krzyżowców z czerwoną gwiazdą. Poważnie zniszczona w czasie wojny trzydziestoletniej. W miejscowym kościele do około 1800 r. odprawiane były msze w języku polskim.
Dawny herb gminy Święta Katarzyna.
Herb gminy Święta Katarzyna przedstawiał na lewej (heraldycznie) połowie czarnego orła dolnośląskiego, z charakterystycznym półksiężycem i krzyżem na piersi – piastowskim symbolem wywodzącym się z czasów Henryka II Pobożnego. Prawa strona herbu przedstawiała koło i miecz na czerwonym tle – symbole męczeństwa świętej Katarzyny Aleksandryjskiej, od której wywodzi się nazwa miejscowości.
Zabytki.
Do wojewódzkiego rejestru zabytków wpisane są:
Pozostałe zabytki:
Edukacja, kultura i rozrywka.
W Świętej Katarzynie znajduje się Oddział Zespołu Przedszkoli w Żernikach Wrocławskich (ul. Dąbrowskiego 10); Publiczna Szkoła Podstawowa im. Stefana Kardynała Wyszyńskiego Prymasa Tysiąclecia (ul. Główna 94) oraz Oddział Zamiejscowy Gimnazjum im. Księżnej Anny z Przemyślidów w Siechnicach (ul. Główna 94). Funkcjonuje również Gminne Centrum Kultury oraz Biblioteka Publiczna im. Andrzeja Waligórskiego (ul. Główna 82). W miejscowym parku znajdują się "Ścieżka Zdrowia" i Hala Sportowa im. Andrzeja Grubby, a przy miejscowym boisku działa Klub Sportowy "Orzeł Święta Katarzyna".
Religia i społeczeństwo.
Miejscowość jednolita wyznaniowo, choć podzielona kulturowo i mentalnie, szczególnie wśród starszego pokolenia jako pozostałość po okresie repatriacji z Kresów Wschodnich. Istnieje wyraźny podział na miejscowo rdzenną społeczność i na społeczność wrocławską, która nie utożsamia się ze społeczeństwem miejscowym. Święta Katarzyna nazywana jest "sypialnią Wrocławia". Dominuje wyznanie rzymskokatolickie. W Świętej Katarzynie znajduje się Sanktuarium Matki Bożej Częstochowskiej, ustanowione 16 października 1999 r. decyzją kard. Henryka Gulbinowicza – ówczesnego Arcybiskupa Metropolity Wrocławskiego, a konsekrowane 3 maja 2000 r. przez bpa Józefa Pazdura – ówczesnego Biskupa Pomocniczego Archidiecezji Wrocławskiej. Ze względu na obecność łaskami słynącego obrazu Matki Bożej Częstochowskiej, przywiezionego przez repatriantów w 1945 r. z miejscowości Dolina, miejscowość ma charakter pielgrzymkowy. W Świętej Katarzynie znajdują się dwa żeńskie domy zakonne: klasztor Zgromadzenia Sióstr Pasterek od Opatrzności Bożej (Siostry Pasterki) oraz klasztor Zgromadzenia Sióstr Świętej Elżbiety (Siostry Elżbietanki). 
Od 1948 r. posługę w parafii św. Katarzyny Aleksandryjskiej sprawował ks. Henryk Smoluk (1913-1974) były administrator parafii w Wełdzirzu w województwie stanisławowskim i były więzień sowieckich łagrów na Syberii.
Transport i komunikacja.
Święta Katarzyna jest miejscowością bardzo dobrze skomunikowaną. Miejscowość leży nieopodal drogi krajowej nr 94 oraz drogi wojewódzkiej nr 395 z dogodnym dojazdem do autostrady A4. Przez Świętą Katarzynę przechodzi Wschodnia Obwodnica Wrocławia (WOW). Do Świętej Katarzyny dawniej docierała komunikacja podmiejska: linie 900L, 900P oraz 910 obsługiwane przez Dolnośląskie Linie Autobusowe (DLA) Sevibus. 
1 marca 2019 r. uruchomiona została Siechnicka Komunikacja Publiczna, w ramach której przez Świętą Katarzynę przejeżdżają autobusy 800, 840, 860 i 870 w stronę Siechnic i Żernik Wrocławskich. Zastąpiły one linie 900L, 900P i 910. Nowe autobusy jeżdżą częściej i obejmują nowe trasy na terenie Wrocławia, m.in. Tarnogaj. Dodatkowo przez Świętą Katarzynę przebiega trasa komunikacji autobusowej na trasie Oława-Wrocław oraz Wrocław-Oława obsługiwanej przez PKS Oława. Istnieje również połączenie kolejowe z Wrocławiem i z Opolem.

</doc>
<doc id="12211" url="https://pl.wikipedia.org/wiki?curid=12211" title="Dobromiła">
Dobromiła

Dobromiła – staropolskie imię żeńskie, złożone z członów "Dobro-" ("dobro, dobra") i "-miła" ("miła"). Mogło oznaczać "ta, która jest dobra i miła". W źródłach polskich poświadczone w XII wieku (lata 1185 – 1186).
Dobromiła imieniny obchodzi 4 października i 11 października.
Podobne imiona staropolskie: Dobrogniewa, Dobromira, Dobroniega, Dobrosułka, Dobrowieść, Dobrowoja oraz Dobrożyźń.
W 1994 roku imię to nosiło 301 kobiet w Polsce.
Znane osoby o imieniu Dobromiła:

</doc>
<doc id="12212" url="https://pl.wikipedia.org/wiki?curid=12212" title="Dobromił">
Dobromił

Dobromił – męski odpowiednik imienia Dobromiła, nienotowany w źródłach staropolskich.
Dobromił imieniny obchodzi 5 kwietnia, 5 czerwca, 11 października, 21 października.

</doc>
<doc id="12213" url="https://pl.wikipedia.org/wiki?curid=12213" title="Grzymisław">
Grzymisław

Grzymisław, Grzymosław, Grzymsław, Grzmisław, Grzysław – staropolskie imię męskie. Składa się z członu "Grzymi-" ("grzmieć") i "-sław" ("sława"). Mogło oznaczać "posiadający szeroką sławę".
Forma żeńska: Grzymisława, Grzymsława
Grzymisław imieniny obchodzi 12 października

</doc>
<doc id="12216" url="https://pl.wikipedia.org/wiki?curid=12216" title="Martin Van Buren">
Martin Van Buren

Martin Van Buren (ur. 5 grudnia 1782 w Kinderhook (Nowy Jork), zm. 24 lipca 1862 tamże) – ósmy prezydent USA (1837–1841). Pełnił także funkcję wiceprezydenta (1833–1837) i sekretarza stanu (1829–1831).
Młodość i edukacja.
Martin Van Buren urodził się 5 grudnia 1782 w Kinderhook jako syn Amerykanów holenderskiego pochodzenia, Abrahama Van Burena i Marii Hoes. Jego ojciec pełnił funkcję pisarza gminnego i zmarł w roku 1817 (w tym samym roku zmarła także jego matka). Martin Van Buren ukończył trzy klasy szkoły podstawowej i, pomimo swojego zamiłowania do książek, nie kontynuował nauki. W wieku 14 lat podjął pracę sekretarza w kancelarii prawnej, jednak ze względu na różnice polityczne ze swoim pracodawcą wyjechał do Nowego Jorku i został zatrudniony na podobnym stanowisku w konkurencyjnej firmie. Od 1807 do 1812 pełnił funkcje radcy Sądu Najwyższego stanu Nowy Jork i sędziego spadkowego hrabstwa Columbia.
Kariera polityczna.
W 1812 Van Buren został wybrany do stanowego Senatu nowojorskiego i pełnił tę funkcję przez dwie kadencje, do roku 1820, a w czasie drugiej z nich był także stanowym prokuratorem generalnym. Działając w senacie budował także swoją pozycję we frakcji Partii Demokratyczno-Republikańskiej, w której starał się forsować politykę Thomasa Jeffersona. Zabiegał także o poparcie prasy, co było utrudnione, gdyż większość była kontrolowana przez zwolenników Partii Federalistycznej. 4 marca 1821 roku został wybrany do Senatu USA, gdzie zasiadał do 20 grudnia 1828. W tym okresie skupił się na reorganizacji działalności partii, której zapewnił kontrolę w stanie Nowy Jork i wprowadził w niej tzw. spoils system (patronaż).
W 1824 roku poparł Williama Crawforda na stanowisko prezydenta, który jednak przegrał w wewnątrzpartyjnej rozgrywce z Johnem Quincy Adamsem. Wówczas Van Buren jeszcze bardziej skupił się na pracy na rzecz rodzimej partii, tak by w następnych wyborach wyznaczyła jednego kandydata, którym był Andrew Jackson. Na początku 1828 Van Buren złożył mandat senatora, by objąć stanowisko gubernatora Nowego Jorku, po zmarłym De Witcie Clintonie.
Sekretarz stanu i wiceprezydent USA.
Po dwóch miesiącach pełnienia urzędu zrezygnował z niego, gdyż prezydent Jackson zaproponował mu objęcie funkcji sekretarza stanu w jego administracji. Dzięki jego umiejętnościom dyplomatycznym udało mu się zakończyć konflikt pomiędzy Stanami Zjednoczonymi a Wielką Brytanią, dotyczący dostępności rynków w Indiach Zachodnich. Załagodził także spór z Francją, która odmawiała wypłaty odszkodowania za konfiskaty statków amerykańskich z lat 1803-1815. Van Buren skupiał się jednak głównie na pracy na rzecz Partii Demokratycznej i zapewnieniu poparcia prezydentowi Jacksonowi. W jego rządzie pełnił rolę nie tylko sekretarza stanu, ale także zaufanego współpracownika tzw. gabinetu kuchennego. Ustąpił ze stanowiska w czasie reorganizacji gabinetu 23 maja 1831 roku.
Miesiąc po dymisji, prezydent mianował go posłem pełnomocnym w Londynie. Kiedy Senat miał zatwierdzić jego kandydaturę, sprzeciw zgłosił jego polityczny antagonista – ówczesny wiceprezydent John C. Calhoun. Ponieważ w głosowaniu był remis, decyzja o mandacie przeszła na formalnego przewodniczącego Senatu, czyli wiceprezydenta – Johna Calhouna. Ten zagłosował przeciw, dlatego Van Buren został odwołany z placówki dyplomatycznej. Dwa miesiące później, prezydent Jackson, starając się o reelekcję nominował Van Burena jako kandydata na wiceprezydenta. Po zwycięstwie wyborczym objął urząd i pełnił go przez pełną kadencję.
Prezydentura.
W wyborach prezydenckich w 1836 roku Van Buren uzyskał nominację Partii Demokratycznej jako kandydat na prezydenta. Jego kontrkandydatem z Partii Wigów był William Henry Harrison. Van Buren zwyciężył w głosowaniu powszechnym i uzyskał 170 głosów w Kolegium Elektorów, wobec 73 głosów dla Harrisona. Jednak żaden z kandydatów na wiceprezydenta nie osiągnął wymaganej większości głosów, co spowodowało, że o jego wyborze zadecydować musiał Senat. Ostatecznie wybrany został protegowany nowego prezydenta – Richard Johnson.
Głównym problemem jego administracji był krach gospodarczy, który rozpoczął się jeszcze pod koniec rządów Jacksona. Nieurodzaj w roku 1836, wycofanie twardej waluty z kont oszczędnościowych i zwiększenie podaży papierowego pieniądza doprowadziły do licznych bankructw firm i banków, a także do wzrostu cen, zwłaszcza żywności. Pomimo że Van Buren był przeciwny ingerencji rządu federalnego w sprawy gospodarki kraju, zaproponował by wycofać depozyty z banków i ustanowić całkowicie niezależny Departament Skarbu. Ta ostatnia propozycja, ze względu na opór konserwatystów, została odrzucona przez Kongres, a jej przegłosowanie było możliwe dopiero w 1840 roku.
Recesja miała także wpływ na politykę międzynarodową, ponieważ prezydent Van Buren oświadczył, że Stany Zjednoczone nie są w stanie spłacić swoich długów w Europie, co spowodowało ochłodzenie stosunków dyplomatycznych z Anglią i Francją. Na niekorzyść relacji z Koroną Brytyjską wpłynęło też powstanie w Kanadzie w 1837 roku. Pomimo że Van Buren oficjalnie ogłosił, że Stany Zjednoczone zachowują neutralność w tej sprawie, to przywódca powstania William Lyon Mackenzie, po porażce schronił się w amerykańskim Buffalo, gdzie zorganizował swój garnizon. W armii powstańczej walczyło wielu Amerykanów, zatem 5 stycznia 1838 prezydent nakazał przestrzegać neutralności pod groźbą sankcji, w obawie przed otwartym konfliktem z Anglią. Powstanie zostało stłumione jeszcze w tym samym roku, lecz w Stanach Zjednoczonych przez kilkanaście miesięcy działały jeszcze organizacje wspierające walkę o niepodległość Kanady. Zanikły one dopiero wówczas, gdy prezydent wprowadził nową poprawkę do ustawy granicznej, sankcjonującej nielegalne przekraczanie granicy.
Zagadnieniem, które pozostało nierozwiązane od czasu prezydentury Jacksona była aneksja Teksasu, której domagali się ekspansjoniści amerykańscy. Negocjacje pomiędzy władzami Republiki Teksasu a USA zostały wznowione w sierpniu 1837. Za radą sekretarza stanu Johna Forsytha, Van Buren odrzucił propozycję aneksji, ze względu na to, że Teksas był wówczas w stanie wojny z Meksykiem i prezydent obawiał się, że przyłączenie go do Unii będzie oznaczać wypowiedzenie wojny południowemu sąsiadowi.
Sprzeczna postawa ws. ekspansjonizmu doprowadziła do tego, że nawet jego mentor – Andrew Jackson udzielił mu nagany i nie udzielił mu poparcia w wyborach prezydenckich w 1840 roku. Podobne poglądy Van Buren przedstawiał w innych dziedzinach, np. był uważany za zwolennika niewolnictwa na Północy i abolicjonistę na Południu. Taka postawa nie przysporzyła mu sympatii opinii publicznej i sprawiła, że przegrał on wybory prezydenckie na rzecz kandydata Partii Wigów – Williama Henry’ego Harrisona.
Emerytura.
Po przegranych wyborach Van Buren powrócił do rodzinnej miejscowości Kinderhook. Nadal pozostawał aktywny politycznie – w 1844 roku prezydent John Tyler zaproponował mu stanowisko sędziego Sądu Najwyższego, lecz ten odmówił. Cztery lata później ubiegał się o nominację prezydencką Partii Demokratycznej, lecz jego sprzeciw wobec aneksji Teksasu spowodował, że nie uzyskał wymaganego poparcia. Uzyskał natomiast nominację antyniewolniczego Ruchu Wolnej Ziemi oraz poparcie liberalnej frakcji wigów. Przegrał w głosowaniu powszechnym i nie uzyskał żadnego głosu w Kolegium Elektorów.
Pod koniec życia uskarżał się na dolegliwości związane z astmą. Zmarł w swojej rodzinnej miejscowości, Kinderhook, 24 lipca 1862 roku i tamże został pochowany.
Życie prywatne.
Martin Van Buren zawarł związek małżeński ze swoją daleką krewną – Hannah Hoes, 21 lutego 1807 roku. Po dwunastu latach żona Van Burena zmarła. Para miała czterech synów, m.in. Johna, który był działaczem, a następnie liderem abolicjonistycznego ruchu Free Soil.

</doc>
<doc id="12217" url="https://pl.wikipedia.org/wiki?curid=12217" title="Gerald">
Gerald

Gerald – imię męskie pochodzenia germańskiego. Stanowi złożenie członów: ger- ("oszczep") i -wald/-walt, ("władać, panować"), oznaczającego "władający oszczepem", "władający włócznią". W Polsce imię potwierdzone w formie Gerald, Gierołt (1393) oraz jako zawołanie heraldyczne.
Gerald imieniny obchodzi: 
Inne znane osoby o tym imieniu:
Postacie fikcyjne o imieniu Gerald:
Zobacz też:

</doc>
<doc id="12218" url="https://pl.wikipedia.org/wiki?curid=12218" title="Geraldyna">
Geraldyna

Geraldyna – żeński odpowiednik imienia Gerald.
Geraldyna imieniny obchodzi: 13 października i 5 grudnia.
Znane osoby o imieniu Geraldyna:

</doc>
<doc id="12219" url="https://pl.wikipedia.org/wiki?curid=12219" title="Fortunata">
Fortunata

Fortunata - żeński odpowiednik łacińskiego imienia Fortunat oznaczającego "pełna szczęścia". Istnieją dwie święte patronki tego imienia.
Fortunata imieniny obchodzi 14 października i 20 listopada.
Znane osoby noszące to imię:

</doc>
<doc id="12220" url="https://pl.wikipedia.org/wiki?curid=12220" title="Gaweł">
Gaweł

Gaweł – imię męskie pochodzenia łacińskiego, wywodzi się od słowa "Gallus" oznaczającego „Galijczyk”, mieszkaniec Galii z łac. "gallus", 'kogut') lub celt. słowa "Calleh", 'Galijczyk' utworzonego od "ghas-los", 'przybysz', 'obcy'.
Na ziemiach wschodnich (ruskich) pojawiała się postać imienia Haveł, Havłos (z 1333). Od imienia "Gaweł" pochodzą nazwiska: Gaweł, Gawłowski, Gawlik, Gawełek, Gawlikowski, Gawliński.
Wśród patronów – św. Gaweł (uczeń św. Kolumbana), zwany również "Św. Gallem". W sumie hagiografia chrześcijańska zna 7 świętych i 1 błogosławionego o tym imieniu.
W Polsce imię znane z wiersza Aleksandra Fredry "Paweł i Gaweł" ().
Żeńska forma: Galla
Gaweł imieniny obchodzi 1 lipca i 16 października.

</doc>
<doc id="12222" url="https://pl.wikipedia.org/wiki?curid=12222" title="Sulisława">
Sulisława

Sulisława – staropolskie imię żeńskie, złożone z dwóch członów: "Suli-" ("obiecywać" albo "lepszy, możniejszy") i "-sława" ("sława"). Może oznaczać "ta, która cieszy się lepszą sławą od innych". Męskie odpowiedniki: Sulisław, Solisław. W źródłach polskich poświadczone jako Sulisława (1228) i Sulichna (1136).
Sulisława imieniny obchodzi 9 lutego i 17 października.

</doc>
<doc id="12227" url="https://pl.wikipedia.org/wiki?curid=12227" title="Skarbimierz">
Skarbimierz



</doc>
<doc id="12228" url="https://pl.wikipedia.org/wiki?curid=12228" title="Ziemowit (imię)">
Ziemowit (imię)

Ziemowit – zniekształcona forma staropolskiego imienia Siemowit oznaczającego „głowę rodu”.
Ziemowit imieniny obchodzi 18 października.

</doc>
<doc id="12229" url="https://pl.wikipedia.org/wiki?curid=12229" title="Budzisława">
Budzisława

Budzisława — staropolskie imię żeńskie, złożone z członów "Budzi-" ("budzić") i "-sława" ("sława"). Mogło oznaczać "ta, która zyskuje sławę". Staropolskie zdrobnienie: Buchna. W źródłach polskich poświadczone w XIV wieku (1362 rok).
Forma żeńska imienia Budzisław.
Budzisława imieniny obchodzi 20 października i 2 grudnia.

</doc>
<doc id="12230" url="https://pl.wikipedia.org/wiki?curid=12230" title="Celina (imię)">
Celina (imię)

Celina – imię żeńskie pochodzenia łacińskiego. Wywodzi się od słowa "caelum", 'niebo'. Imię to zaczęło pojawiać się w Polsce częściej dopiero w XIX wieku.
Męskim odpowiednikiem jest Celinus (Caelinus) i Caelius.
Celina imieniny obchodzi 21 października, jako wspomnienie św. Celiny, która jest patronką imienia.
W innych językach:
Znane osoby o tym imieniu:
Święte i błogosławione:
Postaci fikcyjne:
W muzyce:
Zobacz też:

</doc>
<doc id="12231" url="https://pl.wikipedia.org/wiki?curid=12231" title="Klemencja">
Klemencja

Klemencja – imię żeńskie pochodzenia łacińskiego, żeński odpowiednik imienia Klemens. Imieniny obchodzi 21 marca.
. W Polsce imię to zostało zapisane po raz pierwszy w 1265, czyli dużo wcześniej od pokrewnej Klementyny, która rozpowszechniła się dopiero w XVIII wieku, ale obecnie jest mniej od Klementyny znane.

</doc>
<doc id="12232" url="https://pl.wikipedia.org/wiki?curid=12232" title="Kordelia">
Kordelia



</doc>
<doc id="12233" url="https://pl.wikipedia.org/wiki?curid=12233" title="Kordula">
Kordula

Kordula – imię żeńskie pochodzenia łacińskiego, wywodzące się od łacińskiego przydomka "Cordulus/ula", stanowiącego złożenie wyrazów "cor", "cordis" („serce”) i przyrostka zdrabniającego "-ula". Według innych hipotez pochodzi bezpośrednio od łacińskiego wyrazu "cordulum" („serduszko”), może stanowić żeńską formę imienia rzymskiego "Cordus" i oznaczać „późno urodzona” lub pochodzić od nazwy greckiego miasta Kordule. W Polsce notowane od 1414 roku. 

</doc>
<doc id="12235" url="https://pl.wikipedia.org/wiki?curid=12235" title="Przybysława">
Przybysława

Przybysława – staropolskie imię żeńskie, złożone z członów "Przyby-" ("przybyć, przybywać") oraz "-sława" ("sława"). Mogło oznaczać "ta, która przynosi sławę". W źródłach poświadczone w XII wieku (1168 rok).
Męski odpowiednik: Przybysław
Przybysława imieniny obchodzi 12 grudnia, jako wspomnienie bł. Przybysławy, siostry św. Wacława.
Osoby noszące to imię:

</doc>
<doc id="12237" url="https://pl.wikipedia.org/wiki?curid=12237" title="Irak">
Irak

Irak, Republika Iraku (arab. العراق, trl. "Al-'Irāq", trb. "Al-Irak"; جمهورية العراق, trb. "Dżumhurijjat al-Irak", kurd. كۆماری عێراق, trl. "Komarî 'Êraq", trb. "Komari Erak"; asyr. ܩܘܛܢܝܘܬܐ ܕܥܝܪܐܩ) – państwo arabskie na Bliskim Wschodzie, leżące nad Zatoką Perską.
Etymologia.
Nazwa w języku arabskim العراق ("al-ʿIrāq") poświadczona została już w VI wieku. Spośród kilkunastu etymologii, jedna odnosi się do starożytnego miasta Uruk w południowej Mezopotamii (sum. unug/unuki; akad. "Uruk"; bibl. "Erech"), inna zaś do arabskiego słowa "’araqa", „spocony, głęboko zakorzeniony, dobrze podlany” (dobrze nawodniony obszar mógł robić wrażenie na Arabach pochodzących z pustynnych terenów Półwyspu Arabskiego).
Arabski podróżnik Al-Masudi (zm. 956) twierdził, że nazwa pochodzi od arabskiego określenia „żurawia studziennego” i zwracał uwagę na wielkie rzeki przepływające przez Irak. We wczesnych wiekach islamu terminem „Al-Irakani” („dwa Iraki”) określano miasta Al-Basra i Al-Kufa. Zdaniem J. Głodka najbardziej uzasadnione jest wyprowadzenie nazwy kraju z języka akadyjskiego, w którym słowo "irak" oznacza „kraj nasłoneczniony, słońca”.
Historia.
Na terenach zajmowanych przez dzisiejszy Irak, około 3500 roku p.n.e. rozwinęła się starożytna cywilizacja Sumerów (Mezopotamia), później narodziły się tam cywilizacje babilońska i asyryjska, podbite w pierwszej połowie VI w. p.n.e. przez perską dynastię Achemenidów. Po podbojach Aleksandra Macedońskiego w latach 334–321 p.n.e. tereny te weszły w skład jego imperium, a następnie były najważniejszą prowincją imperium Seleucydów. Następnie władali tam Partowie i Sasanidzi. W VII wieku n.e. tereny te zostały opanowane przez Arabów i stanowiły centrum arabskiego kalifatu. Od XVI wieku panowali tam Turcy osmańscy, walcząc o te ziemie z Persją. W 1917 terytorium Iraku zostało zajęte przez wojska brytyjskie pod dowództwem gen. Stanleya Maude’a (cytat: "Przychodzimy jako wyzwoliciele, nie zdobywcy"). Od 1918 Irak stał się brytyjskim terytorium mandatowym Ligi Narodów. Antybrytyjskie powstanie stłumiono. Brytyjczycy osadzili na tronie emira Abd Allaha Fajsala.
Irak kolonialny.
W 1921 w Iraku proklamowano monarchię konstytucyjną, z dwuizbowym parlamentem, pod panowaniem Haszymidów a królem Iraku został obrany Abdullah, jednak funkcję tę objął jego brat Fajsal, który rządził pod brytyjskim protektoratem (w charakterze odszkodowania Abdullahowi powierzono władzę w Jordanii). Faktyczna władza w Iraku należała do urzędników brytyjskich.
Elity brytyjskiego Iraku składały się głównie z sunnitów. W 1930, z inicjatywy premiera Nuri as-Sa’ida, podpisano traktat brytyjsko-iracki regulujący wzajemnie relacje na okres dwudziestu lat. Na mocy traktatu iracki monarcha przejął kontrolę nad sprawami wewnętrznymi i obronnością kraju. Wielka Brytania zachowała w Iraku swoje bazy wojskowe i zastrzegła sobie prawo do korzystania z infrastruktury militarnej kraju na wypadek wybuchu wojny. Traktat został odrzucony przez irackie społeczeństwo jako niewystarczający. Wpływy brytyjskie umocniły się, gdy w 1931 rząd zgodził się na udzielenie brytyjskiej Iraq Petroleum Company wyłącznej koncesji na poszukiwania i eksploatację ropy w Iraku północno-wschodnim. Probrytyjska polityka rządu spowodowała niezadowolenie opozycji skupionej w Partii Bractwa Narodowego powodując stłumione przez rząd i Brytyjczyków zamieszki i strajki. Niezależnie od protestów Bractwa Narodowego trwały wystąpienia kurdyjskie, które również zostały stłumione z pomocą sił kolonialnych. Po upadku wystąpień coraz większe wpływy w opozycji uzyskała Iracka Partia Komunistyczna.
Królestwo Iraku.
3 października 1932 proklamowano formalną niepodległość Królestwa Iraku, które wstąpiło też zaraz do Ligi Narodów. Mimo to Irak wciąż pozostawał zależny od Wielkiej Brytanii. W 1933 (zaledwie rok po ogłoszeniu niepodległości) zmarł król Fajsal a następcą został jego syn Ghazi I, który rządził tylko do 1939, kiedy to umarł, a nowym królem został jego syn Fajsal II, mający wówczas 4 lata. Dopóki nie uzyskał pełnoletniości, władzę regencką sprawował jego stryj 'Abd al-Ilah. W 1933 miejsce miał nieudany bunt Asyryjczyków, zakończony zmasakrowaniem tysięcy cywilnych mieszkańców. W 1935 premier kraju został Jasin al-Haszimi będący zwolennikiem panarabizmu. Jego rządy związane były z dalszym ignorowaniem mniejszości etnicznych, represjami opozycji, zwiększeniem siły służb bezpieczeństwa i stłumieniem rebelii szyickiej z 1936 oraz powstania jezydów w Dżabal as-Sindżar. Rządy al-Haszimiego zakończył wojskowy zamach stanu z 1936. Przywódca puczu Bakr Sidki misję sformowania rządu przekazał Hikmatowi Sulajmanowi. Rządy Sulajmana charakteryzowały się odrzuceniem panarabizmu i chęcią modernizacji kraju. Liberalne obietnice gabinetu nie zostały jednak spełnione, a opozycja i związki zawodowe zostały poddane represjom. Krótkie rządy Sulajmana przerwała interwencja panarabskich wojskowych w 1937.
W ciągu kolejnych kilku lat największe wpływy w irackiej polityce mieli wojskowi, w szczególności tzw. złoty czworobok tworzony przez pułkowników o panarabskich i antybrytyjskich poglądach, z Salah ad-Dinem as-Sabbaghem na czele. Sytuacja na irackiej scenie politycznej skomplikowała się po śmierci króla Ghaziego w kwietniu 1939 i nominowaniu regenta (w imieniu małoletniego Fajsala II) Abd al-Ilaha, zwolennika ścisłej współpracy Iraku z Wielką Brytanią. Panarabskie i proniemieckie stronnictwo oficerów i popierających ich polityków, z których najważniejszym był Raszid Ali al-Kilani, rywalizowało ze zwolennikami orientacji probrytyjskiej (regent, Nuri as-Sa’id). Kulminacją konfliktu stronnictw był
zamach stanu zorganizowany przez złoty czworobok. Odpowiedzią Wielkiej Brytanii była zbrojna interwencja, w wyniku której Irak czasowo trafił pod okupację armii brytyjskiej, a w 1943 dołączył do koalicji aliantów. Po zakończeniu wojny Irak wziął udział w I wojnie izraelsko-arabskiej (po zakończeniu której z Iraku wyjechało koło 130 tysięcy Żydów). W 1953 król Fajsal II uzyskał pełnoletniość, ale jego stryj-regent nadal starał się wpływać na politykę kraju.
W latach 1948–1958 miało miejsce mnóstwo demonstracji i niepokojów. W ostatnich latach istnienia monarchii irackiej rząd poszerzył w kraju brytyjskie i amerykańskie interesy gospodarcze, przyznając tamtejszym firmom koncesje na wydobycie ropy naftowej. W 1955 Irak podpisał Pakt Bagdadzki, a w 1958 połączył się z Jordanią, tworząc Federację Arabską.
Rewolucje w 1958 i 1963.
W 1958 odbył się republikański przewrót wojskowy, w czasie którego na pałacowym podwórzu zastrzelono króla i księcia regenta. Nowy rząd rewolucyjny zniósł instytucje tzw. "ancien régime" (monarchię i parlament) oraz proklamował republikę i rozwiązał federację z Jordanią. Ustanowiono dyktaturę generała Abd al-Karim Kasima stojącego na czele puczu. Pucz doprowadził do izolacji politycznej Iraku w regionie, co skłoniło kraj do poszukiwaniu nowych sojuszników w bloku wschodnim. W porewolucyjnym rządzie doszło do rozłamu na skutek sporów w kursie polityki zagranicznej Iraku – Kasim opowiadał się za pełną niezależnością kraju, w wojsku istniała natomiast silna sympatyzująca z baasizmem frakcja zwolenników zjednoczenia świata arabskiego pod egidą Egiptu.
Kasima obalono w wyniku przewrotu w 1963. Buntownicy kierowali się panarabizmem oraz antykomunizmem (oskarżając Kasima o zbyt dobre relacje z lokalnym ruchem komunistycznym). Na czele puczu stanął jeden z puczystów z 1958, Abd as-Salam Arif. Za organizację puczu odpowiedzialne było panarabskie skrzydło wojska i partia Baas. Wojsko wkrótce pozbyło się z rządu radykalnych baasistów a rząd składał się głównie ze zwolenników naseryzmu. W okresie rządów wojskowych trwała walka z partyzantami kurdyjskimi. W 1966, po śmierci Abd as-Salama Arifa w wypadku, władzę objął jego brat, generał Abd ar-Rahman Arif, który, aby uspokoić partię Baas tekę premiera powierzył należącemu do niej gen. Tahirowi Jahji. W 1967 kraj przystąpił do wojny izraelsko-arabskiej.
Rządy Baas.
W okresie al-Bakra.
Rządy Jahji i Arifa nie spełniły jednak oczekiwań partii Baas. Baasiści zorganizowali w 1968 kolejny zamach stanu, w następstwie którego przejęli pełnię władzy. Faktycznym liderem państwa irackiego stał się Ahmad Hasan al-Bakr, który został prezydentem, premierem, dowódcą armii oraz przewodniczącym nowo utworzonej Rady Dowództwa Rewolucji. W skład rządu al-Bakra oprócz przedstawicieli partii Baas weszło 9 niezależnych nacjonalistów oraz trzech ministrów kurdyjskich a elita państwa została zdominowana przez świeckich sunnitów. Nowy rząd natychmiast przystąpił do walki z opozycją – represje dotknęły głównie komunistów i inne grupy lewicowe niesprzymierzone z baasizmem w wydaniu al-Bakra. Prześladowania, przy entuzjazmie Irakijczyków, dotknęły też nieliczną społeczność żydowską po wykryciu przez rząd rzekomego "syjonistycznego spisku".
Do 1971 r. al-Bakr i jego kuzyn Saddam Husajn pozbyli się wewnątrzpartyjnej konkurencji co umożliwiło im przeprowadzenie serii wewnętrznych reform obejmujących między innymi reformę rolną i nacjonalizację złóż ropy naftowej i własności zachodnich firm paliwowych. Reformy utrzymane w lewicowym stylu i wprowadzenie Karty Narodowej definiującej system Iraku jako socjalistyczny nie doprowadziły jednak do większego przeobrażenia gospodarki irackiej, w której wciąż przeważał wolny rynek. Rząd dzięki zwiększonym przychodom z ropy zmechanizował rolnictwo, utworzył nowe zakłady pracy oraz rozbudował infrastrukturę doprowadzając do wzrostu poziomy życia obywateli.
W pierwszej fazie rządów al-Bakr doprowadził do pogorszenia i w konsekwencji zerwania stosunków dyplomatycznych z Wielką Brytanią i Stanami Zjednoczonymi. Coraz trudniejsze relacje łączyły przez to Irak z prozachodnimi rządami regionu oraz sąsiednią Syrią (mimo faktu, że rządził w niej inny odłam partii Baas). Skrajnie negatywne relacje pozostawały natomiast relacje na linii Irak-Izrael, które pozostawały szczególnie wrogie po tym gdy w 1973 w trakcie wojny Jom Kipur Irak wysłał jednostki pancerne walczące z izraelską armią, a w 1978 al-Bakr potępił egipsko-izraelskie rozmowy pokojowe. Coraz lepsze były natomiast relacje iracko-radzieckie. Układy z ZSRR spowodowały pogorszenie relacji z USA, które zdecydowały się m.in. finansować w latach 1973–1975 kurdyjskich rebeliantów walczących z rządem. Pod wpływem al-Bakra, Irak z czasem oddalił się od ZSRR i rozpoczął proces poprawy stosunków z USA. Po niemalże całkowitym zdystansowaniu się od ZSRR (dzięki szybkiego wzbogaceniu się Irak nie potrzebował już radzieckiej pomocy gospodarczej) kraj prowadził niezależną politykę opierając się głównie na współpracy z Arabią Saudyjską i Kuwejtem, nie rezygnując przy tym z agresywnej retoryki antyizraelskiej.
Najpoważniejszym problemem wewnętrznym Iraku pod rządami al-Bakra w latach 1973–1974 pozostawała kwestia kurdyjska. Kurdowie pod wodzą Mustafy Barzaniego. Walki trwały one do 1975, gdy Iran wycofał się z udzielania Kurdom pomocy na mocy porozumienia w Algierze. Iran w zamian za zrzeczenie się przez Irak prawa do części szlaku wodnego w Szatt al Arab wycofał swoje wsparcie dla Kurdów.
W okresie Saddama Husajna.
W 1979 r. prezydentem został Saddam Husajn. Przeprowadził on czystkę w szeregach Rady Dowództwa Rewolucji, przeprowadził pogrom komunistów (co doprowadziło do utworzenia komunistycznej partyzantki "Al-Ansar") oraz znacząco poprawił relacje Iraku ze światem zachodnim. Na rok po przejęciu władzy przez Saddama Husajna odbyły się pierwsze powszechne wybory, w których kobiety zyskały prawo głosu. W tym samym czasie doszło do znacznego pogorszenia się relacji z Iranem ogarniętym rewolucją islamską.
Iran, chcąc rozszerzyć rewolucję islamską, rozpoczął zaopatrywanie w broń radykalnych organizacji szyickich, takich jak Zew Islamu. Przez kraj przetoczyła się fala rebelii szyickich i fali zamachów terrorystycznych. W 1980 Saddam Husajn przypuścił atak zbrojny na Iran. Podejmując tę decyzję, zamierzał na trwałe rozwiązać na korzyść Iraku długotrwały spór graniczny oraz zawładnąć bogatymi złożami ropy w rejonie Szatt al-Arab, przyłączyć do Iraku Chuzestan, czyniąc tym samym swój kraj nie tylko potęgą regionalną, ale i państwem przewodzącym całemu światu arabskiemu. Zamierzał również położyć kres rewolucji islamskiej i ingerencji Iranu w sprawy wewnętrzne Iraku. Saddam Husajn spodziewał się błyskawicznego zwycięstwa, jednak zamiast tego wojna przeciągnęła się do 1988 i zakończyła brakiem rozstrzygnięcia, przynosząc Irakowi wiele strat i długów.
W trakcie wojny z Iranem Irak korzystał z pomocy Arabii Saudyjskiej, Kuwejtu i Zjednoczonych Emiratów Arabskich, co oznaczało częściowe wyrzeczenie się dotychczasowego laicyzmu państwa. Również w 1988 wojsko irackie przeprowadziło przeciwko Kurdom operację Al-Anfal, której ofiarą padło, według różnych źródeł, od 50 tys. do 200 tys. osób.
Próbę zdobycia nowych terenów roponośnych Irak ponowił w sierpniu 1990, kiedy to przypuścił agresję na Kuwejt i początkowo utworzył zależną Republikę Kuwejtu, a następnie włączył państwo do Iraku jako prowincję. Choć większość rodaków i przedstawicieli innych Arabów uznało atak za sukces rządu to interwencja nie spodobała się rządom europejskim, a także części rządów arabskich. Na podstawie decyzji ONZ-u wojska z USA, Wielkiej Brytanii i innych państw wyparły latem 1991 siły irackie z Kuwejtu. W odwecie za atak w trakcie wojny rząd Iraku zbombardował kilka miast izraelskich. Na Irak nałożono surowe gospodarcze embargo a kraj znalazł się w dyplomatycznej i ekonomicznej izolacji. Husajn czując, że zagrożone były jego rządy, na nowo wdrożył kampanię terroru i inwigilacji społeczeństwa. Stłumił także powstania szyitów i Kurdów, które wybuchły wiosną 1991, nie zatrzymał jednak ogłoszenia w 1992 utworzenia na terenie irackiego Kurdystanu autonomicznego tworu państwowego.
Wraz z międzynarodową blokadą Irak zaczął coraz bardziej popadać w kryzys. W 1993 i 1996 lotnictwo amerykańskie zbombardowały irackie wyrzutnie rakietowe na północy kraju, tereny na południu i okolice Bagdadu z powodu nierespektowania przez Irak ustaleń ONZ dotyczących zakazu prowadzenia badań jądrowych i kontroli zbrojeń. Co prawda w 1996 ONZ zezwoliła na eksport ograniczonej ilości ropy naftowej (program „ropa za żywność”) jednak już w 1997 i 1998 Irak uniemożliwił pracę zespołom komisji ONZ ds. rozbrojenia. U progu XXI wiek doszło do liberalizacji systemu politycznego, przeprowadzono reformy konstytucji oraz wprowadzono amnestię dla więźniów.
XXI wiek (wojna w Iraku).
W 2003 r., po długich dyskusjach i pod pretekstem naruszenia przez Irak rezolucji Rady Bezpieczeństwa nr 687 i późniejszych umów ONZ w sprawie zawieszenia broni w 1991 r., kraj ten zaatakowała kierowana przez USA koalicja niemająca mandatu ONZ, której celem było obalenia Saddama Husajna. Głównym argumentem koalicji usprawiedliwiającym atak było twierdzenie, że Irak posiada broń chemiczną i biologiczną, a także wspiera terroryzm. 13 lipca 2003 amerykański cywilny administrator Iraku Paul Bremer utworzył Iracką Radę Zarządzającą, do której weszli przedstawiciele najważniejszych żyjących w kraju grup wyznaniowych i etnicznych. Skład Rady nie został wyłoniony w wyborach, lecz ustalony po konsultacjach między Amerykanami i wybranymi formacjami opozycyjnymi. W marcu 2004 Tymczasowa Rada Zarządzająca przyjęła tymczasową konstytucję, a w czerwcu 2004 władza w kraju została teoretycznie przekazana Irakijczykom. Rada została rozwiązana, ale wojska koalicji pozostały w Iraku bezterminowo. W Iraku najważniejsze siłą polityczną stali się szyici, wśród których ukształtowały się dwie frakcje: umiarkowane pod przywództwem ajatollaha Ali as-Sistaniego, który z entuzjazmem przyjął amerykańską interwencję i określa się jako demokratę, oraz skrajnie antyamerykańska Muktady as-Sadra.
Po obaleniu rządu Saddama Husajna w kraju wybuchła antyamerykańska wojna partyzancka. Główną osią oporu były tereny sunnickie. Na czele powstania stali głównie byli baasiści, którzy za swój cel uznali obronę islamu w wydaniu sunnickim. Do powstania przyłączyły się antyamerykańskie formacje szyickie (Armia Mahdiego) sympatyzujące z as-Sadrem. Wkrótce wojna przeciwko Amerykanom przerodziła się w walki pomiędzy grupami sunnickimi i szyickimi, w łonie których także dochodziło do animozji.
W styczniu 2005 odbyły się wybory parlamentarne zbojkotowane przez większość sunnitów. Wybory wygrał popierany przez as-Sistaniego szyicki Zjednoczony Sojusz Iracki, który zdobył 48% głosów. W kolejnych miesiącach Irak został przekształcony w republikę federacyjną. W nowym państwie sunnici zostali zmarginalizowani politycznie na skutek debasyfikacji oraz padli ofiarą represji ze strony szyitów. Wybory parlamentarne w Iraku w 2010 potwierdziły dominację szyitów, po raz kolejny doszło w nich do wykluczenia ze startu wielu działaczy sunnickich.
Po wycofaniu się amerykańskich sił okupacyjnych w grudniu 2011 sytuacja w kraju była daleka od stabilnej, a głównym problem były spory na tle religijnym, które targały krajem. Konflikt religijny był obecny także na najwyższych szczeblach władz. Dzień po wycofaniu się ostatniego amerykańskiego żołnierza z Iraku, 19 grudnia 2011, szyickie władze wydały nakaz aresztowania sunnickiego wiceprezydenta Iraku Tarika al-Haszimiego pod zarzutem planowanych zamachów bombowych na rząd Nuri al-Malikiego. Konflikt religijny w Iraku napędzany był ponadto przez wojnę domową w Syrii, gdzie przeciwko rządzącym alawitom walczyli sunnici, w tym radykalne grupy dżihadystyczne z ugrupowaniem Islamskie Państwo w Iraku i Lewancie na czele. Dżihadyści z Islamskiego Państwa w Iraku i Lewancie wykorzystali walki sunnickich plemion przeciwko rządowi w 2013 do ataku na tereny irackie. Oddziały dżihadystów opanowały szerokie obszary kraju, a po ataku na Mosul, premier Iraku próbował nieudolnie ogłosić stan wyjątkowy. W wyniku ofensywy Islamskiego Państwa w Iraku i Lewancie Irak de facto rozpadł się na trzy części kontrolowane przez sunnickich dżihadystów, Kurdów i szyickie władze centralne. Sukcesy dżihadystów w Iraku doprowadziły do interwencji w kraju międzynarodowej koalicji przeciwników Państwa Islamskiego.
Geografia.
Terytorium Iraku dzieli się na cztery główne strefy geograficzno-klimatyczne. Środkową i południową część kraju zajmuje płaska i rozległa Nizina Mezopotamska. Jest to najżyźniejszy i najbardziej zaludniony obszar Iraku. Na północnym zachodzie przechodzi ona w półpustynną i płaską wyżynę Al-Dżazira, urozmaicona pasmami wzniesień. Na zachodzie i południowym zachodzie od Niziny Mezopotamskiej rozciąga się wyżynny i pustynny obszar, który łączy się na zachodzie z Pustynią Syryjską, a na południowym zachodzie z pustynią Wielki Nefud. Północną i północno-wschodnią część Iraku stanowi górzysta kraina (Kurdystan) z najwyższym w kraju szczytem Cheekha Dar (3611 m) w paśmie Zagros.
Terytorium kraju przecinają dwie wielkie rzeki zachodniej Azji: Eufrat i Tygrys, które na południu łączą się w rzekę Szatt al-Arab i uchodzą do Zatoki Perskiej. Obie rzeki mogą być przyczyną znacznych powodzi, zwłaszcza od marca do maja, kiedy poziom wód przekracza nawet czterdziestokrotnie najniższe wartości z września-października. Na obszarach pustynnych występują liczne zbiorniki wodne. Na południu od Niziny Mezopotamskiej występują płytkie jeziora i rozlewiska oraz liczne bagna. W miejscu, gdzie Eufrat łączy się z Tygrysem, do lat 90. istniało ok. 20 tys. km² jezior, stawów, trzcinowisk i bagien, z których w wyniku celowego osuszania zniknęło około 95%.
Podział administracyjny.
Irak dzieli się na 18 prowincji nazywanych "muhafazami" (w nawiasach podano stolice prowincji):
z czego trzy północno-wschodnie prowincje: As-Sulajmanijja, Dahuk i Irbil tworzą autonomiczny Region Kurdystanu.
Demografia.
Wzrost liczby ludności.
Dane Banku Światowego
Podział religijny.
Struktura religijna kraju w 2014 roku:
Zobacz też: Świadkowie Jehowy w Iraku
Gospodarka.
Bogactwa naturalne.
Największym bogactwem naturalnym Iraku są bogate złoża ropy naftowej i gazu ziemnego. Pod koniec lat 80. XX wieku roczne wydobycie plasowało Irak na drugim miejscu wśród bliskowschodnich producentów ropy naftowej. Dzięki dochodom uzyskiwanym z jej sprzedaży w XX wieku kraj systematycznie unowocześniał się, rozwijając swą infrastrukturę i tworząc nowe gałęzie przemysłu. Poza ropą naftową i gazem ziemnym Irak posiada bogate złoża siarki (Miszrak), fosforytów (Akaszot) i metali kolorowych.
Rolnictwo.
W rolnictwie jest zatrudnionych 13% ludności zawodowo czynnej, która dostarcza taką samą część produktu krajowego brutto. Ponieważ kraj nie jest samowystarczalny pod względem żywnościowym, produkty rolne są głównym towarem sprowadzanym z zagranicy. Do głównych roślin uprawnych należą daktyle, bawełna, ryż, pszenica, jęczmień, proso. W okolicach wielkich miast rozwija się warzywnictwo i uprawa owoców. Irak należy, obok Egiptu, do głównych światowych producentów daktyli. Największe plantacje palm daktylowych znajdują się w delcie Tygrysu i Eufratu.
Infrastruktura i transport.
Transport kolejowy.
Historia.
Budowie kolei w Iraku, w początkach XX wieku, towarzyszyły zabiegi dyplomatyczne i sieć intryg co najmniej kilku państw, przede wszystkim Wielkiej Brytanii, Turcji, Rosji, Niemiec i Austrii. Rodziło to znaczące napięcia międzynarodowe. Ostatecznie pierwszą linię Karbala–Bagdad–Irbil otwarto w 1912. Miała ona rozstaw szyn 1000 mm. Linia ta przetrwała do 1988, kiedy to została zamknięta. Najważniejszą linię kraju stanowi obecnie normalnotorowy trakt, zbudowany w latach 1939–1940 prowadzący od styku granicy Syrii i Turcji w Yurubiyah do Bagdadu. Przedłużenie do Basry oddano do użytku w 1964. W 1968 przedłużono ją do portu w Umm Kasr nad Zatoką Perską. W latach 80. XX w. zbudowano linię z Bagdadu do granicy syryjskiej w Al-Ka’im, przede wszystkim z zamysłem transportowania fosforatów. Normalnotorowe połączenie do Kirkuku otwarto natomiast w 1982. Sześć lat po tym wydarzeniu zaczęto zamykać wspomnianą na wstępie pierwszą linię wąskotorową. Mimo niewielkiego natężenia ruchu na wszystkich liniach, w 1983 rozpoczęto budowę towarowo-pasażerskiej obwodnicy Bagdadu. Kolejowe przejście graniczne w Basrze (z Iranem) nie jest użytkowane. Po 1991 (wojna) plany budowy połączeń z Kuwejtem i Arabią Saudyjską zostały zarzucone i nie wiadomo, czy zostaną kiedykolwiek zrealizowane. Główna linia z Umm Kasr do Bagdadu uległa w latach 1999–2003 znaczącej degradacji. Dodatkowych zniszczeń przysporzyły ataki amerykańskie, które obróciły w ruinę pozostałą część ocalałych urządzeń zabezpieczenia ruchu. W 2003 otwarto ponownie połączenie z Umm Kasr w kierunku stolicy (część do Basry) przy pomocy anglo-amerykańskich batalionów kolejowo-inżynieryjnych.
Tabor.
Koleje irackie, w najlepszym swoim okresie, eksploatowały 380 lokomotyw spalinowych (trakcji elektrycznej nie było w Iraku), z czego, w wyniku sankcji ekonomicznych po I wojnie w Zatoce pozostało w ruchu tylko 20 (1991). Dostawy 200 chińskich lokomotyw w 2002 częściowo poprawiły sytuację. Park pasażerski składał się z 430 wagonów, a towarowy z 12 400 jednostek, przeważnie w złym stanie technicznym.
Siły zbrojne.
Irak dysponuje trzema rodzajami sił zbrojnych: wojskami lądowymi, marynarką wojenną oraz siłami powietrznymi. Uzbrojenie sił lądowych Iraku składało się w 2014 z: 357 czołgów, 4,1 tys. opancerzonych pojazdów bojowych, 49 dział samobieżnych, 242 zestawów artylerii holowanej oraz 36 wieloprowadnicowych wyrzutni rakietowych. W 2014 marynarka wojenna Iraku dysponowała 57 okrętami obrony przybrzeża. Irackie siły powietrzne z kolei posiadały w 2014 uzbrojenie w postaci m.in. 127 samolotów transportowych, 52 samolotów szkolno-bojowych, 137 śmigłowców oraz 4 śmigłowców szturmowych. Wojska irackie w 2014 liczyły 271,5 tys. żołnierzy zawodowych oraz 528,5 tys. rezerwistów. Według rankingu "Global Firepower" (2014) irackie siły zbrojne stanowią 68. siłę militarną na świecie, z rocznym budżetem na cele obronne w wysokości 6,1 mld dolarów (USD).

</doc>
<doc id="12238" url="https://pl.wikipedia.org/wiki?curid=12238" title="Wiktionary">
Wiktionary



</doc>
<doc id="12239" url="https://pl.wikipedia.org/wiki?curid=12239" title="Marlena">
Marlena

Marlena – imię żeńskie, formowane na dwa sposoby: 
Marlena imieniny obchodzi 12 września i 23 października. 
Znane osoby o imieniu Marlena:

</doc>
<doc id="12240" url="https://pl.wikipedia.org/wiki?curid=12240" title="Partia Wigów (Stany Zjednoczone)">
Partia Wigów (Stany Zjednoczone)

Partia Wigów () – partia polityczna istniejąca i działająca w Stanach Zjednoczonych w latach 1834–1854.
Historia.
Termin „wig” po raz pierwszy pojawił się w Stanach Zjednoczonych w pierwszej połowie lat 30. XIX wieku i służył do określenia przeciwnika gabinetu Andrew Jacksona. Został on zaczerpnięty z systemu anglosaskiego, gdzie słowo "wig" oznaczało przeciwników władzy królewskiej oraz grupy ludzi, przeciwstawiających się dyktatorskim zapędom egzekutywy. Po porażkach wyborczych Narodowych Republikanów w 1828 i 1832 roku, grupy niezadowolone z prezydentury Jacksona zaczęli się jednoczyć, by uformować nową siłę polityczną. Do pierwszego spotkania prominentnych polityków antyjacksonowskich: Henry’ego Claya, Johna Calhouna, Johna Quincy’ego Adamsa, Williego Persona Manguma i Samuela Lewisa Southarda doszło na przełomie 1833 i 1834 roku w Waszyngtonie. Do grupy zarzucającej imperializm prezydentowi, dołączali także konserwatyści fiskalni, obrońcy praw południowych stanów oraz protekcjoniści, a także dawni członkowie upadłej Partii Antymasońskiej. Głównymi postulatami programu wigów było przedłużenie mandatu Drugiego Banku Stanów Zjednoczonych, utrzymanie wysokich taryf celnych, walka o suwerenność praw stanowych i finansowanie wydatków publicznych z zasobów federalnych. Struktury partii powstały szybko zwłaszcza na północnym wschodzie kraju. Formalnie Partia Wigów powstała w 1834 roku.
Działalność.
Głównymi politykami wigów byli Henry Clay, Daniel Webster, John Branch, John Macpherson Berrien, Hugh White, John M. Clayton i Thurlow Weed, a w późniejszym okresie – William H. Seward, Charles Francis Adams, John J. Crittenden, John Bell, Alexander Stephens i Robert Toombs. Pierwszym sprawdzianem dla nowej formacji były wybory prezydenckie w 1836 roku. Wigowie wystawili wówczas trzech kandydatów: Hugh White’a, Daniela Webstera i Williama Henry’ego Harrisona, odwołujących się do trzech regionów kraju. Liczyli, że w ten sposób, żaden z kandydatów nie uzyska wystarczającego poparcia w Kolegium Elektorów i wyboru dokona Izba Reprezentantów. Prezydentem został jednak kandydat demokratów, Martin Van Buren. W czasie jego kadencji wigowie zyskali poparcia na Północy, tracąc jednak na Południu, a także obsadzili kilka stanowisk gubernatorskich swoimi zwolennikami. W 1840 roku postanowili wystawić kandydaturę Harrisona na prezydenta, nie ogłaszając konkretnego programu i nie wypowiadając się w kontrowersyjnej kwestii niewolnictwa. Harrison zwyciężył, jednak zmarł miesiąc po zaprzysiężeniu, a jego następcą został John Tyler. Z uwagi na jego weto wobec ustawy o przywróceniu banku centralnego był on izolowany wśród członków swojej partii. Gdy niespełna pół roku po objęciu urzędu, niemalże cały jego gabinet podał się do dymisji, Tyler nie mógł efektywnie rządzić. W wyborach w 1844 roku postanowił wystartować sam Henry Clay, jednakże przegrał z Jamesem Polkiem, gdyż źle ocenił popularność ekspansjonizmu i idei Objawionego Przeznaczenia, przeciwstawiając się aneksji Teksasu. Wigowie utracili wówczas także większość w obu izbach Kongresu. W trakcie wojny amerykańsko-meksykańskiej poparcie dla wigów stopniowo malało. Gdy wigowie z Północy postanowili poprzeć plan Davida Wilmota, zakładający abolicjonizm na terenach zabranych Meksykowi, wigowie z Południa stanowczo się temu sprzeciwili. Doprowadziło to do rozłamu na dwie frakcje: „wigów sumienia” (antyniewolniczych) i „wigów bawełny” (proniewolniczych). W wyborach w 1848 roku frakcje się zjednoczyły by wystawić wspólnego kandydata – Zachary’ego Taylora, który odniósł zwycięstwo, głosząc hasła pokoju i jedności unii. Uchwalenie kompromisu z 1850 roku umożliwiło tymczasowe uspokojenie nastrojów w obu frakcjach, jednak sukcesja Fillmore’a (zagorzałego abolicjonisty), po śmierci Taylora, zintensyfikowała podziały. W 1852 roku delegaci nie mogli dogadać się co do nominata prezydenckiego, wahając się pomiędzy Websterem a Sewardem, więc ostatecznie postanowili wystawić Winfielda Scotta. Scott poniósł porażkę, a polaryzacja kraju w kwestii niewolnictwa, prowadziła partię do upadku. Ponadto, w tym samym roku zmarli dwaj główni liderzy wigów, Henry Clay i Daniel Webster, natomiast dwaj inni – Robert Toombs i Alexander Stephens przeszli na stronę demokratów. Struktury lokalne także się rozpadały, a część działaczy zaczęła współpracować z powstającą wówczas Partią Republikańską. Pozostali działacze przyłączyli się do Partii Nic Niewiedzących lub do Konstytucyjnej Partii Unii. Partia Wigów przestała istnieć w 1854 roku.

</doc>
<doc id="12241" url="https://pl.wikipedia.org/wiki?curid=12241" title="Hortensja">
Hortensja



</doc>
<doc id="12242" url="https://pl.wikipedia.org/wiki?curid=12242" title="Daria">
Daria

Daria – imię pochodzące najprawdopodobniej z języka perskiego, gdzie podobnie jak jego męski odpowiednik Dariusz, oznacza „tę, która zachowuje” lub „ta, która dzierży dobro” (na zasadzie porównania z perskim "daraya", czyli „posiadać”). Popularne w Rosji i na Ukrainie.
Wśród imion nadawanych w Polsce nowo narodzonym dzieciom, Daria w 2009 r. zajmowała 36. miejsce w grupie imion żeńskich, a w 2019 r. – 75. miejsce.
Daria imieniny obchodzi 17 czerwca, w dniu wspomnienia św. Darii z Venafro (†303), wspominanej razem ze św. Nikandrem i Marcjanem, oraz 25 października, w dniu wspomnienia św. Darii z Rzymu (†283).

</doc>
<doc id="12243" url="https://pl.wikipedia.org/wiki?curid=12243" title="Sambor (imię)">
Sambor (imię)

Sambor – słowiańskie imię męskie, złożone z członów "Sam-" ("samotny") oraz "-bor" ("walczyć, zmagać się"). Mogło oznaczać "walczącego samotnie".
Sambor imieniny obchodzi 25 października.

</doc>
<doc id="12244" url="https://pl.wikipedia.org/wiki?curid=12244" title="Ewaryst">
Ewaryst

Ewaryst – imię męskie pochodzenia greckiego, które oznacza "miły, przyjemny, najlepszy". Imię to nadawane jest w Polsce co najmniej od XVII w. Istnieje kilku świętych Ewarystów, m.in. Ewaryst, papież oraz św. Ewaryst z Konstantynopola.
Obce formy: Evarist (ogólnie przyj. forma), Evaristus (ang., niem.), Évariste (fr.), Evaristo (hiszp.), Aristo, Evaristo (wł.), Evarest (ros.), Evaristas (litew.), Evaristos (gr.), Evariszt, Evarisztusz (węg.). Żeńskim odpowiednik: Ewarysta.
Ewaryst imieniny obchodzi 26 października i 23 grudnia.
Osoby o imieniu Ewaryst:

</doc>
<doc id="12245" url="https://pl.wikipedia.org/wiki?curid=12245" title="Eweryst">
Eweryst



</doc>
<doc id="12246" url="https://pl.wikipedia.org/wiki?curid=12246" title="Łucjan">
Łucjan

Łucjan – imię męskie pochodzenia łacińskiego. Imię to jest polską wersją łacińskiego "Lucianus", co oznacza "należący do Lucjusza, wywodzący się od Lucjusza" (w dawnym języku polskim imiona pochodzenia łacińskiego zaczynające się od "L" zapisywało się jako zaczynające się od "Ł"). Jego oboczną formą jest Lucjan.
Łucjan imieniny obchodzi 7 stycznia, 13 czerwca, 4 października i 26 października.
Znane osoby o imieniu Łucjan:

</doc>
<doc id="12247" url="https://pl.wikipedia.org/wiki?curid=12247" title="Tadeusz">
Tadeusz

Tadeusz – imię męskie pochodzenia semickiego. Wywodzi się od słowa oznaczającego „odważny”, „śmiały”. Imię przypisywane apostołowi Judzie. 
Żeński odpowiednik: Tadea
Tadeusz imieniny obchodzi 11 maja, 25 października i 28 października.

</doc>
<doc id="12248" url="https://pl.wikipedia.org/wiki?curid=12248" title="Wszeciech">
Wszeciech

Wszeciech – alternatywna forma imienia Sieciech. Znaczenie imienia: "ten, któremu wszystko sprawia radość".
Wszeciech imieniny obchodzi 28 października

</doc>
<doc id="12249" url="https://pl.wikipedia.org/wiki?curid=12249" title="Sieciech">
Sieciech

Sieciech, Świeciech – staropolskie imię męskie, złożone z członu "Wsze-" („wszystek, każdy, zawsze”) w wersjach nagłosowych "Sie-" lub "Świe-", oraz członu "-ciech" („cieszyć”). Może ono oznaczać „tego, który wszystkich cieszy” albo „tego, który się ze wszystkiego cieszy”.
Od tego imienia nazwy swe wzięły liczne miejscowości Sieciechów, Sieciechowice czy też Sieciechowo. Do imion podobnych należą Siebąd, Siebor, Sieciebor, Sieciesław, Siecław, Siecsław.
Sieciech imieniny obchodzi 20 sierpnia

</doc>
<doc id="12250" url="https://pl.wikipedia.org/wiki?curid=12250" title="Zenobiusz">
Zenobiusz

Zenobiusz, Zenobi – imię męskie pochodzenia greckiego, złożone z członów "Dzeno-" (homerycka forma imienia Zeusa) i "bios" ("życie"). 
Wymowa "Zenobios", zamiast pierwotnej "Dzenobios", pochodzi z czasów rzymskich.
Żeńskim odpowiednikiem jest Zenobia.
Zenobiusz imieniny obchodzi: 
Zenobiusz w innych językach:
Znane osoby noszące imię Zenobiusz:

</doc>
<doc id="12251" url="https://pl.wikipedia.org/wiki?curid=12251" title="Edmund">
Edmund

Edmund – imię męskie pochodzenia angielskiego. 
Wywodzi się od słowa oznaczającego „zapewniający opiekę”.
Żeńska forma: Edmunda
Imieniny obchodzi 7 sierpnia, 30 października, 16 listopada, 20 listopada i 1 grudnia.

</doc>
<doc id="12252" url="https://pl.wikipedia.org/wiki?curid=12252" title="Godzimierz">
Godzimierz



</doc>
<doc id="12253" url="https://pl.wikipedia.org/wiki?curid=12253" title="Godzimir">
Godzimir

Godzimir – staropolskie imię męskie. Składa się z członu "Godzi-" ("robić coś w stosownym czasie", "dopasowywać, czynić odpowiednim") i "-mir" ("pokój, spokój, dobro"). Może zatem oznaczać "ten, który czyni ład i pokój". Jedną z form skróconych jest Godzisz. Por. Mirogod, imię złożone z tych samych członów w odwrotnej kolejności.
Godzimir imieniny obchodzi 31 października, 25 listopada.
Znane osoby noszące to imię:

</doc>
<doc id="12254" url="https://pl.wikipedia.org/wiki?curid=12254" title="Godzisz (imię)">
Godzisz (imię)



</doc>
<doc id="12255" url="https://pl.wikipedia.org/wiki?curid=12255" title="Saturnin">
Saturnin

Saturnin – imię męskie pochodzenia łacińskiego. Wywodzi się od imienia boga rolnictwa Saturna. Wśród patronów – św. Saturnin, męczennik (III wiek) i inni liczni święci.
Żeński odpowiednik: Saturnina.
Saturnin imieniny obchodzi: 19 stycznia, 12 lutego, 15 lutego, 25 lutego, 7 kwietnia, 16 kwietnia, 7 lipca, 16 października, 30 października, 31 października, 29 listopada, 15 grudnia, 23 grudnia i 29 grudnia.
Znane osoby noszące to imię:
Zobacz też:

</doc>
<doc id="12256" url="https://pl.wikipedia.org/wiki?curid=12256" title="Saturnina">
Saturnina

Saturnina – żeński odpowiednik imienia Saturnin. 
Saturnina imieniny obchodzi 12 lutego, 20 maja, 4 czerwca i 31 grudnia.

</doc>
<doc id="12260" url="https://pl.wikipedia.org/wiki?curid=12260" title="COME FROM">
COME FROM

COME FROM lub COMEFROM – instrukcja przeciwna do instrukcji skoku (codice_1 lub codice_2) rozwinięta przez R. Lawrence Clarka. Ma charakter eksperymentu myślowego i, jak na razie, znajduje zastosowanie jedynie w nielicznych kompilatorach ezoterycznych języków programowania, np. INTERCALu. Jej działanie polega na tym, że w momencie wykonania kodu pod wskazaną etykietą następuje skok do instrukcji znajdującej bezpośrednio po instrukcji codice_3.
Przykład.
Niech dany będzie następujący kod:
 10 J = 1
 11 COME FROM 20
 12 WRITE J
 13 STOP
 14 COME FROM 10
 20 J = J + 2
 40 CONTINUE
Po wykonaniu instrukcji z wiersza o numerze 10 zmienna J ma wartość 1, następnie wykonywywana jest instrukcja z linii 20 (kolejna po codice_4), w efekcie czego wartość zmiennej J wynosi 3, w dalszej kolejności działanie przekazywane jest do linii nr 12 (następna po codice_5), gdzie wypisywana jest wartość zmiennej. Program kończy działanie na poleceniu codice_6 w linii 13.

</doc>
<doc id="12263" url="https://pl.wikipedia.org/wiki?curid=12263" title="Konradyn (imię)">
Konradyn (imię)

Konradyn – alternatywna forma imienia Konrad.
Konradyn imieniny obchodzi: 1 listopada i 12 listopada.

</doc>
<doc id="12264" url="https://pl.wikipedia.org/wiki?curid=12264" title="Konradyna">
Konradyna

Konradyna – żeński odpowiednik imienia Konradyn, które jest włoskim zdrobnieniem germańskiego imienia Konrad.
Konradyna imieniny obchodzi 1 listopada, jako wspomnienie bł. Konradyna z Brescii.

</doc>
<doc id="12265" url="https://pl.wikipedia.org/wiki?curid=12265" title="Warcisław">
Warcisław

Warcisław, Warcsław, Warsław – staropolskie imię męskie. Składa się z członu "Wroci-" („wrócić, wrócić się, przywrócić”) w formie "Warci-" i "-sław" („sława”). Może zatem oznaczać „ten, który przywróci sławę”. Od skróconej formy tego imienia, Warsz, w formie dzierżawczej, pochodzi nazwa miasta Warszawa, dawniej Warszewa.
Innym staropolskim wariantem tego imienia jest Wrocisław, i od niego pochodzi nazwa miasta Wrocław.
Warcisław imieniny obchodzi 1 listopada.
Znane osoby noszące to imię:

</doc>
<doc id="12266" url="https://pl.wikipedia.org/wiki?curid=12266" title="Eudoksjusz">
Eudoksjusz

Eudoksjusz, Eudoksy - imię męskie pochodzenia greckiego. Wywodzi się od słowa oznaczającego "sława".
Żeński odpowiednik: Eudoksja.
Eudoksjusz imieniny obchodzi 2 listopada.

</doc>
<doc id="12267" url="https://pl.wikipedia.org/wiki?curid=12267" title="Hubert">
Hubert

Hubert – imię męskie pochodzenia germańskiego. Tłumaczy się jako «człowiek wyróżniający się rozumem» (człon "hugu" oznacza «umysł, rozum», natomiast "beraht" – «sławny»).
Żeńska forma: Huberta
Przysłowie związane z tym imieniem: „Kiedy swego czasu goły las nastaje, święty Hubert z lasu cały obiad daje”.
Imieniny.
Hubert Imieniny obchodzi 3 listopada.

</doc>
<doc id="12268" url="https://pl.wikipedia.org/wiki?curid=12268" title="Huberta">
Huberta

Huberta – imię żeńskie pochodzenia germańskiego.
Jest to żeński odpowiednik imienia Hubert.
W roku 1994 imię to nosiło w Polsce 28 kobiet, spośród których 4 urodziły się przed 1920 r., 11 urodziło się w latach 20. XX wieku, 7 – w latach 30., 4 – w latach 40. i po 1 osobie w latach 50. i 60. XX wieku.
Huberta imieniny obchodzi: 3 listopada.

</doc>
<doc id="12269" url="https://pl.wikipedia.org/wiki?curid=12269" title="Sylwia (imię)">
Sylwia (imię)

Sylwia (łac. Silvia) – żeński odpowiednik imienia Sylwiusz (nie: Sylwester), imię pochodzenia łacińskiego, oznaczające „leśna, dzika, żyjąca w lesie”. Były dwie święte o tym imieniu. 
Sylwia imieniny obchodzi 11 marca, 9 lipca i 3 listopada.

</doc>
<doc id="12270" url="https://pl.wikipedia.org/wiki?curid=12270" title="Men">
Men

Men (niem. "Main", łac. "Moenus", "Menus", śrłac. "Mogonus") – rzeka w środkowych Niemczech o długości 524 km.
Źródło w Smreczanach (Biały Men, "Weißer Main") i Jurze Frankońskiej (Czerwony Men, "Roter Main"), płynie przez Bawarię i Hesję i uchodzi do Renu w Mainz-Kastel (dzielnicy Wiesbaden).
Przepływa przez następujące większe miasta:

</doc>
<doc id="12272" url="https://pl.wikipedia.org/wiki?curid=12272" title="Zmotoryzowane Odwody Milicji Obywatelskiej">
Zmotoryzowane Odwody Milicji Obywatelskiej

Zmotoryzowane Odwody Milicji Obywatelskiej (ZOMO) – oddziały Milicji Obywatelskiej powołane w drugiej połowie 1956 (po Poznańskim Czerwcu) do zaprowadzania porządku w sytuacjach wyjątkowych (dosł. „likwidacji zbiorowych naruszeń porządku publicznego”), a także do udzielania pomocy ludności w czasie klęsk żywiołowych i ochrony imprez masowych.
Utworzenie.
Impulsem do powołania ZOMO były wydarzenia poznańskiego czerwca 1956, które ukazały brak przygotowania wojska i milicji do pacyfikowania dużych rozruchów ulicznych. Formalną podstawę do utworzenia ZOMO stanowiła uchwała Rady Ministrów PRL z 4 grudnia 1956 (A. Dudek podaje inną datę tej uchwały, tj. Wigilia, 24 grudnia 1956). Pierwsze wytyczne dotyczące pełnienia przez nie służby zostały wprowadzone rozkazem Komendanta Głównego MO z dnia 17 lipca 1957 (rozkaz nr 5/57). ZOMO funkcjonowało na zasadach wojskowych i było skoszarowaną formacją paramilitarną. Od 1973 zaczęto do niej rekrutować poborowych, by odbywali w tych oddziałach zasadniczą służbę wojskową. Poborowi służący w ZOMO (szczególnie w latach 70. bo później z racji coraz gorszego odbioru społecznego tej formacji służba w niej straciła na atrakcyjności) byli w większości ochotnikami do tej służby, co wynikało z poniższych przyczyn:
Sprzęt i wyposażenie.
Funkcjonariusze ZOMO byli początkowo wyposażeni jedynie w pałki i hełmy. Dopiero pod koniec lat pięćdziesiątych kupiono w NRD 13-t. armatki wodne IFA, które w Polsce nazwano PSG-5. Po raz pierwszy użyto ich w kwietniu 1960 w czasie walk w Nowej Hucie, gdzie mieszkańcy wystąpili w obronie krzyża stojącego na placu, na którym zabroniono im wcześniej budowy kościoła.
Na początku lat 60. pododdziały ZOMO zaopatrzono w wyrzutnie granatów łzawiących. Funkcjonariusze wykorzystali je m.in. podczas tłumienia zajść w Toruniu (w 1961) i Przemyślu (w 1963). Tam również doszło do protestów po decyzji władz wymierzonych w lokalne instytucje kościelne. Po wydarzeniach marcowych 1968 wyposażenie ZOMO zostało po raz kolejny unowocześnione. Wprowadzono nowe mundury typu "moro" i, na wzór policji na Zachodzie – tarcze ochronne. Oddziały ZOMO były przez cały czas intensywnie szkolone, a poziom ich sprawności budził zainteresowanie najwyższych władz partyjnych. Na przykład wielkie ćwiczenia „Dunajec ’69", które odbyły się na krakowskim lotnisku w Czyżynach, oprócz ministra spraw wewnętrznych Kazimierza Świtały nadzorował członek Biura Politycznego PZPR Władysław Kruczek.
W czerwcu 1976 funkcjonariusze rozpędzali tłum zgromadzony w centrum Radomia w kaskach z zasłonami z pleksiglasu, przy wsparciu armatek wodnych nowego typu, które zastąpiły przestarzałe PSG-5. Były to polskie armatki Hydromil 1, zbudowane na podwoziu Stara. W tym czasie zakupiono także w Austrii nowoczesne armatki wodne Steyr. W połowie lat 70. ZOMO stały się prawdopodobnie najlepiej wyszkoloną i wyposażoną formacją tego typu w krajach komunistycznych. Z państw zaprzyjaźnionych z PRL przyjeżdżały delegacje resortów spraw wewnętrznych, pragnące się zapoznać ze sposobem szkolenia i organizacji ZOMO. Urządzano dla nich nawet pokazowe ćwiczenia (na przykład w 1980 dla Bułgarów w Krakowie czy w 1986 dla Kubańczyków w Poznaniu).
W 1983 r. funkcjonariuszów ZOMO zaczęto wyposażać w nagolenniki i nowe, głębsze kaski. Później pojawiły się kamizelki chroniące przed uderzeniami (tzw. żółwie). Do rozpędzania demonstracji milicja otrzymała nowe armatki wodne Hydromil 2, skonstruowane na podwoziu Jelcza, pięciolufowe automatyczne wyrzutnie granatów łzawiących i transportery opancerzone wyposażone w tarany lub parkany ochronne. Warto wspomnieć o wypożyczonych od wojska dmuchawach WUS (używanych bardzo rzadko) i miotaczach pocisków gumowych (MPG) znajdujących się na wyposażeniu plutonów specjalnych. W ramach „bratniej pomocy” w l. 80. formacja otrzymała także transportery BTR-60 z ZSRR oraz transportery opancerzone BTR-152 z NRD, armatki wodne Tatra z CSRS, duże partie metalowych granatów gazowych RWK z NRD. Te ostatnie po odpaleniu rozgrzewały się do ok. 300 °C, uniemożliwiając ich odrzucenie. W sumie jednak modernizacja wyposażenia w czasie rządów gen. Jaruzelskiego miała ograniczony zasięg, bowiem – podobnie jak na wiele innych celów – brakowało wówczas pieniędzy.
Użycie.
Po raz pierwszy ZOMO wystąpiło publicznie 20 stycznia 1957 podczas zabezpieczania wyborów do Sejmu PRL II kadencji. Swój „chrzest bojowy” formacja przeszła 7 marca 1957 pod Rzeszowem, gdzie kompania ZOMO spacyfikowała czterystuosobową demonstrację mieszkańców wsi Lutoryż domagających się zwrotu tamtejszej parafii jej majątku ziemskiego. Jednak pierwszym prawdziwie wielkim wyzwaniem dla tej formacji było stłumienie strajku łódzkich tramwajarzy w nocy 13/14 sierpnia 1957 roku i kilkudniowych demonstracji jakie wybuchły w Warszawie w dniach 3–7 października 1957 po zamknięciu tygodnika "Po prostu" (zginęły wtedy dwie osoby). Od tego momentu oddziały ZOMO były wykorzystywane we wszystkich większych falach zamieszek antyustrojowych okresu PRL.
W latach 80. formacje ZOMO były używane głównie do rozpraszania manifestacji opozycyjnych, podczas których zasłynęły z brutalności i bezwzględności. Wtedy też narodziły się potoczne, pogardliwe nazwy jej funkcjonariuszy – „zomowcy” i „zomole” lub „bijące serce partii” dla całej formacji. Główne zadania pacyfikacji strajków, które wybuchły na wieść o wprowadzeniu stanu wojennego, powierzono ZOMO i MO. Mur w kopalni „Wujek” obaliły 16 grudnia 1981 roku wojskowe czołgi, ale do górników strzelał specjalny pluton ZOMO. Od ich kul zginęło 9 osób. Łącznie w czasie stanu wojennego w wyniku ataków ZOMO zginęło około 40 osób. Po raz ostatni ZOMO zostało użyte 3 lipca 1989, kiedy rozpędziło demonstrację przeciwko zaproponowaniu kandydatury generała Wojciecha Jaruzelskiego na urząd prezydenta Polski.
Liczebność.
Początkowo liczebność formacji określono na 6600 osób, jednak w późniejszym czasie limit ten wielokrotnie podnoszono. W końcu lat 80. oddziały ZOMO liczyły blisko 13 tys. funkcjonariuszy. Największą jednostką była brygada ZOMO stacjonująca w Warszawie na Golędzinowie, ale koszary ZOMO znajdowały się w każdym większym mieście.
Rozwiązanie.
Oddziały ZOMO zostały rozwiązane 7 września 1989 rozporządzeniem ministra MSW jako negatywny i powszechnie znienawidzony symbol władzy PRL. W ich miejsce, tym samym rozporządzeniem powołano Oddziały Prewencji Milicji Obywatelskiej, które w 1990 na mocy Ustawy z dnia 6 kwietnia 1990 o Policji przekształcono w Oddziały Prewencji Policji.

</doc>
<doc id="12273" url="https://pl.wikipedia.org/wiki?curid=12273" title="ZOMO">
ZOMO



</doc>
<doc id="12274" url="https://pl.wikipedia.org/wiki?curid=12274" title="Modesta">
Modesta

Modesta – żeński odpowiednik imienia Modest. Patronką tego imienia jest św. Modesta z Trewiru, benedyktynka, zm. ok. 680 r. 
Modesta imieniny obchodzi 4 listopada.
Znane osoby o tym imieniu: 
Postaci fikcyjne o tym imieniu:

</doc>
<doc id="12275" url="https://pl.wikipedia.org/wiki?curid=12275" title="Gmina Lenart">
Gmina Lenart

Lenart – gmina w Słowenii. W 2002 roku liczyła 11 159 mieszkańców.
Miejscowości.
Miejscowości wchodzące w skład gminy Lenart:
Przypisy.
 

</doc>
<doc id="12276" url="https://pl.wikipedia.org/wiki?curid=12276" title="Jozafat">
Jozafat

Jozafat – imię męskie pochodzenia semickiego, teoforyczne, hebr. יהושפט (Jehoszafat), oznaczające "Bóg osądził"; jego synonimem jest imię Abidan. W Polsce była w użyciu również forma Józefat lub Józafat, powstała przez pomieszanie Jozafata z Józefem. Do pewnej popularności tego imienia w Polsce przyczynił się św. Jozafat Kuncewicz, żyjący w XVII wieku, męczennik, unicki arcybiskup połocki.
Żeński odpowiednik: Jozafata
Jozafat imieniny obchodzi 11 listopada, 12 listopada, 17 listopada i 27 listopada.
Imię to nosił m.in.
Zobacz też:

</doc>
<doc id="12277" url="https://pl.wikipedia.org/wiki?curid=12277" title="Krystyn">
Krystyn

Krystyn – imię męskie pochodzenia łacińskiego wywodzące się od wyrazu Pomazaniec ("Chrystus"), do którego dodano przyrostek "-inus" wskazujący na zależność lub pochodzenie ("Christinus", 'należący do Chrystusa, Chrystusowy'). W dokumentach polskich poświadczone w XI wieku w formie łacińskiej, a od XII w. w formie spolszczonej "Krystyn".
Żeński odpowiednik: Krystyna
Krystyn imieniny obchodzi 29 kwietnia, 23 lipca i 13 listopada.
Znane osoby o imieniu Krystyn:

</doc>
<doc id="12278" url="https://pl.wikipedia.org/wiki?curid=12278" title="Krystian">
Krystian

Krystian – imię męskie pochodzenia grecko-łacińskiego, od , "Cristianus" oznaczające „chrześcijanin, wyznawca Chrystusa”. Wśród imion nadawanych nowo narodzonym dzieciom w Polsce Krystian w 2017 r. zajmował 48. miejsce w grupie imion męskich. W całej populacji Polaków Krystian zajmował w 2017 r. 60. miejsce (108 962 osoby).
Krystian imieniny obchodzi 18 marca, 7 kwietnia, 4 grudnia i 20 grudnia.
Inna forma: Chrystian.
Żeńska forma: Krystiana.

</doc>
<doc id="12279" url="https://pl.wikipedia.org/wiki?curid=12279" title="Renat">
Renat

Renat "(fr. René, łac. Renatus)" – imię męskie pochodzenia łacińskiego. Wywodzi się od słowa oznaczającego "urodzony na nowo".
Renat imieniny obchodzi 6 października i 12 listopada.
Żeński odpowiednik: Renata

</doc>
<doc id="12280" url="https://pl.wikipedia.org/wiki?curid=12280" title="Renata">
Renata

Renata – imię żeńskie pochodzenia łacińskiego. Oznacza odrodzona. 
Żeńska forma imienia Renat.
Renata imieniny obchodzi 28 marca, jako wspomnienie bł. Renaty Marii Feillatreau, i 12 listopada, jako wspomnienie św. Renata, biskupa Angers.
Znane osoby noszące imię Renata:

</doc>
<doc id="12281" url="https://pl.wikipedia.org/wiki?curid=12281" title="Walentyn">
Walentyn



</doc>
<doc id="12282" url="https://pl.wikipedia.org/wiki?curid=12282" title="Idalia">
Idalia

Idalia – imię żeńskie wywodzące się z języka greckiego. Afrodytę, boginię miłości, nazywano przydomkiem Idalia od gór "Idalion" na Cyprze, gdzie znajdowała się jej świątynia. 
W Polsce imię to pojawia się w XVIII wieku, i niedługo później staje się modne. Imię Idalia nosi jedna z postaci "Fantazego" Juliusza Słowackiego, hrabina. Znana z tego imienia jest również baronowa Idalia Elzonowska z powieści "Trędowata" Heleny Mniszek. Imię Idalia nosi również bohaterka z serii powieści „Magiczne Drzewo”.
Idalia imieniny obchodzi 15 listopada.

</doc>
<doc id="12283" url="https://pl.wikipedia.org/wiki?curid=12283" title="Leopold">
Leopold

Leopold – imię męskie pochodzenia germańskiego. Wywodzi się od słowa oznaczającego „lud”.
Leopold imieniny obchodzi 2 kwietnia, 15 listopada i 30 lipca.
Znane osoby noszące imię Leopold:

</doc>
<doc id="12284" url="https://pl.wikipedia.org/wiki?curid=12284" title="Leopoldyna">
Leopoldyna

Leopoldyna – żeński odpowiednik imienia Leopold.
Leopoldyna imieniny obchodzi 15 listopada.
Znane osoby noszące imię Leopoldyna:

</doc>
<doc id="12285" url="https://pl.wikipedia.org/wiki?curid=12285" title="Amisze">
Amisze

Amisze – chrześcijańska wspólnota protestancka wywodząca się ze Szwajcarii, konserwatywny odłam anabaptystów.
Historia.
Założycielem związku amiszów był Jakob Ammann, który w 1693 roku doprowadził do secesji swoich zwolenników ze wspólnoty szwajcarskich mennonitów żyjących na emigracji w Alzacji.
Podstawą nowego wyznania stały się zasady Menno Simonsa i mennonickie wyznanie wiary z 1632. Powodem separacji od pozostałych mennonitów nie były kwestie wiary, ale obyczajowości: rygorystyczne przestrzeganie zasady odrzucania ochrzczonych odstępców.
Po śmierci swego kodyfikatora i emigracji sporej części współbraci do Ameryki, pozostali w Europie amisze powrócili do gmin mennonickich.
Rozprzestrzenienie.
Większe wspólnoty można spotkać głównie na rolniczych obszarach amerykańskich stanów Pensylwania, Ohio, Indiana, Iowa i Missouri (łącznie w 28 stanach) oraz kanadyjskiej prowincji Ontario, a także w Ameryce Środkowej, przy czym 63 procent populacji żyje w Pensylwanii, Ohio i Indianie. Hrabstwami, w których mieszka najwięcej amiszów, są: Holmes w Ohio, Lancaster w Pensylwanii oraz Elkhart i LaGrange w Indianie.
Najstarsza wspólnota amiszów żyje w hrabstwie Lancaster, gdzie ich zwarta społeczność sięga 20 tysięcy. Jest ona drugą co do wielkości. Jej członkowie są potomkami 200 osadników ze Szwajcarii, przybyłych tam w latach 20. XVIII wieku.
Szacuje się, że w Ameryce Północnej cała społeczność amiszów liczy ponad 330 tysięcy wyznawców i rośnie. Przyczynia się do tego bardzo tradycyjny model rodziny – siedmioro i więcej dzieci – oraz relatywnie niski poziom odejść od gminy (20%), którego powodem jest zapewne rygorystyczne odrzucanie apostatów przez wspólnotę.
W chwili obecnej w Europie, skąd się wywodzą, nie istnieją wspólnoty amiszów. Podejmowane były jednak w latach 90. XX wieku próby osadnictwa w Polsce. Jedna rodzina tego wyznania, która przybyła ze Stanów Zjednoczonych Ameryki w 1993 roku i stanowi pozostałość tej misji, mieszka obecnie w miejscowości Cięciwa.
Podziały.
Społeczność amiszów nie jest jednolita. Wyróżnia się do 8 różnych odłamów, jednak większość z nich skupia się w 5 głównych: "Old Order Amish, New Order Amish, Andy Weaver Amish, Beachy Amish, Swartzentruber Amish". Najstarsza wspólnota "Old Order Amish" stanowi jednocześnie najliczniejszą z nich. Poszczególne wspólnoty są niezależne i różnią się nieznacznie obrzędowością religijną oraz obyczajowością. Najbardziej konserwatywni są amisze ze wspólnoty "Swartzentruber".
Dla większości amiszów językiem obrzędowym jest niemiecki, choć pewna część przyjęła w pełni język angielski. Grupa ta jest także bardziej liberalna w swoich zasadach. Na co dzień konserwatywni amisze posługują się dialektem języka niemieckiego zwanym pensylwańskim.
Obyczajowość.
Amisze żyją w odizolowanych wspólnotach, których życie zorganizowane jest według nakazów niepisanego zbioru zasad zwanego "Ordnung", który reguluje wszelkie aspekty codzienności: od techniki, jakiej można używać, po kobiece fryzury i kolor materiałów na ubrania. Mężczyźni do czasu ślubu golą zarost twarzy, a żonaci zapuszczają długie brody. Wąsy są raczej nietolerowane, gdyż kojarzone są z przynależnością do armii, a amisze są pacyfistami. Nie praktykuje się małżeństw z osobami spoza wspólnoty.
Amisze nie akceptują nowoczesnej techniki. Nie korzystają z elektryczności (dotyczy to jednak tylko najbardziej ortodoksyjnych zborów), samochodów, telewizji, fotografii i innych nowoczesnych wynalazków. Praktycznie wszyscy zajmują się rolnictwem i rzemiosłami z nim związanymi.
Amisze stawiają swoje zasady ponad oficjalnym prawem. Na tym tle dochodziło niejednokrotnie do konfliktów pomiędzy wspólnotami amiszów a rządem amerykańskim. Jako pacyfiści nie służą w wojsku i nie odbywają szkolenia militarnego.
W latach 50., gdy wprowadzono obowiązkowe ubezpieczenie społeczne, amisze uznali, że dla nich to wspólnota jest ubezpieczeniem, które zapewnia ochronę, opiekę nad chorymi i starymi. Zgodnie z zasadą niepobierania pomocy od rządu odmówili płacenia składek, co doprowadziło do najazdów służb skarbowych na ich farmy oraz konfiskat i licytacji dóbr. Ostatecznie Kongres zwolnił członków ich wspólnoty z obowiązku ubezpieczeniowego. Nie pobierają też zasiłku dla bezrobotnych ani żadnej innej formy opieki społecznej od państwa. Dla członków wspólnoty, którzy muszą ponieść koszty leczenia, organizują specjalne fundusze na ten cel.
Amisze nie wysyłają dzieci do szkół publicznych i uważają, że nie potrzeba im wykształcenia wyższego niż podstawowe do wieku 14 lat. Ponieważ w Stanach Zjednoczonych kształcenie jest obowiązkowe do 16. roku życia, na tym tle także dochodziło do konfliktów z władzami. W 1972 Sąd Najwyższy uznał ich prawo do ograniczonej edukacji.
W kwestiach doktryny religijnej nie różnią się praktycznie od pozostałych mennonitów. Istniejące różnice dotyczą jedynie obrzędowości religijnej.
Firmy amiszów mają najniższy odsetek niepowodzeń biznesowych spośród wszystkich firm amerykańskich.

</doc>
<doc id="12286" url="https://pl.wikipedia.org/wiki?curid=12286" title="Reakcja termojądrowa">
Reakcja termojądrowa

Reakcja termojądrowa, synteza jądrowa lub fuzja jądrowa – zjawisko polegające na złączeniu się dwóch lżejszych jąder w jedno cięższe.
Różne jądra atomowe mają różną energię wiązania przypadającą na nukleon. Największą energię wiązania przypadającą na jeden nukleon ma izotop nikiel-62 (8,7945 MeV), w wielu publikacjach podawane jest, że jest to izotop żelaza-56. Izotop 56Fe ma najmniejszą masę na nukleon, gdyż ma on większy udział protonów 26/56 = 46,43%, a w Ni 28/62 = 45,16%.
W wyniku reakcji egzotermicznej wydzielona energia (w postaci energii kinetycznej produktów i promieniowania gamma), zostaje rozproszona na otaczających atomach i przekształca się na energię cieplną. Energię wydzielającą się podczas reakcji można wyznaczyć bez przeprowadzania reakcji na podstawie deficytu masy, czyli różnicy mas składników i produktów reakcji.
Jądra atomowe mają dodatni ładunek elektryczny i dlatego się odpychają – aby doszło do ich połączenia, muszą zbliżyć się na tyle, aby siły oddziaływań jądrowych pokonały odpychanie elektrostatyczne. Niezbędnym warunkiem do tego jest prędkość (energia kinetyczna) jąder. Wysoką energię jąder uzyskuje się w bardzo wysokich temperaturach lub rozpędzając jądra w akceleratorach cząstek.
Przedrostek "termo" pochodzi od głównego sposobu, w jaki wywoływana jest ta reakcja w gwiazdach i bombie wodorowej, czyli przez podniesienie temperatury do kilkunastu milionów kelwinów. W skali atomowej oznacza to bardzo dużą energię zderzenia cząstek. Istnieje hipoteza, że synteza jądrowa może zachodzić również w niższych temperaturach (zimna fuzja).
Reakcja termojądrowa jest głównym, poza energią grawitacyjną, źródłem energii gwiazd.
Nukleosynteza.
Reakcje termojądrowe w gwiazdach.
Cykl protonowy.
W niezbyt masywnych gwiazdach ciągu głównego podstawową reakcją jest synteza jądra helu. Aby synteza nastąpiła, jądra wodoru (protony) muszą się zbliżyć na odległość zasięgu oddziaływania jądrowego (około 1 fm = 10−13 cm). Protony odpychają się jednak elektrostatycznie, a zatem muszą pokonać barierę potencjału o wartości około "E" = 1 MeV. Taką energię termiczną mają cząstki o temperaturze 1010 K. Tak wysokiej temperatury nie ma we wnętrzu gwiazd, ale przebieg zjawiska w niższej temperaturze tłumaczy zjawisko tunelowe.
Proces syntezy helu z wodoru przebiega w wyniku kilku procesów:
Proces ten jest konsekwencją oddziaływań słabych (wymiany bozonu W). Podczas syntezy następuje odwrotny rozpad β:
Reakcja ta, jako konsekwencja oddziaływań słabych, jest bardzo powolna. Powoduje to, że gwiazdy świecą długo, a nie „spalają się” w jednej chwili, lecz w ciągu milionów czy miliardów lat. W wyniku tej reakcji i w wyniku oddziaływania jądrowego tworzy się deuter:
Reakcja ta jest niezmiernie wolna. Następna reakcja:
prowadzi do powstania izotopu helu-3, który ulega fuzji sam ze sobą:
Opisany powyżej ciąg reakcji jądrowych zwany jest cyklem wodorowym. W pojedynczym cyklu tworzenia jednego jądra helu z czterech protonów emitowane jest 26,7 MeV energii i jest to główne źródło energii gwiazd. Część energii jest tracona przez uchodzące neutrina (1,6 MeV).
Zderzające się jądra mają zazwyczaj energię mniejszą od energii potrzebnej do pokonania bariery potencjału elektrycznego, ale przenikają przez nią na skutek zjawiska kwantowego zwanego efektem tunelowym. W wyniku syntezy produkowane są nowe jądra, neutrina i fotony. Wysokoenergetyczne fotony przekazują najpierw energię materii gwiazd, podgrzewając ją, aby po pewnym czasie jako promieniowanie cieplne wydostać się z gwiazdy. Niemal wszystkie neutrina opuszczają wnętrza gwiazd bez zderzeń z materią gwiazdy. Dla fotonów środowisko wnętrza gwiazdy nie jest przezroczyste. Średnia droga swobodna wysokoenergetycznego fotonu we wnętrzu Słońca wynosi około formula_6 m. Wydostawanie się energii z wnętrza gwiazdy na zewnątrz następuje w wyniku promieniowania wysokoenergetycznego, promieniowania cieplnego oraz konwekcji gazu w gwieździe. Na procesy te wpływa też zmiana ruchu cząstek w polu magnetycznym.
Reakcje syntezy cyklu wodorowego nastąpiły w młodym Wszechświecie (kosmologia) podczas procesu nukleosyntezy. Podczas ekspansji Wszechświata rosła objętość (formula_7 "a"("t") jest czynnikiem skali), malała temperatura formula_8 tak że gęstość entropii była stała. Oznacza to, że w pewnym okresie istniały warunki odpowiednie do syntezy lekkich pierwiastków. Zjawiskiem tym tłumaczy się stały stosunek ilościowy wodoru do helu w obłokach kosmicznych. W przeciwieństwie do gwiazdy, gdy temperatura jest w wyniku równowagi stała, w młodym Wszechświecie temperatura ciągle spadała (i spada nadal).
Cykl węglowo-azotowo-tlenowy.
Dla bardziej masywnych gwiazd ciągu głównego, takich jak Syriusz A, zachodzi cykl węglowo-azotowy. Wymaga on obecności jąder 12C jako katalizatora. Cykl składa się z reakcji:
W procesie tych reakcji wyłaniana jest energia 23,8 MeV. Około 98,4% energii w Słońcu jest produkowane w wyniku cyklu wodorowego, a tylko 1,6% w wyniku cyklu węglowo-azotowego. Znaczenie tego ostatniego cyklu wzrasta, gdy temperatura gwiazdy jest wyższa.
Nukleosynteza w gwiazdach olbrzymach.
W olbrzymach i nadolbrzymach następuje „spalanie” helu i synteza węgla, a następnie tlenu, neonu i magnezu, w procesach z udziałem cząstek alfa (jąder helu-4). Wyższe nuklidy, od krzemu aż do niklu, powstają w wyniku fuzji węgla, tlenu, neonu, magnezu i helu. Nuklidy o nieparzystych liczbach atomowych powstają w wyniku wychwytu neutronów lub protonów.
W końcowym etapie życia gwiazdy, gdy synteza węgla doprowadzi do powstania żelaza, zaczyna brakować paliwa, ponieważ synteza cięższych jąder nie tylko nie powoduje wydzielania energii, ale sama wymaga dostarczenia energii. Gwiazda zaczyna zapadać się grawitacyjnie, wyzwalając w ułamku sekundy energię, porównywalną z energią emitowaną w ciągu całego dotychczasowego życia. Proces ten jest bardzo gwałtowny i przybiera postać wybuchu supernowej.
Nukleosynteza w supernowych.
Podczas wybuchu supernowych powstają nuklidy cięższe od niklu, m.in. w procesie szybkiego wychwytu neutronów.
Promieniowanie kosmiczne.
Wysokoenergetyczne promieniowanie kosmiczne (składające się w dużej mierze z protonów) powoduje wymuszony rozpad jąder atomowych napotykanych w ziemskiej atmosferze. Promieniowanie kosmiczne jest odpowiedzialne za syntezę nuklidów litu, berylu i boru, które nie powstają podczas nukleosyntezy w gwiazdach oraz za powstawanie niektórych cięższych jąder (np. węgla-14).

</doc>
<doc id="12287" url="https://pl.wikipedia.org/wiki?curid=12287" title="Floryn">
Floryn

Floryn – imię męskie pochodzenia łacińskiego, genetycznie cognomen od imienia Florus, Florinus, 'pochodzący od Florusa, syn Florusa, mały Florus'. Wywodzi się od słowa oznaczającego "kwitnący". Patronem imienia jest św. Floryn z VI lub VII wieku.
Żeńskim odpowiednikiem jest Floryna.
Floryn imieniny obchodzi 17 listopada.
Znane osoby noszące to imię:
Zobacz też:

</doc>
<doc id="12288" url="https://pl.wikipedia.org/wiki?curid=12288" title="Salomea">
Salomea

Salomea — imię żeńskie pochodzenia semickiego. Wywodzi się, podobnie jak imię męskie Salomon, od hebrajskiego słowa "šalom" oznaczającego „pokój”, „pomyślność”. Judejska księżniczka Salome tańcem skłoniła Heroda do wydania wyroku na Jana Chrzciciela. W Polsce imię to zanotowano już w XII wieku. Nosiły je m.in. księżniczki piastowskie.
Salomea imieniny obchodzi: 1 sierpnia, 22 października i 19 listopada.
Znane osoby noszące imię Salomea:

</doc>
<doc id="12289" url="https://pl.wikipedia.org/wiki?curid=12289" title="Oktawiusz">
Oktawiusz

Oktawiusz – imię męskie pochodzenia łacińskiego, bezpośrednio pochodzące od nazwy rzymskiego rodu Oktawiuszów, dosłownie oznaczające "ósmy z kolei". Patronem tego imienia jest św. Oktawiusz, wspominany razem ze świętymi: Salwatorem i Adwentorem. Żeńskim odpowiednikiem jest Oktawia.
Oktawiusz imieniny obchodzi 20 listopada.
Znane osoby noszące to imię:
Zobacz też.
Postaci fikcyjne:

</doc>
<doc id="12290" url="https://pl.wikipedia.org/wiki?curid=12290" title="Janusz">
Janusz

Janusz – imię męskie utworzone na gruncie języka polskiego od imienia Jan; pierwotnie była to forma zdrobniała, ale od bardzo dawna występuje jako samodzielne imię, być może nawet od XII wieku (najstarsze zapisy pochodzą z lat 1145 i 1178). Regionalnie do dziś tworzy się od imienia "Jan" zdrobnienie "Janusz".
Według stanu na styczeń 2021 imię to nosi 192 340 mężczyzn w Polsce (33. miejsce na liście najpopularniejszych imion). Nie jest ono jednak popularne wśród młodszych pokoleń – w 2020 tylko 19 chłopcom nadano to imię.
Janusz imieniny obchodzi 21 listopada.

</doc>
<doc id="12291" url="https://pl.wikipedia.org/wiki?curid=12291" title="Cecylia">
Cecylia

Cecylia – żeński odpowiednik imienia Cecyliusz. Obchodzi imieniny 10 czerwca i 22 listopada.
Odpowiedniki w innych językach:

</doc>
<doc id="12292" url="https://pl.wikipedia.org/wiki?curid=12292" title="Adela">
Adela

Adela – skrócona forma dwuczłonowych imion germańskich, takich jak Adalberga, Adalgunda, Adelajda, Adelinda, tj. imion z pierwszym członem "adal" – 'szlachetny ród, szlachetny stan'. Skrócenie to powstało na gruncie języka francuskiego.
Adela imieniny obchodzi: 4 września, 23 listopada i 24 grudnia.

</doc>
<doc id="12293" url="https://pl.wikipedia.org/wiki?curid=12293" title="Klementyn">
Klementyn

Klementyn – imię męskie pochodzące od imienia Klemens. Patronem tego imienia jest św. Klementyn, wspominany razem ze świętymi św. Filomenem i Teodotem.
Klementyn imieniny obchodzi 14 listopada.
Żeński odpowiednik: Klementyna
Znane osoby noszące to imię:

</doc>
<doc id="12294" url="https://pl.wikipedia.org/wiki?curid=12294" title="Orestes">
Orestes



</doc>
<doc id="12296" url="https://pl.wikipedia.org/wiki?curid=12296" title="Delfina (imię)">
Delfina (imię)

Delfina — żeński odpowiednik imienia Delfin.
Delfina imieniny obchodzi 9 grudnia.
Święte i błogosławione:
Znane osoby noszące to imię:
W innych językach
Zobacz też: 

</doc>
<doc id="12297" url="https://pl.wikipedia.org/wiki?curid=12297" title="Lechosław">
Lechosław

Lechosław – imię męskie. Powstało poprzez dodanie do imienia Lech charakterystycznego dla wielu staropolskich imion członu "-sław".
Forma żeńska: Lechosława
Lechosław imieniny obchodzi 26 listopada.

</doc>
<doc id="12298" url="https://pl.wikipedia.org/wiki?curid=12298" title="Lechosława">
Lechosława

Lechosława – żeński odpowiednik imienia Lechosław, utworzonego w XIX wieku na wzór dwuczłonowych imion staropolskich.
Lechosława imieniny obchodzi 26 listopada.

</doc>
<doc id="12299" url="https://pl.wikipedia.org/wiki?curid=12299" title="Sylwester">
Sylwester

Sylwester – imię męskie pochodzenia łacińskiego. Wywodzi się od oznaczającego „żyjący w lesie”, „dziki”. Poświadczone w Polsce od 1220 roku. Dawniej uważano, że imię Lasota powstało jako odpowiednik znaczeniowy Sylwestra, jednak Lasota jest poświadczony na ziemiach polskich w dokumentach wcześniej i był szerzej nadawany. Odnotowano dziesięciu świętych Sylwestrów, patronów tego imienia.
Staropolskie formy i zdrobnienia tego imienia: Sylwester, Fester (por. ), Syc, Syc(z)ek, Syc(z)ko, Sych, Sychno, Sychta, Sysz, Syszek, Syszka (masc.), Syszko (formy na Sy- możliwe także od innych imion, takich jak Sykstus i Sylwan).
Według stanu na koniec 2012 roku w Polsce było zameldowanych 57 373 mężczyzn noszących to imię; w tym 3897 było także urodzonych w dniu 31 grudnia. Najwięcej Sylwestrów było zameldowanych w województwie mazowieckim (10293), łódzkim (6692) i śląskim (4714); najmniej zaś – w województwie opolskim (1006), lubuskim (1327) i podlaskim (1560). W roku 2012 najstarszy w Polsce Sylwester miał 104 lata i był mieszkańcem województwa opolskiego. W latach 2008–2012 częstotliwość nadawania imienia Sylwester malała – od 133 osób w 2008 po 73 w 2012. W roku 2012 najliczniej reprezentowany był Sylwester w grupie wiekowej 19–35 lat (22 478 osób). Najmniej licznie Sylwester występuje w grupie wiekowej do 18 lat – niecałe 5000 oraz w grupie powyżej 65 lat – niecałe 4000 osób.
Żeński odpowiednik: Sylwestra.

</doc>
<doc id="12300" url="https://pl.wikipedia.org/wiki?curid=12300" title="Damazy">
Damazy

Damazy – imię męskie pochodzenia greckiego. Wywodzi się od słowa oznaczającego „zdobywać”. Damazy – gr. "łagodny, oswojony, ujarzmiony".
Damazy imieniny obchodzi: 27 listopada i 11 grudnia.
Osoby noszące imię Damazy: 

</doc>
<doc id="12301" url="https://pl.wikipedia.org/wiki?curid=12301" title="Oda (imię)">
Oda (imię)

Oda – żeński odpowiednik imienia Odo. Imię pochodzenia germańskiego, którego podstawę stanowi element od-//ot-, co oznacza „majątek, dziedzictwo, posiadłość, bogactwo”. Starowysokoniemiecka wersja "Ute", jest obecnie najbardziej popularną formą imienia, choć aż do początku XX wieku była rzadko spotykana. W latach pięćdziesiątych i sześćdziesiątych imię to (w formie Ute) znalazło się kilkukrotnie na liście dziesięciu najpopularniejszych imion żeńskich. Na początku lat siedemdziesiątych jego popularność gwałtownie spadła i obecnie nadawane jest sporadycznie.
W Polsce imię to poświadczone jest od końca X wieku (żona Mieszka I). Dziś, podobnie jak w Niemczech, prawie nie używane.
Imieniny: 27 listopada, 20 kwietnia i 23 października.
Patronki:
Znane osoby o imieniu Oda:

</doc>
<doc id="12302" url="https://pl.wikipedia.org/wiki?curid=12302" title="Krzywa Wieża w Toruniu">
Krzywa Wieża w Toruniu

Krzywa Wieża w Toruniu – średniowieczna baszta miejska, która swą nazwę zawdzięcza znacznemu odchyleniu od pionu (1,46 m).
Lokalizacja.
Krzywa Wieża znajduje się w południowo-zachodnim narożu dawnych murów miejskich Starego Miasta, w obrębie Zespołu Staromiejskiego, przy ul. Pod Krzywą Wieżą 1, na zachód od Bramy Klasztornej. W sąsiedztwie znajdują się Hotel Bulwar oraz Alpinarium.
Historia.
Wybudowana została w 2. poł. XIII wieku jako prosta, 15-metrowa baszta obronna wtopiona w system murów obronnych i ustawiona na fundamentach czterościennych, lecz z niedociągniętą do końca ścianą od strony miasta. Przez otwory w jej bocznych ścianach przebiegał ganek strażniczy, łączący ją z murami obronnymi, zaś brak ściany wewnętrznej ułatwiał wciąganie amunicji. Już w średniowieczu z piaszczysto-gliniastego podłoża, na którym baszta została ustawiona, pod wpływem jej ciężaru osunęły się piaski, powodując równocześnie pochylanie się wieży do momentu, aż oparła się ona na gruncie bardziej trwałym.
Odchylenie zmierzone na przełomie 2006 i 2007 roku wynosiło 5°13'15". Odchylenie szczytu wieży od pionu wyniosło wówczas 146,171 cm.
W XVIII wieku wieża przestała pełnić funkcje obronne. Podciągnięto wówczas do końca czwartą ścianę, wyrównano stropy i przeznaczono ją na karcer dla kobiet. W XIX wieku basztę przebudowano na kuźnię i mieszkanie dla rusznikarza, a w drugiej połowie XX wieku, całkowicie przeznaczono ją na potrzeby mieszkalne. Zastąpiono wówczas gotycki czterospadowy dach nowym – pulpitowym.
W latach 60. XX wieku mieściło się w niej kilka stowarzyszeń kulturalnych. W latach 70. i 80. - oddział Polskiego Stowarzyszenia Jazzowego oraz Kujawsko-Pomorskie Towarzystwo Kulturalne. Wieża mieściła też kawiarnię i kiosk z pamiątkami. Obecnie wieżą zarządza Toruńska Agenda Kulturalna i jest ona dostępna dla zwiedzających. Wieża stanowi dziś jeden z najbardziej charakterystycznych akcentów Starego Miasta.
Legendy o Krzywej Wieży.
Legenda o powstaniu nazwy miasta Toruń.
Według podania jedna z toruńskich baszt przyjaźniła się z Wisłą. Od przepływającej obok rzeki słuchała interesujących opowieści. Po pewnym czasie zaczęła zazdrościć Wiśle jej barwnego życia, ta jednak wciąż chwaliła się podpływając coraz bliżej murów baszty. Z czasem Wisła zaczęła podmywać jej mury. Baszta nie mogła wytrzymać już uderzeń fal i przestraszona krzyknęła: Wisło, Wisło, nie podpływaj tak blisko, bo ja runę! Rzeka odpowiedziała: To ruń! Krzyk niesiony echem usłyszeli wędrowcy zastanawiający się, jakie to miasto o wysokich ceglanych murach widać na horyzoncie. Tak właśnie nazwę Toruń nanieśli na swoje mapy.
Legenda o grzechu Krzyżaka.
Na toruńskim zamku żyło 12 rycerzy zakonnych. Jednego z nich zauroczyła młoda mieszczka. Spotykali się w toruńskich zaułkach, lecz mieszkańcy szybko donieśli o ich miłości komturowi i władzom miasta. Oboje kochanków ukarano, dziewczynie wymierzono 25 batów, a rycerzowi kazano zbudować wieżę. Wieża ta miała być jednak tak krzywa, jak krzywe było jego postępowanie. Stała się ona symbolem odejścia od reguły zakonnej. Do dziś jest także miejscem, w którym chętni sprawdzają swoją niewinność. Należy wtedy stanąć plecami przy murze, wyciągnąć ręce do przodu i spróbować pozostać tak przez chwilę.
Legenda ta stała się elementem interaktywnego pokazu poświęconego historiom i legendom toruńskim w Domu Legend Toruńskich, podczas którego uczestnicy budują własną wieżę.

</doc>
<doc id="12303" url="https://pl.wikipedia.org/wiki?curid=12303" title="Gościrad">
Gościrad

Gościrad – staropolskie imię męskie złożone z członów "Gości-" (tryb rozkazujący "gość!" od "gościć" "być gdzieś gościem") i "-rad" ("być zadowolonym, chętnym, cieszyć się"). Znaczenie imienia: "gość rado!" = ten który (niech) chętnie gości w obcych stronach. 
Gościrad imieniny obchodzi 28 listopada
Zobacz też:

</doc>
<doc id="12304" url="https://pl.wikipedia.org/wiki?curid=12304" title="Lesław">
Lesław

Lesław – imię męskie pochodzenia słowiańskiego.
Żeńska forma: Lesława
Lesław imieniny obchodzi 28 listopada.

</doc>
<doc id="12305" url="https://pl.wikipedia.org/wiki?curid=12305" title="Lesława">
Lesława

Lesława – żeński odpowiednik imienia Lesław pochodzenia literackiego, powstałego w XIX wieku na wzór staropolskich imion złożonych.
W 1994 imię to nosiły 721 kobiety w Polsce.
Lesława imieniny obchodzi 28 listopada.

</doc>
<doc id="12306" url="https://pl.wikipedia.org/wiki?curid=12306" title="Zbysława">
Zbysława

Zbysława – żeński odpowiednik staropolskiego imienia Zbysław. Składa się z dwóch członów: "Zby-" („zbyć się, pozbyć się”) i "-sława".
Zbysława imieniny obchodzi 30 listopada.
Znane osoby o imieniu Zbysława:

</doc>
<doc id="12307" url="https://pl.wikipedia.org/wiki?curid=12307" title="Eligiusz">
Eligiusz

Eligiusz – imię męskie pochodzące od łacińskiego "eligias" oznaczającego – "wybrany". Jego żeńską wersją jest Eligia.
Eligiusz obchodzi imieniny 1 grudnia.
Znane osoby noszące imię Eligiusz:

</doc>
<doc id="12308" url="https://pl.wikipedia.org/wiki?curid=12308" title="Iwa (imię)">
Iwa (imię)



</doc>
<doc id="12310" url="https://pl.wikipedia.org/wiki?curid=12310" title="Elektromagnetyczny przenośnik cieczy">
Elektromagnetyczny przenośnik cieczy

Elektromagnetyczne przenośniki cieczy - to pompa elektromagnetyczna stosowana do pompowania płynnych metali oraz zawiesin zawierających cząstki metali i innych substancji przewodzących prąd.
Urządzenia te budowane są na wzór silników elektrycznych, w których przewodem na który działa siła jest pompowana ciecz. Stosowane konstrukcje odpowiadają budowie asynchronicznego silnika indukcyjnego lub silnika prądu stałego. 
W konstrukcjach wzorowanych na silniku indukcyjnym zmienne pole magnetyczne wytworzone przez uzwojenia wywołuje przepływ prądu w pompowanej cieczy, które oddziałując z wytwarzającym je polem magnetycznym wywołuje ruch cieczy. 
W konstrukcjach wzorowanych na silniku prądu stałego, stałe pole magnetyczne wytworzone przez magnes lub elektromagnes jest prostopadle do kierunku pompowania, prąd stały płynie przez ciecz w kierunku prostopadłym do kierunku pompowania i prostopadle do linii pola magnetycznego. Wadą tej konstrukcji jest wywoływanie elektrolizy.

</doc>
<doc id="12311" url="https://pl.wikipedia.org/wiki?curid=12311" title="Barbara (imię)">
Barbara (imię)

Barbara – imię żeńskie pochodzenia greckiego rozpowszechnione za sprawą łaciny. Wywodzi się od ( – każdy kto nie był Grekiem) oznaczającego „barbarzyńcę”, a ściślej od jego łacińskiego odpowiednika w rodzaju żeńskim "barbara", co oznacza „barbarzynkę”, czyli cudzoziemkę.
Św. Barbara z Nikomedii była według legendy męczennicą z przełomu III i IV wieku. Jest również kilka innych świętych z późniejszych czasów o tym imieniu.
Wśród imion nadawanych nowo narodzonym dzieciom, Barbara zajmuje 47. miejsce w grupie imion żeńskich.
Barbara imieniny obchodzi:

</doc>
<doc id="12312" url="https://pl.wikipedia.org/wiki?curid=12312" title="Jerema">
Jerema



</doc>
<doc id="12313" url="https://pl.wikipedia.org/wiki?curid=12313" title="Jarogniew (imię)">
Jarogniew (imię)

Jarogniew, Jerogniew – staropolskie imię męskie, złożone z członów "Jaro-" („świeży, gorący”, ale też „gniewny, srogi, surowy”) i "-gniew" („gniew”). Mogło oznaczać „ten, którego gniew jest srogi”. Patronem tego imienia w Kościele katolickim jest bł. Jarogniew Wojciechowski, którego wspomnienie obchodzi się 12 czerwca.
Jarogniew imieniny obchodzi 12 czerwca.
Znane osoby noszące imię Jarogniew:
Żeński odpowiednik: Jarogniewa
Zobacz też:

</doc>
<doc id="12314" url="https://pl.wikipedia.org/wiki?curid=12314" title="Leokadia">
Leokadia

Leokadia – imię żeńskie pochodzenia greckiego, żeńska wersja męskiego imienia Leokadiusz. Oznacza "troszcząca się o lud".
Leokadia imieniny obchodzi: 9 grudnia.
Wśród najpopularniejszych polskich imion Leokadia zajmuje 128 miejsce.
Znane postacie:

</doc>
<doc id="12315" url="https://pl.wikipedia.org/wiki?curid=12315" title="Daniela">
Daniela

Daniela – żeński odpowiednik imienia Daniel.
Daniela imieniny obchodzi:
lub razem z Danielem.
Znane osoby noszące imię Daniela:
Postaci fikcyjne:

</doc>
<doc id="12316" url="https://pl.wikipedia.org/wiki?curid=12316" title="Albina">
Albina

Albina – imię żeńskie pochodzenia łacińskiego, żeński odpowiednik imienia Albin. Prawdopodobnie wywodzi się od słowa "albus", czyli czysty, biały.
Inna hipoteza głosi, że to połączenie germańskich słów „alb” i „wini”, co ma oznaczać „przyjaciółkę elfów”.
 Patronkami tego imienia są:
Albina imieniny obchodzi 17 lutego, 16 grudnia, 23 września.
Znane imienniczki.
Zobacz też

</doc>
<doc id="12317" url="https://pl.wikipedia.org/wiki?curid=12317" title="Zdzisława">
Zdzisława

Zdzisława, Zdziesława – żeński odpowiednik imienia Zdzisław. Patronką tego imienia w Kościele katolickim jest bł. Zdzisława Czeska, patronka młodych małżeństw i matek.
Zdrobnienia: Zdzisia, Zdziśka, Zdzicha, Dzidka.
Zdzisława imieniny obchodzi 3 stycznia (na pamiątkę św. Zdzisławy Czeskiej), 29 stycznia, 28 listopada, 16 grudnia.
Znane osoby o tym imieniu:
Zobacz też: (5275) Zdislava

</doc>
<doc id="12318" url="https://pl.wikipedia.org/wiki?curid=12318" title="Dariusz">
Dariusz

Dariusz – imię męskie pochodzące z języka perskiego, gdzie miało formę "Dārayavahuš", a zostało utworzone z elementów "daraya" – „posiadać” i "vahu" – „dobro” (w związku z tym pierwotne znaczenie imienia można objaśnić jako „ten, który jest dobry”) poprzez i następnie . Było to imię królów perskich. Według innych źródeł imię oznacza „posiadający bogactwa”.
We współczesnym Iranie występuje w formie "Dariusz", która w języku nowoperskim przyjęła się z greckiego – imię na przestrzeni wieków zatoczyło więc koło. Imię to, w odróżnieniu od swojego żeńskiego odpowiednika, którym jest Daria, znana w Polsce od średniowiecza, pojawiło się w Polsce z pewnością co najmniej w XVIII wieku, było jednak niezwykle rzadkie. Popularność zyskało w XX wieku.

</doc>
<doc id="12319" url="https://pl.wikipedia.org/wiki?curid=12319" title="Gabriela">
Gabriela

Gabriela – żeńskie imię pochodzenia semickiego, żeński odpowiednik imienia Gabriel. Wśród imion nadawanych nowo narodzonym dzieciom, Gabriela w 2014 r. zajmowała 19. miejsce w grupie imion żeńskich.
Gabriela imieniny obchodzi:

</doc>
<doc id="12320" url="https://pl.wikipedia.org/wiki?curid=12320" title="Gryzelda">
Gryzelda

Gryzelda – imię żeńskie pochodzenia germańskiego.
Gryzelda imieniny obchodzi 22 grudnia.

</doc>
<doc id="12321" url="https://pl.wikipedia.org/wiki?curid=12321" title="Ksawera">
Ksawera

Ksawera, Ksaweryna — żeński odpowiednik imienia Ksawery. Jego patronką jest św. Franciszka Ksawera Cabrini.
Ksawera imieniny obchodzi 22 grudnia.
Znane osoby noszące to imię:

</doc>
<doc id="12322" url="https://pl.wikipedia.org/wiki?curid=12322" title="Sławomira">
Sławomira

Sławomira – staropolskie imię żeńskie, złożone z członów "Sławo-" („sława”) i "-mira" („pokój, spokój, dobro”). Mogło oznaczać „sławiąca pokój”. Notowane w źródłach od 1386 roku, występujące także w wariantach Sławomirz (fem.) i Sławomirza. Przykładowe dawne możliwe zdrobnienia: Sławna, Sławka, Sławnica, Sławocha. 
Sławomira imieniny obchodzi 23 grudnia.
Znane osoby noszące imię Sławomira:
Zobacz też:
Męskie odpowiedniki: Sławomir i Sławomiar.

</doc>
<doc id="12324" url="https://pl.wikipedia.org/wiki?curid=12324" title="Grzymisława">
Grzymisława

Grzymisława, Grzymsława – staropolskie imię żeńskie. Składa się z członu "Grzymi-" ("grzmieć") i "-sława" ("sława"). Mogło oznaczać "posiadająca szeroką sławę". Imię to nosiła małżonka Leszka Białego, matka bł. Salomei i księcia Bolesława Wstydliwego.
Forma męska: Grzymisław, Grzymosław, Grzymsław, Grzmisław, Grzysław.
Grzymisława imieniny obchodzi 24 grudnia.

</doc>
<doc id="12325" url="https://pl.wikipedia.org/wiki?curid=12325" title="Hermina">
Hermina

Hermina - żeński odpowiednik imienia Herman.
Hermina imieniny obchodzi 25 sierpnia i 24 grudnia.
Alternatywne formy: Hermana

</doc>
<doc id="12326" url="https://pl.wikipedia.org/wiki?curid=12326" title="Hermana">
Hermana

Hermana - żeńska forma imienia Herman.
Alternatywna forma - Hermina.
Hermana imieniny obchodzi 24 grudnia.

</doc>
<doc id="12327" url="https://pl.wikipedia.org/wiki?curid=12327" title="Fabia">
Fabia

Fabia - żeński odpowiednik łacińskiego imienia Fabiusz. Patronem tego imienia jest bł. Fabiusz (zm. w 303 roku).
Fabia imieniny obchodzi 31 lipca.

</doc>
<doc id="12328" url="https://pl.wikipedia.org/wiki?curid=12328" title="Fabiola">
Fabiola

Fabiola — imię żeńskie, pierwotnie zdrobniała forma imienia Fabia.
Patronką tego imienia jest św. Fabiola, matrona rzymska, wdowa (IV wiek).
Fabiola imieniny obchodzi 27 grudnia.

</doc>
<doc id="12329" url="https://pl.wikipedia.org/wiki?curid=12329" title="Teofila">
Teofila

Teofila – żeński odpowiednik imienia Teofil. Oznacza „miłującą Boga”. Za odpowiedniki znaczeniowe uznaje się m.in. imiona Bogumiła i Amadea.
Teofila imieniny obchodzi 28 grudnia.
Znane osoby o tym imieniu:

</doc>
<doc id="12331" url="https://pl.wikipedia.org/wiki?curid=12331" title="Ilan Ramon">
Ilan Ramon

Ilan Ramon (hebr.: אילן רמון) (ur. 20 czerwca 1954 w Ramat Ganie, zm. 1 lutego 2003 nad Teksasem) – izraelski pilot myśliwski, pierwszy izraelski astronauta, pułkownik Sił Powietrznych Izraela.
Był specjalistą od ładunku towarowego podczas ostatniej tragicznej misji promu kosmicznego Columbia (STS-107), podczas której zginął on i sześciu innych członków załogi. Do katastrofy promu kosmicznego doszło podczas schodzenia do lądowania, nad południowym Teksasem. Ramon jako pierwszy obcokrajowiec otrzymał (pośmiertnie) amerykański „Kongresowy Kosmiczny Medal Honoru” ("Congressional Space Medal of Honor").
Życiorys.
Wczesny okres.
Urodził się 20 czerwca 1954 w Ramat Ganie. Jego babka i matka były polskimi Żydówkami ocalałymi z niemieckiego obozu koncentracyjnego Auschwitz-Birkenau. Matka, Tonia „Towa” Kreppel, po II wojnie światowej w 1949 udała się do Izraela, gdzie poznała Eliezera Wolfermana, Żyda urodzonego w Niemczech. Ojciec Ramona współuczestniczył w tworzeniu państwa izraelskiego i brał udział w wojnie o niepodległość w 1948.
Ramon wychował się w Beer Szewie na pustyni Negew w rodzinie świeckich Żydów, starał się jednak przestrzegać tradycji żydowskiej.
Służba wojskowa.
W 1972 ukończył liceum i wstąpił do Sił Powietrznych Izraela. Jak wielu pilotów, hebraizował wtedy nazwisko z Wolferman na Ramon. Wziął udział w wojnie Jom Kipur w 1973 i za swoją postawę otrzymał odznaczenie.
W 1974 ukończył szkołę pilotów myśliwskich w bazie lotniczej Chacerim. W latach 1974–76 był pilotem samolotów szturmowych A-4 Skyhawk, a następnie w latach 1976–1980 pilotował samoloty myśliwskie Mirage IIIC. W 1980 Ramon wszedł w skład grupy pierwszych izraelskich pilotów, którzy zostali skierowani do szkolenia na myśliwcach wielozadaniowych F-16 Fighting Falcon. Szkolenie odbyło się w bazie amerykańskich sił powietrznych "Hill Air Force Base" w Ogden w Utah. Następnie, w latach 1981–83 był pilotem myśliwców F-16. Pilotował, jako najmłodszy pilot, jeden z samolotów, które 7 czerwca 1981 na rozkaz premiera Menachema Begina zniszczyły wybudowany przez Francuzów iracki reaktor jądrowy Osirak pod Bagdadem. Za udział w wojnie libańskiej w 1982 otrzymał odznaczenie.
W 1983 został oddelegowany na uzupełniające studia na Uniwersytecie Telawiwskim. W 1987 otrzymał stopień naukowy z elektroniki i inżynierii komputerowej. Ramon był żonaty i posiadał czworo dzieci. Jego hobby było narciarstwo i squash.
W latach 1988–90 pełnił obowiązki zastępcy dowódcy eskadry myśliwców bombardujących F-4 Phantom. W 1990 przeszedł szkolenie na dowódcę eskadry i w latach 1990-92 był dowódcą eskadry myśliwców F-16. W 1992 otrzymał odznaczenie za wykonanie 1 tys. godzin lotów na F-16. Wylatał także 3 tys. godz. na samolotach A-4, Mirage III-C i F-4.
W 1992 został dowódcą "Wydziału Samolotów" w "Departamencie Zaopatrzenia Operacji". W 1994 awansował na stopień pułkownika i został dowódcą "Departamentu Zaopatrzenia Operacyjnego i Rozwoju Broni". Obowiązki te pełnił do 1998.
NASA.
Państwo Izrael już na początku lat 90. rozpoczęło starania, aby Izraelczyk poleciał w kosmos. Przeprowadzono nawet wstępną selekcję kandydatów, aby w razie zaproszenia od Rosjan lub NASA móc natychmiast przedstawić odpowiednie kandydatury. W konkursie zwyciężył „pułkownik A.” – anonimowość tłumaczono względami bezpieczeństwa. W roku 1995 strony amerykańska i izraelska porozumiały się w sprawie wspólnego lotu, trzy lata później Ramon rozpoczął w Houston szkolenie. Nazwisko astronauty ujawniono dopiero w 1998 r.
W 1998 pułkownik Ramon został wybrany na specjalistę ładunku towarowego do misji promu kosmicznego Columbia. Miała to być interdyscyplinarna misja, w czasie której miano przeprowadzić badania w mikrograwitacji, a także rejestracji obrazu wideo przy użyciu specjalnej multispektralnej kamery w celu badania pyłu atmosferycznego.
W lipcu 1998 Ramon rozpoczął szkolenie w Centrum Lotów Kosmicznych imienia Lyndona B. Johnsona w Houston w stanie Teksas. Szkolenie w NASA trwało do 2003.
Lot kosmiczny.
16 stycznia 2003 Ilan Ramon został pierwszym Izraelczykiem, który poleciał w kosmos. O godz. 16.39 czasu polskiego (14:39 UTC) wystartował na pokładzie promu kosmicznego Columbia. Załoga liczyła siedem osób, w tym 5 Amerykanów, 1 Hinduska i 1 Izraelczyk. Lot misji STS-107 trwał 15 dni, 22 godziny i 20 minut. Podczas lotu załoga pracowała na dwie zmiany, pracując 24 godziny na dobę. Przeprowadzono z powodzeniem około 80 eksperymentów naukowych.
Ramon był pierwszym astronautą, który poprosił o żywność koszerną. Zasięgnął również opinii w lokalnej społeczności Chabad-Lubawicz u rabina Zvi Konikova, o sposobie obchodzenia szabatu na orbicie okołoziemskiej (czas pomiędzy wschodami słońca wynosi około 90 minut). Stało się to słynne po przemówieniu rabina Konikova 7 lutego 2003 przy Pomniku Columbii w Centrum Kosmicznym im J.F. Kennedy’ego na Florydzie.
Na pokładzie znajdowała się kopia rysunku 14-letniego czeskiego chłopca Petra Ginza, więźnia obozu koncentracyjnego Theresienstadt, redaktora podziemnego magazynu „Vedem”, który narysował, jak sobie wyobraża widok Ziemi z Księżyca. Rysunek powstał za murami obozu koncentracyjnego w roku 1942, a więc na długo przed startem pierwszych satelitów czy też przed lądowaniem astronautów na Księżycu. Ginz zginął wkrótce w komorze gazowej w Auschwitz. Astronauta zabrał ze sobą w kosmos także Torę, która przeszła przez obóz koncentracyjny.
1 lutego 2003, podczas powrotu z przestrzeni kosmicznej, prom uległ zniszczeniu w wyniku uszkodzenia osłony termicznej na krawędzi natarcia lewego skrzydła. Uszkodzenie osłony nastąpiło w czasie wznoszenia po starcie, za sprawą fragmentu pianki osłaniającej zbiornik zewnętrzny wahadłowca, który oderwał się od zbiornika i uderzył w skrzydło orbitera powodując dziurę o średnicy ok. 25 cm, dzięki czemu w trakcie przelotu przez termosferę gorące gazy mogły dostać się do środka. W trakcie wejścia w atmosferę w ostatnich minutach misji, okazało się, że uszkodzenie było poważne – w katastrofie zginęła cała załoga – 7 astronautów. Do katastrofy doszło na 16 minut przed planowanym lądowaniem. Spowodowało to zawieszenie dalszych lotów wahadłowców NASA aż do startu promu Discovery 26 lipca 2005. Ilan Ramon został pochowany jako pierwszy z załogi Columbii. 10 lutego 2003 r. trumna z jego szczątkami dotarła do Tel Awiwu, gdzie astronautę pożegnano z należnymi honorami. Pogrzeb odbył się następnego dnia w bliżej nieokreślonym miejscu. W skromnej uroczystości uczestniczyli najbliższa rodzina, przyjaciele, piloci i dwóch astronautów z NASA.
Upamiętnienie.
Aby uczcić pamięć Ilana Ramona i oddać mu hołd, jego imieniem nazwano:

</doc>
<doc id="12341" url="https://pl.wikipedia.org/wiki?curid=12341" title="Adaptacja">
Adaptacja

Adaptacja – doskonaląca zmiana w celu przystosowania.

</doc>
<doc id="12362" url="https://pl.wikipedia.org/wiki?curid=12362" title="Geografia historyczna">
Geografia historyczna

Geografia historyczna – dział geografii oraz jedna z nauk pomocniczych historii. Zajmuje się badaniem zróżnicowania geograficznego przestrzeni w przeszłości, względnie wymiarem historycznym świata współczesnego. Celem geografii historycznej jest zrozumienie dawnej organizacji przestrzennej danego obszaru, jego ewolucję oraz wpływ na stan aktualny.

</doc>
<doc id="12363" url="https://pl.wikipedia.org/wiki?curid=12363" title="Grupa Abu Sajjafa">
Grupa Abu Sajjafa

Grupa Abu Sajjafa – islamska organizacja terrorystyczna, która wyłoniła się z Narodowego Frontu Wyzwolenia Moro w 1991 roku. Grupa działa na południu Filipin, głównie na wyspie Mindanao. Jej liderem był do 1998 roku, kiedy to zginął w walce z policją, weteran wojny w Afganistanie – Abduragak Abubakar Dżandżalani. Po śmierci Abduragaka dowództwo objął jego brat, Kadafi Dżandżalani.
W 2003 roku liczebność organizacji oceniana była na kilkuset bojowników. Wspierana jest ona przez około 1000 sympatyków.
Geneza.
Południe wyspy Mindanao było zasiedlone przez Arabów na wieki przed przybyciem Magellana. Rządy hiszpańskie przyniosły Filipinom katolicyzm. Później archipelag we władanie przejęły Stany Zjednoczone. Natomiast ludność Mindanao wyznaje islam, mimo zmian zwierzchnictwa nad wyspą na przestrzeni wieków.
Cele.
Celem działalności Grupy Abu Sajjafa jest oderwanie południa Filipin i utworzenie na tych terenach państwa islamskiego na wzór Iranu. Według relacji CIA Abu Sajjaf ma silne związki z organizacjami fundamentalistów islamskich na całym świecie, w tym z al-Kaidą. Na tę teorię nie ma dowodów. Jest to mało prawdopodobne z powodu zacofania rejonów i braku komunikacji ze światem zewnętrznym.
Organizacja zajmuje się zamachami bombowymi, zabójstwami i porwaniami. Celem ataków często są obiekty rządowe. Dotychczas (2003 r.) najbardziej krwawą akcją grupy był rajd na chrześcijańskie miasto Ipil na Mindanao. W kwietniu 1995 roku terroryści zamordowali tam 53 osoby.
Liczbę ofiar Grupy Abu Sajjafa (ranni i zabici) ocenia się na kilkaset osób.

</doc>
<doc id="12366" url="https://pl.wikipedia.org/wiki?curid=12366" title="Mapa Ptolemeusza">
Mapa Ptolemeusza

Mapa Ptolemeusza – jedna z pierwszych map świata powstała około 160–180 roku n.e. Przedstawia ona cały znany w ówczesnym Cesarstwie Rzymskim świat. Była częścią dzieła "Geografia", syntezy ówczesnej wiedzy geograficznej napisanej przez Ptolemeusza z Aleksandrii.
Mapa świata Ptolemeusza może być kopią jakichś dawnych map. Charakterystyczna dla mapy Ptolemeusza jest duże przewiększenie wyspy Cejlon (na mapie zaznaczona jako "Taprobane") na Oceanie Indyjskim ("Indicum Pelagus"). Zaś sam Ocean Indyjski jest otoczony ze wszystkich stron lądem, m.in. tzw. Złotym Chersonezem ("Aurea Chersonesus"), dużym półwyspem, położonym w miejscu obecnego Półwyspu Malajskiego, Sumatry i Borneo.

</doc>
<doc id="12367" url="https://pl.wikipedia.org/wiki?curid=12367" title="Zjednoczone Siły Samoobrony Kolumbii">
Zjednoczone Siły Samoobrony Kolumbii

Zjednoczone Siły Samoobrony Kolumbii (hiszp. "Autodefensas Unidas de Colombia", AUC) – zbrojna grupa walcząca z lewicowymi partyzantami w czasie konfliktu w Kolumbii.
Historia.
Założycielami AUC byli bracia Carlos i Vicente Castaño. W latach 80. Castaño sformowali oddział mający zwalczać Rewolucyjne Siły Zbrojne Kolumbii (FARC). W 1997 roku bracia wchłonęli inne prawicowe oddziały, tworząc tym samym Zjednoczone Siły Samoobrony Kolumbii (AUC).
AUC zyskały rozgłos poprzez brutalne egzekucje osób popierających lewicową partyzantkę. W ciągu dwóch pierwszych lat działalności AUC, ofiarą organizacji padło 19 tysięcy osób podejrzanych o sprzyjanie partyzantom. Ataki AUC często prowadzone były celem sabotowania rozmów pokojowych między rządem a lewicowymi rebeliantami. W 2000 roku prawicowi bojownicy zaatakowali i zajęli część terenów należących do Armii Wyzwolenia Narodowego (ELN). Działalność AUC odbywała się za cichym przyzwoleniem rządu. 
2 maja 2002 roku doszło do starcia pomiędzy FARC a Zjednoczonymi Siłami Samoobrony Kolumbii w Bojayá. Bojownicy AUC użyli cywilów jako żywych tarcz. W czasie strzelaniny wybuchła butla z gazem, w eksplozji zginęli cywile ukrywający się w kościele. Śmierć poniosło ponad 79 osób.
W 2004 roku zbrodnie AUC skłoniły Stany Zjednoczone do wywarcia presji na rząd Kolumbii, aby, ten podjął działania zmierzające do likwidacji prawicowych oddziałów. W 2005 roku AUC rozpoczął rozmowy pokojowe z rządem, które zakończyły się rok później demobilizacją formacji. W kolejnych latach pojawiały się informacje o kontynuowaniu działalności militarnej przez byłych członków AUC.
Związki z handlem narkotykami.
AUC wspierane były przez kartele narkotykowe, które płaciły bojownikom za ochronę przed lewicowymi partyzantami. Także same AUC zaangażowane były w handel narkotykami: w 2001 roku 70% budżetu organizacji pochodziło z handlu kokainą.
BACRIM.
Część byłych dowódców AUC po demobilizacji powołało formację występującą pod nazwą BACRIM (Bandas Criminales). BACRIM zajmuje się działalnością czysto przestępczą. Według części źródeł członkowie BACRIM zawiązali alians z FARC i współpracowali z dotychczasowymi przeciwnikami przy handlu narkotykami
Liczebność.
Liczebność organizacji według lat:
Ideologia.
Wyznawały prawicowe poglądy.
Jako organizacja terrorystyczna.
Do 2014 roku figurowały na liście organizacji terrorystycznych Departamentu Stanu USA, a do 2011 roku na analogicznej liście Unii Europejskiej.

</doc>
<doc id="12370" url="https://pl.wikipedia.org/wiki?curid=12370" title="Gwiazdozbiór Raka">
Gwiazdozbiór Raka

Rak (łac. "Cancer", dop. "Cancri", skrót "Cnc") – 31. co do wielkości, najsłabsza konstelacja z 12 gwiazdozbiorów zodiakalnych, leżąca na północnym niebie między Bliźniętami i Lwem. Jest to konstelacja mała i składająca się ze słabych gwiazd. Najjaśniejsze gwiazdy zostały skatalogowane w "Almageście" Ptolemeusza. W Polsce widoczna od zimy do wiosny. Liczba gwiazd widocznych nieuzbrojonym okiem: około 60.
Mity oraz legendy.
Wiele postaci mitologicznych musiało spotkać się z nieznanym niebezpieczeństwem, wykonać coś niemal niemożliwego lub zabić niepokonanego potwora, żeby zapracować sobie na miejsce na firmamencie. Rola Raka była jednocześnie krótka i mało widowiskowa. Rak jest gwiazdozbiorem starożytnym, związanym ze słynnymi dwunastoma pracami Heraklesa. Gwiazdozbiór ten przedstawia wielkiego raka Karkinosa, który na rozkaz bogini Hery zaatakował znienawidzonego przez nią Heraklesa, syna Zeusa i mykeńskiej księżniczki Alkmeny. Skorupiak poległ w walce z herosem, jednak pani nieba doceniła jego ofiarę i z wdzięczności umieściła na nieboskłonie (podobnie jak hydrę).
Według Eratostenesa po pokonaniu Tytanów bogowie olimpijscy musieli się rozprawić z Gigantami. Dwaj bogowie, Dionizos i Hefajstos, jechali na bitwę na osłach. Kiedy się zbliżali, ich osły zaczęły ryczeć, a Giganci, którzy nigdy wcześniej nie słyszeli ryku osła, uciekali w popłochu. Dionizos wyniósł skromne osły na niebo i umieścił je obok siebie po obu stronach małego pasemka zwanego przez Greków "Phatne" 'żłób'. Teraz wiemy, że to pasemko jest gromadą gwiazd, popularnie nazywaną "Ulem", ale znana też jako "Praesepe", która to łacińska nazwa oznacza zarówno 'żłób' jak i 'ul'.
W starożytnym Egipcie widziano w nim skarabeusza, świętego chrząszcza, symbol nieśmiertelności.
Gwiazdy Raka.
Rak jest najbledszym z gwiazdozbiorów zodiaku. Z miast i z większości przedmieść nawet na ciemnym niebie wygląda po prostu jak puste miejsce pomiędzy gwiazdozbiorami Bliźniąt i Lwa. Nie jest spektakularny, a jego gwiazdy piątej i szóstej wielkości niezbyt przypominają raka. Interesujące są Gamma (γ) i Delta (δ) Raka, leżące w pobliżu centrum, noszące łacińskie nazwy "Asellus Borealis" i "Asellus Australis", czyli „osioł północny” i „osioł południowy”.
Interesujące obiekty.
Przypuszcza się, że M44 i Hiady z Byka mają wspólne pochodzenie, choć dzielą je setki lat świetlnych. Być może w wyniku oddziaływań grawitacyjnych pierwotna gromada została rozdzielona, a w ciągu kilkuset milionów lat obiekty oddaliły się od siebie na tak dużą odległość.
Przed ponad 2 tysiącami lat w zachodniej części konstelacji znajdował się punkt przesilenia letniego, a czwarty znak Zodiaku, znak Raka, przebiegał przez ten właśnie gwiazdozbiór. Wskutek precesji osi ziemskiej znak Raka znalazł się w naszych czasach prawie w całości w granicach gwiazdozbioru Bliźniąt. Przez gwiazdozbiór Raka przebiega obecnie 20° ekliptyki: 1/15 znaku Raka i 3/5 znaku Lwa. Słońce wędruje na tle gwiazdozbioru Raka między 21 lipca a 10 sierpnia.
Rój meteorów.
Na tle gwiazdozbioru znajduje się styczniowy radiant styczniowego roju meteorów, zwanego Cancerydami, który w 2007 roku został wraz z kilkoma innymi rojami (między innymi Virginidami, Piscydami, Sagittarydami, Północnymi Delta Akwarydami oraz Chi Orionidami) włączony w jeden rój, określony mianem Antyhelionu. Radiant tego roju jest bardzo rozległy, gdyż zajmuje obszar 20×10 stopni i prawdopodobnie może w jego skład wchodzi kilka podradiantów. Ciałami macierzystymi tego zbiorczego roju są liczne drobne ciała Układu Słonecznego, jednak trudno jednoznacznie wskazać które, z powodu skąpego materiału obserwacyjnego.

</doc>
<doc id="12371" url="https://pl.wikipedia.org/wiki?curid=12371" title="Gwiazdozbiór Strzelca">
Gwiazdozbiór Strzelca

Strzelec (łac. "Sagittarius", dop. "Sagittarii", skrót "Sgr") – konstelacja zodiakalna, piętnasty co do wielkości gwiazdozbiór na sferze niebieskiej, znany już w starożytności. Położony na południowej półkuli nieba, stosunkowo blisko równika niebieskiego. W Polsce gwiazdozbiór częściowo widoczny latem, w całości widoczny na południe od równoleżnika 45°N. Liczba gwiazd dostrzegalnych nieuzbrojonym okiem: około 115.
Mity i legendy.
Najwcześniejsze informacje o grupie gwiazd znanej dzisiaj jako Strzelec pochodzą od Sumerów, którzy identyfikowali ją z Nergalem. Był to bóg zsyłający zarazę, który władał światem podziemnym. Przedstawiany był jako postać z dwiema głowami. Jedna to głowa pantery, druga była głową człowieka, a zamiast końskiego ogona miał żądło skorpiona. Sumeryjczycy nazywali tę postać "Pablisag" (w wolnym tłumaczeniu „najważniejszy przodek”).
Grecy przejęli ten gwiazdozbiór, ale w czasach hellenistycznych istniały rozbieżności co te konstelacje przedstawiają. Aratus opisał je jako dwa oddzielne gwiazdozbiory, Strzały i Łucznika. Inni grecy wiązali ich kształt z centaurem Chironem, umieszczonym na niebie, by prowadził argonautów do Kolchidy. Ta interpretacja powodowała omyłkową identyfikację Strzelca z samym Chironem, który był już na niebie jako Centaur. Eratostenes z kolei argumentował, że gwiazdy Strzelca nie mogły przedstawiać Centaura dlatego, że centaury nie używały łuków. Wyobraża jednego z mitologicznych pół koni, pół ludzi, mądrego i przyjaznego ludziom centaura Krotosa, syna Pana i nimfy Eufemii, ulubieńca muz, umieszczonego na niebie przez bogów Olimpu m.in. za wynalezienie łuku. Przedstawiany z napiętym łukiem wycelowanym w serce sąsiedniego Skorpiona. Konstelacja Strzelca jest starsza od gwiazdozbioru Centaura, wyobrażającego mądrego i pokojowo nastawionego Chirona; Strzelec ma w tradycyjnych przedstawieniach wyraźnie groźny wygląd. Na starych mapach gwiazdozbiór ten jest nazywany Centaurem, ale w mitologii greckiej funkcjonuje jako satyr. Na niektórych mapach nieba u przednich nogach Strzelca gwiazdy zaznaczone są w postaci wieńca na pamiątkę jednej z gier rozgrywanych przez Krotosa. Grecy wyobrażali sobie Krotosa jako stworzenie dwunożne, podobne do Pana, ale z końskim ogonem. Uważano go za wynalazcę łucznictwa, często polującego konno i mieszkającego razem z muzami na górze Helikon.
Strzelec nie zawsze i nie wszędzie kojarzył się z postacią centaura. W atlasach chińskich w jego miejscu znajdował się tygrys, od którego został nazwany jeden z gwiazdozbiorów chińskiego zodiaku. Hebrajczycy widzieli w znaku Strzelca Goga, wroga Izraela. Natomiast Julius Schiller, główny orędownik nieudanej „chrystianizacji” nieba, zastąpił Strzelca Apostołem Mateuszem. Wreszcie Rzymianie zdecydowali się na interpretację, że jest to centaur, ale taki, który strzelał z łuku. Współczesna nazwa ma korzenie w czasach starożytnego Rzymu: "Sagitta" po łacinie oznacza „strzałę”.
Gwiazdy Strzelca.
Osiem najjaśniejszych gwiazd tej konstelacji tworzą rozpoznawalny asteryzm zwany Imbrykiem, kształtem przypominający czajnik. Można go zobaczyć bez trudu nawet przy niezbyt czystym niebie. Rączkę imbryka tworzą Tau (τ), Fi (φ), Zeta (ζ) i Sigma (σ), jego wieczko Fi, Lambda (λ) i Delta (δ), podstawę Zeta i Epsilon (ε), natomiast dziobek Epsilon i Gamma (γ).
Gwiazdy Lambda, Delta i Epsilon tworzą łuk. Natomiast Gamma wyznacza grot strzały.
Interesujące obiekty.
W Strzelcu znajduje się najwięcej (aż 15) obiektów z katalogu Messiera.
Przez gwiazdozbiór Strzelca przebiega w naszych czasach 33,4° ekliptyki – 1/8 znaku Strzelca i niemal cały znak Koziorożca, wraz z punktem przesilenia zimowego. Słońce wędruje na tle gwiazdozbioru Strzelca pomiędzy 18 grudnia a 20 stycznia.
Przez zachodnią część gwiazdozbioru przebiega najjaśniejsza część Drogi Mlecznej, zawierająca jedno ze spiralnych ramion Galaktyki – ramię Strzelca, które przesłania znajdujące się za nim jądro galaktyczne. Punkt wskazujący kierunek ku odległemu o 28 tysięcy lat świetlnych centrum Galaktyki leży około 1° na południe od gwiazdy X Sagittarii, przy granicy Strzelca z Wężownikiem i Skorpionem. W centrum Galaktyki zidentyfikowano 4 mln razy masywniejszą od Słońca czarną dziurę opisaną jako Sagittarius A*
16 marca 2015 roku w konstelacji wybuchła nowa Nova Sagittarii 2015 No. 2 (druga w tym roku). W chwili wybuchu miała jasność 6m, a pięć dni później osiągnęła 4,4m.
Rój meteorów.
Obserwatorzy meteorów powinni pamiętać o czerwcowym roju, zwanym Sagittarydami, które w pierwszym tygodniu miesiąca dają około 8 zjawisk na godzinę.

</doc>
<doc id="12372" url="https://pl.wikipedia.org/wiki?curid=12372" title="Jon Anderson">
Jon Anderson

Jon Anderson, właśc. John Roy Anderson (ur. 25 października 1944 w Accrington w Lancashire) – brytyjski autor tekstów, wokalista i multiinstrumentalista.
Znany przede wszystkim z występów w zespole rocka progresywnego Yes, którego był członkiem w latach 1968–1980 i 1983-2004. W latach 1979–1991 współtworzył również formację Jon and Vangelis. Od 1976 prowadzi także solową działalność artystyczną. Gościnnie udzielał się na płytach wykonawców i zespołów, takich jak m.in. King Crimson, Mike Oldfield, Tangerine Dream, Toto, Kitarō, Peter Machajdík czy Béla Fleck. Dysponuje naturalnym wysokim głosem męskim, altotenorem.
Życiorys.
Urodził się w rodzinie Alberta i Kathleen Andersonów. Ojciec pochodził z Glasgow, służył najpierw jako oficer rozrywkowy w armii brytyjskiej, później pracował jako sprzedawca; zaś matka, o irlandzko-francuskich korzeniach, pracowała w przędzalni bawełny. Rodzice Andersona uprawiali taniec towarzyski, zdobywając liczne nagrody i zostając mistrzami hrabstwa. Ma dwóch braci, Tony’ego i Stuarta oraz siostrę Joy. Uczęszczał do St. John’s School, gdzie rozpoczął karierę muzyczną, grając na tarce w Little John’s Skiffle Group. W wieku 15 lat musiał opuścić szkołę po tym, jak zachorował ojciec, a żeby wspomóc rodzinę, podjął pracę na farmie jako kierowca ciężarówki i mleczarz. Jako fan piłki nożnej próbował rozpocząć karierę w miejscowym klubie Accrington Stanley FC, ale z powodu słabych warunków fizycznych nie został przyjęty, za to przez rok był maskotką zespołu.
Został muzykiem, idąc w ślady brata, Tony’ego, który prowadził lokalną grupę Warriors. Po tym, jak jeden z wokalistów wspierających opuścił grupę, John zajął jego miejsce. Grupa wykonywała głównie covery, występując przez rok w klubach w Lancashire, a także w Niemczech. Wokal Andersona można usłyszeć na pierwszych dwóch nagranych piosenkach zespołu, „You Came Along” (1964) i „Don’t Make Me Blue” (1965). Po rozpadzie zespołu został w Niemczech, dołączając do grupy Party.
W marcu 1968 wrócił do Londynu, gdzie poznał Jacka Barrie, właściciela klubu La Chasse w Soho, zaprzyjaźnionego z byłymi członkami Warriors, który zatrudnił Andersona w klubie. Nagrał w tym czasie kilka utworów demo dla Paula Kordy, producenta EMI. Na krótko wyjechał do Holandii, dołączając do zespołu Les Crunches, ale wrócił, dowiedziawszy się o wydaniu niektórych z nagranych przez niego piosenek na singlach przez Parlophone. Pierwszy singiel, cover grupy The Association „Never My Love” wydany w marcu 1968 pod pseudonimem Hans Christian, został pozytywnie przyjęty przez recenzentów „New Musical Express” i „Melody Maker”. W maju 1968 Barrie przedstawił Andersona Chrisowi Squire, basiście londyńskiego zespołu Mabel Greer’s Toyshop. Wkrótce muzycy razem opracowali „Sweetness”, piosenkę nagraną później na pierwszym albumie Yes. Anderson został wtedy głównym wokalistą na niektórych koncertach Mabel Greer. Równocześnie podjęto rozmowy o utworzeniu nowego zespołu. W czerwcu 1968 Anderson i Squire zatrudnili perkusistę Billa Bruforda, a Anderson wynajął na próby kawiarnię The Lucky Horseshoe w Soho. Miesiąc później powstał zespół Yes.
W 1979 skomponował suitę baletową "Ursprung" dla zespołu Scottish Ballet. W 1988 utworzył zespół Anderson-Bruford-Wakenan-Howe.
Życie prywatne.
W latach 1969–1995 był żonaty z Jennifer Baker, para ma troje dzieci: Deborah (ur. 1970), Damiona (ur. 1972) i Jade (ur. 1980). W 1997 poślubił Jane Luttenberger, mieszkają w San Luis Obispo w Kalifornii.
W 2009 przyjął obywatelstwo amerykańskie.

</doc>
<doc id="12373" url="https://pl.wikipedia.org/wiki?curid=12373" title="Latynowie">
Latynowie

Latynowie () – jedno z plemion italskich żyjące w regionie ujścia Tybru i Gór Albańskich, od którego pochodzi nazwa regionu Lacjum ("Latium vetus"). Najważniejszym miastem początkowo była Alba Longa w okolicach jeziora Albano (identyfikacja miejsca pozostaje sporna). Latynowie stworzyli cywilizację zwaną kulturą Lacjum.
W czasie dominacji Etrusków znajdowali się pod ich panowaniem, zwłaszcza bardzo silnego miasta-państwa Weje. 
Zgodnie z legendą w 753 p.n.e. na ich terenach powstało miasto Rzym, które najpierw pokonało Weje, aby z czasem rozrosnąć się w hegemona Italii i wielkie imperium. 
Z języka Latynów wyrosła łacina, która stała się językiem urzędowym imperium i fundamentem kultury europejskiej.

</doc>
<doc id="12374" url="https://pl.wikipedia.org/wiki?curid=12374" title="Bill Bruford">
Bill Bruford

William Scott "Bill" Bruford (ur. 17 maja 1949 w Sevenoaks w hrabstwie Kent) – brytyjski perkusista rockowy i jazzowy.
Życiorys.
Na początku kariery występował w składach progresywnych zespołów rockowych: Yes (1968–1972 oraz 1990–1991), King Crimson (1972–1974 i od 1981 do końca lat 90.), Gong (tylko koncerty w roku 1974), National Health (1975, 1976), Genesis (tylko koncerty w 1976), UK (1977–1978) wraz z Eddiem Jobsonem, Allanem Holdsworthem i Johnem Wettonem, Bruford (1977–1981), Bill Bruford's Earthworks oraz ABWH (1989).
Od końca lat 70. wydawał płyty solowe. Od 1986 występował pod szyldem Earthworks. Znany jest z doskonałej techniki, innowacyjnego wykorzystania talerzy, metalowych bębnów, elektronicznej perkusji oraz melodyjnej gry na perkusji. W 2007 roku muzyk został sklasyfikowany na 23. miejscu listy 50 najlepszych perkusistów rockowych według Stylus Magazine. W 2009 roku zakończył karierę muzyka.
W 2016 obronił na University of Surrey doktorat z zakresu muzykologii.
W 2017, jako członek zespołu Yes, został wprowadzony do Rock and Roll Hall of Fame.

</doc>
<doc id="12375" url="https://pl.wikipedia.org/wiki?curid=12375" title="Steve Howe">
Steve Howe

Steve Howe, właśc. Stephen James Howe (ur. 8 kwietnia 1947 w Holloway, Londyn) – gitarzysta rockowy znany z występów z grupami Tomorrow, Yes, Asia, GTR, Anderson Bruford Wakeman Howe oraz z kariery solowej. Jego styl jest oryginalną wypadkową klasycznego, jazzowego i rockowego stylu gry na gitarze. Steve Howe gra na wszelkiego rodzaju gitarach i innych podobnych instrumentach strunowych. Po pięciokrotnym z rzędu wygraniu plebiscytu czasopisma "Guitar Player" na najlepszego gitarzystę roku, umieszczony w "Guitar Player Hall of Fame" (jako pierwszy gitarzysta rockowy).
Uczestniczył w tworzeniu wydanego w roku 1991 utworu "Innuendo" brytyjskiej grupy Queen – zagrał na gitarze flamenco charakterystyczne „hiszpańskie solo”.
W 2003 został sklasyfikowany na 69. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="12376" url="https://pl.wikipedia.org/wiki?curid=12376" title="Chris Squire">
Chris Squire

Chris Squire (ur. 4 marca 1948 w Londynie, zm. 27 czerwca 2015 w Phoenix) – brytyjski basista rockowy znany z długoletnich występów z progresywną grupą Yes oraz z nagrań studyjnych z wieloma artystami progresywnego rocka. Znany był z unikatowej riffowej i bardzo melodyjnej gry na gitarze basowej.
Muzyk zmarł 27 czerwca 2015 roku w Phoenix w trakcie leczenia ostrej białaczki szpikowej. Miał 67 lat. Był trzykrotnie żonaty, miał pięcioro dzieci.

</doc>
<doc id="12377" url="https://pl.wikipedia.org/wiki?curid=12377" title="Rick Wakeman">
Rick Wakeman

Richard "Rick" Christopher Wakeman (ur. 18 maja 1949 w Perivale, Middlesex, Wielka Brytania) – brytyjski muzyk i kompozytor, znany z występów z progresywnymi grupami The Strawbs i Yes oraz wieloletniej kariery solowej. Rick Wakeman gra na całej gamie instrumentów klawiszowych – od akustycznych (fortepian, klawesyn i klawikord), przez instrumenty elektromechaniczne, do elektronicznych. Długa kariera Ricka Wakemana obejmuje m.in. takie style i gatunki jak rock progresywny, muzyka filmowa i art rock.
Wakeman ma sześcioro dzieci w tym dwóch synów: Adama i Olivera, którzy również są muzykami.

</doc>
<doc id="12378" url="https://pl.wikipedia.org/wiki?curid=12378" title="Alan White">
Alan White

Alan White (ur. 14 czerwca 1949 w Pelton, zm. 26 maja 2022 w Seattle) – brytyjski perkusista grający w zespole Yes w latach 1972–2022. White współpracował ponadto m.in. z takimi wykonawcami jak: Joe Cocker, Tony Levin, George Harrison, John Lennon, Billy Preston oraz Eric Clapton.

</doc>
<doc id="12379" url="https://pl.wikipedia.org/wiki?curid=12379" title="Rudy">
Rudy



</doc>
<doc id="12380" url="https://pl.wikipedia.org/wiki?curid=12380" title="Edyp">
Edyp

Edyp (gr. "Oidipous" – według tradycyjnej etymologii „o obrzękłych kostkach u nóg”, od "oideo" „nabrzmiewać, puchnąć” i "pus" „stopa”) – w mitologii greckiej syn Lajosa i Jokasty.
Wyrocznia oznajmiła Lajosowi, że jego syn ma go zabić i poślubić własną matkę. Kiedy urodził mu się syn, Lajos przebił mu (Edypowi) stopy żelaznymi gwoźdźmi, spętał i nakazał służącemu Forabasowi zostawić go w górach. Ten jednak uratował Edypa, przekazując go pasterzom, którzy zanieśli go do bezdzietnego króla Koryntu Polibosa i jego żony Merope.
Kiedy Edyp dorósł, udał się do wyroczni delfickiej, która wyjawiła mu, że zabije własnego ojca i poślubi matkę. Przerażony tym Edyp, przekonany, że jego ojcem jest król Koryntu, postanowił udać się do odległej krainy, aby zapobiec spełnieniu się przepowiedni. W drodze natknął się na starca podróżującego z eskortą. Gdy buńczuczny młodzieniec nie chciał usunąć się z drogi, wywiązała się bójka, w której z rąk Edypa zginął starzec, którym był ojciec młodzieńca, Lajos. Edyp dotarł do Teb, gdzie po śmierci Lajosa władzę przejął Kreon. Pod miastem grasował okrutny potwór – Sfinks, który mordował przechodzących ludzi i kupców nieznających odpowiedzi na jego zagadkę. Dzięki wizji z proroczego snu Edyp uratował miasto przed potworem, rozwiązując jego zagadkę i w nagrodę otrzymał rękę Jokasty. Miał z nią dwóch synów (Polinika i Eteoklesa) i dwie córki (Antygonę i Ismenę). Jednak Teby zaczęły nawiedzać nieszczęścia. Edyp dowiedział się od wróżbity Tejrezjasza, że jest to kara za ojcobójstwo i kazirodztwo. W końcu Edyp dowiaduje się od sługi, który przeżył morderstwo jego ojca, że przepowiednia wypełniła się. W rozpaczy oślepił się i udał na wygnanie, gdzie towarzyszyła mu Antygona. Ukojenie i oczyszczenie z win zyskał w Kolonos, gdzie zmarł.

</doc>
<doc id="12381" url="https://pl.wikipedia.org/wiki?curid=12381" title="Rudy (czołg)">
Rudy (czołg)

Rudy – nazwa fikcyjnego czołgu, w którym walczyli główni bohaterowie powieści Janusza Przymanowskiego oraz serialu telewizyjnego pod tytułem "Czterej pancerni i pies". Czołg ten nosił numer taktyczny (boczny) "102".
Pochodzenie nazwy.
Nazwa ta została nadana na cześć rudowłosej Marusi Ogoniok (zagranej przez Polę Raksę), rosyjskiej sanitariuszki, narzeczonej Janka (zagranego przez Janusza Gajosa). W serialu nadana została w piątym odcinku pt. "".
„Rudy” i czołgi go grające.
„Rudy” był radzieckim czołgiem T-34 model 1941/42. Do 1 Brygady Pancernej im. Bohaterów Westerplatte dostarczyli go oficer polsko-rosyjskiego pochodzenia por. Olgierd Jarosz (w książce nazywa się Wasyl Semen i jest Rosjaninem o korzeniach ukraińskich) oraz Gruzin plut. Grigorij Saakaszwili. Na początku 1944 otrzymał on numer boczny (taktyczny) „102” (1 Pułk Czołgów – kompania sztabowa – drugi czołg po dowódcy kompanii). W końcowej fazie bitwy pod Studziankami załoga podjęła decyzję o nadaniu czołgowi imienia. Kpr. Gustaw Jeleń proponował „Gniadego”, jednak ostatecznie wygrała propozycja Olgierda (Wasyla) nazwania czołgu „Rudy” na cześć Marii „Ogoniok”, rannej ukochanej kpr. Jana Kosa, właściciela maskotki (i pełnoprawnego żołnierza) brygady – psa Szarika. Podczas szturmu warszawskiej Pragi „Rudy został trafiony. Chociaż większość załogi trafiła do szpitala, to 102 mógł kontynuować walkę. Czołg został uszkodzony w czasie walk pod Wejherowem, lecz dzięki staraniom chcącej kontynuować walkę na tej maszynie załogi, „Rudy” otrzymał nowy silnik. Po śmierci Olgierda (Wasyla) nowym dowódcą został Janek, a jego dotychczasowe miejsce zajął szer. Tomasz Czereśniak. Załoga została skierowana ponownie na front tocząc kilka potyczek z niedobitkami hitlerowców nad Bałtykiem, gdzie współdziałała ze szwadronem kawalerii wachm. Feliksa Kality. W czasie forsowania Odry wspólnie z 1 Dywizją Piechoty załoga została wzięta do niewoli. Podczas ucieczki „Rudy” stracił wieżę, a następnie został spalony przez Janka w czasie obrony zdobytej przezeń placówki. W Ritzen załoga zostaje przydzielona do kupionego za pieniądze ze zbiórki gdańszczan nowego czołgu T-34-85. Wóz otrzymał numer boczny i imię po swoim poprzedniku, ale ze względu na rozszerzoną do pięciu osób załogę do pancernych dołączył kierowca brygady – kpr. Franciszek Wichura. Czołg „Rudy” 102 stoczył bój nad Kanałem Hohenzollernów wraz z czołgami por. Kozuba i motocyklistami kpr. pchor. Daniela Łażewskiego, a następnie wziął udział w szturmie centrum Berlina walcząc o Tiergarten, gdzie osłaniała go grupa szturmowa sierż. Szawełły. Swój szlak bojowy zakończył nad Łabą. Po wojnie „Rudy” wraz z załogą pełnił służbę w Sudetach.
W serialu, od samego początku ze względu na znikomą ilość T-34/76, we wszystkich odcinkach rolę Rudego gra wyłącznie czołg T-34-85. Rudego 102 grały trzy czołgi: dwa z Żagania i jeden z Wrocławia. Żagańskie czołgi po skończeniu zdjęć do filmu posłużyły jako cele na poligonie, ostatecznie trafiły na złom. Wrocławskiego Rudego 102 można dziś oglądać w Muzeum Motoryzacji i Techniki w Otrębusach pod Warszawą.
W Muzeum Broni Pancernej Centrum Szkolenia Wojsk Lądowych im. Stefana Czarnieckiego w Poznaniu prezentowany jest przekrój T-34-85, który był wykorzystywany w trakcie filmowania scen we wnętrzu „Rudego” w II i III serii (w pierwszej serii wykorzystano makietę wybudowaną w studiu we Wrocławiu). Czołg ten został uszkodzony w trakcie bitwy o Poznań w 1945 r. i został przekazany do Szkoły Oficerskiej, gdzie po wycięciu otworów w kadłubie służył jako pomoc naukowa.
Serialowa załoga.
T-34 model 1941/42.
Pierwsza załoga (od sierpnia 1943 kiedy Olgierd-Wasyl przyprowadził czołg do września 1944, gdy większość załogi została ranna):
Druga załoga (kwiecień 1945, po śmierci por. Olgierda Jarosza):
Trzecia załoga (kwiecień 1945, od uzupełnienia w Gdańsku do zniszczenia wozu za Odrą):
Pierwowzory historyczne.
W kompanii sztabowej 1 Pułku Czołgów 1 Brygady Pancernej im. Bohaterów Westerplatte faktycznie służył T-34 model 1941/42, o numerze bocznym 102, którego dowódcą był weteran bitwy pod Lenino, ppor. Wacław Feryniec. W czasie bitwy pod Studziankami, 10 sierpnia 1944, załodze udało się przebić do okrążonego radzieckiego batalionu dostarczając mu zaopatrzenie. Niektórzy z żołnierzy polskich wojsk pancernych faktycznie nadawali swoim czołgom imiona jak zostało to przedstawione w serialu, np. „Rogacz” (T-34-85 nr. 1213 z 4 Brygady Pancernej), „Tadeusz” (IS-2 nr. 5100 z 5 Pułku Czołgów Ciężkich) czy „Komuna” (T-34 nr. 135 z 3 kompanii 1 PCz). Również działo SU-76 ppłk. Wasyla Bryzana, dowódcy 27 Pułku Artylerii Samobieżnej, o numerze taktycznym 500 otrzymało własną nazwę – „Tadeusz Kościuszko”.
W wyniku ciężkich walk na Wale Pomorskim i Pomorzu Gdańskim 1 Brygada Pancerna nie była w stanie kontynuować walki na froncie przez co została pozostawiona w Gdańsku, w celu obrony wybrzeża. Została jednak sformowana kompania dziesięciu sprawnych T-34-85, którą pod dowództwem por. Pawła Dobrynina włączono w skład 4 Pułku Czołgów Ciężkich. Jednostka ta wprawdzie nie wsparła polskich piechurów, artylerzystów i saperów walczących na ulicach Berlina, jak zostało to pokazane w serialu, lecz toczyła boje nad Kanałem Hohenzollernów. Ostatni sprawny wóz kompanii zakończył swój szlak bojowy 5 maja 1945 nad Łabą. Był to czołg o numerze bocznym 217, który dotarł do brygady wraz z uzupełnieniem, zajął miejsce swojego poprzednika – T-34 model 1943. Czołg ten był jednym z czterech T-34-85, które osiągnęły brzeg morza w Trójmieście, w czasie operacji pomorskiej. Podczas operacji berlińskiej dowódcą czołgu 217 był strzelec-radiooperator poprzedniego 217, st. sierż. Stanisław Zieliński.
Wśród uszkodzonych na warszawskiej Pradze czołgów 1 Brygady Pancernej znalazł się 228 chor. Michała Gaja. W czasie walk na Wale Pomorskim, min. pod Borujskiem, czołgiści 1 BPanc współdziałali z żołnierzami 1 Samodzielnej Brygady Kawalerii. Podczas szturmu Twierdzy Berlin, obok Armii Czerwonej, walczyli żołnierze Wojska Polskiego. Nie było wśród nich wprawdzie czołgistów, jak przedstawiono to w serialu, jednak boje o stolice nazistowskich Niemiec toczyła 1 Dywizja Piechoty, 2 Brygada Artylerii Haubic, 1 Samodzielna Brygada Moździerzy i 6 Batalion Pontonowo-Mostowy. Również Obóz Koncentracyjny Sachsenhausen (pierwowzór serialowego Kreuzburgu) został wyzwolony bez udziału polskiej broni pancernej przez żołnierzy 2 Dywizji Piechoty.

</doc>
<doc id="12382" url="https://pl.wikipedia.org/wiki?curid=12382" title="Przekrój">
Przekrój



</doc>
<doc id="12385" url="https://pl.wikipedia.org/wiki?curid=12385" title="Flint (optyka)">
Flint (optyka)

Flint – szkło optyczne o wysokiej zdolności rozszczepiania światła. Razem ze szkłem crown stosowany do korekcji aberracji chromatycznej w układach optycznych np. obiektywach achromat. Szkło flint ma współczynnik załamania światła w granicach 1,55–1,9 (dla czystego szkła: 1,50–1,54) i dużą dyspersję (liczbę Abbego ok. 50–55 lub mniej).

</doc>
<doc id="12388" url="https://pl.wikipedia.org/wiki?curid=12388" title="Mary Leakey">
Mary Leakey

Mary Douglas Leakey z domu Nicol (ur. 6 lutego 1913 w Londynie, zm. 9 grudnia 1996 w Nairobi) – brytyjska archeolog i paleoantropolog.
Zarys biografii.
Rozsławiona przez odnalezienie w 1978 w Laetoli (Tanzania) skamieniałych odcisków stóp w prehistorycznych popiołach wulkanicznych sprzed 3,6 mln lat. Były to odciski stóp, prawie takie same jak ludzkie, samca i samicy, którzy szli obok siebie w pozycji wyprostowanej. Świadczy to o tym, że hominidzi w tym okresie przyjęli już postawę wyprostowaną. Dużo wcześniej, w 1959 znalazła w Olduvai (Oldupai), położonym na skraju Parku Narodowego Serengeti w Tanzanii fragment czaszki wczesnego hominida zaliczonego przez nią do rodzaju "Zinjanthropus boisei" – na cześć średniowiecznych mieszkańców Afryki Wschodniej, w pismach arabskich nazywanych "Zindż" (obecnie "Paranthropus boisei"), szacowane na 1,75 mln lat. Czaszka posiadała masywne kości, potężne szczęki i stosunkowo mały mózg.
Życie prywatne.
Żona Louisa Leakeya, matka Richarda Leakeya.

</doc>
<doc id="12391" url="https://pl.wikipedia.org/wiki?curid=12391" title="Choreografia">
Choreografia

Choreografia (z gr. "χορεία" "taniec" i "γραφή" "pisać") – pierwotnie zajmowała się układem ruchów tanecznych w balecie, "komponowaniem tańca", dziś pojęcie to rozszerzyło się na wszystkie dziedziny, w których ruch ludzki ma charakter artystyczny – na pokazowe walki, ruch gwiazd muzyki rozrywkowej, łyżwiarstwo figurowe czy gimnastykę artystyczną. Coraz częściej także choreograf – będąc odpowiednikiem kompozytora na etapie tworzenia, czy dyrygenta albo reżysera w teatrze operowym – układa sceny walk na potrzeby filmu.
W choreografii używa się specjalnego, wynalezionego przez Raoul-Auger Feuilleta systemu notacji; także za pierwszy traktat o choreografii uważa się "Chorégraphie, ou l'art de décrire la danse par caractères, figures et signes démonstratifs" Feuilleta, wydany w roku 1700.

</doc>
<doc id="12392" url="https://pl.wikipedia.org/wiki?curid=12392" title="Taniec klasyczny">
Taniec klasyczny

Taniec klasyczny (akademicki) – specyficzna forma tańca, zwana też baletem. Różnica polega na tym, że termin "balet" odnosi się do spektaklu odbywającego się na scenie, natomiast termin "taniec klasyczny" odnosi się do techniki, jakiej używają tancerze. 
Początki baletu.
Taniec klasyczny wywodzi się z renesansowych tańców dworskich udoskonalonych na dworze Ludwika XIV, który w 1653 mianował Jeana-Baptiste’a Lully’ego nadwornym kompozytorem i stworzył dla niego zespół "Les petits violons". Lully komponował wówczas głównie balety i divertissementy, a po nawiązaniu współpracy z Molierem tzw. "comédie-ballets". W 1672 otrzymał przywilej królewski na założenie Académie Royale de Musique et de Danse oraz patent na wyłączne prawo wystawiania dzieł scenicznych z muzyką w teatrach francuskich, czym przypieczętował zwycięstwo nad swym muzycznym konkurentem Pierre’em Perrinem. Wykształcił pierwszych zawodowych choreografów i pedagogów. Balety opierały się wtedy głównie na kombinacjach kroków pochodzących z basse danse, pawany i menueta. Suknie kobiet były na tyle ciężkie i długie, że uniemożliwiały zbyt skomplikowane ruchy nóg, a o podskokach w ogóle nie było mowy, z tego powodu partie solowe najczęściej wykonywali mężczyźni. Dopiero La Camargo 5 maja 1726 r. skróciła suknie o kilka centymetrów i jako pierwsza uniosła się na scenie w powietrze, wzbogacając tym taniec, ale jednocześnie wywołując skandal.
XIX wiek.
Zasady tańca klasycznego skodyfikował w oparciu o estetyczne kanony klasycznej sztuki starożytnej Carlo Blasis w "Traité élémentaire, théorique et pratique de l'art de la dance" (1820), tworząc system dokładnie opracowanych ruchów ciała, oznaczonych terminologią francuską. Doprowadzono je do perfekcji w okresie romantyzmu, kiedy tancerki zaczęły używać usztywnionych baletek zwanych pointami, dzięki którym mogły wynieść się na czubki palców. Forma teatralna baletu klasycznego, ukształtowana w XIX w. polega na uszeregowaniu ruchu ciała według stałych schematów, tzw. techniką klasyczną. 
Największy wkład w udoskonalenie współczesnej techniki tańca klasycznego wnieśli Marius Petipa, Enrico Cecchetti, Nikołaj Legat oraz Olga Prieobrażenska.
Balety i znani wykonawcy.
Znanymi baletami, w których wykorzystuje się technikę tańca klasycznego są: 
Do znanych tancerek klasycznych należą: Carlotta Grisi, Marie Sallé, Marie Camargo, Fanny Elssler, Maria Taglioni, Olga Prieobrażenska, Agrippina Waganowa, Tamara Karsawina, Anna Pawłowa, Galina Ułanowa, Maja Plisiecka, Margot Fonteyn, Alicia Alonso, Carla Fracci, Natalia Makarowa i Sylvie Guillem. Do tancerzy: Wacław Niżyński, Stanislas Idzikowski, Rudolf Nuriejew, Michaił Barysznikow, Matthew Bourne oraz Carlos Acosta.

</doc>
<doc id="12393" url="https://pl.wikipedia.org/wiki?curid=12393" title="Taniec ludowy">
Taniec ludowy

Taniec ludowy jest wytworem kultury ludowej danego kraju. Stał się określeniem dotyczącym nie tylko samego sposobu poruszania się, ale również tradycyjnej muzyki, a dokładnie utworów komponowanych specjalnie z myślą o konkretnym rodzaju tańca. Wiążą się z tym także obyczaje poszczególnych regionów obejmujące między innymi barwne stroje, przeznaczone między innymi do tańca oraz ludowe pieśni powiązane z licznymi ceremoniałami jak też regionalne instrumenty. Każdy taniec ludowy zaliczany jest do dziedzictwa kulturowego danego kraju . 
Tańce ludowe można podzielić na trzy kategorie: 

</doc>
<doc id="12394" url="https://pl.wikipedia.org/wiki?curid=12394" title="Taniec towarzyski">
Taniec towarzyski

Taniec towarzyski (z łac. "ballare", tłum. do tańca) – forma rozrywki wywodząca się z tańców salonowych i zabaw ludowych, uprawiana od początku XX wieku, na początku był to taniec dla klas uprzywilejowanych, natomiast tańce ludowe pozostawiano klasom niższym. Dzięki muzyce jazz, która stała się bardzo popularna w latach 20., zaczęły lawinowo powstawać nowe style taneczne. Poszczególne tańce różnią się pochodzeniem, charakterem, schematem ruchów, ubiorem i muzyką. Jest to zestaw tańców partnerskich, od kilkunastu lat cieszy się popularnością również w Polsce.
Taniec towarzyski to także dyscyplina zajmująca się tańcami wykonywanymi kiedyś na salach balowych, a obecnie na zawodach organizowanych przez Międzynarodowe Związki Taneczne (IDSA,WDC,WDSF,WADF). W Polsce: Polskie Towarzystwo Taneczne (PTT), Federacja Tańca Sportowego (FTS).
Rodzaje.
Tańce turniejowe.
W zależności od federacji wykonywane są w różnej kolejności w federacji WDSF zaczynamy od samby lecz WDC od cha-chy.
Tańce użytkowe.
Nie są to typowe tańce towarzyskie oceniane na turniejach tanecznych, lecz tańce użytkowe:
Taniec sportowy.
Taniec towarzyski nie jest dyscypliną olimpijską. Na świecie istnieją dwie główne, konkurujące ze sobą organizacje, które zajmują się tańcem turniejowym: World DanceSport Federation (której przedstawicielem w Polsce jest FTS – Federacja Tańca Sportowego) i World Dance Council (której przedstawicielem w Polsce jest: Polski Taniec SA oraz PTT – Polskie Towarzystwo Taneczne). 
Na turniejach organizowanych przez PTT, WDC, FTS tancerze mogą turniejowo rywalizować w grupach: rekreacyjnych, sportowych oraz hobby i seniorów. W grupach tych rywalizuje się w kategoriach wiekowych i klasach tanecznych.
W grupach sportowych są następujące kategorie wiekowe i klasy (w nawiasach): maluchy do 7 lat (E); dzieci młodsze 8–9 lat (E, D), dzieci starsze 10–11 lat (E, D, C), juniorzy młodsi 12–13 lat (E, D, C, B), juniorzy starsi 14–15 lat (E, D, C, B, A), młodzież 16–18 lat (E, D, C, B, A, S), dorośli 16 lat i starsi (E, D, C, B, A, S), seniorzy 35 lat i starsi (E, D, C, B, A, S). Klasy sportowe od najsłabszej do najlepszej to „E”, „D”, „C”, „B”, „A” i „S”. 
W grupach rekreacyjnych są następujące kategorie wiekowe i klasy (w nawiasach): maluchy do 7 lat (H, G, F); dzieci młodsze 8–9 lat (H, G, F), dzieci starsze 10–11 lat (H, G, F), juniorzy młodsi 12–13 lat (G, F) i juniorzy starsi 14–15 lat (F).
Od 2013 roku w grupach seniorów jest kategoria START i klasy E do S jak w grupach sportowych. Od 2014 roku są następujące kategorie wiekowe seniorów: senior I: młodszy partner minimum 30 lat rocznikowo, starszy minimum 35 lat rocznikowo, senior II: odpowiednio 40 i 45 lat, senior III: 50 i 55 lat, senior IV: 60 i 65 lat. Pozostawiono jeszcze grupy hobby dla przedziału wiekowego 16–34 lata, ale tam również wprowadzono system klas, jak w grupach seniorów.
Aby zdobyć wyższą klasę taneczną należy na turniejach tanecznych organizowanych przez PTT zdobyć odpowiednią liczbę punktów premium (oprócz grup rekreacyjnych – tam trener decyduje, w której klasie startuje para). Każdej klasie tanecznej towarzyszą inne zasady, między innymi różnią się stroje taneczne poszczególnych klas. Np. do klasy tanecznej „C” tańce standardowe partner tańczy w czarnych spodniach, białej koszuli i kamizelce, natomiast od klasy „B” zamiast kamizelki zakłada się frak, a partnerka może mieć sukienkę ozdobioną „dżetami”. Od klasy tanecznej „C" tańczy się również wariacje taneczne.
Natomiast w kategoriach seniorów zasady te nieco się różnią: oprócz klasy E, także klasę D para może dostać na własne życzenie. Jest nieco inny system punktowy zdobywania wyższych klas oraz oprócz za uzbieranie odpowiedniej liczby punktów, wyższą klasę można dostać na turnieju decyzją komisji sędziowskiej (podobnie, jak to było w grupach młodzieży i open jeszcze w latach 90.). W grupach seniorów ograniczenia strojów i repertuaru takie same, jak w młodzieżowych klasach E-C obowiązują tylko w kategorii START. Ponadto każdą klasę zdobywa się niezależnie w stylu standardowym i latynoamerykańskim.
Turnieje taneczne.
Na turniejach tańca towarzyskiego organizowanych przez członków Polskiego Towarzystwa Tanecznego wszystkie kategorie oceniane są oddzielnie. Uczestnicy osobno tańczą tańce latynoamerykańskie i tańce standardowe – różni się także ubiór przy tańczeniu obu tych rodzajów tańców. Każdy z występów trwa od 1,5 do 2 minut.
W klasach tanecznych „H” i „G” tańczy się po dwa tańce standardowe (walc angielski i walc wiedeński) i dwa latynoameryńskie (cha-chę i jive’a). Po awansie do klasy „F” dochodzi jeden taniec latynoamerykański (samba) i standardowy (quickstep), w klasie „E” – kolejny taniec latynoamerykański (rumba) i standardowy (tango). Od klasy „D” tańczy się po pięć tańców latynoamerykańskich (dochodzi paso doble) i pięć tańców standardowych (dochodzi foxtrot).
Od klasy „D” (a w kategoriach seniorów – w każdej klasie) tancerze mogą startować i uzyskiwać wyższe klasy w obu stylach niezależnie od siebie, natomiast w klasach niższych startują w kombinacji 8,6 lub 4 tańców w zależności od klasy tanecznej.

</doc>
<doc id="12395" url="https://pl.wikipedia.org/wiki?curid=12395" title="Polka">
Polka

Polka ( „połowa”) – powszechny w wielu krajach taniec ludowy, w metrum 2/4, w szybkim tempie. Wielu etnografów i etnochoreologów wskazuje na czeskie pochodzenie tańca. Jest też uważany za tradycyjny ludowy taniec polski już w XIX w., znany we wszystkich regionach etnograficznych, z Podhalem włącznie ("polka sądecka").
Polka powstała w około 1822 roku, zyskała popularność na całym świecie, szczególnie w Polsce, Niemczech i we Włoszech. Obok walca była bardzo popularnym tańcem towarzyskim w XIX w.
Nazwa pochodzi od czeskiego słowa "půlka", oznaczającego „połowę”. 
Najsłynniejsi twórcy polek to: Bedřich Smetana, Antonín Dvořák, Stanisław Moniuszko, Piotr Czajkowski, Igor Strawinski, Dmitrij Szostakowicz.
"Polka-mazurka" – odmiana polki w metrum mazurka (3/4) będąca połączeniem jego rytmu i figur tanecznych polki.
Polka wraz z mazurkiem i habanerą dały początek wczesnym wersjom tanga (patrz tango milonga).
Światowy rozgłos zyskała polka "Modřanská polka – Škoda lásky", którą skomponował Jaromír Vejvoda.

</doc>
<doc id="12397" url="https://pl.wikipedia.org/wiki?curid=12397" title="Taniec śmierci">
Taniec śmierci

Taniec śmierci (z fr. "danse macabre", wym. []) – alegoryczny taniec, którego przedstawianie rozwinęło się w kulturze późnego średniowiecza (XIV i XV wiek), korowód ludzi wszystkich stanów z kościotrupem na czele, wyrażający równość wszystkich ludzi w obliczu śmierci.
Późne średniowiecze.
Taniec śmierci był jedną z najpopularniejszych alegorii w sztuce plastycznej i literaturze późnego średniowiecza. Przedstawienia tego typu powstawały jako upomnienie przed nieuchronnym śmiertelnym losem, ale także jako wyraz rozczarowania marnością świata i skargi na przemijanie.
Przedstawia on trupy w stanie rozkładu toczone przez robactwo, żaby czy węże, zmumifikowane zwłoki ludzkie lub szkielety w ludycznym geście triumfu porywające do tańca przedstawicieli wszystkich stanów.
Wczesne tańce śmierci przedstawiają koło taneczne, w którym rozradowane trupy tańczą z przestraszonymi ludźmi. Później krąg taneczny rozpada się na podwójne pary. Tak też przedstawia swój "Taniec Śmierci" Hans Holbein.
Barok.
W baroku powraca popularność średniowiecznych motywów tańca i triumfu śmierci. Na przykład w Polsce powstają obrazy tego typu, jak np. "Taniec śmierci" w Kościele Bernardynów w Krakowie, (XVII w.), w klasztorze w Kalwarii Pacławskiej koło Przemyśla (XVII w.) czy stiuki z Kaplicy Pana Jezusa w kościele parafialnym w Tarłowie (połowa XVII wieku).

</doc>
<doc id="12398" url="https://pl.wikipedia.org/wiki?curid=12398" title="Kaczucza">
Kaczucza

Kaczucza (hiszp. Cachucha) - żywy hiszpański taniec ludowy z towarzystwem kastanietów, w metrum 3/4.

</doc>
<doc id="12399" url="https://pl.wikipedia.org/wiki?curid=12399" title="Lawonicha">
Lawonicha

 
Lawonicha – białoruski taniec ludowy w metrum parzystym. Nazwa pochodzi od popularnej białoruskiej piosenki ludowej, zaczynającej się słowami "А Лявоніху Лявон палюбіў..." ("A Lawonichę Lawon pokochał..."). Taniec posiada zwykle metrum na dwie czwarte, w którym zaznacza się wyraźna trzytaktowa fraza (cztery ósemki | dwie ósemki – ćwierćnuta| dwie ósemki – ćwierćnuta) a trzy ostatnie dźwięki wzmocnione są charakterystycznym przytupywaniem.

</doc>
<doc id="12400" url="https://pl.wikipedia.org/wiki?curid=12400" title="Samba (taniec towarzyski)">
Samba (taniec towarzyski)

Samba - taniec brazylijski. Prawdopodobnie wywodzi się z tańca „w kółko” afrykańskich ludów Bantu, ponieważ samba turniejowa tańczona jest „po kole”. Obecnie także jeden z tańców towarzyskich, wchodzący w zestaw pięciu tańców latynoamerykańskich obok rumby, cza-czy, "paso doble" i jive'a.
Typowe tempo samby to ok. 54–56 taktów/min. W sambie nałożone są na siebie dwa rytmy: rytm synkopowany (ósemka z kropką, szesnastka i ćwierćnuta), rozliczany jako na „raz-e-dwa” oraz rytm składający się z czterech ósemek, rozliczany jako „raz-i-dwa-i”. 
Podobnie jak w innych tańcach latynoamerykańskich, figury podstawowe można tańczyć w trzymaniu zamkniętym (prawa dłoń partnerki trzymana przez lewą dłoń partnera mniej więcej na wysokości ich wzroku, lewa ręka partnerki leży luźno na prawym barku partnera, prawa dłoń partnera na lewej łopatce partnerki) lub w trzymaniu otwartym (prawa dłoń partnerki trzymana przez lewą dłoń partnera na wysokości bioder, prawa ręka partnerki oraz prawa dłoń partnera odprowadzone naturalnie do boku na wysokości barku). 
Jednak poza rzadko tańczonymi figurami podstawowymi, samba ma charakter progresywny – tańcząca para szybko przemieszcza się po całym parkiecie. Samba zwana jest tańcem kochanków. Jest tam bardzo dużo ruchów, wyrażających uczucia. Ruch samby przypomina falowanie partnerów. W wielu figurach partnerzy kolejno obiegają się dookoła, jakby starając się przechytrzyć nawzajem i wyprzedzić w drodze do mety. Tańczenie samby może też przypominać bieganie po rozżarzonych węglach, na których trzeba jak najkrócej stawać, by się nie poparzyć. Natomiast w niektórych figurach, np. w Bota Fogos, stopy wykonują ruch, niczym grabie, lub nogi ptaka, zgrabiając znalezione skarby.
By zwiększyć dynamikę i progresję tańca, ciało jest utrzymywane nad przednią częścią stóp. Charakterystyczny falujący ruch w sambie w znacznej mierze wypływa z pracy przepony polegającej na wypychaniu do przodu bioder i potem ich powrocie do tyłu. 
Na turniejach WDSF samba tańczona jest jako pierwszy taniec latynoamerykański, w kategorii par zawodowych – jako drugi.

</doc>
<doc id="12401" url="https://pl.wikipedia.org/wiki?curid=12401" title="Taniec dworski">
Taniec dworski

Taniec dworski – forma tańca, która ukształtowała się pod koniec średniowiecza i była popularna do XVIII w. na najbogatszych dworach europejskich, wśród koronowanych głów, najwyższej arystokracji i dworzan. Największym powodzeniem cieszył się na dworach włoskich, francuskich i angielskich. Kiedy rozrywce tego typu zaczęto poświęcać coraz więcej czasu, powstał nowy zawód organizatora zabaw, prototyp choreografa.
Tańce dworskie są zaliczane do tańców historycznych. Niektóre z nich wywodzą się z tańców ludowych. Na temat ich rozwoju w nowożytnej Europie mówią artykuły:
Pierwszym znanym z nazwiska twórcą tańców dworskich był Domenico da Piacenza. Z czasem taniec dworski przerodził się w taniec salonowy.
Najbardziej znane rodzaje tańca dworskiego to:

</doc>
<doc id="12402" url="https://pl.wikipedia.org/wiki?curid=12402" title="Kłos (ujednoznacznienie)">
Kłos (ujednoznacznienie)



</doc>
<doc id="12403" url="https://pl.wikipedia.org/wiki?curid=12403" title="Samożywność">
Samożywność



</doc>
<doc id="12404" url="https://pl.wikipedia.org/wiki?curid=12404" title="Fitopatologia">
Fitopatologia

Fitopatologia (gr. "phyton" „roślina”, "pathos" „cierpienie”, "logos" „nauka”) – nauka zajmująca się chorobami roślin, często nazywana patologią roślin.
Nauka wyodrębniona w latach 70. XIX w. jako samodzielna gałąź botaniki stosowanej, stanowiąca jeden z najważniejszych czynników udoskonalania współczesnej produkcji rolniczej. Fitopatologia wykorzystuje z jednej strony wiadomości z przedmiotów ogólnoprzyrodniczych, takich jak mykologia, bakteriologia, wirusologia, fizjologia roślin, biochemia, chemia, a z drugiej strony wiadomości z przedmiotów rolniczych, takich jak uprawa roli i roślin, nawożenie, hodowla roślin i genetyka oraz maszynoznawstwo rolnicze.
Do zadań fitopatologii należy badanie objawów chorobowych, wpływu czynników chorobotwórczych na organizmy roślinne, biologii tych czynników i ich cyklu życiowego, a także opracowywanie metod i środków, które będą zapobiegać powstawaniu tych chorób lub je zwalczać.
Razem z entomologią stosowaną i herbologią tworzą odrębną dziedzinę wiedzy – ochronę roślin
Fitopatologia jako dziedzina biologii jest nauką teoretyczną, ale wymagania stawiane jej ze strony praktyki w rolnictwie, ogrodnictwie i leśnictwie, nadają jej kierunek praktyczny.

</doc>
<doc id="12405" url="https://pl.wikipedia.org/wiki?curid=12405" title="Fizjologia">
Fizjologia

Fizjologia (gr. φυσιολογία, od φύσις „natura”, λόγος „nauka”) – nauka o mechanizmach rządzących przebiegiem czynności życiowych organizmów.
Można ją podzielić w zależności od badanego poziomu organizacji żywej materii na:
W zależności od opisywanego taksonu można wyróżnić takie działy jak:
Ze względu na opisywany proces życiowy można wyróżnić np.: fizjologię mowy. Działem fizjologii jest również patofizjologia oraz endokrynologia.
Jednym z podstawowych pojęć fizjologii jest homeostaza utrzymywana dzięki mechanizmowi sprzężenia zwrotnego. Fizjologia w swych badaniach opiera się na pracach z innych nauk przyrodniczych takich jak: cytologia, anatomia, biofizyka, biochemia. Z jej osiągnięć korzystają: medycyna, weterynaria oraz rolnictwo.
Fizjologami nazywani byli czasem najwcześniejsi filozofowie greccy okresu przedsokratejskiego.

</doc>
<doc id="12409" url="https://pl.wikipedia.org/wiki?curid=12409" title="Abdon (imię)">
Abdon (imię)

Abdon – imię męskie pochodzenia biblijnego. Wywodzi się z hebrajskiego słowa oznaczającego „sługa”. Nosił je święty Abdon żyjący w II lub III wieku. 

</doc>
<doc id="12410" url="https://pl.wikipedia.org/wiki?curid=12410" title="Gra w cykora">
Gra w cykora

Gra w cykora (w literaturze występuje również jako gra w tchórza, jastrząb-gołąb lub dylemat kurczaków) – model niekooperacyjnej gry o sumie niezerowej, w której najwięcej można zyskać lub stracić, wybierając strategię konfrontacyjną. Strategia pokojowa natomiast chroni wprawdzie przed największą stratą, ale nie przynosi też żadnej nagrody.
Klasyczną postać tej gry opisuje przykład:
W grze w cykora są tylko dwie niezdominowane strategie proste – jazda do końca lub skręt w ostatniej chwili. Możliwe wyniki gry przedstawia poniższa tabela:
W przeciwieństwie do dylematu więźnia najgorsza jest nie sytuacja asymetryczna (jeden jedzie, drugi ucieka), lecz symetryczna (obaj jadą na siebie) – jeśli koszty honorowe byłyby większe od kosztów wypadku, gra zmienia się w zwykły dylemat więźnia.
Gra ma dwie równowagi Nasha w strategiach czystych: pierwszy gracz jedzie, drugi ucieka oraz drugi gracz jedzie, pierwszy ucieka. Gra ma także równowagę Nasha w strategiach mieszanych, w których obaj gracze randomizują. Prawdopodobieństwo w randomizacji zależy od wartości różnych sytuacji dla obu graczy.
W sytuacjach rzeczywistych, które modeluje gra w cykora, najbardziej opłacalna jest "strategia szaleńca" – trzeba przekonać przeciwnika, że nie myśli się racjonalnie i zamierza jechać bez względu na okoliczności. Właśnie taka jest interpretacja antropologiczna pewnych pozornie irracjonalnych zachowań społecznych. Do tego służy okno Overtona. 

</doc>
<doc id="12412" url="https://pl.wikipedia.org/wiki?curid=12412" title="Równowaga Nasha">
Równowaga Nasha

Równowaga Nasha (ang. "Nash equilibrium") – profil strategii teorii gier, w którym strategia każdego z graczy jest optymalna, przyjmując wybór jego oponentów za ustalony. Jeśli każdy z graczy wybrał strategię (plan działania), wybierając ją na podstawie tego, co do tej pory wydarzyło się w grze, a jednocześnie żaden z graczy nie może zwiększyć własnej oczekiwanej wygranej poprzez zmianę swojego planu działania, podczas gdy pozostali gracze pozostają przy swojej, pierwotnie wybranej strategii, wówczas zestaw wybranych przez poszczególnych graczy strategii nazywa się równowagą Nasha.
Każda skończona gra ma przynajmniej jedną równowagę Nasha, niekoniecznie w strategiach czystych. Równowaga Nasha nie musi być efektywna w sensie Pareta. Klasycznym przykładem tej nieefektywności jest paradoks znany jako dylemat więźnia.
Rozważmy grę dwuosobową. Równowagą Nasha jest następujący wybór: wybór gracza A jest optymalny dla wyboru gracza B, i wybór gracza B jest optymalny przy danym wyborze A. Inaczej: wybieram to, co jest dla mnie najlepsze, gdy ty robisz to, co robisz; ty robisz to, co jest dla ciebie najlepsze, gdy ja robię to, co robię.
Zastosowania.
Teoretycy gier wykorzystują równowagę Nasha do analizy wyników interakcji strategicznych kilku decydentów. W strategicznej interakcji wielu decydentów, wynik dla każdego z nich zależy od decyzji innych, jak również jego własnych. Proste spostrzeżenie leżące u podstaw idei Johna F. Nash’a polega na tym, że nie jesteśmy w stanie przewidzieć czyichś wyborów, jeśli analizujemy je w oderwaniu od siebie. Trzeba zatem zapytać o to, co każdy z graczy zrobiłby, biorąc pod uwagę to, czego oczekuje od innych. Równowaga Nasha wymaga zatem również by decyzje poszczególnych graczy były ze sobą spójne, tj. żaden z graczy nie będzie chciał cofnąć swojej decyzji, biorąc pod uwagę to, co zamierzają zrobić inni.
Koncepcja równowagi Nasha została wykorzystana m.in. do analizy wrogich sytuacji, takich jak np. wojny i wyścigi zbrojeń (dylemat więźnia), a także tego, jak te konflikty mogą zostać złagodzone przez powtarzające się interakcje. Wykorzystano ją również do badania w jakim stopniu osoby o różnych preferencjach mogą współpracować (bitwa płci) i czy podejmują ryzyko, by osiągnąć efekt współpracy („polowanie na jelenie”). Współcześnie równowaga Nasha znajduje zastosowanie głównie w podejmowaniu decyzji strategicznych przez przedsiębiorstwa, a także całe gałęzie gospodarcze.
Przykłady.
Gra koordynacyjna.
Gra koordynacyjna jest klasyczną (symetryczną) grą, w której bierze udział dwóch graczy, a dla każdego z nich dostępne są dwie strategie, z przykładową macierzą wypłat znajdującą się poniżej. Gracze powinni więc skoordynować swoje działania w celu uzyskania jak największego zysku.
W tego typu grze często mamy do czynienia z więcej niż jedną równowagą Nasha.
Jednym z najlepiej znanych przykładów gry koordynacyjnej jest „polowanie na jelenia”. W przykładzie tym dwóch graczy może wybrać czy chce polować na jelenia, czy na królika, z których pierwszy dostarcza więcej mięsa (4 jednostki użyteczności) niż drugi (1 jednostka użyteczności). Zastrzeżenie jest takie, że jeleń musi być upolowany wspólnie, więc jeśli jeden z graczy spróbuje upolować jelenia, podczas gdy drugi upoluje królika, nie uda mu się nic upolować (0 jednostek użytkowych), natomiast jeśli obaj na niego zapolują, podzielą się ładunkiem (2, 2). Gra wykazuje więc dwie równowagi Nasha (jeleń, jeleń) i (królik, królik) i dlatego optymalna strategia graczy zależy od ich oczekiwań, co drugi gracz może zrobić.
Jeśli jeden z myśliwych ufa, że drugi upoluje jelenia, powinien upolować jelenia, a jeśli jednak podejrzewa, że drugi upoluje królika, powinien upolować królika. Ta gra była używana jako analogia do współpracy społecznej, ponieważ wiele korzyści, które ludzie zyskują w społeczeństwie zależy od ludzi współpracujących i pośrednio ufających sobie nawzajem, aby działać w sposób odpowiadający współpracy.
Dylemat więźnia.
Wyobraźmy sobie dwóch więźniów przetrzymywanych w oddzielnych celach, są oni przesłuchiwani jednocześnie i oferowane im są układy (lżejsze wyroki więzienia) za zdradę współwięźnia. Mogą oni współpracować (z drugim więźniem), nie przyznając się do winy, lub nie współpracować, zdradzając drugiego. Istnieje jednak haczyk – jeśli obaj gracze zdradzą, obaj będą musieli odbyć dłuższą karę, niż gdyby żaden z nich nic nie powiedział.
Dylemat więźnia ma podobną macierz jak w przypadku gry koordynacyjnej, ale maksymalną nagrodę dla każdego z graczy (w tym przypadku minimalna strata 0) uzyskuje się tylko wtedy, gdy decyzje graczy są różne. Każdy z graczy poprawia swoją własną sytuację, przechodząc od „współpracy” do „porażki”, mając świadomość, że najlepszą decyzją drugiego gracza jest „porażka”. Dylemat więźnia ma więc jedną równowagę Nasha, a jest nią sytuacja obaj gracze decydują się na zdradzenie współwięźnia.
To, co od dawna sprawia, że jest to interesujący przypadek do zbadania, to fakt, że ten scenariusz jest globalnie gorszy od „obu współpracujących”. To znaczy, że obaj gracze byliby w lepszej sytuacji, gdyby obaj zdecydowali się na „współpracę”, a nie na porażkę. Jednakże każdy z graczy mógłby poprawić swoją sytuację poprzez przerwanie współpracy, niezależnie od możliwości lub pewności co do zmiany decyzji przez drugiego gracza.
Gry w postaci normalnej.
Równowaga Nasha w grach o postaci normalnej to profil gry formula_1 który dla każdego formula_2 i dla każdej strategii mieszanej formula_3 gracza formula_4-tego spełnia
Zatem równowaga Nasha to taki profil gry, że żadnemu z graczy nie opłaca się zmieniać swojej strategii mieszanej.
Równowaga Nasha w strategiach czystych jest to taki profil strategii czystych formula_6 że dla każdego formula_2 i dla każdej strategii czystej formula_8 gracza formula_4-tego spełnia

</doc>
<doc id="12413" url="https://pl.wikipedia.org/wiki?curid=12413" title="Szereg (matematyka)">
Szereg (matematyka)

Szereg – konstrukcja umożliwiająca wykonanie "uogólnionego" dodawania przeliczalnej liczby składników. Przykładem znanego szeregu jest dychotomia Zenona z Elei
Wyrazy szeregu często powstają w wyniku zastosowania pewnej reguły, takiej jak np. wzór, czy algorytm. W przeciwieństwie do sumowania, do pełnego zrozumienia i manipulowania nimi szeregi wymagają narzędzi analizy matematycznej. Poza ich wszechobecnością w samej matematyce szeregi szeroko stosuje się w innych dyscyplinach ilościowych takich jak fizyka, czy informatyka; szczególnie ważne są rozmaite szeregi funkcyjne, w tym trygonometryczne, na czele z szeregiem Fouriera, czy potęgowe (za pomocą których można przybliżać z dowolną dokładnością wiele funkcji).
Definicja.
Szeregi mogą składać się z elementów z dowolnego zbioru, w tym z liczb rzeczywistych, liczb zespolonych czy funkcji (wtedy mówi się o szeregach funkcyjnych). Poniższa definicja podana będzie dla liczb rzeczywistych, lecz można ją uogólniać.
Dla danego nieskończonego ciągu liczb rzeczywistych formula_2 definiuje się formula_3-tą sumę częściową ciągu formula_2 bądź "sumę częściową szeregu" wzorem
Szeregiem nazywa się ciąg formula_6 sum częściowych. Formalnie szereg należy więc traktować jako parę uporządkowaną formula_7.
Sumą szeregu nazywa się liczbę formula_8 o ile granica ta istnieje i jest właściwa. W przeciwnym przypadku szereg nie ma sumy. Szereg, który ma sumę nazywa się zbieżnym, który jej nie ma – rozbieżnym.
Zarówno szereg, jak i jego sumę oznacza się na jeden z następujących sposobów:
To, które z tych pojęć jest odpowiednie wynika zwykle z kontekstu. Oddzielenie tych dwóch całkowicie różnych obiektów (ciągu i jego granicy) osiąga się niekiedy przez pominięcie granic (oznaczeń nad i pod symbolem sumy), np.
symbol ten służy wtedy odnoszeniu się do szeregu formalnego, który może, lecz nie musi mieć określonej sumy.
Szeregiem, w zależności od autora, a czasem także od kontekstu, bywa też nazywana suma wszystkich elementów danego ciągu nieskończonego.
Niżej stosowany będzie również symbol formula_11 na oznaczenie obu rodzajów obiektów, o ile nie będzie prowadzić to do nieporozumień.
Zbieżność i rozbieżność.
O szeregu formula_11 mówi się, że jest zbieżny, jeżeli ciąg formula_6 sum częściowych ma skończoną granicę, wtedy
Jeżeli granica formula_6 jest nieskończona lub nie istnieje, to szereg nazywa się rozbieżnym.
Szereg formula_11 jest zbieżny wtedy i tylko wtedy, gdy ciąg formula_6 sum częściowych spełnia warunek Cauchy’ego. Zmiana (również opuszczenie, czy dodanie) skończenie wielu wyrazów szeregu zbieżnego nie wpływa na jego zbieżność.
Należy zaznaczyć, że suma szeregu nie jest tym samym, co suma jego składników. Niektóre szeregi można jednak traktować jako sumę, tzn. zmieniać kolejność "składników" (wyrazów w ciągu). Szereg formula_11 nazywa się
Twierdzenie Riemanna wyróżnia dodatkowe dwa rodzaje zbieżności szeregów, mianowicie szereg formula_11 jest
Oznacza to, że wyrazy szeregów zbieżnych bezwarunkowo można dowolnie przestawiać, nie zmieniając przy tym sumy szeregu, z kolei przestawiając wyrazy szeregu zbieżnego warunkowo, można otrzymać jako sumę nowego szeregu dowolną, z góry zadaną liczbę lub otrzymać szereg rozbieżny – z tego powodu operacje na nich należy wykonywać ze szczególną uwagą.
Wspomniane twierdzenie gwarantuje, że szereg formula_11 jest bezwzględnie zbieżny wtedy i tylko wtedy, gdy zbieżne są szeregi formula_29 złożony z jego wyrazów dodatnich i formula_30 złożony z jego wyrazów ujemnych; wówczas jego suma wynosi formula_31 Jeżeli jeden z tych ciągów jest rozbieżny, to szereg jest rozbieżny, lecz jeśli rozbieżne są oba, to szereg może być albo zbieżny warunkowo albo rozbieżny.
Każdy z powyższych rodzajów zbieżności pociąga zbieżność w zwykłym sensie. Dla szeregów liczbowych pojęcia zbieżności bezwzględnej i bezwarunkowej pokrywają się, lecz w ogólności (w nieskończenie wymiarowej przestrzeni Banacha, gdzie wartość bezwzględną zastępuje się normą) tylko zbieżność absolutna pociąga zbieżność bezwarunkową szeregu.
Działania.
Ponieważ szereg jest definiowany jako ciąg, to wszelkie działania na ciągach takie jak ich dodawanie, czy mnożenie przez skalar można stosować dla szeregów; szeregi tworzą więc przestrzeń liniową nad ciałem, z którego pochodzą jego wyrazy. Suma szeregów zbieżnych jest szeregiem zbieżnym. Mnożenie szeregu przez niezerowy skalar nie wpływa na jego zbieżność.
Można również określić mnożenie dwóch szeregów, jednym ze sposobów jest przedstawiony niżej "iloczyn Cauchy’ego". Iloczynem szeregów formula_11 oraz formula_33 nazywa się szereg formula_34 gdzie
Pewnym uogólnieniem powyższego twierdzenia jest
Uwaga: Jeśli oba szeregi są zbieżne bezwzględnie, to suma dowolnego szeregu formula_34 który za wyrazy ma wszystkie liczby postaci formula_43 (każda występuje dokładnie raz, ich kolejność jest dowolna) jest równa formula_38
Dowód: Ograniczoność szeregu formula_45 a co za tym idzie bezwzględna zbieżność szeregu formula_46 wynika z nierówności:
gdzie formula_48 i formula_49 to maksymalne indeksy przy formula_50 i formula_51 w pierwszych formula_52 wyrazach ciągu formula_53 i założenia o bezwzględnej zbieżności szeregów (formula_54formula_55).
Zatem można przestawiać kolejność wyrazów, w szczególności do postaci iloczynu Cauchy’ego.
Przykład.
Niech dany będzie szereg formula_56 jego iloczyn przez siebie wynosi formula_57 Ponieważ szereg geometryczny formula_58 jest zbieżny dla formula_59 i ma sumę formula_60 to z twierdzenia Mertensa otrzymuje się, iż formula_61
Rodzaje.
Ważnymi rodzajami szeregów są:
Uogólnienia.
Definicja szeregu nie musi ograniczać się do szeregów liczbowych, gdyż ciąg formula_2 nie musi być ciągiem liczb rzeczywistych, czy zespolonych. Do poprawnego określenia szeregu potrzebujemy przestrzeni, w której określone jest działanie dodawania (by określić formula_68) oraz topologia (by określić wartość granicy formula_69 czyli granicę szeregu formula_70). Dlatego też definicja ta bez zmian przenosi się na przykład na przestrzenie liniowo-topologiczne.

</doc>
<doc id="12414" url="https://pl.wikipedia.org/wiki?curid=12414" title="Szereg">
Szereg



</doc>
<doc id="12415" url="https://pl.wikipedia.org/wiki?curid=12415" title="Unifikator">
Unifikator



</doc>
<doc id="12416" url="https://pl.wikipedia.org/wiki?curid=12416" title="Adam Michnik">
Adam Michnik

Adam Michnik (ur. 17 października 1946 w Warszawie) – polski publicysta, eseista, pisarz, historyk i działacz polityczny. W latach 1968–1989 dysydent i jeden z głównych działaczy opozycji demokratycznej w PRL. Od 1989 redaktor naczelny „Gazety Wyborczej”. Kawaler Orderu Orła Białego.
W czasie studiów należał do kręgu „komandosów”, grupy kontestującej realia polityczne PRL. Od 1965 objęty zakazem druku. Jego relegowanie z Uniwersytetu Warszawskiego przyczyniło się w 1968 do zajścia wydarzeń marcowych. W latach 70. był działaczem Komitetu Obrony Robotników, a od 1980 działaczem NSZZ „Solidarność”, więzionym i represjonowanym jako więzień polityczny. W 1978 był sygnatariuszem deklaracji założycielskiej, a następnie wykładowcą Towarzystwa Kursów Naukowych. W czasie stanu wojennego został internowany i oskarżony o próbę obalenia ustroju socjalistycznego. W 1989 wziął udział w obradach Okrągłego Stołu po stronie solidarnościowej. Od 1989 do 1991 sprawował mandat posła na Sejm X kadencji.
Po Okrągłym Stole Lech Wałęsa powierzył mu misję zorganizowania dużej, ogólnopolskiej gazety codziennej, mającej być organem Komitetu Obywatelskiego przed zbliżającymi się pierwszymi częściowo wolnymi wyborami parlamentarnymi. Gazeta ta, utworzona w ramach uzgodnień okrągłostołowych, została nazwana „Gazetą Wyborczą” i początkowo posługiwała się znaczkiem „Solidarności”. Po zorganizowaniu pisma Adam Michnik został przez Lecha Wałęsę mianowany redaktorem naczelnym.
W 2002 na łamach „Gazety Wyborczej” upublicznił fakt złożenia mu propozycji korupcyjnej przez Lwa Rywina, co doprowadziło do wybuchu tzw. afery Rywina. Publikował na łamach prasy europejskiej i amerykańskiej. Jako autor, współautor lub redaktor opublikował kilkadziesiąt książek, w tym szeroko komentowaną pracę "Kościół, lewica, dialog" (1977). Znalazł się na liście „50 Bohaterów wolności prasy” oraz na liście „dwudziestu najbardziej wpływowych dziennikarzy świata” „Financial Times” (2006).
Życiorys.
Rodzina.
Urodził się z nieformalnego związku przedwojennych działaczy komunistycznych żydowskiego pochodzenia: Ozjasza Szechtera i Heleny Michnik. Jego przyrodnimi braćmi byli Stefan Michnik (zm. 2021) i Jerzy Michnik (zm. 2020). Duża część jego rodziny (w tym – jak sam to opisał w wykładzie wygłoszonym podczas konferencji "Pamięć polska – pamięć żydowska" w 1995 w Krakowie – „dziadowie wszyscy”) zginęła w Holocauście. Adam Michnik ma troje dzieci, wśród nich syna Antoniego, który na życzenie ojca został ochrzczony w kościele św. Brygidy w Gdańsku, kiedy proboszczem był tam ksiądz Henryk Jankowski. Jego stryjem był pisarz i historyk Szymon Szechter.
Okres do 1968.
Był aktywnym członkiem Hufca Walterowskiego prowadzonego przez Jacka Kuronia. Uczył się w II Liceum Ogólnokształcącym im. Stefana Batorego w Warszawie. Egzamin maturalny zdał w VII Liceum Ogólnokształcącym im. Juliusza Słowackiego w Warszawie. Po likwidacji Hufca Walterowskiego w 1961 zaczął uczestniczyć w spotkaniach Klubu Krzywego Koła. Po jego zamknięciu w 1962 założył wraz z kolegami, za namową Jana Józefa Lipskiego i przy protekcji Adama Schaffa, dyskusyjny Klub Poszukiwaczy Sprzeczności. Rozczarowani rzeczywistością PRL młodzi ludzie dyskutowali w jego ramach nad sposobami jej poprawy, jak również czytali i analizowali klasyczne teksty lewicowych myślicieli.
W 1964 rozpoczął studia na Wydziale Historycznym Uniwersytetu Warszawskiego. Znalazł się w kręgu studenckiej grupy kontestatorów nazywanych „komandosami”. Należał do Związku Młodzieży Socjalistycznej, z którego został usunięty. W 1965 został zawieszony w prawach studenta za rozpowszechnianie wśród kolegów listu otwartego do członków Polskiej Zjednoczonej Partii Robotniczej autorstwa Jacka Kuronia i Karola Modzelewskiego, w którym autorzy wzywali do rozpoczęcia naprawy systemu politycznego w Polsce. Drugi raz został zawieszony w 1966 za zorganizowanie spotkania dyskusyjnego z Leszkiem Kołakowskim, który kilka tygodni wcześniej został wydalony z PZPR za krytykę jej władz.
Od 1965 był objęty zakazem druku swoich tekstów. Od tego czasu pisał pod pseudonimami do „Życia Gospodarczego”, „Więzi”, „Literatury”.
Lata 1968–1988.
4 marca 1968 (obok Henryka Szlajfera) został ostatecznie relegowany z uczelni za poinformowanie francuskiego reportera Bernarda Margueritte’a o manifestacji przeciwko zdjęciu przez cenzurę inscenizacji "Dziadów" Adama Mickiewicza w reżyserii Kazimierza Dejmka ze sceny Teatru Narodowego. Decyzja władz uniwersyteckich przy ówczesnych przepisach była bezprawna. W tym samym miesiącu Adam Michnik został zatrzymany i tymczasowo aresztowany. W 1969 skazano go na karę 3 lat pozbawienia wolności za tzw. wybryki chuligańskie. Wyższe wyroki (o pół roku) otrzymali wyłącznie Jacek Kuroń i Karol Modzelewski.
Po zwolnieniu (na mocy amnestii z 1969) otrzymał zakaz kontynuowania jakichkolwiek studiów (tzw. wilczy bilet). Przez dwa lata pracował na stanowisku spawacza w Zakładach Wytwórczych Lamp Elektrycznych i Rtęciowych im. Róży Luksemburg. Na początku lat 70. pozwolono mu kontynuować studia, ukończył je eksternistycznie w 1975 na Wydziale Historycznym Uniwersytetu im. Adama Mickiewicza w Poznaniu; promotorem jego pracy magisterskiej był profesor Lech Trzeciakowski, a recenzentem – profesor Jerzy Topolski. W międzyczasie z rekomendacji Jacka Kuronia został osobistym sekretarzem Antoniego Słonimskiego. Był w tych latach sygnatariuszem "Listu 59", protestu intelektualistów przeciw zmianom w Konstytucji PRL, zwłaszcza przeciw wpisaniu do niej kierowniczej roli PZPR i wieczystego sojuszu ze Związkiem Radzieckim.
W latach 1976–1977 przebywał w Paryżu, po powrocie do Polski włączył się w kwietniu 1977 w działalność istniejącego już od kilku miesięcy Komitetu Obrony Robotników, jednej z najbardziej znanych organizacji opozycyjnych lat 70., stając się jednym z najbardziej aktywnych działaczy opozycji. Od 1977 należał do najważniejszych członków Komitetu Samoobrony Społecznej „KOR”. Był też jednym z pomysłodawców, sygnatariuszem deklaracji założycielskiej z 1978 i następnie wykładowcą Towarzystwa Kursów Naukowych. Według Andrzeja Paczkowskiego w tym okresie funkcjonariusze komunistycznych służb specjalnych przygotowywali plany zamachu na jego życie.
W latach 1977–1989 był redaktorem lub współpracownikiem niezależnych pism wychodzących w tzw. drugim obiegu, tj. „Biuletyn Informacyjny”, „Zapis”, „Krytyka”. Wchodził też w skład kierownictwa największej podziemnej oficyny wydawniczej NOWa. Do końca lat 70. został łącznie około stu razy zatrzymany, kilkakrotnie także pobity. Ponownie aresztowano go w okresie sierpnia 1980, zwolnienie uzyskał na mocy porozumień sierpniowych. W okresie 1980–1981 był doradcą struktur Regionu Mazowsze NSZZ „Solidarność” i Komisji Hutników „Solidarności”.
Po wprowadzeniu stanu wojennego 13 grudnia 1981 został najpierw internowany, a następnie – po odmowie dobrowolnego opuszczenia kraju – aresztowany pod zarzutem tzw. próby obalenia ustroju socjalistycznego. W areszcie przebywał bez wyroku do 1984 na skutek celowo przedłużanego przez przedstawicieli aparatu represji procesu. W izolacji podjął wielotygodniową głodówkę protestacyjną, domagając się zakończenia lub umorzenia jego sprawy i uznania go za więźnia politycznego. Ostatecznie na mocy amnestii jego sprawa została umorzona, co spowodowało jego zwolnienie. Wcześniej władze sugerowały mu umożliwienie emigracji, czemu Adam Michnik się sprzeciwiał, m.in. udzielając obraźliwej listownej odpowiedzi Czesławowi Kiszczakowi.
W 1985 został ponownie aresztowany i tym razem skazany na karę 3 lat pozbawienia wolności za udział w próbie zorganizowania strajku w Stoczni Gdańskiej im. Lenina, zwolniono go ponownie na mocy amnestii w następnym roku po około siedemnastu miesiącach izolacji.
Lata 1988–1991.
W 1988 został doradcą nieformalnego komitetu koordynacyjnego Lecha Wałęsy, a następnie członkiem Komitetu Obywatelskiego. Od września 1988 brał udział w rozmowach w Magdalence – spotkaniach władz państwowych PRL z przedstawicielami NSZZ „Solidarność”. Uczestniczył aktywnie w przygotowaniach, negocjacjach wstępnych, a następnie w 1989 w obradach Okrągłego Stołu.
Po Okrągłym Stole otrzymał od Lecha Wałęsy misję zorganizowania dużej, ogólnopolskiej gazety codziennej, mającej być organem Komitetu Obywatelskiego przed zbliżającymi się wyborami parlamentarnymi. Gazeta ta w ramach uzgodnień okrągłostołowych została nazwana „Gazetą Wyborczą” „Solidarność”, gdyż miała funkcjonować tylko do końca wyborów do Sejmu w 1989. Po zorganizowaniu tego pisma (głównie na bazie zespołu dziennikarskiego czasopism drugiego obiegu: „Biuletynu Informacyjnego” i „Tygodnika Mazowsze”) Adam Michnik został przez Lecha Wałęsę mianowany redaktorem naczelnym „Gazety Wyborczej”.
W wyniku wyborów do Sejmu kontraktowego z 4 czerwca 1989 Adam Michnik uzyskał mandat posła z rekomendacji Komitetu Obywatelskiego przy Lechu Wałęsie. Kandydował z okręgu bytomskiego (mandat nr 139), uzyskując w pierwszej turze ponad 70% głosów i pokonując m.in. Kazimierza Świtonia. Zasiadał początkowo w Obywatelskim Klubie Parlamentarnym. Od lipca 1990 do maja 1991 należał do Ruchu Obywatelskiego Akcja Demokratyczna (należał do przywódców partii i był członkiem jej rady naczelnej). Był w grupie przeciwników integracji ROAD w ramach Unii Demokratycznej, jednak po zjednoczeniu wszedł w skład UD i zasiadł w klubie poselskim tej partii. Pracował w Komisji Kultury i Środków Przekazu, Komisji Spraw Zagranicznych oraz Komisji Konstytucyjnej. 3 lipca 1989 w „Gazecie Wyborczej” opublikował artykuł zatytułowany "Wasz prezydent, nasz premier", w którym opowiedział się za wyborem prezydenta z rekomendacji PZPR i jednoczesnym powierzeniem misji utworzenia rządu przedstawicielowi solidarnościowej opozycji postulując „sojusz demokratycznej opozycji z reformatorskim skrzydłem obozu władzy”. Tydzień później, 12 lipca 1989, Adam Michnik prowadził w Wydziale Zagranicznym Komitetu Centralnego Komunistycznej Partii Związku Radzieckiego w Moskwie rozmowy polityczno-organizacyjne z jego szefem, Jurijem Graczowem.
Pomiędzy 12 kwietnia a 27 czerwca 1990 wraz z trzema innymi osobami (historykami Andrzejem Ajnenkielem i Jerzym Holzerem oraz dyrektorem Archiwum Akt Nowych Bogdanem Krollem) uzyskał dostęp do wybranej części archiwów MSW. Grupa ta uzyskała potoczną nazwę „Komisja Michnika” i została powołana z inicjatywy Henryka Samsonowicza. Wynikiem trzymiesięcznych prac był krótki raport, stwierdzający niekompletność archiwów.
W 1990 wybuchł konflikt polityczny, tzw. wojna na górze, zaś za głównego ideologa uczestniczącej w niej strony uznawany był Adam Michnik w opozycji do Lecha Wałęsy, przewodniczącego NSZZ „Solidarność”. We wrześniu 1990 Komisja Krajowa „Solidarności” podjęła uchwałę o odebraniu „Gazecie Wyborczej” prawa do zamieszczania przy winiecie znaczka „Solidarności”, zarzucając jej redakcji „tendencyjność artykułów, które mają na celu zdyskredytowanie, jak i również ośmieszenie przewodniczącego kol. Lecha Wałęsę” oraz wskazując, że „Gazeta nie jest organem informacyjnym „S”, tylko spółką prywatną”. Ponadto Lech Wałęsa zażądał dymisji Adama Michnika ze stanowiska redaktora naczelnego, który pierwotnie ustąpił, lecz jego rezygnacja nie została przyjęta przez członków redakcji.
Zarówno jako poseł, jak i redaktor „Gazety Wyborczej”, aktywnie wspierał rząd Tadeusza Mazowieckiego, jak też jego kandydaturę przeciw Lechowi Wałęsie w wyborach prezydenckich w 1990. Przejawem negatywnego stosunku do Lecha Wałęsy był jego artykuł w „GW” z 27 października 1990 pt. "Dlaczego nie oddam głosu na Lecha Wałęsę". Przed drugą turą opowiedział się jednak po stronie lidera NSZZ „S” przeciwko kandydaturze Stanisława Tymińskiego, którego nazwał „indiańskim Mesjaszem” i „hochsztaplerem”. Opowiadał się też zdecydowanie za kształtem reform gospodarczych przeprowadzanych przez Leszka Balcerowicza, za co był krytykowany z pozycji lewicowych m.in. przez Andrzeja Walickiego i Adama Chmielewskiego.
Działalność od 1991.
W kolejnych wyborach parlamentarnych w 1991 nie ubiegał się o reelekcję, poświęcając się działalności redaktorskiej i publicystycznej. Pod jego kierownictwem „Gazeta Wyborcza” weszła w grono najbardziej poczytnych gazet codziennych w Polsce. Na bazie majątku tej gazety powstała spółka akcyjna Agora, która stała się jednym z największych koncernów medialnych w Polsce, dysponując m.in. kilkunastoma tytułami miesięczników, portalem internetowym gazeta.pl, agencją reklamy zewnętrznej AMS oraz udziałami w kilkunastu stacjach radiowych. Sam Adam Michnik nie objął – oprócz stanowiska redaktora naczelnego – żadnej funkcji zarządczej w tej spółce. W styczniu 1998 wystąpił ze spółki, a jego akcje w Agorze umorzono.
Od momentu pojawienia się określenia „gruba linia” w "exposé" Tadeusza Mazowieckiego z września 1989, co zapoczątkowało (wbrew intencjom premiera) postrzeganie przez niektóre środowiska tego faktu jako wprowadzenie polityki pejoratywnie zwanej „grubą kreską”, jest zwolennikiem i obrońcą tego terminu. Na początku lat 90. zorganizował cykl wspólnych publicznych debat z Aleksandrem Kwaśniewskim, aspirującym wówczas do roli lidera partii postkomunistycznej. Na łamach „Gazety Wyborczej” postulował szybkie i sprawne rozstrzygnięcie wytoczonych generałom Wojciechowi Jaruzelskiemu i Czesławowi Kiszczakowi procesów karnych dotyczących różnych okresów ich działalności. We wrześniu 1995 przed wyborami prezydenckimi opublikował wraz z Włodzimierzem Cimoszewiczem tekst "O prawdę i pojednanie". W lutym 2001 udzielił głośnego wywiadu "Pożegnanie z bronią. Adam Michnik – Czesław Kiszczak", przeprowadzonego przez Agnieszkę Kublik oraz Monikę Olejnik, w którym określił Czesława Kiszczaka i Wojciecha Jaruzelskiego jako „ludzi honoru”, dotrzymujących podjętych podczas Okrągłego Stołu zobowiązań. Wypowiedź ta została skrytykowana m.in. przez arcybiskupa Józefa Życińskiego.
W rocznicę stanu wojennego, 13 grudnia 2005, Adam Michnik wygłosił na Uniwersytecie Warszawskim wykład (opublikowany także w „Gazecie Wyborczej”), w którym m.in. apelował do prezydenta Lecha Kaczyńskiego o ustawową abolicję dla osób odpowiedzialnych za stan wojenny. Apelował o abolicję również wcześniej, w 1991, podczas wykładu na Wydziale Prawa Uniwersytetu Marii Curie-Skłodowskiej w Lublinie, a także w 2001 w artykule "20 lat później". Jego postawę i poglądy krytykował Zbigniew Herbert. Krytykę wyrażono również m.in. w książkach "Michnikowszczyzna. Zapis choroby" Rafała Ziemkiewicza i "Długi cień PRL-u, czyli dekomunizacja której nie było" Bronisława Wildsteina.
Adam Michnik kilkakrotnie wytaczał procesy cywilne o naruszenie jego dóbr osobistych. Wygrał m.in. proces z Wojciechem Wierzejskim, Andrzejem Zybertowiczem, Robertem Krasowskim, Jarosławem Markiem Rymkiewiczem, Instytutem Pamięci Narodowej, a także z Anną Jarucką. Wytoczył powództwo także przeciwko Rafałowi Ziemkiewiczowi (sąd I instancji je oddalił), a także przeciwko „Gazecie Polskiej”, Tomaszowi Sakiewiczowi i Jerzemu Targalskiemu (cofając w trakcie procesu pozew przeciwko ostatniemu z nich).
27 grudnia 2002 Adam Michnik oraz Paweł Smoleński upublicznili tzw. aferę Rywina, której kulisy miała rozpracować specjalnie do tego celu powołana sejmowa komisja śledcza. Podstawą do ujawnienia afery był fakt nagrania przez Adama Michnika rozmów z Lwem Rywinem pół roku wcześniej. Przedmiotem krytyki wobec kierowanej przez Adama Michnika redakcji „Gazety Wyborczej” stała się kilkumiesięczna zwłoka w ujawnieniu afery oraz wielokrotne odmowy udzielenia odpowiedzi na pytania przed komisją śledczą.
Jest autorem licznych artykułów zamieszczanych w „Gazecie Wyborczej”, „Der Spiegel”, „Le Monde”, „Libération”, „Lettre Internationale”, „The New York Review of Books”, „The Washington Post” i innych czasopismach.
Działalność społeczna.
Został członkiem m.in. Stowarzyszenia Pisarzy Polskich. W latach 2003–2004 był członkiem międzynarodowego panelu doradczego przy Council on Foreign Relations.
W 2008 został europejskim ambasadorem Europejskiego Roku Dialogu Międzykulturowego.
W 2010 uczestniczył w spotkaniu z Władimirem Putinem zorganizowanym w ramach tzw. Klubu Wałdajskiego.

</doc>
<doc id="12417" url="https://pl.wikipedia.org/wiki?curid=12417" title="Intarsja">
Intarsja

Intarsja (wł. "intarsio" – wykładzina) – technika zdobnicza polegająca na tworzeniu obrazu przez wykładanie powierzchni przedmiotów drewnianych (zwłaszcza mebli) innymi gatunkami drewna, czasem podbarwianymi, bejcowanymi lub podpalanymi. Wstawki umieszcza się w miejscu usuniętych fragmentów z powierzchni przedmiotu.
Charakterystyka.
Technika znana już w starożytności została rozwinięta w okresie baroku i renesansu. Najstarszym zachowanym przedmiotem jest sarkofag z cedru z ok. 2000 p.n.e.
Szczególny rozkwit intarsji nastąpił w Toruniu w wieku XVIII. Chociaż technika ta była obecna w Toruniu od drugiej połowy XVI wieku, jednak od około 1730 stała się ona dominującą techniką zdobniczą w toruńskim stolarstwie artystycznym. Zdobiło się nią wszystkie elementy wystroju wnętrz mieszczańskich (np. szafy sieniowe, szafki ścienne, szafy zegarowe, skrzynki, kasetki, boazerie, drzwi) oraz reprezentacyjnych – ratuszowych, kościelnych (np. portale, drzwi, boazerie). Powstałe tak wyposażenie, odznaczające się swoistymi cechami formalnymi, zyskało miano mebli toruńskich. Produkowane w Toruniu meble osiągały wysokie walory artystyczne i zyskały dużą popularność.
Bezpośrednie związki z meblami toruńskimi wykazuje podobna, choć mniej liczna XVIII-wieczna wytwórczość elbląska.
Współcześnie jest to już ginąca technika i bardzo niewiele podmiotów zajmuje się wykonywaniem intarsji. Tworzą oni nie tylko zdobienia na meble drewniane i elementy wyposażenia wnętrz, ale również zajmują się tzw. 'malowaniem drewnem'.

</doc>
<doc id="12418" url="https://pl.wikipedia.org/wiki?curid=12418" title="Czop">
Czop



</doc>
<doc id="12419" url="https://pl.wikipedia.org/wiki?curid=12419" title="Leszek Miller">
Leszek Miller

Leszek Cezary Miller (ur. 3 lipca 1946 w Żyrardowie) – polski polityk i politolog. Prezes Rady Ministrów w latach 2001–2004.
W latach 1986–1989 pierwszy sekretarz Komitetu Wojewódzkiego PZPR w Skierniewicach, w latach 1988–1990 sekretarz KC, a od 1989 również członek Biura Politycznego KC PZPR. W latach 1993–1996 minister pracy i polityki socjalnej, w 1996 minister-szef Urzędu Rady Ministrów, w 1997 minister spraw wewnętrznych i administracji, w latach 2001–2004 przewodniczący Komitetu Integracji Europejskiej. W okresie pełnienia przez niego funkcji premiera Polska przystąpiła do Unii Europejskiej.
W latach 1997–1999 przewodniczący Socjaldemokracji Rzeczypospolitej Polskiej, w latach 1999–2004 i 2011–2016 przewodniczący Sojuszu Lewicy Demokratycznej. W latach 2008–2010 przewodniczący Polskiej Lewicy. Poseł na Sejm I, II, III, IV i VII kadencji (w latach 1991–2005 oraz 2011–2015), od 2019 poseł do Parlamentu Europejskiego IX kadencji.
Życiorys.
Rodzina i pochodzenia.
Jego pradziadkiem od strony ojca był żydowski krawiec Eliasz Miller, syn Moszego i Sure z domu Francuz, który w 1869 dokonał konwersji na chrześcijaństwo, przyjmując imię Aleksander. W 1870 zawarł związek małżeński z Florentyną Muszyńską. Ich synem był Jan Miller, który miał syna Floriana.
Leszek Miller urodził się jako syn Floriana (1908–1957) i Anny z domu Dudkiewicz (1908–1983). Jego ojciec był krawcem, matka natomiast szwaczką. Rodzice rozstali się, gdy miał pół roku – ojciec opuścił rodzinę, a przyszły premier nie utrzymywał z nim później kontaktu. Zgodnie z życzeniem matki przez pewien czas był ministrantem.
Działalność zawodowa i polityczna w PRL.
W 1963 rozpoczął pracę jako robotnik w Żyrardowskich Zakładach Przemysłu Lniarskiego. Ukończył zasadniczą szkołę zawodową, a naukę kontynuował później wieczorowo w technikum w ramach Zespołu Szkół Zawodowych w Żyrardowie, którego absolwentem został w 1966. Zasadniczą służbę wojskową odbywał m.in. na okręcie podwodnym ORP „Bielik”.
W latach 60. został działaczem Związku Młodzieży Socjalistycznej. W 1969 wstąpił do Polskiej Zjednoczonej Partii Robotniczej. W latach 1970–1971 był wiceprzewodniczącym zarządu miejskiego ZMS w Żyrardowie, w latach 1973–1974 pełnił tam funkcję sekretarza komitetu zakładowego PZPR. W 1977 ukończył studia z zakresu nauk politycznych w Wyższej Szkole Nauk Społecznych przy KC PZPR. Po studiach został etatowym pracownikiem aparatu partyjnego. Pracował w Komitecie Centralnym, kierując Zespołem ds. Młodzieży, a następnie Wydziałem ds. Młodzieży, Kultury Fizycznej i Turystyki. Był członkiem Komisji ds. Wewnątrzpartyjnych oraz Działalności Partii w Organach Przedstawicielskich i Administracji Państwowej KC, a także Komisji ds. Propagandy KC. Od 1982 członek Komitetu Wykonawczego Rady Krajowej Patriotycznego Ruchu Odrodzenia Narodowego.
W latach 1986–1989 był pierwszym sekretarzem Komitetu Wojewódzkiego PZPR w Skierniewicach. W grudniu 1988 został członkiem i sekretarzem KC PZPR. Pełnił funkcję przewodniczącego Komisji ds. Młodzieży, Stowarzyszeń i Organizacji Społecznych. W styczniu 1989 zorganizował spotkanie w stołówce KC, w którym wzięła udział grupa opozycyjnej młodzieży (m.in. z nielegalnego wówczas Niezależnego Zrzeszenia Studentów), co zostało następnie zrelacjonowane w prasie, radiu i telewizji. Jako przedstawiciel strony rządowej od lutego do kwietnia 1989 uczestniczył w obradach Okrągłego Stołu, gdzie razem z Andrzejem Celińskim współprzewodniczył podzespołowi ds. młodzieży (był to jedyny stolik, który zakończył obrady bez podpisania porozumienia). W wyborach parlamentarnych w czerwcu 1989 kandydował z województwa skierniewickiego do Senatu – otrzymał 30 115 głosów, nie uzyskując mandatu. W lipcu 1989 został członkiem Biura Politycznego KC PZPR, wchodząc tym samym w skład głównego kierownictwa partii. Należał do grona najbliższych współpracowników Mieczysława Rakowskiego. Był członkiem Obywatelskiego Komitetu ds. Rewaloryzacji Grobu Nieznanego Żołnierza w Warszawie, któremu przewodniczył Stanisław Skalski.
Działalność polityczna w III RP.
Działalność do 2001.
Po rozwiązaniu w styczniu 1990 PZPR był jednym ze współzałożycieli Socjaldemokracji Rzeczypospolitej Polskiej. Do marca 1993 pełnił funkcję sekretarza generalnego, później był wiceprzewodniczącym, a od grudnia 1997 przewodniczącym tego ugrupowania. W Sejmie I kadencji sprawował m.in. funkcję przewodniczącego grupy parlamentarnej tej partii.
Z ramienia Sojuszu Lewicy Demokratycznej od 1991 do 2005 pełnił funkcję posła na Sejm I, II, III i IV kadencji. W 1991, 1993 i 1997 uzyskiwał mandat w okręgu łódzkim. Za każdym razem uzyskiwał najwyższe indywidualne poparcie w tym okręgu (kolejno ok. 50, 85 i 125 tys. głosów). W 2001 został wybrany z nowo utworzonego okręgu łódzkiego liczbą 145 637 głosów (najwyższe procentowe poparcie wśród wszystkich kandydatów w kraju).
Na początku lat 90. jego nazwisko (podobnie jak m.in. Mieczysława Rakowskiego) było łączone ze sprawą tak zwanej moskiewskiej pożyczki. Po ujawnieniu tej sprawy w 1991 Włodzimierz Cimoszewicz bezskutecznie wzywał go do nieskładania poselskiego ślubowania.
Od 26 października 1993 do 7 lutego 1996 pełnił funkcję ministra pracy i polityki socjalnej w rządach Waldemara Pawlaka i Józefa Oleksego. W rządzie Włodzimierza Cimoszewicza 26 stycznia 1996 objął stanowisko szefa Urzędu Rady Ministrów. Od 1 stycznia 1997 do 17 października 1997 stał na czele zreformowanego Ministerstwa Spraw Wewnętrznych i Administracji. Po raz pierwszy w kierownictwie tego resortu znalazły się kobiety (Katarzyna Piekarska i Małgorzata Winiarczyk-Kossakowska).
W trakcie Sejmu III kadencji był przewodniczącym klubu parlamentarnego opozycyjnego SLD. W 1999 doprowadził do utworzenia na bazie większości organizacji działającej w ramach koalicji SLD jednolitej partii politycznej pod tą nazwą. 1 lipca 1999 w ramach wyboru władz organizacyjnych został przewodniczącym tymczasowej rady krajowej Sojuszu Lewicy Demokratycznej, a kongresie założycielskim z 18 i 19 grudnia tegoż roku został wybrany na pierwszego przewodniczącego nowego ugrupowania. Funkcję tę sprawował do 6 marca 2004.
Prezes Rady Ministrów.
Po zwycięstwie koalicji Sojusz Lewicy Demokratycznej – Unia Pracy w wyborach parlamentarnych w 2001, prezydent Aleksander Kwaśniewski – mimo że dymisja gabinetu Jerzego Buzka została złożona dopiero na pierwszym posiedzeniu Sejmu (19 października 2001) – już 4 października desygnował Leszka Millera na prezesa Rady Ministrów, powierzając mu misję sformowania nowego rządu. Było to rozwiązanie precedensowe (powyborcze desygnowanie premiera następowało dotąd w dniu dymisji poprzedniego gabinetu), ale konstytucyjnie dopuszczalne i pozwalające na szybsze utworzenie nowego rządu. 19 października 2001 został powołany na stanowiska prezesa Rady Ministrów i przewodniczącego Komitetu Integracji Europejskiej oraz przedstawił skład Rady Ministrów zaprzysiężonej przez prezydenta. 26 października 2001 wygłosił w Sejmie exposé, otrzymując wotum zaufania stosunkiem głosów 306:140 przy 1 głosie wstrzymującym się.
W trakcie jego rządów przeprowadzono m.in. reformę służb specjalnych (rozwiązano UOP, powołując w jego miejsce Agencję Bezpieczeństwa Wewnętrznego i Agencję Wywiadu). Prowadzono również prace nad dostosowaniem uregulowań prawnych do wymogów Unii Europejskiej. 13 grudnia 2002 na szczycie w Kopenhadze Leszek Miller zakończył negocjacje z Unią Europejską. 16 kwietnia 2003 w Atenach wraz z Włodzimierzem Cimoszewiczem i Danutą Hübner podpisał traktat o przystąpieniu Polski do UE. W 2003 po referendum akcesyjnym zwrócił się do Sejmu o udzielenie jego rządowi wotum zaufania. Uzyskał je 13 czerwca 2003 stosunkiem głosów 236 do 213.
W marcu 2003 jego rząd podjął decyzję o przystąpieniu do tzw. koalicji antyterrorystycznej i wysłanie polskich wojsk do Iraku w ramach międzynarodowej koalicji mającej na celu obalenie rządów Saddama Husajna. Dwa miesiące wcześniej Leszek Miller był wśród sygnatariuszy listu ośmiu europejskich premierów popierających stanowisko Stanów Zjednoczonych w sprawie Iraku.
4 grudnia 2003 doznał obrażeń w wyniku katastrofy lotniczej rządowego śmigłowca Mi-8 pod Warszawą.
W trakcie jego rządów ujawniono m.in. „aferę starachowicką” i „aferę Rywina”. W lutym 2004 zrezygnował z przewodniczenia SLD. 1 maja 2004 razem z Aleksandrem Kwaśniewskim uczestniczył w Dublinie w uroczystej ceremonii przyjęcia 10 krajów (w tym Polski) do Unii Europejskiej. Następnego dnia ogłosił decyzję o ustąpieniu z urzędu premiera.
Działalność od 2005.
W pierwszym półroczu 2005 przebywał w celach naukowych i badawczych w Woodrow Wilson International Center for Scholars w Waszyngtonie. Na jesieni tegoż roku, mimo poparcia łódzkich struktur SLD, nie został wpisany na listę wyborczą do Sejmu, nie przyjął też propozycji startu do Senatu. Po wyborach zajął się publicystyką polityczną (m.in. w tygodniku „Wprost”). W latach 2005–2007 był etatowym pracownikiem SLD. 1 lipca 2006 objął funkcję szefa rady programowej dziennika „Trybuna”, którą pełnił do momentu rezygnacji z członkostwa w SLD.
15 września 2007 złożył rezygnację z członkostwa w SLD, motywując to brakiem zgody władz tego ugrupowania na jego start do Sejmu w przedterminowych wyborach z listy koalicji Lewica i Demokraci, mimo ponownego poparcia ze strony lokalnych działaczy. 20 września ogłosił, że wystartuje z pierwszego miejsca na liście Samoobrony RP w okręgu łódzkim w tych wyborach i zapowiedział tworzenie nowej lewicowej partii. W głosowaniu otrzymał 4142 głosów, nie uzyskując mandatu.
W styczniu 2008 na pierwszym kongresie nowo założonej partii Polska Lewica został jej przewodniczącym. W grudniu 2009 złożył deklarację członkowską do SLD. W styczniu 2010 zrezygnował z członkostwa w Polskiej Lewicy i w tym samym miesiącu został przyjęty do SLD.
W 2010 został felietonistą środowego wydania „Super Expressu”. Kilkakrotnie uczestniczył w spotkaniach Klubu Wałdajskiego.
W wyborach parlamentarnych w 2011 uzyskał mandat posła, startując z pierwszego miejsca listy SLD w okręgu nr 26 (z siedzibą w Gdyni). 10 dni po wyborach stosunkiem głosów 14:11 został wybrany na przewodniczącego klubu poselskiego SLD w Sejmie VII kadencji, pokonując Ryszarda Kalisza. 10 grudnia 2011 został wybrany na przewodniczącego Sojuszu Lewicy Demokratycznej, pokonawszy troje kontrkandydatów: Marka Balta, Joannę Senyszyn i Artura Hebdę. W 2012 w głosowaniu bezpośrednim ponownie został wybrany na szefa partii, przy braku kontrkandydatów, na czteroletnią kadencję.
W wyborach parlamentarnych w 2015 nie uzyskał poselskiej reelekcji (współtworzona przez SLD Zjednoczona Lewica nie przekroczyła progu wyborczego). Nie ubiegał się o ponowny wybór na przewodniczącego SLD – 23 stycznia 2016 w tej funkcji zastąpił go Włodzimierz Czarzasty.
1 lutego 2019 był jednym z sygnatariuszy deklaracji o powołaniu Koalicji Europejskiej przed zbliżającymi się wyborami europarlamentarnymi. W wyborach do Parlamentu Europejskiego w 2019, startując z listy Koalicji Europejskiej, zdobył 79 380 głosów, uzyskując mandat eurodeputowanego IX kadencji. W Parlamencie Europejskim został członkiem Postępowego Sojuszu Socjalistów i Demokratów, zasiadł też w Komisji Rynku Wewnętrznego i Ochrony Konsumentów. W 2021 nie przystąpił do nowo powołanej w ramach frakcji S&amp;D delegacji pod nazwą Nowa Lewica (w której przewodnictwo objął Robert Biedroń), stając na czele dotychczasowej delegacji, która przyjęła nazwę Lewica dla Europy (w jej składzie znaleźli się również Włodzimierz Cimoszewicz i Marek Belka).
18 marca 2021, po prawomocnym sądowym przerejestrowaniu Sojuszu Lewicy Demokratycznej na Nową Lewicę (w ramach projektu docelowego połączenia SLD i Wiosny), ogłosił swoje odejście z partii.
Życie prywatne.
Od 1969 jest żonaty z Aleksandrą. Miał z nią syna Leszka (1970–2018). Jego wnuczka Monika Miller została fotomodelką, była uczestniczką programu rozrywkowego "Dancing with the Stars. Taniec z gwiazdami".
Odznaczenia, wyróżnienia i kultura masowa.
Był pierwowzorem postaci Ludwika M. w sztuce Macieja Kowalewskiego zatytułowanej "Obywatel M.", wystawianej w Teatrze im. Heleny Modrzejewskiej w Legnicy w latach 2002–2004.

</doc>
<doc id="12420" url="https://pl.wikipedia.org/wiki?curid=12420" title="Robert Kwiatkowski (polityk)">
Robert Kwiatkowski (polityk)

Robert Artur Kwiatkowski (ur. 7 listopada 1961 w Przemyślu) – polski polityk i przedsiębiorca, w latach 1996–1998 członek Krajowej Rady Radiofonii i Telewizji, następnie do 2004 prezes zarządu Telewizji Polskiej, poseł na Sejm IX kadencji, od 2020 członek Rady Mediów Narodowych.
Życiorys.
Ukończył studia w Instytucie Stosunków Międzynarodowych Wydziału Dziennikarstwa i Nauk Politycznych Uniwersytetu Warszawskiego. W trakcie studiów był działaczem Zrzeszenia Studentów Polskich. Zasiadał we władzach krajowych tej organizacji, reprezentował ją w European Student Information Bureau (ESIB) oraz w Międzynarodowym Związku Studentów (IUS). W 1985 wstąpił do Polskiej Zjednoczonej Partii Robotniczej.
W latach 1992–1996 był dyrektorem, a następnie współwłaścicielem polskiej filii niemieckiej agencji reklamowej E/B/D Interpartners. W 1993 został członkiem rady nadzorczej Polskiego Radia. Wspólnie z Markiem Nowakowskim założył agencję reklamową Callmedia.
Pracował w sztabie wyborczym Aleksandra Kwaśniewskiego w trakcie kampanii prezydenckiej w 1995. W 1996 został wybrany przez Sejm RP do Krajowej Rady Radiofonii i Telewizji w miejsce Marka Siwca, który odszedł do Kancelarii Prezydenta RP. Członkiem KRRiT był do 1998.
W czerwcu 1998 objął stanowisko prezesa zarządu Telewizji Polskiej. Jego nazwisko pojawiło się w trakcie tzw. afery Rywina. Przyjęty przez Sejm raport sejmowej komisji śledczej (autorstwa Zbigniewa Ziobry) stwierdzał, że złożenie (w lipcu 2002) przez Lwa Rywina propozycji korupcyjnej przedstawicielom Agora S.A. miało pozostawać – jak wskazano w tym dokumencie – w ścisłym związku z zachowaniem osób z tzw. grupy trzymającej władzę, w skład której mieli wchodzić Robert Kwiatkowski, Aleksandra Jakubowska, Włodzimierz Czarzasty, Lech Nikolski oraz Leszek Miller. Robertowi Kwiatkowskiemu w związku z tą sprawą nie zostały nigdy przedstawione żadne zarzuty. W 2003 członkowie rady nadzorczej Telewizji Polskiej, Anna Popowicz i Andrzej Liberadzki, wystąpili o odwołanie Roberta Kwiatkowskiego z funkcji prezesa, wniosek ten nie został poparty, a Robert Kwiatkowski zajmował stanowisko do 17 lutego 2004. W 2005 opublikował własnym sumptem książkę "Jaka piękna katastrofa. Wojna o ustawę medialną a afera Rywina".
Od 2009 do 2011 był prezesem zarządu przedsiębiorstwa Hawe.
Został również członkiem władz naczelnych Stowarzyszenia Ordynacka, skupiającego byłych działaczy ZSP. W sprawach medialnych doradzał Grzegorzowi Napieralskiemu za czasów jego przewodnictwa w SLD. W 2012 związał się z Ruchem Palikota (został członkiem rady programowej think tanku tej partii, reprezentował ją również w mediach, nie należąc jednak do ugrupowania). W 2013 został wiceprzewodniczącym zarządu stowarzyszenia Europa Plus oraz członkiem zarządu powołanej w październiku tego samego roku partii Twój Ruch. Otwierał listę komitetu Europa Plus Twój Ruch w wyborach do Parlamentu Europejskiego w 2014, jednak koalicja nie osiągnęła progu wyborczego. W styczniu 2015 odszedł z Twojego Ruchu.
W 2019 został liderem listy wyborczej SLD w wyborach do Sejmu w okręgu toruńskim. Uzyskał mandat posła IX kadencji, otrzymując 13 940 głosów. W Sejmie został członkiem Komisji Cyfryzacji, Innowacyjności i Nowoczesnych Technologii oraz Komisji Infrastruktury. Przystąpił później do Sojuszu Lewicy Demokratycznej, przekształconego w Nową Lewicę. W grudniu 2020 prezydent RP Andrzej Duda z rekomendacji KKP Lewicy powołał go w skład Rady Mediów Narodowych. W grudniu 2021 odszedł z klubu parlamentarnego Lewicy, współtworząc koło Polskiej Partii Socjalistycznej (w lutym 2023 przekształcone w Koło Parlamentarne Lewicy Demokratycznej). Wystąpił także z Nowej Lewicy, pozostając osobą bezpartyjną. W 2022 współtworzył Stowarzyszenie Lewicy Demokratycznej, zostając jego sekretarzem generalnym.
Życie prywatne.
Żonaty, ma dwoje dzieci. Jest synem Stanisława Kwiatkowskiego, zawodowego wojskowego, twórcy CBOS i GfK Polonia oraz doradcy Wojciecha Jaruzelskiego.

</doc>
<doc id="12421" url="https://pl.wikipedia.org/wiki?curid=12421" title="Lew Rywin">
Lew Rywin

Lew Rywin (ur. 10 listopada 1945 w Niżniem Alkiejewie) – polski producent filmowy pochodzenia rosyjsko-żydowskiego, okazjonalnie aktor.
Życiorys.
Urodził się w Niżniem Alkiejewie na terenie Tatarstanu w Związku Radzieckim w rodzinie żydowskiej, jako syn Welwela (1922–1989) i Anastazji (1923–1991) Rywinów. Do Polski wraz z rodziną został przesiedlony w 1959 roku. Pierwszym miejscem pobytu była Legnica, gdzie zdał maturę. W międzyczasie ojciec Lwa przez Czerwony Krzyż odnalazł w Stanach Zjednoczonych swoją siostrę (ciotkę Lwa) i w 1962 roku całą rodziną wyjechali do Stanów Zjednoczonych. W latach 1962–1965 uczył się w Tiden High School w Nowym Jorku. Wrócił do Polski latem 1979 roku i został zatrudniony przez agencję Interpress jako tłumacz amerykańskich ekip relacjonujących wizytę Jana Pawła II w Polsce. Po powrocie z USA studiował lingwistykę na Uniwersytecie Warszawskim.
W 1983 roku Lew Rywin został wiceszefem Radiokomitetu. W latach 1984–1991 pracował w TVP, od 1984 roku jako dyrektor agencji Centralnej Wytwórni Programów i Filmów Telewizyjnych Poltel należącej do Radiokomitetu, do 1989 roku jako szef biura handlu zagranicznego, a potem jako zastępca prezesa ds. finansowych i administracyjnych. W roku 1991 założył Heritage Films, jedną z największych polskich firm zajmujących się produkcją filmów. Później został na kilka lat prezesem Canal+ Polska, a do 2003 roku szefem rady nadzorczej tego przedsiębiorstwa. W latach 2001–2003 był prezesem Polskiego Związku Tenisowego.
Afera Rywina.
W lipcu 2002 roku, powołując się najpierw na premiera Leszka Millera, potem na "grupę trzymającą władzę", zaproponował prezes spółki "Agora" Wandzie Rapaczyńskiej, a także redaktorowi naczelnemu "Gazety Wyborczej" Adamowi Michnikowi umieszczenie w ustawie o radiofonii i telewizji zapisu umożliwiającego "Agorze" kupno kanału telewizyjnego Polsat w zamian za 17,5 mln dolarów dla Sojuszu Lewicy Demokratycznej i prezesurę kanału dla siebie. Adam Michnik potajemnie nagrał Lwa Rywina i z półrocznym opóźnieniem ujawnił publicznie nagranie, co spowodowało wszczęcie śledztwa oraz powołanie sejmowej komisji śledczej. 
Wyroki.
W aferze Rywina został skazany prawomocnym wyrokiem sądu na karę 2 lat pozbawienia wolności oraz karę grzywny w wysokości 100 tys. zł za pomoc w płatnej protekcji ze strony nieustalonej grupy osób. 18 kwietnia 2005 roku Lew Rywin rozpoczął odbywanie kary w Areszcie Śledczym przy ulicy Rakowieckiej w Warszawie. Zwolniony 1 czerwca 2005 roku po 43 dniach. Od listopada 2005 roku do listopada 2006 roku ponownie przebywał w zakładzie karnym. 14 listopada 2006, decyzją sądu, wyszedł warunkowo na wolność. Do 14 listopada 2008 roku podlegał okresowi warunkowemu.
W procesie dotyczącym fałszowania dokumentacji medycznej w 2017 został skazany na osiem miesięcy za posłużenie się sfałszowaną dokumentacją medyczną. Sześć miesięcy odsiedział w zakładzie karnym, zaś pozostałe dwa w domu, w ramach dozoru elektronicznego. Wykonywanie wyroku zakończył 30 listopada 2018.
Współpraca z SB.
W roku 2007 gazeta „Rzeczpospolita” ujawniła, że Rywin od 1977 roku współpracował z SB, a w 1982 został zarejestrowany jako tajny współpracownik o pseudonimie „Eden”.
Filmografia.
Jako aktor.
Rywin grał również epizodyczne role w kilku wyprodukowanych przez siebie filmach.

</doc>
<doc id="12422" url="https://pl.wikipedia.org/wiki?curid=12422" title="Okrągły Stół">
Okrągły Stół



</doc>
<doc id="12423" url="https://pl.wikipedia.org/wiki?curid=12423" title="Renault FT">
Renault FT

Renault FT (Renault FT Modèle 1917, często określany jako Renault FT-17) – francuski czołg lekki z okresu I wojny światowej produkowany przez przedsiębiorstwo motoryzacyjne Renault, używany przez wiele państw (w tym Polskę), także podczas II wojny światowej.
Włoski czołg Fiat 3000 i radziecki MS-1 konstrukcyjnie wzorowane były na czołgu Renault FT.
Historia.
Czołg Renault FT został skonstruowany w 1917. Był to pierwszy czołg o klasycznej konstrukcji – typowej dla prawie wszystkich konstruowanych później do czasów obecnych czołgów. Konstrukcja ta charakteryzowała się przedziałem bojowym (załogi) z przodu, uzbrojeniem w pełni obrotowej wieży i przedziałem napędowym z tyłu. Czołg ten przeznaczony był do wsparcia piechoty, dlatego rozwijał niewielką prędkość. Jego niewielkie rozmiary, będące zaletą, powodowały pewne problemy w pokonywaniu okopów i transzei, co starano się zniwelować za pomocą „ogona” – specjalnej konstrukcji montowanej z tyłu kadłuba.
Wyprodukowano około 4000 czołgów (około 3000 podczas I wojny światowej) tego typu. Czołgi FT były szeroko używane w bitwach końca I wojny światowej, począwszy od ich debiutu 31 maja 1918 w III bitwie pod Aisne. Spośród czołgów wyprodukowanych w czasie wojny 356 zostało zniszczonych przez artylerię, 13 przez miny, 70 z innych przyczyn. Był najskuteczniejszym czołgiem tej wojny.
Po I wojnie były one szeroko eksportowane – używane były w większości państw posiadających wojska pancerne, często jako ich pierwsze czołgi. Większość z wyprodukowanych czołgów znajdowała się wciąż w służbie jeszcze w chwili wybuchu II wojny światowej, głównie w armii francuskiej, chociaż wówczas były one już przestarzałe.
Podczas wojny zimowej między ZSRR a Finlandią, fińskie wojska dysponowały około 30 czołgami Renault FT.
Zastosowanie w Polsce.
Renault FT były także pierwszymi czołgami na wyposażeniu Wojska Polskiego. Wiosną 1919 w Armii Polskiej generała Hallera we Francji utworzono 1 Pułk Czołgów, wyposażony w 120 czołgów FT. W czerwcu 1919 pułk czołgów razem z armią przetransportowano do Polski, co uczyniło polską armię czwartą na świecie (po Wielkiej Brytanii, Francji i USA) pod względem siły wojsk pancernych. Używane były następnie w wojnie polsko-bolszewickiej, po której na wyposażeniu oddziałów pozostało 112 pojazdów. W okresie międzywojennym zakupiono 35 pojazdów pokrewnych typów oraz zbudowano 26 (lub 27) nowych z części zapasowych, a cały park maszyn z rodziny FT poddano drobnym modernizacjom ze względu na przestarzałą konstrukcję. W służbie WP oryginalne uzbrojenie strzeleckie czołgu w postaci karabinu maszynowego Hotchkiss wz. 14 kal. 8 mm, zastąpiono odmianą tego karabinu, noszącą oznaczenie Hotchkiss wz. 25 kal. 7,92 mm. Po 1936 80 wozów sprzedano. Ostatecznie w 1939 Wojsko Polskie posiadało 102 pojazdy tego typu. Zostały one użyte w składzie 111, 112 i 113 kompanii czołgów lekkich (wolnobieżnych) oraz jako drezyny pancerne w składzie pociągów pancernych.
Tabela wyposażenia w amunicję według norm z 1939.
Kompania czołgów Renault 
na wozie pancernym: 
na wozie amunicyjnym:
Zachowane egzemplarze i repliki.
Około 40 egzemplarzy czołgu zachowało się muzeach w Europie, Ameryce Północnej, Ameryce Południowej i Australii.
Czołg Renault FT, taki sam, jak walczący podczas wojny polsko-bolszewickiej w 1920, zachował się w Afganistanie. W wyniku rozmowy prezydenta Bronisława Komorowskiego z prezydentem Afganistanu Hamidem Karzajem podczas wrześniowej sesji Zgromadzenia Ogólnego ONZ w Nowym Jorku w 2012, afgański przywódca zgodził się na przekazanie czołgu Polsce. 26 października czołg trafił do Polski. Renowacji Renault FT dokonać miało Centrum Szkolenia Wojsk Lądowych im. Hetmana Polnego Koronnego Stefana Czarnieckiego w Poznaniu, ale ostatecznie remont wykonany został w Pracowni Konserwacji Ciężkiego Sprzętu Wojskowego w Muzeum Polskiej Techniki Wojskowej (MPTW) – Oddziale Muzeum Wojska Polskiego w Warszawie. Obecnie jest eksponowany na wystawie „Wojna 1939. Zrobiliśmy to, co do nas należało” w MPTW w Forcie IX Twierdzy Warszawa. Jedyny oryginalny egzemplarz w Polsce.
Istniejące trzy, wykonane w Polsce repliki czołgu Renault FT (skonstruowane przez Roberta Tirczakowskiego i należące do Fundacji Historii Polskiej Broni Pancernej w Toruniu) wykorzystano w filmie "1920 Bitwa warszawska".

</doc>
<doc id="12425" url="https://pl.wikipedia.org/wiki?curid=12425" title="Taniec charakterystyczny">
Taniec charakterystyczny

Taniec charakterystyczny – uformowany w ciągu XIX wieku stylizowany taniec ludowy, zaadaptowany do potrzeb scenicznych, jak na przykład: mazur ze "Strasznego Dworu" Moniuszki. 
To również stylizacja taneczna charakterystycznych cech jakiejś grupy społecznej lub zawodowej, jak taniec: marynarski, góralski, cygański lub chiński.
Do tańców charakterystycznych zaliczamy także opracowania tańców ludowych wykonywanych przez takie zespoły jak Mazowsze i Śląsk.

</doc>
<doc id="12426" url="https://pl.wikipedia.org/wiki?curid=12426" title="Święci Kościoła katolickiego">
Święci Kościoła katolickiego



</doc>
<doc id="12429" url="https://pl.wikipedia.org/wiki?curid=12429" title="Pneumatyczny przenośnik cieczy">
Pneumatyczny przenośnik cieczy

Pneumatyczny przenośnik cieczy (inaczej powietrzny przenośnik cieczy) – używany jest do podnoszenia zawiesin cząsteczek oraz szlamu. Podnośniki pneumatyczne stosowane są w pogłębiarkach, maszynach oczyszczających dno akwenów oraz do wydobywania minerałów z dna mórz (np. buł manganowych).
Podnośnik pneumatyczny zbudowany jest z elastycznej rury, której ssawny koniec omiata dno akwenu. Blisko jej końca podłączone są dysze tłoczące do niej powietrze pod wysokim ciśnieniem. Powietrze mieszające się z wodą tworzy zawirowania wystarczające do oderwania od dna cząstek lub szlamu. Bąble powietrza zmierzające wewnątrz rury ku powierzchni unoszą z sobą cząstki, które potem są odfiltrowywane.

</doc>
<doc id="12433" url="https://pl.wikipedia.org/wiki?curid=12433" title="Rugiowie">
Rugiowie

Rugiowie – plemiona germańskie w starożytności zamieszkujące m.in. wyspę Rugię, swe najdawniejsze siedziby mające prawdopodobnie w zachodniej Norwegii (Rōgiland).
Historia.
W II wieku p.n.e. na ziemi chełmińskiej wykrystalizowała się lokalna grupa kultury przeworskiej, wzdłuż Wisły na północ przenikały grupy ludności niosącej ze sobą wytwory w stylu "latenizującym" (kultura lateńska). Na Pomorzu Zachodnim istniała grupa lokalna kultury jastorfskiej. W pierwszej połowie I wieku p.n.e. nastąpiła migracja z Pomorza Zachodniego na słabo zaludnione Pomorze Środkowe (co pociągnęło za sobą wyludnienie obszaru źródłowego). Do tej migracji dołączyła również ludność ziemi chełmińskiej. Integracja tych grup spowodowała powstanie kultury oksywskiej. Procesy te są najprawdopodobniej odbiciem wędrówki plemion wczesnorugijskich z ich siedzib u ujścia Odry i wysp: Rugii i Uznamu na wschód, przy dużym udziale w nowym osadnictwie ludności staroeuropejskiej (Wenetów?, która przetrwała w ziemi chełmińskiej i na dolnym Powiślu do ok. 200 roku n.e., kiedy to prawdopodobnie została ostatecznie wchłonięta przez Germanów, choć jej resztki mogły dotrwać do schyłku starożytności - Vidivariowie).
Opustoszałe tereny Pomorza Zaodrzańskiego i Rugii zostały ponownie zasiedlone w początkach n.e. Decydującą rolę w tym procesie odegrała ludność (rugijska?) pozostała na Nizinie Szczecińskiej, choć niewykluczony jest udział tzw. pierwszej fali migracji Gotów. Grupa gustowska, która powstała w wyniku tych procesów, obejmowała obszar wybrzeża od Półwyspu Darsin (Darss) po wschodni skraj Niziny Szczecińskiej i dolną Parsętę oraz Rugię. Ośrodek władzy na tym terytorium zlokalizowany w Lubieszewie (starożytny Rugion?) był jednym z najstabilniejszych w tej części Europy.
Przybycie Gotów w I wieku n.e. na Pomorze spowodowało być może pewnego rodzaju uzależnienie polityczne wolnych dotąd Rugiów (prawdopodobnie wschodniego ich odłamu - Ulmerugiów, których należy lokalizować na terenie kultury wielbarskiej - powstałej w początkach n.e. na podłożu kultury oksywskiej). Według źródeł pisanych Rugiowie nie należeli, najpewniej, ani do Wandiliów (Wandalowie), ani do "związku lugijskiego" (Lugiowie). Nastąpiła zarazem asymilacja kulturowa zwycięskich Gotów w obrębie kultury wielbarskiej. Rugiowie w tym czasie, według Tacyta, a także pokrewni im chyba Lemowiowie, znani byli z używania krótkich mieczy (jednosiecznych - co potwierdzają znaleziska archeologiczne datowane już od pierwszej połowy I w. p.n.e.) oraz okrągłych tarcz i silnej władzy królewskiej.
Po migracji Gotów na południowy wschód (w końcu II wieku n.e.) pozostała ludność Pomorza Zachodniego związała się bardziej z Zachodem i Północą. Było to spowodowane najprawdopodobniej bliskością etniczną plemion zamieszkujących te obszary. Swego rodzaju powrót do nadodrzańskich korzeni wiązał się również z napływem nowych osadników z zachodu (powstaje tzw. grupa dębczyńska).
W początku V wieku n.e. Rugiowie (raczej ich część) nieznanym szlakiem wędrują nad środkowy Dunaj, gdzie stają się zależni od "państwa" Hunów. Pod koniec V wieku n.e. (487) wybucha konflikt Rugiów z nowym władcą Italii Odoakrem. Rugiowie zamieszkiwali wówczas tereny na północ od Noricum. Odoaker przyprowadziwszy ze sobą zjednoczone wojska Turcylingów, Herulów i części Rugiów (najwidoczniej w plemieniu nastąpił rozłam) oraz wojska pochodzenia italskiego, pobił wojowników króla Feletusa (Fewy) i uśmiercił jego samego, po czym spustoszył kraj, a wielu jego mieszkańców wziął w niewolę. Wtedy do naddunajskiego Rugilandu przybyli z północy Langobardowie, przesiedleni w dużej liczbie z terenu Czech przez Herulów, którzy korzystając z zamętu po upadku sprzymierzonych z cesarstwem państw Swebów, Skirów, Sarmatów, panońskich Gotów i Rugiów rozszerzali swoją władzę we wszystkich kierunkach. Longobardowie mieli osłaniać zachodnią flankę herulskiego władztwa przed Alamanami i Turyngami. Taki był koniec plemienia Rugiów. Jakaś jego część zapewne pozostała na Pomorzu (najpóźniej do około połowy V wieku n.e.). Prawdopodobnie resztki Rugiów przetrwały w zachodniej części ich dawnego terytorium i przekazały swe imię nowym przybyszom ze wschodu - słowiańskim już Rujanom ("Rugion"; wymawiany [Ruijion?]).
Być może to właśnie Rugiowie zapisali się w mitologii pomorskiej (kaszubskiej i kociewskiej), w określeniu na olbrzyma - "Rugan".

</doc>
<doc id="12436" url="https://pl.wikipedia.org/wiki?curid=12436" title="Taniec wyrazisty">
Taniec wyrazisty

Taniec wyrazisty (także "ekspresjonistyczny") – nurt w tańcu powstały w latach 1920-1930 w Niemczech.
Przedstawiciele.
Jako pierwszy swój udział w tworzeniu tego stylu miał Emil Jacques Dalcroze. Był on twórcą rytmiki, czyli inaczej systemu wychowania muzycznego. Zauważył on zależność między ekspresją ruchu a eskalacją dźwięku. Uważał, że każdy tancerz powinien wyrażać uczucia poprzez ruchy ciała. Założeniem ekspresjonizmu było jak największe wyrażanie siebie oraz swoich emocji. Zwrócono uwagę na inscenizacje. 
Jednym z przedstawicieli kierunku tańca w tym okresie był choreograf Rudolf von Laban, który stworzył teorię ruchu, choreologię oraz kinetografię. Podzielił on je na trzy typy: naprężenie, pchniecie i wymach, oraz wyodrębnił trzy podstawowe składniki ruchu: czas (rytm i tempo), energię (siłę produkowaną przez mięśnie) i przestrzeń (obszar, w obrębie którego porusza się tancerz). Oprócz tego, zwrócił uwagę na emocje, które stanowiły kluczową cześć w procesie zrozumienia swojego ciała w ruchu. 
Następnym przedstawicielem była Mary Wigman. Była to tancerka, uczennica Dalceroza i Asystentka Labana, która w latach trzydziestych oraz czterdziestych uważana była za geniusza tańca niemieckiego. Założyła ona szkołę która stała się „ośrodkiem tańca wyrazistego”. W swoim tańcu dążyła do maksymalizacji swoich emocji z gestów oraz ruchów. Czerpała inspiracje ze średniowiecza, wdrażała demoniczne, groteskowe i przygnębiające scenariusze. Chciała wydobyć silne emocje poprzez dynamikę ruchów. Stworzyła „Krzyk”, „Oblicze nocy”, „Pieśni burzy”, „Siedem tańców życia”, „Ofiara”, „Wizje”, „Czarownica”, „Taniec na cześć słońca”. 
Kurt Joos był współpracownikiem i asystentem Rudolpha von Labana, który połączył jego zasady wraz z techniką klasyczną (która była zwalczana przez ekspresjonistów), przez co udało mu się stworzyć swój własny styl, nowatorskiego teatru tańca. Jego główną zasadą była wyrazistość ciała podczas ruchu tanecznego. Jednak nie miał być to jedynie stan subiektywny. Miało to być obiektywne odbieranie sygnałów emocjonalnych i przekazywanych ich przez poruszanie się. Uważał, że każde ruchy tancerza powinny mieć swoją przyczynę psychologiczną, wychodzącą z wnętrza człowieka, które są wynikiem własnych przeżyć oraz odczuć, tak aby przekazać je publiczności. Ruchy kolejnego tancerza powinny tworzyć spójną całość, dopełniającą lub kontynuującą zadanie początkującego tancerza. Wystawił „Pietruszkę”, „Tańce Połowieckie”, „Syna Marnotrawnego oraz „Bal”. 

</doc>
<doc id="12438" url="https://pl.wikipedia.org/wiki?curid=12438" title="Walc">
Walc

Walc – taniec wirowy pochodzenia niemieckiego o umiarkowanym tempie, w metrum 3/4 oraz budowie okresowej. Za prototyp walca uchodzą tzw. taniec niemiecki (niem. "Deutscher Tanz, Deutsche") w takcie 3/8 oraz pokrewne lendler, "Steirischer" (zwany w Polsce sztajerkiem), "Dreher" czyli obracany oraz "Roller" czyli toczony.
Walc był początkowo tańcem podmiejskim, którego tańczono tylko w podrzędnych lokalach. Tempo tańca początkowo było wolne, wirowano na jak najmniejszej przestrzeni, czyli w miejscu i to uchodziło za dowód kunsztu tanecznego. Z przedmieść walc wkroczył do sal balowych i do salonów mieszczańskich, a nawet arystokracji, kiedy w 1786 po raz pierwszy odtańczono na scenie teatru wiedeńskiego walca w operze "Una" "cosa rara" Vicente Martína y Solera. Później walce komponowane były przez wielu kompozytorów romantycznych m.in. Walc Des-dur op. 64 nr 1 Chopina, Suita "Śpiąca Królewna" Czajkowskiego czy Capriccio-Valse E-dur Wieniawskiego.

</doc>
<doc id="12440" url="https://pl.wikipedia.org/wiki?curid=12440" title="Rytm (muzyka)">
Rytm (muzyka)

Rytm (gr. "rhytmós" – "miara; takt; proporcja") – jeden z elementów dzieła muzycznego odpowiedzialny za organizację czasowego przebiegu utworu.
Cechą rytmu jest zróżnicowanie dźwięków pod względem długości. Dźwięki mogą być akcentowane lub nie. Za pomocą metrum dźwięki organizowane są w grupy metryczne, z czego wynika regularność rozłożenia akcentów. Metrum zatem porządkuje rytm w utworze.
Pierwotnie rytm był monotoniczny. Z czasem wytworzyły się dwa typy rytmiki:
Następnie nastąpiła organizacja rytmu, z której wywodzi się takt, pojawiający się w muzyce europejskiej około połowy XVII w. Wcześniej kreski taktowe bądź nie występowały wcale, bądź (koniec XVI – początek XVII w.) dzieliły utwór na nieregularne pod względem czasu trwania odcinki, wyznaczane przez frazy muzyczne.
Rodzaje rytmów.
Rozkład akcentów w grupach metrycznych nie wymaga żadnych oznaczeń w zapisie w notacji muzycznej, gdyż wynika z naturalnego akcentowania.

</doc>
<doc id="12441" url="https://pl.wikipedia.org/wiki?curid=12441" title="Abercjusz">
Abercjusz

Abercjusz – imię męskie pochodzenia łacińskiego. Nosił je Abercjusz Marcellus, biskup Hierapolis, żyjący w III wieku n.e.
Abercjusz imieniny obchodzi 22 października.

</doc>
<doc id="12442" url="https://pl.wikipedia.org/wiki?curid=12442" title="Wenedowie">
Wenedowie

Wenedowie, Wendowie, Wenetowie, Wenedzi () – lud zamieszkujący w okresie rzymskim (I–IV wiek) ziemie nad Wisłą i Bałtykiem o spornej przynależności etnicznej, najczęściej identyfikowany ze Słowianami lub też traktowany jako odrębny lud indoeuropejski.
W czasach średniowiecza nazwą „Wenedzi” ( lub "Winden") Niemcy określali Słowian. Nazwa ta występuje nawet w znaczeniu prawnym, w pochodzącym z początku XIII wieku "Sachsenspiegel", jako odpowiednik wyrazu "sclavus" w łacińskiej redakcji tego zbioru. W języku niemieckim jeszcze w XX wieku terminem "Wenden" (l.poj. "Wende") określano Słowian, rzeczownika "Wenden" i przymiotnika "wendisch" używa się w stosunku do Serbołużyczan (zamiennie z "Sorben" i "sorbisch"), a także na określenie Słowian połabskich np. Christian Hennig w "Vocabularium Venedicum" z 1705 roku. Ponadto nawet współczesna Rosja to , , , podobnie , "Venemaa" i karelskie "Veneä". Również średniowieczne sagi skandynawskie nie nazywają Słowian inaczej niż , , a ziemię przez nich zamieszkałą "Vindland".
Przekazy.
O Wenedach wspominają źródła rzymskie z I i II wieku, między innymi Pliniusz Starszy, Publiusz Korneliusz Tacyt, Klaudiusz Ptolemeusz. Ten ostatni nazwał Górami Wenedzkimi morenowe pagóry Pojezierza Mazurskiego, Góry Świętokrzyskie lub Karpaty, a Morzem Wenedzkim prawdopodobnie Morze Bałtyckie. Jordanes w VI wieku termin „Wenedowie” odnosił do słowiańskich Antów i Sklawinów).
Rzymska mapa "Tabula Peutingeriana", datowana na II–IV wiek, umieszcza lud w sąsiedztwie Lugiów, pomiędzy Bałtykiem a górami identyfikowanymi jako Karpaty. Ukazuje ona także mieszkający na południe inny lud wenedzki bliżej rzeki Dunaj.
"Getica".
Tu Antowie jako część Wenedów, vide Vinithar &lt; *Vinitha-harjis „zwalczający Wenedów”. Z Vidivariami prawdopodobnie należy łączyć nazwę Witland, krainę, w czasie, z którego pochodzi o niej przekaz, już estyjską (stanowiącą granicę między terenami Bałtów a krajem prasłowiańskich Wenedów). Jeśli nazwa "Vidi-varii" (na gruncie germańskim etnonim tłumaczy się zwykle jako "leśni ludzie") byłaby zniekształconą formą *Vindi-varii ("mężowie [z plemienia] Vindów/Wenedów"), byłaby to ostatnia (odnosząca się do VI w.) wzmianka o nadbałtyckich (przedsłowiańskich?) Wenedach.
Interpretacja etniczna.
Lud ten identyfikuje się z Prasłowianami bądź z italo-celtycką bądź (północno-)iliryjską grupą językową.
Według Zbigniewa Gołąba i Alexandra M. Schenkera:
Analiza toponimów na terenie Polski wykazała istnienie szeregu nazw, które mogą być łączone z pierwszą lub drugą grupą dialektów. Przewagą zdają się mieć jednak nazwy pochodzenia prawdopodobnie wenetyjskiego, skupiające się w Polsce północnej – Wielkopolska i pas od środkowej Wisły po Sambię. W mniejszej liczbie zaobserwować można nazwy pochodzenia iliryjskiego (na przedgórzu sudeckim) i dako-myzyjskiego (na Podkarpaciu). Znaczące jest, iż krańce ich występowania (południowe dialektów wenetyjskich i północne – dla nazw iliryjskich i dako-myzyjskich) z grubsza pokrywają się z granicami osadnictwa wczesnoprzeworskiego, wbijającego się klinem między te dwa obszary dialektalne. Najpóźniejsze osadnictwo weneckie (wg R. Wołągiewicza) skupia się na obszarze kultury wielbarskiej, w dolnym biegu Wisły (szczególnie u jej prawego brzegu) (patrz: Pliniusz Starszy – „do Wisły” Wenedowie, Scirowie i Hirrowie; Ptolemeusz – Wenedowie nad Bałtykiem, na wschód od Wisły). Na tym obszarze (prawobrzeże dolnej Wisły) jednak sytuuje się także jądro osadnictwa gockiego (K. Godłowski).
Etymologia.
Istnieje kilka teorii odnośnie etymologii nazwy Wenedów:

</doc>
<doc id="12443" url="https://pl.wikipedia.org/wiki?curid=12443" title="Wenetowie">
Wenetowie

Termin Wenetowie może odnosić się do:

</doc>
<doc id="12444" url="https://pl.wikipedia.org/wiki?curid=12444" title="Wenedzi">
Wenedzi



</doc>
<doc id="12450" url="https://pl.wikipedia.org/wiki?curid=12450" title="Alamanowie">
Alamanowie

Alemanowie, Alamanowie () – germański związek plemienny, od III wieku n.e. dokonujący najazdów na zachodnie prowincje cesarstwa rzymskiego.
Powstanie związku plemiennego.
Na przełomie II i III wieku n.e. nastąpiła konsolidacja germańskich plemion na terytorium Germanii właściwej. W początkach III wieku na pograniczu zachodnich prowincji rzymskich ukształtował się potężny związek plemienny Alemanów, którego podstawę etniczną stanowiły swebskie plemiona wywodzące się z dorzecza Łaby: Semnonowie, Hermundurowie, Markomanowie. Jako nowo powstały związek Alemanowie nie posiadali starej rodziny królewskiej cieszącej się szczególnym autorytetem. Żadna z alemańskich grup (poza Jutungami, którzy stali się Alemanami później) prawdopodobnie nie używała dawnej nazwy. „Alle Männer” („wszyscy mężowie, mężowie spośród wszystkich”) uważani byli za „mieszańców” przez swych sąsiadów o starych tradycjach plemiennych. Zamieszkiwali obszar pomiędzy Renem, Menem, Neckarem i Dunajem.
Najazdy na ziemie cesarstwa.
Pierwszy raz zagrozili rzymskiej granicy na Renie i Dunaju w 213 roku. Pierwsza wzmianka o Alamanach w rzymskiej historiografii pojawia się u Aureliusza Wiktora, który wspomina o zwycięstwie Karakalli. Choć inni starożytni historycy milczą o tym, relację Aureliusza potwierdza odnaleziona inskrypcja. Wielki najazd dokonany w 233 roku na obszarze Górnej Germanii i Recji zniszczył wiele osad wojskowych i cywilnych. W 259 r. nastąpiło przełamanie "limesu" na całej linii – od dolnego Renu po dolny Dunaj, a barbarzyńcy dotarli aż do Mediolanu. W 260 roku Alemanowie splądrowali Aventicum (dziś Avenches w Szwajcarii). Odtąd naruszanie granicy nabrało stałego charakteru. W 268 ponieśli wielką klęskę w walce z wojskami Klaudiusza II w bitwie nad jeziorem Garda. W 277 roku zostali pobici przez cesarza Probusa. Mimo to Rzymianie musieli opuścić Agri Decumates i z części prowincji Górna Germania i Recja powstała Alemania (ok. 300 roku). W 350 Konstancjusz II zezwolił na przekroczenie granicy i osiedlenie się w Galii Alemanom, za którymi podążyli Frankowie. Około 356 Konstancjusz zmuszony był jednak wysłać karną wyprawę pod wodzą Juliana, który w bitwie pod Argentorate (Strasburgiem) w 357 pobił wojowniczych Alemanów i pojmał ich króla Chnodomara.
Po wycofaniu w 401 roku rzymskich wojsk z prowincji północnych (do obrony Italii przed Alarykiem), Alemanowie zaczęli osiedlać się na obszarze dzisiejszej Szwajcarii – w okolicach Bazylei i nad Jeziorem Bodeńskim. W VI wieku dotarli do środkowej Szwajcarii. Granica między nimi a Burgundami przebiegała nad rzeką Aar, w okolicach Berna (bagna i starorzecza) – tak powstała późniejsza językowa granica francusko-niemiecka.
W bitwie pod Tolbiacum (Zülpich) w 496 Alemanowie zostali pokonani przez Chlodwiga, który w 506 krwawo stłumił alemańskie powstanie. Odtąd Alemania wchodziła w skład państwa Franków jako marchia i włączano do niego kolejne terytoria Alemanów, tworząc na ich obszarze biskupstwa (Salzburg – 614, Augsburg – 736, Moguncja – 745, Bazylea – 805).
Ostatni bunt Alemanów przeciw zwierzchności Franków miał miejsce w 746 r. i stłumiony został przez syna Karola Młota – Karlomana, przechodząc do historii jako „krwawa łaźnia w Cannstatt” (koło Altenburga); zginął wtedy książę Alemanów Teutbald. Po tym Alemania przestała istnieć jako księstwo, a granica państwa Franków przesunęła się na południe w okolice środkowej Wirtembergii.
W X w. na terytoriach zasiedlanych przez Alemanów powstało księstwo Szwabii; od nich też pochodzi francuska i hiszpańska nazwa Niemiec – odpowiednio "Allemagne" i "Alemania."
Królowie Alemanów.
Królowie alemańscy mianowani przez Franków

</doc>
<doc id="12452" url="https://pl.wikipedia.org/wiki?curid=12452" title="Horacy (imię)">
Horacy (imię)

Horacy – imię męskie pochodzące od łac. nazwy rodowej , której pochodzenie jest niejasne, przedłacińskie. Imię to występowało w Polsce już w średniowieczu, m.in. w formach "Horacy", "Oracy", a także "Jaracz", "Jeracz". 
Jego oboczną formą jest Horacjusz.
Horacy imieniny obchodzi 24 kwietnia.
Znane osoby noszące to imię:

</doc>
<doc id="12457" url="https://pl.wikipedia.org/wiki?curid=12457" title="Piotr Czajkowski">
Piotr Czajkowski

 
Piotr Iljicz Czajkowski (, ur. w Wotkińsku, zm. w Petersburgu) – rosyjski kompozytor, którego twórczość wywarła silny wpływ na dalszy rozwój muzyki rosyjskiej.
Studiował między innymi pod kierunkiem Antona Rubinsteina i N.I. Zaremby. Ukończył konserwatorium w Petersburgu w 1866 r. W następnym roku został profesorem teorii muzyki w konserwatorium w Moskwie. Na tym stanowisku pozostał 11 lat, był to okres dużej aktywności twórczej Czajkowskiego. Powstałe wówczas kompozycje świadczą o dojrzewaniu indywidualnego stylu kompozytora. Kryzys psychiczny związany z nieudaną próbą założenia rodziny spowodował wyjazd Czajkowskiego na dłuższy czas za granicę. W latach 1877–1878 w Szwajcarii ukończył pracę nad dwoma dziełami: "Symfonią f-moll" i operą liryczną "Eugeniusz Oniegin" według poematu A. Puszkina. Pomoc materialna zaprzyjaźnionej z kompozytorem mecenas sztuki, Nadieżdy von Meck, umożliwiła mu poświęcenie się wyłącznie pracy twórczej. W latach 1880–1890 ugruntowała się sława kompozytora, który jako dyrygent odbył tournée koncertowe po wielu krajach Europy. Na Uniwersytecie Cambridge otrzymał tytuł doktora honoris causa.
Muzyka Czajkowskiego odznaczająca się doskonałością rzemiosła, łączy osiągnięcia zachodniej techniki kompozytorskiej z pierwiastkami narodowymi. Uprawiał przede wszystkim gatunki muzyki symfonicznej i scenicznej (balety, opery). Twórczość symfoniczna Czajkowskiego jest przykładem połączenia romantycznych założeń programowych z klasycystyczną jasnością formy.
Życiorys.
Pochodzenie.
Pradziadek ze strony ojca Piotra Czajkowskiego, XVIII-wieczny kozak Fiodor Czajka mieszkał we wsi Mikołajewka w obwodzie połtawskim na Ukrainie. Nazwisko rodowe zostało później zmienione z Czajka (Чайка) na Czajkowski (Чайковский). Syn Fiodora nosił imię Piotr i najpierw studiował w seminarium duchownym w Kijowie, ale później otrzymał wykształcenie medyczne w Sankt Petersburgu. Od 1770 do 1777 służył jako pomocnik lekarza w wojsku. Ostatecznie znalazł się na Uralu i tam w 1776 ożenił się z Anastazją Posochową. W 1785 został wpisany (jako członek szlachty bezrolnej) do rejestru szlacheckiego ustanowionego przez Katarzynę Wielką. Zrezygnował ze służby medycznej i pod koniec życia pełnił urząd gubernatora miasta Głazowa w obwodzie wiackim. Piotr Fiodorowicz Czajkowski miał dziewięcioro dzieci, z których jednym był ojciec kompozytora Ilja (1795–1880), który po ukończeniu ze srebrnym medalem studiów górniczych w Sankt Petersburgu piastował kilka stanowisk dydaktycznych i administracyjnych, niektóre z nich w północno-wschodniej Rosji. W 1827 roku poślubił Marię Kaiser (mieli z tego związku córkę, Zinajdę), która zmarła jednak trzy lata później. 
Dzieciństwo.
W 1833 roku Ilja Pietrowicz Czajkowski poznał i poślubił pochodzącą z Drezna Aleksandrę Andriejewnę Assier, która była córką francuskiego emigranta. Ilja Pietrowicz, który był inżynierem pracującym na stanowisku inspektora rosyjskich kopalń, w 1837 został kierownikiem fabryki w Wotkińsku, gdzie funkcjonowała założona w 1758 r. huta żelaza. W 1840 roku urodził się in syn, któremu po dziadku Ilji dali imię Piotr. Rodzice zapewnili młodemu Piotrowi Iljiczowi najbardziej typowy na owe czasy start w życie, posyłając go najpierw do szkoły z internatem, a później na uniwersytet, po ukończeniu którego miał zostać prawnikiem.
Dzieciństwo Czajkowskiego upłynęło na pozór bezkonfliktowo, ale już wtedy dały o sobie znać wewnętrzne problemy, utrudniające nawiązywanie kontaktów z otoczeniem. W wieku ośmiu lat został wysłany do internatu.
Edukacja muzyczna.
Pierwsze studia muzyczne Czajkowski rozpoczął jesienią 1861 r. w klasach muzycznych, zorganizowanych przez Antona Rubinsteina przy Rosyjskim Towarzystwie Muzycznym. Rok później, we wrześniu 1862 r., zostało otwarte konserwatorium w Petersburgu, gdzie Czajkowski podjął regularne studia muzyczne pod kierunkiem Rubinsteina i Zaremby. W następnym roku zrezygnował z pracy w ministerstwie i poświęcił się całkowicie muzyce. Studia ukończył ze srebrnym medalem w 1865 r. Jego pracę dyplomową stanowiła kantata oparta na schillerowskiej "Odzie do radości". Już kilka miesięcy później podjął pracę dydaktyczną w Konserwatorium Moskiewskim. W 1867 r., na bankiecie zorganizowanym w konserwatorium z okazji wizyty wielkiego kompozytora francuskiego, Hectora Berlioza Czajkowski wygłosił mowę, w której podkreślił jak wiele muzyka rosyjska zawdzięcza Francuzom.
Dojrzałość.
Życie Czajkowskiego pełne było sprzeczności. Utrzymywał kontakty ze znakomitymi kompozytorami swojej epoki – Borodinem, Rimskim-Korsakowem, Musorgskim – ale nie czuł się jednym z nich. Twierdząc, że atmosfera Rosji go przytłacza, wiele podróżował – zawsze jednak powracał do kraju.
W 1861 r. odbył swoją pierwszą podróż za granicę. Jako sekretarz i tłumacz inżyniera W. Pisariewa zobaczył Berlin, Hamburg, Antwerpię, Brukselę, Ostendę i Londyn. Miejsca te jednak nie wywarły na nim tak wielkiego wrażenia, jak odwiedzony na zakończenie podróży Paryż. W tamtym czasie Czajkowski pracował w Ministerstwie Sprawiedliwości w Petersburgu na stanowisku radcy tytularnego. Wiosną 1891 r. Czajkowski wyruszył w swoją najdalszą podróż: do Nowego Jorku.
Pobyt Czajkowskiego i jego młodszego brata, Modesta, w Paryżu w 1876 r. okazał się bardzo ważny dla rozwoju artystycznego kompozytora. Szczególnie silne wrażenie wywarła na nim rok wcześniej wystawiona po raz pierwszy opera Carmen. Jego obsesyjna wręcz fascynacja przesyconą erotyzmem tragedią zaniepokoiła Modesta, który zabrał brata na wypoczynek do Vichy. Właśnie Carmen miała wywrzeć wpływ na dwa dzieła, które Piotr zaczął pisać rok później: IV Symfonię i Eugeniusza Oniegina – pierwszej jego opery opartej na utworze Aleksandra Puszkina.
Po powrocie z Vichy bracia udali się do Bayreuth w Niemczech. Odbywał się tam w tym czasie festiwal wagnerowski, który do dziś corocznie jest wielkim wydarzeniem muzycznym i teatralnym. Czajkowski spotkał się tam z Lisztem i Wagnerem.
Po powrocie do Moskwy Czajkowski popadł w głęboką depresję. Pomoc nadeszła ze strony wdowy Nadieżdy von Meck, której mąż zrobił fortunę na rosyjskich kolejach żelaznych.
Nadieżdę von Meck oczarowała muzyka Czajkowskiego. Utwór, który napisał dla niej, stał się powodem nawiązania korespondencji trwającej blisko 13 lat, w ciągu których dwoje przyjaciół wymieniło około 1100 listów, wysyłanych niekiedy po trzy lub cztery dziennie. Związek ten istniał jedynie na papierze, co znakomicie odpowiadało Czajkowskiemu.
Tymczasem Czajkowski zdobywał popularność jako kompozytor, spotykając się na przemian z entuzjastycznym przyjęciem publiczności i surowymi ocenami krytyków.
W roku 1877, w wieku trzydziestu siedmiu lat, niespodziewanie otrzymał list od nieznajomej kobiety, Antoniny Iwanowny Milukowej, rozmiłowanej w jego muzyce. Antonina zasypywała Czajkowskiego namiętnymi listami i groziła samobójstwem, jeżeli mistrz nie zgodzi się na spotkanie. Ich ślub odbył się 6 lipca tego samego roku. Małżeństwo okazało się katastrofą. Już we wrześniu Czajkowski powrócił do Moskwy w bardzo złej kondycji psychicznej. Rozstrój nerwowy był tak silny, że kompozytor usiłował popełnić samobójstwo. W październiku, po decyzji o separacji oraz po kilku konsultacjach z lekarzami, wraz z bratem Anatolijem wyjechał za granicę, tym razem do Szwajcarii.
W Clarens nad Jeziorem Genewskim, odzyskał spokój i na początku 1878 r. napisał "Koncert skrzypcowy D-dur", a niedługo potem we Włoszech dokończył "IV Symfonię". Mógł sobie na te podróże pozwolić, jak również zrezygnować z uczenia w Konserwatorium Moskiewskim, ponieważ jego gorąca wielbicielka Nadieżda von Meck zaoferowała mu w 1877 r. roczną pensję w wysokości 6000 rubli, pod warunkiem, że nigdy nie dojdzie między nimi do spotkania. Suma ta równałaby się dzisiaj około 54 000 dolarów, a zatem pozwoliłaby artyście na prowadzenie życia na przyzwoitym poziomie. Jesienią wrócił na krótko do Moskwy, a przed końcem roku przybył ponownie do Włoch. Bardzo lubił tu przebywać, zarówno ze względu na urodę krajobrazu, jak i na bogatą kulturę tego kraju.
W ciągu kolejnych 14 lat życia, Czajkowski nieustannie podróżował – po kraju rodzinnym (odwiedzał licznych krewnych i przyjaciół), jak i za granicą. Jazda pociągiem z Rosji do Europy Zachodniej zabierała w tamtym czasie wiele dni i była bardzo wyczerpująca, co Czajkowskiego nie zrażało. Podróżował zresztą nie tylko pociągiem: w końcu kwietnia 1886 r. z Batumi wyruszył statkiem przez Morze Czarne i Adriatyk do Marsylii. W 1889 r. po odbyciu trasy koncertowej po Niemczech i Anglii powrócił do Rosji statkiem przez Morze Śródziemne i Konstantynopol (obecnie Stambuł).
Większość najlepszych dzieł Piotra Iljicza Czajkowskiego powstała właśnie za granicą, m.in. Dama pikowa skomponowana na początku 1890 r. Podróże umożliwiały mu poznawanie innych muzyków. W 1889 r. w Hamburgu spotkał Johannesa Brahmsa, lecz mimo że polubił go jako człowieka, jego muzyka wydała mu się zbyt ponura. Gustom muzycznym Piotra bardziej odpowiadała twórczość artystów poznanych w Paryżu, m.in. Camille’a Saint-Saënsa, Charles’a Gounoda czy Jules’a Masseneta.
W 1881 r., kompozytor rozwiódł się, jednak swoją wolność opłacił kilkoma załamaniami nerwowymi, a Antonina po odbyciu kilku romansów trafiła do azylu dla obłąkanych.
Czajkowski należał do twórców bardzo systematycznych. Obce mu było częste przekleństwo artystów – wieczny brak natchnienia. Dla niego, jak mawiał, "„Muza pracowała 24 godziny na dobę”". Każdego ranka najpóźniej o 9:30 zasiadał do fortepianu. Wczesnym popołudniem wybierał się na przechadzkę, aby przemyśleć efekty porannej pracy, po czym wracał, by wprowadzić do utworów stosowne poprawki. Kończył dzień grą w karty i szklaneczką whisky na sen. Ta rutyna, jak twierdził, utrzymywała go w formie. W 1890 r. ciężko przeżył nagłe zakończenie korespondencji z Madame von Meck, która przekonana o własnym bankructwie, nieoczekiwanie wstrzymała pensję i zerwała z przyjacielem wszelki kontakt.
Sława Czajkowskiego dotarła do Ameryki, dokąd w maju 1891 r. został zaproszony na cykl koncertów, na których miał dyrygować swoimi utworami. Na pokładzie statku transatlantyckiego mocno cierpiał na chorobę morską, ale przyjęcie, jakie mu zgotowano w Nowym Jorku, pozwoliło na szybkie zapomnienie o niedogodnościach podróży. Po czterech koncertach w Nowym Jorku Czajkowski udał się do Baltimore, Waszyngtonu i Filadelfii. Wszędzie witano go owacyjnie, a wielbiciele jego talentu domagali się licznych autografów.
Ostatnią podróż za granicę kompozytor odbył do Anglii w maju 1893 r., gdzie miał dyrygować kolejnymi koncertami, m.in. IV Symfonią. Otrzymał tam honorowy tytuł doktora h.c. University of Cambridge. Cieszył się z aplauzu, z jakim go przyjmowano, lecz – jak zauważyli jego przyjaciele – wyglądał na bardzo zmęczonego i z widoczną radością powrócił do Rosji.
Współcześni mu twierdzili, że Piotr Czajkowski nie należał do postaci wzbudzających sympatię. Przyjaciół zrażał jego krytycyzm, przy czym najbardziej przykre uwagi mistrz zarezerwował dla innych kompozytorów. Händla uważał za twórcę „drugiej kategorii... nawet nie interesującego”, a Richarda Straussa cechował jego zdaniem „zdumiewający brak talentu”. Nie lubił też muzyki Wagnera. Doceniał jego talent instrumentacyjny, jednak zarzucał jego dramatom awokalność, monotonię i sztuczność fabuły. Tetralogię "Pierścień Nibelunga" nazywał dziełem „nudnym i niezrozumiałym”, chociaż jednocześnie uznawał je „za jedno z największych przedsięwzięć muzycznych”.
Śmierć kompozytora.
Czajkowski zmarł, w wieku 53 lat, roku, w Petersburgu, gdzie został pochowany.
Oficjalna przyczyna jego śmierci to cholera.
Muzykolog David Brown oraz pisarz Anthony Holden podają, że powodem śmierci artysty było „wymuszone samobójstwo” wynikające z lęku przed ujawnieniem własnej orientacji seksualnej po tym, jak Piotr Czajkowski zainteresował się młodym arystokratą hrabią Stenbok-Fermor. Romans ten miał być odkryty przez stryja hrabiego. Z obawy przed ujawnieniem Piotr miał popełnić samobójstwo na podstawie wyroku orzeczonego przez "sąd honorowy".
Anthony Holden w książce "Piotr Czajkowski. Tragiczny i romantyczny "pisze:
"W 1893 roku (...) Czajkowski zawarł znajomość z przystojnym, młodym szlachcicem, którym według późniejszych ustaleń był Aleksander Władimirowicz Stenbok-Fermor, osiemnastoletni bratanek hrabiego Aleksieja Aleksandrowicza Stenbok-Fermora, bliskiego przyjaciela cara. To, co nastąpiło, jako żywo przypomina dramat, który miał się rozegrać w Anglii rok później, kiedy to John Sholto Douglas, ósmy markiz Queensberry, ujawnił przyjaźń Oscara Wilde’a ze swoim synem, lordem Alfredem Douglasem („Bosie”) – przyczyniając się w ten sposób do ruiny, wygnania, a w końcu śmierci Wilde’a."
"Oburzony hrabia napisał list do cara, skarżąc się na zachowanie Czajkowskiego, który wręczył najznamienitszemu prawnikowi, jakiego znał, Nikołajowi Jacobiemu. Tak się złożyło, że Jacobi był uczniem Szkoły Prawoznawstwa w tym samym czasie, co kompozytor, chodzili nawet do jednej klasy. Prawnik, zapoznawszy się z treścią listu, najwyraźniej bardziej się przejął tym, że skandal zaszkodzi opinii ich "alma mater", niż ukochanemu przez Rosję – i cieszącemu się międzynarodową sławą – „narodowemu kompozytorowi”."
"Dla Jacobiego, według słów Wojtowa, „honor szkolnego munduru był święty”. Prawnik natychmiast zwołał w swym domu w Carskim Siole „sąd honorowy”, w skład którego weszli wszyscy szkolni koledzy Czajkowskiego, mieszkający wówczas w Petersburgu. Cała ósemka, łącznie z kompozytorem, przez pięć godzin naradzała się za zamkniętymi drzwiami. Potem Czajkowski wyszedł „pospiesznie z gabinetu... niemal biegł... nic nie mówił, był bardzo blady i poruszony” – według słów pani Jacobi. „Sąd” oświadczył Czajkowskiemu, że tylko w jednym wypadku mogą nie przekazać listu hrabiego carowi. Zażądali, by odebrał sobie życie. „Czajkowski zgodził się z tą decyzją” i „dzień czy dwa później Petersburg obiegła wiadomość o śmiertelnej chorobie kompozytora”."
Odznaczenia.
 roku został uhonorowany przez cara Orderem Świętego Włodzimierza IV klasy.
Ogólna charakterystyka utworów symfonicznych Czajkowskiego.
Twórczość symfoniczna stanowi najważniejszy – obok opery – rozdział w działalności kompozytorskiej Czajkowskiego. Symfonie, uwertury programowe, suity i koncerty instrumentalne pisał kompozytor od początku swej drogi twórczej aż do jej ostatniego etapu.
Najwcześniejszymi utworami symfonicznymi są młodzieńcze uwertury, powstałe krótko po ukończeniu Petersburskiego Konserwatorium. Pierwszy z nich to programowa uwertura Burza, powstała z inspiracji Czajkowskiego dramatem Ostrowskiego o tym samym tytule. Kompozytor po raz pierwszy zmierzył się tu z gatunkiem muzyki symfonicznej. Forma uwertury skorelowana jest z programem literackim dramatu, oddaje nastrój poszczególnych jego scen. W obrębie środków muzycznych pojawiają się elementy, którymi operował Czajkowski w późniejszej twórczości: przytaczanie i twórcze rozwijanie pieśni ludowej (Ischodiła mładieńka) oraz wprowadzenie szerokiego, pełnego liryzmu tematu miłości. Krótko po Burzy powstały dwie nieprogramowe uwertury: F-dur i c-moll. Uwertura c-moll wykorzystuje częściowo tematykę początkowego fragmentu Burzy; Uwertura F-dur (wykonana pod kierunkiem Nikołaja Rubinsteina) zdobyła sobie uznanie słuchaczy, zaś szczególną uwagę zwrócił na nią Bałakiriew.
Pierwsze trzy symfonie stanowią odrębną od kolejnych trzech grupę. Kompozytor często sięgał w nich do materiału ludowego, cytowanego i przetwarzanego w sposób podobny do stylu Potężnej Gromadki, lub też kształtowanego na sposób ludowy. Już w pierwszej symfonii uwidacznia się zamiłowanie Czajkowskiego do rytmów tanecznych, w szczególności walca. Każde następne dzieło jest poszukiwaniem w zakresie możliwości techniczno-formalnych; każde też wytycza pewne drogi i wskazuje idee, które stają się wyznacznikiem dla symfonii późniejszych.
W nurcie programowym wcześnie pojawia się zainteresowanie kompozytora tematem nieubłaganego fatum, losu, który determinuje życie człowieka, a z którym jednocześnie trzeba walczyć. Przejawem tego jest fantazja symfoniczna Fatum, w swej konstrukcji oparta formie sonatowej z trzema tematami, skontrastowanymi wyrazowo. Temat losu przechodzi w energiczny temat główny, po którym następuje rytmiczny i ożywiony temat poboczny utrzymany w duchu ludowym.
Podczas gdy Fatum stanowi odzwierciedlenie odczuć i poglądów samego Czajkowskiego, kolejne uwertury są wyrazem fascynacji kompozytora dramatami Szekspira oraz poematami Dantego i Mickiewicza. Nie odmalowują one dosłownie wątku fabularnego dzieł literackich; skupiają się raczej na przekazaniu przeżyć, emocji i konfliktów.
W ten sposób problem nienawiści dwóch rodów w połączeniu z miłością wywodzących się z nich kochanków staje się główną myślą uwertury – fantazji Romeo i Julia. Utrzymana jest ona w formie sonatowej, poprzedzonej wolną, chorałową introdukcją. Konflikt tematyczny rozgrywa się w przeciwstawieniu burzliwego tematu wrogości i przesyconego uczuciem tematu miłości, o którym Rimski-Korsakow pisał: „co za niewysłowione piękno, co za gorąca namiętność; to jeden z najlepszych tematów w całej muzyce rosyjskiej”. Najważniejszą rolę w przetworzeniu odgrywa temat wrogości, silnie rozwijany, splatany z melodią wstępu. Całą uwerturę kończy epilog, oparty na zmienionym temacie miłości.
Zaczerpnięty z Szekspira temat do fantazji symfonicznej Burza zaproponował Czajkowskiemu krytyk muzyczny Władimir Stasow. Zwrócił on uwagę na szerokie możliwości rozwoju muzycznego tkwiące w tematyce podróży morskiej. Fantazja ta cechuje się większą niż poprzednie uwertury ilustracyjnością. Forma podporządkowana jest pozamuzycznemu przebiegowi wydarzeń; jakkolwiek jest raczej swobodna, wykazuje również pewne cechy formy sonatowej. Uwidaczniają się one w przeciwstawieniu tematu burzy i tematu miłości oraz w obecności wewnętrznego scherza na kształt przetworzenia. Burza rozwija się według planu: Morze, Burza, Temat miłości, Ariel i Kaliban, Temat miłości, Burza namiętności, Morze, ukształtowana jest więc symetrycznie.
Kolejna fantazja symfoniczna, Francesca da Rimini, oparta jest na przywołanej z Boskiej Komedii historii. Francesca ukarana zostaje piekłem za miłość do brata swojego męża; ukochany towarzyszy jej w otchłaniach piekielnych. Także tutaj, podobnie jak w uwerturze Romeo i Julia, współistnieją dwie siły: zła i miłości. Rozgrywają się one wewnątrz skróconej formy sonatowej. Wolny wstęp obrazuje posępny krajobraz piekła, w którego progi wstępuje Dante; w dalszej części rozbrzmiewa opowiadanie Franceski, ujęte w symetryczną formą z wariacyjnymi częściami skrajnymi i liryczną środkową. Fantazję wieńczy pełna dramatyzmu koda.
Po raz kolejny sięgnął Czajkowski do tematyki szekspirowskiej w uwerturze – fantazji Hamlet. Utrzymana w swobodnej, poszerzonej o wstęp i epilog formie sonatowej, staje się uwertura mrocznym i pełnym dramatyzmu świadectwem walki człowieka z nieuchronnym przeznaczeniem. Motywy losu przenikają wstęp; w dalszej części zdecydowany temat Hamleta przeciwstawiony jest lirycznej, smutnej melodii tematu drugiego. Przetworzenie rozwija temat Hamleta, który – w zmienionej formie – stanowi podstawę dla zakończenia będącego marszem żałobnym.
Ballada symfoniczna Wojewoda nawiązuje tematycznie do wiersza Mickiewicza. Chociaż pod względem formalnym odbiega od poprzednich uwertur (jest swobodnym połączeniem dwóch różnych epizodów i epilogu), to wykazuje pokrewieństwo z nimi w zakresie problematyki. Sposób kształtowania przebiegu muzycznego i zastosowane środki techniki kompozytorskiej koncentrują się z jednej strony na przedstawieniu wzburzenia i zazdrości starego wojewody, z drugiej zaś – na oddaniu pełnej uczucia sceny miłosnej.
Do pracy nad symfonią programową Manfred przystąpił Czajkowski za namową Bałakiriewa. W wyniku kilkumiesięcznej pracy powstało czteroczęściowe dzieło, którego program dotyczy cierpień Manfreda, jego wędrówek i marzeń o ukochanej, utraconej Astarcie. Pierwsza część symfonii przez obecność przeciwstawnych tematów nasuwa skojarzenia z formą sonatową. Brakuje w niej jednak rozwoju i przetwarzania myśli tematycznych. Drugą część stanowi ruchliwe i wirtuozowskie scherzo z kantylenowym ogniwem środkowym; trzecią – pastorale. Całość kończy dramatyczny, burzliwy finał, cytujący sekwencję Dies irae.
Trzy ostatnie symfonie Czajkowskiego stanowią zupełnie odmienną od trzech pierwszych grupę, jakkolwiek noszą ich znamiona i rozwijają pewne pomysły w nich zawarte. Silnie nasycone dramatyzmem, wykazują tendencje do rozluźniania formy sonatowej oraz łączenia całego cyklu wspólnym materiałem. Ponownie kompozytor zmagał się z ideą nieubłaganego fatum, którego motyw pojawia się w IV i V Symfonii.
IV Symfonię f-moll zadedykował Czajkowski „memu najlepszemu przyjacielowi” – Nadieżdzie von Meck. Jej też w jednym z listów ujawnił program symfonii, o którym wcześniej ogólnikowo wspomniał Taniejewowi: „Symfonia moja naturalnie jest programowa, ale program ten jest taki, że wypowiedzieć go słowami nie sposób. (...) W istocie moja symfonia jest naśladowaniem piątej Beethovena; to znaczy – naśladowałem nie jego myśli muzyczne, ale zasadnicze idee”. Tymczasem, program nakreślony pani von Meck wskazuje na niezwyciężone fatum ciążące nad człowiekiem, które nie pozwala mu cieszyć się szczęściem (część pierwsza). Część druga wyrażać ma „fazę tęsknoty, owo melancholijne uczucie, które ogrania cię wieczorem, gdy siedzisz sam”, natomiast „kapryśne arabeski, nieuchwytne obrazy, które przemykają w wyobraźni, (...) chaotyczne obrazy, które przemykają w głowie, gdy zasypiasz” są treścią części trzeciej. Finał obrazuje święto ludowe, pełne radości i zabawy, przerwanej jednak przez powracające, nie dające się uciszyć fatum.
Wyrazisty, punktowany temat fatum otwiera introdukcję pierwszej części symfonii, powracając później kilkakrotnie w dalszym toku przebiegu muzycznego. Forma sonatowa oparta jest na dwóch tematach zbliżonych w swym charakterze: westchnieniowym, utrzymanym w rytmie walca oraz melancholijnym z nutą rezygnacji. W przetworzeniu znaczącą rolę odgrywa znów motyw fatum, zaś temat pierwszy zostaje poddany tak silnym przemianom, że repryza zaczyna się dopiero od drugiego tematu. W tej części po raz pierwszy kompozytor w zdecydowany sposób rozsadza schematyzm formy sonatowej, podporządkowując go dramaturgicznemu układowi toku muzycznego.
Kantylenowa część druga przeniknięta jest intonacjami ludowymi, uzyskanymi dzięki skameralizowanej obsadzie i stosunkowo rzadkiej fakturze: na tle akompaniamentu rozwija się śpiewna melodia oboju, a następnie skrzypiec. Żywe ogniwo środkowe nosi znamiona taneczne.
Podstawowym elementem kształtującym scherzo są ruchliwe przebiegi smyczków pizzicato. Środkowy człon scherza przynosi kontrast fakturalny, agogiczny, artykulacyjny i wyrazowy; drobne przebiegi zastąpione zostają prostą melodią o ludowym zabarwieniu, powierzoną instrumentom dętym.
Finał symfonii oparty jest na rosyjskiej pieśni "Wo pole bieriezońka stojała", która poddana została najrozmaitszym zmianom wariacyjnym. Są to w przeważającym stopniu wariacje ostinatowe, w których melodia tematu pozostaje niezmieniona, zaś przeobrażenia dokonują się na płaszczyźnie harmonicznej, fakturalnej i kolorystycznej. Forma wariacji krzyżuje się tu z rondem. W kodzie powraca temat fatum z pierwszej części; dzięki temu zabiegowi całość cyklu symfonicznego ujęta zostaje w klamry, staje się logiczną w swym następstwie dramaturgicznym całością.
Ponad dziesięć lat dzieli V Symfonię e-moll od IV, jednak i w niej motyw losu odgrywa szczególną rolę. Występuje nie tylko w ogniwach skrajnych, ale we wszystkich częściach cyklu. Pojawia się już w introdukcji części pierwszej, w innym jednak niż w IV Symfonii charakterze: miejsce nieubłaganego zdecydowania zajmuje skupiony smutek. Z motywem losu spokrewniony jest pierwszy temat; zaś śpiewny, synkopowany temat drugi wykazuje wpływy walca. Przeobrażenia tematów obecne już w ekspozycji powodują tworzenie się wyraźnych grup tematycznych, zestawianych na sposób segmentowy; przeobrażenia te w przetworzeniu ulegają intensyfikacji. Cechą charakterystyczną jest tu ponadto nagromadzenie wewnętrznych kulminacji w każdym z ogniw mikroformy. Koda przetwarza temat główny, a powracający w niej materiał wstępu doprowadza do wyciszenia i uspokojenia.
Śpiewna część druga zbudowana jest w oparciu o dwa szerokie tematy, które po wprowadzeniu rozwijają się z wariacyjno-figuracyjnym akompaniamentem. Temat drugi dzięki specyficznej fakturze, kolorystyce i sposobie kształtowania wpisuje się w ten krąg tematów, które w uwerturach Czajkowskiego nazywane są tematami miłości. Liryczna myśl muzyczna staje się podstawą dla środkowego członu części drugiej. Wprowadzenie przed kodą dramatycznego motywu losu z części pierwszej przynosi kontrast wyrazowy i w czytelny sposób spaja ogniwa cyklu symfonicznego. 
Spokojny i płynny, klasyczny w budowie walc w części trzeciej przynosi uspokojenie i odpoczynek. Jednak i tutaj w końcowym fragmencie powraca temat losu. Przetworzony, utrzymany w trybie durowym, staje się on podstawą rozwoju finału. Zabieg ten, w połączeniu z pojawieniem się drugiego tematu tanecznego powoduje, iż idea losu przestaje jawić się jako ponura i nieuchronna, staje się natomiast pełna radości i majestatyczna. Finał stanowi swego rodzaju apoteozę; cechuje go przejrzysta, choć gęsta faktura, logiczny przebieg dramaturgiczny i uroczysty charakter.
VI Symfonia h-moll to ostatnie dzieło Czajkowskiego, ukończone na kilka miesięcy przed jego śmiercią. Przejmująca i pełna subiektywnej ekspresji, określona została przez Modesta Vakara jako „patetyczna”. Sam kompozytor pisał o niej: „przyszła mi myśl o innej symfonii, tym razem programowej, ale z takim programem, który pozostaje dla wszystkich zagadką – niech się domyślają”. Temat główny pierwszej części rodzi się powoli z pojedynczych motywów, a zaraz po pojawieniu się we właściwej postaci ulega licznym przeobrażeniom. Grupę drugiego tematu tworzą właściwie dwie różne, śpiewne i szerokie myśli muzyczne, przedzielone burzliwym fragmentem. Z gwałtownego wybuchu na początku przetworzenia rozwija się fugato oparte na motywach pierwszego tematu. Po kulminacji następuje uspokojenie; na tle smyczków rozbrzmiewa żałobny chorał blachy "So swiatymi upokoj". W repryzie wprowadza kompozytor nową myśl: na nucie pedałowej rozbrzmiewa przechodzący przez kolejne głosy krótki, wyrazisty motyw melodyczny, którego sposób przeprowadzenia powoduje narastanie emocji. Koda wycisza i uspokaja przebieg muzyczny. Część ta jest przykładem skrajnego rozsadzania formy sonatowej, która staje się rodzajem formy szeregowej złożonej z zestawianych kolejno segmentów: grup tematycznych i innych komponentów mikroformy. Poszczególne segmenty kontrastują ze sobą pod względem agogicznym, fakturalnym i materiałowym. Wewnątrz każdego z nich rozgrywa się konflikt dramatyczny: budowanie napięcia, kulminacja, rozwiązanie konfliktu, zakończenie.
Druga część VI Symfonii to pełen wdzięku i lekkości walc, utrzymany w nietypowym dla tego tańca metrum 5/4. Uczuciowy i ekspresyjny fragment środkowy oparty jest na szerokiej melodii o charakterze westchnienia, koda zaś łączy ze sobą materiał tematyczny walca i ogniwa środkowego. Pod względem budowy część druga jest klasyczna i cechuje się symetrią.
Żartobliwość i marszowość to dwie podstawowe idee przenikające trzecią część. Ruchliwe i zwiewne motywy smyczków staccato przeplatają się lub współistnieją ze żwawym, marszowym zawołaniem, obecnym w instrumentach dętych. Element marszowy zyskuje coraz większe znaczenie, ulega narastaniu, przetwarzaniu, wchłaniając ruchliwe przebiegi o charakterze scherza. Dla całego scherza typowa jest motoryka i jednolita faktura o homogenicznym brzmieniu.
Zwieńczenie Symfonii stanowi powolny, lamentacyjny finał. Mimo trzyczęściowej formy zakończonej epilogiem wykazuje on jednolitość ekspresyjną. Dramaturgia rozwija się tu bardzo powoli, pogłębia się nastrój melancholii przechodzący w rozpacz; kulminację stanowi chorał instrumentów dętych blaszanych. Całość wygasa i rozpływa się w ciszy. Część pierwsza i finał odpowiadają sobie pod względem kategorii ekspresji; stanowią ramy Symfonii Patetycznej.
Na przestrzeni niemal trzydziestu lat pracy twórczej, w zmaganiach twórczych z wieloma symfoniami, uwerturami i koncertami dokonała się ewolucja stylu symfonicznego Czajkowskiego. Ustalenie idiomu twórczego kompozytora i wyciągnięcie przed nawias cech konstytutywnych jego muzyki jest zadaniem trudnym, gdyż jego dzieła wykazują olbrzymią różnorodność. Od samego początku fascynował go zarówno nurt programowy, jak i muzyka absolutna; od ściśle ustalonych, a początkowo nawet akademickich form ewoluował w kierunku twórczego przekształcania tradycyjnych układów formalnych; w swą symfoniką wplatał żywą, obecną we współczesnym mu środowisku muzykę – pieśni i tańce ludowe, tańce salonowe, pieśni religijne. Charakterystyczną cechą jego dzieł jest szeroka, śpiewna melodyka oraz specyficzna instrumentacja – nie tak barwna jak u Rimskiego-Korsakowa, nie tak oryginalna jak u Musorgskiego, ale wysoce indywidualna, eksponująca ciemne barwy wiolonczel, fagotów i niskich rejestrów klarnetu. Programowość jego uwertur nie jest dosłownie ilustracyjna, przedstawia natomiast wybrane momenty oraz stany emocjonalne; niektóre symfonie noszą w sobie ukrytą, zawoalowaną programowość, której śladem stają się nadane przez kompozytora tytuły czy bezpośrednie wypowiedzi dotyczące programu (Symfonie:I, IV, VI).
Ważniejsze kompozycje.
Jedna z najpopularniejszych kompozycji Czajkowskiego, między innymi ze względu na charakterystyczny temat końcowy.
Transkrypcja.
Anatolij Iwanow – Album dziecięcy na perkusję, wydany w roku 1995.
Upamiętnienie w Polsce.
Piotr Czajkowski jest patronem ulicy w Bielsku-Białej, Bytomiu, Gdańsku, Łodzi na Widzewie, w Radomiu oraz we Wrocławiu.

</doc>
<doc id="12460" url="https://pl.wikipedia.org/wiki?curid=12460" title="Jezioro łabędzie">
Jezioro łabędzie

Jezioro łabędzie (ros. "Лебединое oзеро") – skomponowany przez Piotra Czajkowskiego w 1876 roku balet klasyczny w czterech aktach. Autorami libretta byli Władimir Biegiczew i Wasilij Gelcer.
Prapremiera "Jeziora łabędziego" w choreografii Wentzela Reisingera miała miejsce w Teatrze Bolszoj w Moskwie 4 marca 1877, ale uznana została jako nieudana, dlatego przez kilkanaście lat balet nie zyskał zainteresowania innych teatrów.
Premiera petersburska, z librettem przerobionym przez Modesta Czajkowskiego (brata zmarłego kompozytora), w nowej redakcji muzycznej Riccarda Drigo, w słynnej choreografii Mariusa Petipy (akty I i III) i Lwa Iwanowa (akty II i IV), odbyła się 15 stycznia 1895. Dopiero ona odniosła sukces i stała się wzorcem dla wielu późniejszych choreografów, którzy przerabiali czasem libretto, zmieniali redakcję muzyczną partytury, dodawali nowe postacie, a także modyfikowali choreografię (zwłaszcza aktów Petipy), szanując jednak zwykle II akt autorstwa Lwa Iwanowa, uchodzący do dzisiaj za jedno z arcydzieł choreograficznych wszech czasów.
Polska premiera w choreografii Raffaele Grassiego według wersji petersburskiej odbyła się 30 grudnia 1900 w Teatrze Wielkim w Warszawie.
Postacie.
Według premierowej wersji petersburskiej:
Akcja rozgrywa się w nieokreślonej epoce, w jakimś zakątku Niemiec.
Treść baletu.
Akt I.
Dworska biblioteka. Książę wraz z rówieśnikami ze szkoły wojskowej i z przyjacielem Bennem oczekuje na przybycie matki. Z okazji pełnoletniości syna panująca księżna wręcza mu rodowy medalion. Oznajmia też Zygfrydowi, że nazajutrz podczas balu powinien wybrać przyszłą żonę spośród zaproszonych księżniczek. Zygfryd zgadza się w pośpiechu, bowiem przyjaciele wraz z okolicznymi wieśniakami przygotowują dla niego wesołą zabawę w dworskim parku. Wszyscy tańczą, panuje beztroska atmosfera. Także generał, nauczyciel księcia i innych kadetów, ulega ogólnemu nastrojowi, zapominając o tym, że księżna nakazała mu troszczyć się o syna. Wraz z zapadającym zmierzchem pojawia się Zły Duch. Zwabia on księcia nad jezioro, gdzie przyjmuje postać nocnego ptaka – puchacza. Tutaj dokona się los Zygfryda.
Akt II.
Nad brzegiem jeziora książę spotyka łabędzia i zakochuje się w nim od pierwszego wejrzenia. Jest to Odetta, zaklęta w łabędzia przez czarnoksiężnika. Jeśli ktoś poprzysięgnie jej prawdziwą miłość, zgubne czary stracą swoją moc i zarówno ona, jak i towarzyszące jej dziewczęta łabędzie wrócą na zawsze do ludzkiej postaci. Oczarowany urodą Odetty, książę przysięga jej wieczną miłość.
Akt III.
Trwa bal wydany przez księżną matkę. Przybywają zaproszeni goście, a wśród nich księżniczki: węgierska, neapolitańska, hiszpańska, rosyjska i polska. Wreszcie pojawia się spóźniony Zygfryd. Jest nadal pod wrażeniem spotkania z Odettą i księżniczki nie robią na nim większego wrażenia. Nagle rozlegają się fanfary, obwieszczając przybycie nieoczekiwanych gości. To czarnoksiężnik Rotbart z córką Odylią, łudząco podobną do Odetty. Pod wpływem czarów Zygfryd przysięga miłość Odylii, skazując w ten sposób Odettę na wieczne cierpienie. Gdy uświadamia sobie okrutną ironię losu, pełen niezmiennej miłości do Odetty, biegnie nad jezioro.
Akt IV.
Nocą nad brzegiem jeziora Zły Duch, pod postacią puchacza, chełpi się swym zwycięstwem nad dobrem. Dziewczęta łabędzie oczekują na Odettę, która pojawia się załamana, przygotowana na najgorsze. Zły Duch wie, że dziewczęta czerpią siłę ze swych ludzkich postaci. Próbuje więc zebrać je razem, aby ponownie zamienić w ptaki. W tym momencie nadbiega Zygfryd i ku swemu przerażeniu odnajduje Odettę na wpół żywą. Słowami miłości i skruchy przywraca ją do życia. Wszystkimi siłami próbują oboje przeciwstawić się złemu losowi. Odetta czuje, że tylko śmierć może ich połączyć. Rzuca się ze skały, a książę podąża za nią. Wzburzone śmiercią Odetty i Zygfryda dziewczęta łabędzie topią swego prześladowcę i wznoszą się ku niebu śladem Odetty i Zygfryda. Noc rządzi się jednak swoimi prawami i znów pojawia się Zły Duch łaknący nowej ofiary.
Inne wersje baletu.
Było też kilka wersji "Jeziora łabędziego" odchodzących od akademickiego schematu dramaturgicznego i choreograficznego tego baletu. W hamburskiej interpretacji John Neumeier (1976) przedstawił i udramatyzował pogłębiającą się depresję psychiczną króla Ludwika Bawarskiego i jego zmagania z aniołem śmierci. Powstała szwedzka wersja Matsa Eka (1987), którego zainteresowały edypalne relacje syna z matką. W 1995 miało premierę brytyjskie, genderowe przedstawienie Matthew Bourne’a (1995), w którym odtrącony przez matkę, współczesny książę poszukuje własnej tożsamości emocjonalnej w świecie męskich łabędzi. Z kolei australijski choreograf Graeme Murphy oparł swoje "Jezioro łabędzie" na historii brytyjskiego trójkąta miłosnego księcia Karola, księżniczki Diany i Kamili Parker Bowles (Australian Ballet, 2002).
W Polsce nową interpretację treściową i choreograficzną zaproponowali w Teatrze Wielkim – Operze Narodowej librecista Paweł Chynowski i choreograf Krzysztof Pastor (2017) w inscenizacji i wykonaniu Polskiego Baletu Narodowego. Akcja ich "Jeziora łabędziego" rozgrywa się w Rosji lat 1882–1896 i przedstawia historię rozterek miłosnych następcy rosyjskiego tronu, carewicza Nikiego (późniejszego Mikołaja II Romanowa), zakochanego jednocześnie w tamtych latach w heskiej księżniczce Alix (jego późniejszej żonie Aleksandrze Romanowej) i w polskiej balerinie cesarskiego baletu petersburskiego Matyldzie Krzesińskiej. Twórcom tego przedstawienia udało się jednak pogodzić tę opowieść z bajkowym wątkiem zaklętej w łabędzia Odetty, a nową choreografię większości baletu z najcenniejszymi fragmentami tradycyjnej choreografii Lwa Iwanowa i Mariusa Petipy.
Wykorzystanie.
Emisja tego przedstawienia w radzieckiej telewizji państwowej wczesnym rankiem 19 sierpnia 1991 poprzedziła komunikat o wprowadzeniu w ZSRR stanu wyjątkowego i przejęcia władzy w państwie przez samozwańczy komitet (pucz moskiewski). Emisje baletu podobnie towarzyszyły już wcześniej zmianie władzy w ZSRR.

</doc>
<doc id="12462" url="https://pl.wikipedia.org/wiki?curid=12462" title="Pompa tłokowa">
Pompa tłokowa

Pompa tłokowa – rodzaj pompy wyporowej, w której elementem zmieniającym objętość komory pompy jest tłok poruszający się ruchem posuwisto zwrotnym w cylindrze. 
Budowa i zasada działania.
Typowa pompa tłokowa jednostronnego działania składa się z komory (cylindra) (1), w której porusza się tłok (4) lub nurnik napędzany tłoczyskiem (5). Komora pompy jest oddzielona od części ssawnej samoczynnym zaworem (zawór ssawny) (3) umożliwiającym przepływ płynu od części ssawnej do komory pompy, a blokującym przepływ w odwrotnym kierunku. Podobnie zawór tłoczny (2) umożliwia jednokierunkowy przepływ z komory pompy do części tłocznej. Tłok wykonuje ruchy posuwisto-zwrotne na przemian w lewo i w prawo (rysunek). Podczas ruchu w prawo (ruch ssawny), w komorze spada ciśnienie, co powoduje samoczynne zamknięcie zaworu tłocznego (2). Zmniejszenie w komorze ciśnienia otwiera równocześnie zawór ssawny (3) i umożliwia przepływ płynu do komory pompy. Podczas ruchu w lewo (ruch tłoczny), zawór ssawny (3) zamyka się, a otwiera się zawór tłoczny (2). Zawory mogą działać w sposób grawitacyjny (w konfiguracji, jak na rysunku) lub też mogą być wyposażone w mechanizm sprężynowy.
Odmiany konstrukcyjne.
W pompach dwustronnego działania tłok rozdziela komorę pompy na dwie części. Ruch tłoka zwiększający ciśnienie w jednej części, zmniejsza równocześnie ciśnienie w drugiej.
Konstruuje się pompy ze stacjonarnym zaworem tłocznym, podczas gdy zaworem ssawnym jest uszczelka zainstalowana na tłoku. Rozwiązanie to jest stosowane np. w ręcznych pompkach rowerowych i pompach w hydraulicznych układach hamulcowych. Ich wydajność jest niewielka.
Podobne konstrukcje z jednym zaworem stosuje się do pomp podnoszących ciecze na niewielkie wysokości np. pompy zęzowe.
Wady i zalety.
Zalety:
Wady:
Zastosowania.
Przed wynalezieniem pomp wirowych pompy tłokowe były głównym rodzajem pomp używanych w technice. 

</doc>
<doc id="12464" url="https://pl.wikipedia.org/wiki?curid=12464" title="CAE">
CAE



</doc>
<doc id="12465" url="https://pl.wikipedia.org/wiki?curid=12465" title="FCE">
FCE



</doc>
<doc id="12468" url="https://pl.wikipedia.org/wiki?curid=12468" title="Ciężki karabin maszynowy">
Ciężki karabin maszynowy

Ciężki karabin maszynowy (ckm) – karabin maszynowy charakteryzujący się znaczną masą, przystosowany do prowadzenia ognia z masywnej podstawy (np. trójnogu). Waga samego karabinu właściwego waha się w przedziale 14-20 kg, natomiast całego zestawu (uwzględniając podstawę, wyposażenie dodatkowe i ewentualne chłodziwo) może przekraczać 60 kg (bez amunicji). 
Charakterystyka.
Przeznaczeniem ciężkich karabinów maszynowych było niszczenie grupowych celów żywych, środków ogniowych, lekko opancerzonego sprzętu oraz nisko lecących celów powietrznych. Dzięki dużej masie własnej, osadzaniu na masywnej podstawie (dobrze stabilizującej broń) oraz zastosowaniu mechanizmów kierunkowego i podniesieniowego, ciężkie karabiny maszynowe zdolne były do prowadzenia celnego ognia bezpośredniego do 1000 m, a pośredniego, pogłębionego i posiewanego na odległościach 1000-2500 m. Przystosowane były do prowadzenia ognia ciągłego, lub długimi seriami, przy zasilaniu wyłącznie amunicja karabinową (najczęściej z taśm amunicyjnych, rzadziej z magazynków). Dużą szybkostrzelność praktyczną uzyskiwano dzięki zastosowaniu luf chłodzonych cieczą lub ciężkich luf o zwiększonej pojemności cieplnej chłodzonych powietrzem. Działanie broni najczęściej opierało się na zasadzie krótkiego odrzutu lufy (np. Maxim) lub odprowadzania gazów przez boczny otwór lufy (np. Hotchkiss). Wśród najpopularniejszych podstaw stosowanych w ckm-ach wyróżnić można: saneczkową, kołową i trójnóg.
Historia.
Ciężkie karabiny maszynowe były pierwszymi typami karabinów maszynowych w historii, począwszy od projektu Hirama Maxima z 1884 r. (zob. ckm Maxim). Cieszyły się dużą popularnością w pierwszej połowie XX w. (zwłaszcza w trakcie pierwszej i drugiej wojny światowej). Natomiast w okresie powojennym ich rola zaczęła gwałtownie spadać na rzecz uniwersalnych karabinów maszynowych, które ostatecznie całkowicie wyparły je z uzbrojenia.

</doc>
<doc id="12471" url="https://pl.wikipedia.org/wiki?curid=12471" title="Ckm">
Ckm



</doc>
<doc id="12472" url="https://pl.wikipedia.org/wiki?curid=12472" title="Absalon">
Absalon



</doc>
<doc id="12473" url="https://pl.wikipedia.org/wiki?curid=12473" title="Sylfidy">
Sylfidy



</doc>
<doc id="12474" url="https://pl.wikipedia.org/wiki?curid=12474" title="Kankan (taniec)">
Kankan (taniec)

Kankan, cancan – francuski taniec z 2. połowy XIX wieku, pochodzenie niepewne. Według jednej z hipotez rozwinął się z kadryla, według innej był początkowo karykaturą tańców afrykańskich, istnieje również przypuszczenie, że do Francji przywieźli go wracający z Algierii żołnierze. Towarzyszy mu muzyka bardzo szybka, w rytmie galopu, w metrum 2/4.
Po błyskawicznej karierze we Francji, u schyłku XIX wieku kankan rozpowszechnił się szybko również i w innych krajach. Jacques Offenbach wprowadził go do swoich operetek (m.in. "Orfeusz w piekle"). Swoją popularność ugruntował przez paryskie teatrzyki "variétés". Charakterystycznymi dla tego tańca są takie figury akrobatyczne, jak szpagat, gwiazda, wyrzut prostej nogi do góry. Początkowo wywoływał oburzenie w kręgach chrześcijańskich.

</doc>
<doc id="12475" url="https://pl.wikipedia.org/wiki?curid=12475" title="Don Kichot (balet)">
Don Kichot (balet)

Don Kichot () – balet komiczny w 4 aktach o charakterze divertissement z muzyką Ludwiga Minkusa oraz librettem i choreografią Mariusa Petipy według powieści Cervantesa.
Jego premiera odbyła się 14 grudnia 1869 w teatrze Bolszoj. Wersję poprawioną baletu Marius Petipa wystawił w 1871 w Petersburgu. W Moskwie od 1906 do 1935 prezentowano jedną z wersji Aleksandra Gorskiego.
Osoby:
W 2014 nową wersję chorograficzną „Don Kichota” przygotował Polski Balet Narodowy, zrealizował ją rosyjski choreograf , a kierownikiem muzycznym był ukraiński dyrygent Alexei Baklan.

</doc>
<doc id="12476" url="https://pl.wikipedia.org/wiki?curid=12476" title="Chopiniana">
Chopiniana

Chopiniana – neoromantyczny balet Michaiła Fokina w I akcie do muzyki zbioru utworów fortepianowych Fryderyka Chopina, znany również pod tytułem "Sylfidy".
Pierwotna wersja choreograficzna Michaiła Fokina, nigdy potem nie wystawiana, pojawiła się 10 lutego 1907 na scenie Teatru Maryjskiego w Petersburgu. Nosiła początkowo tytuł "Tańce do muzyki Chopina" i była dość niejednolitą stylistycznie suitą baletową do muzyki 5 utworów Fryderyka Chopina w wersji orkiestrowej Aleksandra Głazunowa. Wykorzystywała następujące kompozycje muzyczne:
Ilustrowały one 5 obrazów tanecznych o zróżnicowanej tematyce.
W 1908 roku choreograf przygotował drugą wersję baletu w Teatrze Maryjskim, nadając mu teraz tytuł "Balet do muzyki Chopina" i podtytuł "Reverie romantique". W grudniu tego roku Michaił Fokin przyjechał osobiście do Teatru Wielkiego w Warszawie, gdzie zrealizował polską premierę swojego baletu, tym razem już – w geście wobec polskiej publiczności – pod tytułem "Chopiniana", dodając też do premierowego wieczoru inny swój balet "Eunice", inspirowany powieścią "Quo vadis" Henryka Sienkiewicza. Od tego momentu tytuł "Chopiniana" zaczął obowiązywać również w Rosji, gdzie do dziś balet Fokina znajduje się w żelaznym repertuarze każdego zespołu baletowego.
Tytuł "Sylfidy" został nadany "Chopinianom" przez Siergieja Diagilewa, kiedy jego słynny zespół "Ballets Russes" wprowadził balet Fokina do swojego repertuaru z okazji występów gościnnych w Paryżu w czerwcu 1909 roku, korzystając z nowej orkiestracji Igora Strawinskiego, Nikołaja Czerepnina i Anatolija Ladowa. Dlatego na Zachodzie balet ten do dzisiaj wystawiany jest po tym właśnie tytułem, choć w różnych orkiestracjach utworów Chopina.
Ostateczna wersja baletu Michaiła Fokina, którą świat zalicza obecnie do arcydzieł choreograficznych wszystkich czasów, opiera się na 8 utworach Fryderyka Chopina:
"Chopiniana" (także pod tytułem "Sylfidy") kilkakrotnie powracały także na polskie sceny baletowe. 

</doc>
<doc id="12477" url="https://pl.wikipedia.org/wiki?curid=12477" title="Giselle">
Giselle

Giselle "(Giselle ou Les Willis)" – balet fantastyczny w 2 aktach, sztandarowe dzieło francuskiego baletu romantycznego.
Prapremiera: Paryż 28 czerwca 1841, Académie Royal de MusiquePremiera polska: Warszawa 20 stycznia 1848, Teatr Wielki
Geneza.
Spektakl powstał na zamówienie baletmistrza Opery Paryskiej Jeana Corrallego pod wpływem Gautiera. 12 lutego 1841 Gautier był na spektaklu "Faworyty" Donizettiego. Zachwycony tańcem Carlotty Grisi z Lucienem Petipą namówił znanego librecistę Jules’a-Henry’ego Vernoya de Saint-Georges’a do współpracy. Wspólnie przekształcili legendę spisaną przez Heinricha Heinego w scenariusz baletu (należało rozwiązać przede wszystkim kwestię jak tytułowa bohaterka umiera i staje się duchem zwanym willidą). Libretto powstało w ciągu trzech dni, a Adolphe Charles Adam w ciągu tygodnia skomponował muzykę. 
Twórcą przedstawienia był ówczesny główny baletmistrz paryskiego teatru operowego Jean Coralli i tylko on firmował na afiszu autorstwo kompozycji choreograficznej. Twierdzi się jednak, że tańce solowe dla tytułowej bohaterki przygotował podobno tancerz Jules Perrot, blisko związany wówczas z Carlottą Grisi, pierwszą wykonawczynią roli Giselle, zaś Coralli wkomponował je do swojego opracowania choreograficznego całości. Pozostałe główne partie tańczyli w prapremierze Lucien Petipa jako Książę Albert (później, w tradycji angielskiej i niemieckiej pod imieniem Albrechta) oraz Adéle Dumilâtre w roli Mirty, któlowej willid. 
Kolejne inscenizacje "Giselle", zawsze wzorowane na paryskiej wersji choreograficznej:
W premierze warszawskiej tańczyli: Konstancja Turczynowicz (Giselle), Aleksander Tarnowski (Książę Albert), Anna Piechowicz (Mirta), Feliks Krzesiński (Hilarion), Honorata Stolpe (Batylda), Ludmiła Polichnowska (Berta) i inni. Partyturę opracował i orkiestrą dyrygował Józef Stefani, a scenografię zaprojektował Antoni Sacchetti. 
W dniach 24, 27 i 29 listopada oraz 11 grudnia 1853 jako Giselle występowała w Warszawie gościnnie pierwsza paryska wykonawczyni tej roli Carlotta Grisi z Aleksandrem Tarnowskim jako partnerem w roli Alberta.
Treść.
Akt I.
Akcja pierwszego aktu rozgrywa się w wiosce, w okresie winobrania. Giselle to piękna dziewczyna, córka Berty. O jej rękę stara się leśniczy Hilarion. Giselle jest zakochana w młodzieńcu o imieniu Loys. Nie wie, że jest to książę Albert w chłopskim przebraniu. Wilfryd próbuje bezskutecznie powstrzymać lekkomyślnego księcia. Giselle i Loys-Albert spotykają się, a ich szczęście zakłóca nadejście Hilariona, który przysięga Loysowi zemstę.
W wiosce rozpoczyna się świętowanie winobrania. Do radosnych tańców przyłącza się Giselle, chociaż jej matka próbuje ją odwieść od zabawy, ganiąc za płochość. Do wioski zbliżają się myśliwi (głos rogu poprzedza ich nadejście). Ich bliskość niepokoi przebranego Alberta, który szybko ukrywa się. W tym samym czasie leśniczy Hilarion znajduje ukryte w lesie szaty księcia. W orszaku myśliwych do wioski wjeżdża książę Kurlandii i jego córka Batylda, narzeczona Alberta. Berta wraz z córką zapraszają gości do swojej chaty. Zabawa w wiosce trwa nadal, a Giselle zostaje królową winobrania. Do zabawy przyłącza się Loys-Albert, pewien, że myśliwi już odjechali. Zjawia się Hilarion ze strojem księcia i demaskuje Alberta. Hilarion gra na myśliwskim rogu pobudkę. Na ten dźwięk z chaty Berty wychodzi książę z Batyldą. Są zaskoczeniu obecnością Alberta w chłopskim przebraniu. Zrozpaczona Giselle odbiera sobie życie szablą ukochanego księcia. Albert rozpacza i próbuje odebrać sobie życie sztyletem. Wilfryd i dworzanie uniemożliwiają samobójstwo i wyprowadzają go. Hilarion, widząc tragiczne skutki swojego postępku, ucieka.
Akt II.
Jest noc. W lesie, nad brzegiem jeziora, zatrzymuje się Hilarion z myśliwymi. Księżyc oświetla mogiłę Giselle. O północy zapalają się błędne ogniki, a przerażeni towarzysze Hilariona uciekają. To niebezpieczne miejsce. Nawiedzają je willidy. Pojawia się Mirta – królowa willid. Magiczną gałązką rozmarynu przywołuje zjawy. Dzisiejszej nocy mają przyjąć do swojego grona Giselle. Duch Giselle wyłania się z grobu. W otoczeniu willid zaczyna tańczyć.
Do grobu Giselle zbliża się nieszczęśliwy Albert. Przez chwilę widzi zjawę – ducha ukochanej. W tym samym czasie willidy dostrzegają ukrytego w zaroślach Hilariona. Otaczają go tanecznym kręgiem i wprowadzają na taflę jeziora. Leśniczy ginie. Willidy, szukając kolejnej ofiary, spostrzegają Alberta. Giselle chce go ocalić i nakazuje mu stanąć za krzyżem jej grobu. Mirta nie daje się przejednać i każe Giselle tańczyć. Albert, zachwycony widokiem ukochanej, opuszcza bezpieczne miejsce i przyłącza się do tańca Giselle. Zaczyna świtać. Wraz z odejściem nocy ginie moc willid. Giselle żegna ocalonego Alberta na zawsze i znika w mogile. Omdlałego księcia nad grobem Giselle odnajduje jego giermek Wilfryd.
Znani wykonawcy głównych ról.
Baleriny zagraniczne w roli Giselle:
Baleriny polskie w roli Giselle:
Tancerze zagraniczni w roli księcia Alberta:
Tancerze polscy w roli księcia Alberta:

</doc>
<doc id="12478" url="https://pl.wikipedia.org/wiki?curid=12478" title="John Adams">
John Adams

John Adams Jr. (ur. 30 października 1735 w Braintree, zm. 4 lipca 1826 w Quincy) – amerykański politolog, dyplomata i polityk, 1. wiceprezydent (1789-1797), a następnie 2. prezydent Stanów Zjednoczonych (1797–1801), ojciec Johna Quincy’ego Adamsa, 6. prezydenta (1825-1829).
Lata młodości i edukacja.
John Adams jr. urodził się 30 października (według niektórych biografii 19 października) 1735 w Braintree (obecnie Quincy w stanie Massachusetts) w średnio zamożnej rodzinie farmera. Był najstarszym z trzech synów Johna Sr. i Susanny Boylston Adams. Jego pradziadek Henry Adams przybył do Stanów Zjednoczonych wraz z żoną Edith i dziewięciorgiem dzieci; emigrowali z Barton St David w angielskim hrabstwie Somerset.
Rodzice Adamsa, chcąc dać mu wykształcenie zadecydowali, że ma on zostać pastorem. Młodzieniec jednak odmówił i postanowił szkolić się na Uniwersytecie Harvarda, na który wstąpił w 1751 roku. Po czterech latach uzyskał stopień bakałarza, a po siedmiu magisterium. 
Jeszcze w 1755 roku rozpoczął pracę jako nauczyciel, jednak była ona męcząca, więc po uzyskaniu stopnia magistra rozpoczął praktykę adwokacką. Początkowo działalność prawnicza nie wiodła mu się najlepiej, jednak działania na rzecz społeczności lokalnej przysporzyły mu popularności i klientów. 5 marca 1770 doszło do tzw. masakry bostońskiej, podczas której żołnierze brytyjscy strzelali do kolonistów, zginęło pięć osób. Pomimo że żaden adwokat nie chciał podjąć się obrony Anglików, John Adams zgodził się ich reprezentować i uzyskał wyroki uniewinniające dla dowódcy Thomasa Prestona i dla większości jego oddziału (dwóm żołnierzom wymierzono niewielkie kary).
Kariera polityczna.
Także w 1770 roku został wybrany do stanowej legislatury Massachusetts. Jednak zwycięstwo w procesie przeciw żołnierzom zamieszanym w masakrę bostońską sprawiło, że przyszły prezydent zaczął być izolowany, a gdzieniegdzie nazywany wręcz „zdrajcą”, który popiera rojalistów. Taka postawa środowiska i opinii publicznej spowodowała, że Adams opuścił Boston i na dwa i pół roku rozstał się z polityką. Wiosną 1773 roku, Adams ponownie został wybrany do legislatury stanowej, lecz jego kandydatura została zawetowana przez gubernatora kolonii. Pół roku później, doszło do tzw. herbatki bostońskiej, którą poparł Adams, w wyniku czego patrioci ponownie obdarzyli go zaufaniem. W 1774 został delegatem swojej kolonii do 1. Kongresu Kontynentalnego, a w 1775 do 2. Kongresu. W obu kadencjach brał aktywny udział w pracach parlamentu: zgłosił kompromisową kandydaturę George’a Washingtona na dowódcę Armii Kontynentalnej, a następnie został wybrany na członka pięcioosobowej grupy, mającej opracować projekt Deklaracji Niepodległości. Już wówczas Adams był zdecydowanym zwolennikiem oderwania Kolonii od Wielkiej Brytanii i utworzenia niepodległego państwa z silnym rządem federalnym.
Poseł USA w Europie.
Francja.
W 1778 Adams został skierowany do Paryża, by wspomóc tamtejszego posła Benjamina Franklina. Ponieważ współpraca z ambasadorem, a także z ministrem spraw zagranicznych Charles'em de Vergennesem się nie układała, już po roku Adams został odwołany. Powrócił jeszcze do Francji, by 30 listopada 1782 podpisać tymczasowy traktat pokojowy. W konsekwencji tego wydarzenia 3 stycznia 1783 roku podpisano także traktat amerykańsko-brytyjski. Te sukcesy sprawiły, że Kongres Kontynentalny upoważnił przyszłego prezydenta do podpisania traktatu o przyjaźni i handlu z dowolnym państwem europejskim (choć udało się to osiągnąć tylko z Prusami).
Holandia.
Pod koniec 1780 roku mianowano Adamsa posłem pełnomocnym w Hadze. Dzięki temu zabiegowi udało się wynegocjować układ o przyjaźni i handlu oraz pożyczkę dla młodych Stanów Zjednoczonych.
Anglia.
24 lutego 1785 Adams został mianowany posłem amerykańskim w Londynie, jako pierwszy w historii. Po przybyciu na miejsce, w maju, został umiarkowanie ciepło przyjęty przez króla Jerzego III, lecz niechęć prasy i brytyjskiej opinii publicznej była dla niego zauważalna na każdym kroku. Niechęć ze strony korony brytyjskiej uniemożliwiła posłowi zrealizowanie założeń traktatu pokojowego i rozwiązanie problemów, jak spory graniczne czy długi z okresu kolonialnego. Z tego też powodu w 1788 Adams poprosił o odwołanie go z misji dyplomatycznej i w kwietniu powrócił do Stanów Zjednoczonych.
Wiceprezydent Stanów Zjednoczonych.
W wyborach prezydenckich w 1789 roku zdobył 34 głosy Kolegium Elektorskiego. Był to drugi wynik, a więc zgodnie z obowiązującymi wówczas przepisami Konstytucji został wybrany wiceprezydentem. Jego rola ograniczała się w zasadzie jedynie do przewodniczenia Senatowi.
W wyborach prezydenckich w 1792 roku ponownie startował na wiceprezydenta (gdyż w następnych wyborach chciał się ubiegać o prezydenturę) i został wybrany. W drugiej kadencji jego rola była jeszcze bardziej marginalna. Charakterystyczną cechą etykiety Adamsa, jako wiceprezydenta, było przywiązywanie uwagi do drobiazgów i ceremoniału, co było przez ówczesnych uważane za nadmierny formalizm.
Prezydentura.
Podczas wyborów prezydenckich w 1796 roku, znacznie większe znaczenie miały partie polityczne, niż w poprzednich głosowaniach. Kandydatami Federalistów byli John Adams i Thomas Pinckney, natomiast Demokratyczni Republikanie wystawili Thomasa Jeffersona i Aarona Burra. W głosowaniu Kolegium Elektorskiego zwyciężył Adams, uzyskując 71 głosów (potrzeba było 70), a drugie miejsce zajął Jefferson (obejmując urząd wiceprezydenta).
Już na samym początku zaczęły się ujawniać antagonizmy pomiędzy oboma politykami. Kiedy antagonizmy francusko-amerykańskie przybrały na sile, prezydent uczynił afront wiceprezydentowi, wyłączając go z obrad gabinetu przy sprawach wagi państwowej. Pod koniec kadencji Jefferson i Adams praktycznie wcale ze sobą nie rozmawiali. Sytuacja we własnej partii prezydenta nie była lepsza – lider Federalistów Alexander Hamilton, nie będąc przekonanym o lojalności Adamsa, niechętnie szedł z nim na kompromis, co poskutkowało chłodną reakcją Adamsa i konfliktem między nim a Hamiltonem. Według historyków, spór ten zapoczątkował i walnie przyczynił się do rozpadu stronnictwa federalistycznego.
Głównym problemem gabinetu Adamsa było zagrożenie wojną pomiędzy Francją a USA. Prezydent nie sympatyzował z Francją, ale wbrew swojemu stronnictwu, nie był także zwolennikiem Anglii. Adams podjął dwie próby poprawy stosunków dyplomatycznych: najpierw wysłał z misją dyplomatyczną Charlesa Pinckneya (który nie został przyjęty), a następnie powołał trzyosobową komisję negocjacyjną, w skład której weszli Pinckney, John Marshall i Elbridge Gerry. Zostali oni zatrzymani przez Francuzów, natomiast wkrótce potem do USA przybyli trzej mężczyźni, podający się za wysłanników francuskiego ministra spraw zagranicznych Charles’a de Talleyranda. Zażądali oni od rządu amerykańskiego łapówki w wysokości 1,2 miliona liwrów oraz 32 milionów florenów pożyczki na cele militarne. Po odmowie Amerykanów, prezydent zaniechał dalszych rozmów z Francją, a cała sytuacja została nagłośniona przez Federalistów w 1798 roku i nazwana „aferą XYZ”. W obliczu takich działań, w połowie 1798 roku, Kongres podjął uchwały o zawieszeniu stosunków handlowych z Francją i anulowaniu traktatów amerykańsko-francuskich z 1778 roku. Z czasem, wobec bardziej pojednawczej postawy ministra Talleyranda, który nie chciał otwartej wojny ze Stanami Zjednoczonymi, Adams w dorocznym przemówieniu przez Kongresem (z 1798 roku), zaznaczył, że nie zamyka możliwości rozmów z Francją. W 1799 roku do Paryża udał się prywatnie George Logan, by przeprowadzić rozmowy pokojowe. Takie działanie nie spodobało się federalistom, którzy przeforsowali ustawę, zakazującą angażowania się osób prywatnych do spraw międzynarodowych (Ustawa Logana). Na podstawie raportów synów prezydenta Johna Quincy’ego i Thomasa Boylstona, John Adams postanowił mianować Williama Vansa Murraya delegatem do rozmów pokojowych z Francją. Trzyosobowa grupa negocjatorów dotarła do Paryża w marcu 1800 roku i po siedmiomiesięcznych rozmowach, 30 września 1800 udało się zawrzeć porozumienie.
Miesiąc po tych wydarzeniach, 1 listopada 1800 roku John Adams spędził pierwszą noc w nowej rezydencji amerykańskich prezydentów – Białym Domu w nowej stolicy USA – Waszyngtonie. Wypowiedział wówczas zdanie, które Franklin Delano Roosevelt nakazał wyryć nad kominkiem w oficjalnej jadalni Białego Domu:
Planował pozostać na urzędzie prezydenta na drugą kadencję. Pomimo że wyrzucił z rządu dwóch sprzymierzeńców Hamiltona, uzyskał poparcie Partii Federalistycznej i wraz z Charlesem Pinckneyem ponownie kandydował w wyborach w roku 1800. W czasie kampanii był jednak ostro atakowany za politykę wobec Francji – Federaliści zarzucali mu niewypowiedzenie wojny, natomiast Demokratyczni Republikanie – pogorszenie stosunków z Francją. Ponadto Adams był podejrzewany o sympatyzowanie z monarchistami. Z tych powodów, w głosowaniu Kolegium Elektorskiego uzyskał 65 głosów i zajął trzecie miejsce, a prezydentem został jego główny polityczny antagonista Thomas Jefferson. Ostatnią decyzją jaką podjął Adams, będąc prezydentem było podpisanie nominacji dla Johna Marshalla jako nowego prezesa Sądu Najwyższego, który pełnił tę funkcję przez 35 lat.
Dokonania.
Głównym sukcesem Adamsa było niedoprowadzenie do wojny z Francją, a także powstrzymanie konfliktów wewnętrznych.
Prezydent Adams przywiązywał dużą rolę do rozwoju Marynarki Wojennej USA. 30 kwietnia 1798 utworzono Departament Marynarki Wojennej. 21 listopada 1800 odbyło się pierwsze posiedzenie Kongresu USA w nowo wybudowanym budynku Kapitolu, a następnego dnia prezydent Adams wygłosił pierwsze przemówienie w tym budynku.
13 lutego 1801 Kongres przyjął ustawę rozbudowującą system sądowniczy Stanów Zjednoczonych, który przewidywał powołanie 18 nowych sędziów federalnych. John Adams podpisał nominacje w ostatnim dniu urzędowania, lecz Jefferson unieważnił je 22 kwietnia 1802.
Nominacje do Sądu Najwyższego.
John Adams nominował trzech sędziów Sądu Najwyższego Stanów Zjednoczonych (w tym jednego prezesa Sądu):
Emerytura i śmierć.
Po opuszczeniu Białego Domu, Adams nie pojawił się na zaprzysiężeniu Jeffersona i powrócił do rodzinnego Braintree, gdzie zajął się czytaniem książek i pisaniem autobiografii. Pomimo tego, że pozostawał z dala od polityki, angażował się w publicystykę polityczną, a w 1820 roku został nawet wybrany na przewodniczącego konwencji stanowej Massachusetts. Ze względu na wiek i stan zdrowia odmówił objęcia funkcji.
W międzyczasie nawiązał także korespondencję ze swoim dawnym antagonistą, Thomasem Jeffersonem, którą zapoczątkował list z 1812 roku, z życzeniami noworocznymi, podpisany jako „Przyjaciel”. Zrządzeniem losu, obaj zmarli tego samego dnia – 4 lipca 1826 roku, w 50. rocznicę sygnowania Deklaracji Niepodległości. Adams został pochowany w First Unitarian Church w rodzinnym Brainstree. W tym samym miejscu pochowany jest jego syn John Quincy Adams, 6. prezydent USA oraz żony obydwu.
Życie prywatne i poglądy.
W młodości John Adams często się zakochiwał. Oświadczył się o dziewięć lat od siebie młodszej córce pastora, Abigail Smith, którą poślubił w 1764 roku. Adamsowie mieli trzech synów i dwie córki. Jeden z jego synów John Quincy Adams, został wybrany 6. prezydentem USA. Zdaniem historyków, Abigail Adams była kobietą wykształconą, mądrą i wywarła ona duży wpływ na politykę prowadzoną przez jej męża.
John Adams jako najstarszy syn miał być przeznaczony do kariery duchownej i zostać pastorem. Jednak nie był on osobą zaangażowaną religijnie. Według biografów, jego światopogląd mógł być bliski deizmu, podobnie jak Benjamina Franklina.

</doc>
<doc id="12479" url="https://pl.wikipedia.org/wiki?curid=12479" title="Uniwersytet Harvarda">
Uniwersytet Harvarda

Uniwersytet Harvarda (ang. "Harvard University") – prywatna uczelnia powstała 8 września 1636 jako Harvard College w Newtowne (wówczas w Kolonii Zatoki Massachusetts, obecnie Cambridge) koło Bostonu jako pierwszy uniwersytet na terenie kolonii brytyjskich w Ameryce Północnej.
Uczelnia zajmuje konsekwentnie pierwsze miejsce w Akademickim Rankingu Uniwersytetów Świata, opracowywanym przez Institute of Higher Education przy Uniwersytecie Jiao Tong w Szanghaju (tzw. Lista Szanghajska).
Harvard University jest też najbogatszą uczelnią świata – w 2015 jej majątek wynosił 37,6 mld USD.
Historia.
Nazwę uczelnia otrzymała od nazwiska duchownego purytańskiego, wielebnego Johna Harvarda, który był pierwszym darczyńcą uczelni, wówczas posiadającej status college’u. Harvard utrzymywał szkołę, od momentu jej powstania do swojej śmierci. W testamencie zapisał jej swoją bibliotekę i połowę majątku.
Imię Harvarda uczelnia przyjęła w dniu 13 marca 1639 roku. Pierwsze stypendia dla studentów tej uczelni ufundowała w 1643 Ann Radcliffe (1576–1661). Studenci wielokrotnie protestowali przeciwko złemu żywieniu, np. w 1766 doszło do „buntu maślanego”, a w latach 1807–1808 do „buntu zepsutej kapusty”.
Mianem uniwersytetu (zamiast funkcjonującej do tej pory nazwy college) posłużyła się po raz pierwszy Konstytucja Massachusetts z 1780 roku. Na początku XIX wieku szkołę zreformowano, głównie za sprawą George’a Ticknora.
Najważniejszym wydarzeniem w dziejach Harvardu w drugiej połowie XIX wieku były zmiany wprowadzone przez Charlesa Williama Eliota, prezydenta Uniwersytetu w latach 1869–1909. Zmusił on profesorów do prowadzenia badań. Doprowadził też do zmian w programie nauczania, łącząc teoretyczną wiedzę z praktyką.
Obecnie na uniwersytecie studiuje około 21 tys. osób.
Na uniwersytecie działa, założone w 1990, stowarzyszenie studentów polskich o nazwie „Polskie Towarzystwo na Harvardzie” (ang. "Harvard Polish Society").
Organizacja.
Harvard jest zarządzany przez dwa organy – President and Fellows of Harvard College, znany również jako Harvard Corporation oraz założony w 1960 Harvard Board of Overseers. President of Harvard University jest codziennym administratorem Harvardu – wyznaczony i odpowiedzialny przed Harvard Corporation.
Harvard składa się dziś z dziewięciu wydziałów, poniżej według daty powstania:
W 1999 Radcliffe College został przemianowany na Radcliffe Institute for Advanced Study.

</doc>
<doc id="12481" url="https://pl.wikipedia.org/wiki?curid=12481" title="Aum Shinrikyō">
Aum Shinrikyō

 (także pisownia: Om Shin Rikyo); polska nazwa: „Aum – Najwyższa Prawda” (ang. „Supreme Truth”); obecna nazwa: „Aleph” – japońska sekta religijna założona w 1987 przez Shōkō Asaharę (prawdziwe nazwisko: Chizuo Matsumoto). W marcu 1995 roku mała grupa członków sekty dokonała w tokijskim metrze zamachu przy pomocy sarinu. Śmierć poniosło 12 osób, a blisko 6 tys. odniosło poważne obrażenia z powikłaniami na długie lata.
Nazwa sekty.
Nazwa sekty składa się z czterech elementów:
Historia.
Początki i rozwój sekty.
W 1987 pół niewidomy od urodzenia Shōkō Asahara udał się w Himalaje, aby poznać buddyzm i hinduizm. Spotkał tam wielu przywódców religijnych, włącznie z Dalajlamą.
Po powrocie do Japonii oznajmił, że udało mu się osiągnąć nirwanę, że jest w posiadaniu prawdy absolutnej i jest pierwszym „oświeconym” od czasów Buddy. Swoją wizję świata oparł na połączeniu treści zawartych m.in. w pismach buddyjskich, hinduistycznych, biblijnej Apokalipsie i przepowiedniach Nostradamusa. Idee te pozyskiwały zaufanie wyznawców, przekonanych o zbliżaniu się końca świata. Według Asahary, mieli ocaleć jedynie wyznawcy Aum. Dowodził także, że to Stany Zjednoczone przyspieszą nuklearny Armageddon, rozpoczynając III wojnę światową z Japonią.
W 1989 sekta Asahary została zalegalizowana jako ugrupowanie religijne. Środki finansowe uzyskiwała z działalności m.in. w dziedzinie elektroniki i prowadzenia restauracji. Członkowie grupy byli zobowiązani do przepisywania swoich majątków na własność sekty. Aum docierała do osób wykształconych i majętnych. Sekta umiejętnie prezentowała się w mediach. Posiadała własną stronę internetową oraz wykorzystywała niezwykłą w Japonii popularność anime i mangi.
Sekta prowadziła również działalność polityczną, nawołując do walki z materializmem społeczeństwa i korupcją. W wyborach parlamentarnych w 1990 roku Asahara i jego zwolennicy kandydowali do parlamentu. Udział w wyborach jednak zakończył się porażką. Lider sekty zdobył w wyborach 1700 głosów, a 25 z nim kandydujących miało jeszcze słabsze wyniki. Na skutek porażki uznał, że wybory zostały sfałszowane przez władze.
W lutym 1989 za próbę opuszczenia sekty zamordowany został Shuji Taguchi. Za pomocą gazu VX zabito 20 członków sekty próbujących opuścić jej szeregi.
4 listopada 1989 członek sekty Kazuaki Okazaki dokonał w Jokohamie zabójstwa adwokata Tsutsumi Sakamoto, jego żony i rocznego dziecka.
W 1998 za zbrodnię został skazany na karę śmierci.
W połowie lat 90. ruch religijny liczył ok. 10 tys. członków (głównie w Japonii i Rosji).
W 1993 przy pomocy jadu kiełbasianego sekta usiłowała zamordować rodzinę cesarską.
1 lutego 1994 za próbę opuszczenia sekty na terenie siedziby został powieszony jej członek Kotarō Ochida.
W tym samym roku Shōkō Asahara został pozwany do sądu. W odpowiedzi na pozew 27 czerwca 1994 członek sekty Takashi Tomitsu rozpylił sarin przy pomocy furgonetki w dzielnicy miasta Matsumoto, w której mieszkali sędziowie mający wydać niekorzystny wyrok dla sekty. Na skutek ataku zginęło 7 osób, a 144 uległo zatruciu.
Atak w metrze tokijskim.
Siła przekonywania Asahary była tak znaczna, że członkowie sekty posłusznie wykonywali jego polecenia, dokonując także zamachów kryminalnych przy użyciu środków biologicznych i chemicznych. Większość z nich była nieudana i przeprowadzona na niewielką skalę. Dopiero „akcja” w metrze tokijskim w dniu 20 marca 1995 roku doprowadziła do tragicznych masowo skutków. Zamach został dokonany przy pomocy sarinu w płynie. Gaz został umieszczony w butelkach i pudełkach śniadaniowych, wniesionych do wagonów trzech linii metra, pociągów zmierzających do stacji Kasumigaseki w dzielnicy rządowej. O umówionym dokładnie czasie sprawcy przebili pakunki parasolami, pozostawiając je w wagonach pełnych pasażerów, w czasie porannego szczytu. Ulatniający się gaz spowodował masowe zatrucia. Był to najpoważniejszy atak terrorystyczny we współczesnej Japonii.
Po 1995.
W 1997 roku specjalna komisja rządowa zdelegalizowała Aum Shinrikyō. Proces sekty trwał osiem lat, w wyniku którego Asahara i 11 członków grupy zostało skazanych na karę śmierci. Apelacja Asahary została odrzucona w 2006 roku.
W 2000 roku sekta zmieniła nazwę na Aleph. Opierający się głównie na buddyzmie i hinduizmie ruch Aleph, którego przywódcą jest Fumihiro Jōyū, ma około 1500 wyznawców. Organizacja Aleph jest nadzorowana przez Japońską Agencję Bezpieczeństwa Publicznego.
W 2007 część członków (ok. 160 osób), nieprzekonanych, że Aleph wystarczająco zdystansowała się od Asahary i jego zbrodni, opuściła grupę i stworzyła nową organizację o nazwie , czyli „Pierścień Światła”.
31 grudnia 2011 roku jeden z członków sekty, 46-letni Makoto Hirata, po latach ukrywania się oddał się w ręce policji. Hirata był jedną z osób odpowiedzialnych za rozpylenie sarinu w tokijskim metrze w 1995 roku. W ciągu następnego pół roku dzięki informacjom uzyskanym po wyznaczeniu nagród od 3 do 10 mln jenów, aresztowano troje pozostałych poszukiwanych członków sekty.
18 stycznia 2018 japoński Sąd Najwyższy wydał ostatni wyrok w sprawie członka sekty odpowiedzialnego za dokonanie ataku na tokijskie metro, umożliwiając przeprowadzenie egzekucji.
Japońskie Ministerstwo Sprawiedliwości poinformowało w dniu 6 lipca 2018 roku, że tego samego dnia w godzinach porannych został wykonany wyrok śmierci na założycielu sekty i sześciu jej członkach, którzy zorganizowali atak gazowy w Tokio w 1995 roku. 31 lipca wykonano egzekucje na pozostałych członkach sekty.

</doc>
<doc id="12482" url="https://pl.wikipedia.org/wiki?curid=12482" title="Achacjusz">
Achacjusz



</doc>
<doc id="12483" url="https://pl.wikipedia.org/wiki?curid=12483" title="Achacy">
Achacy

Achacy – imię męskie najprawdopodobniej pochodzenia greckiego. W takim przypadku pochodzi ono od wyrazu "achátēs" – „agat”. Może również pochodzić od greckiego imienia Ἀκακίος "Akakios" (od ἀκακός "akakos" – „niewinny”, „nieznający zła”), albo od greckiego wyrazu ἀγαθός "agathos" – „dobry”. Jego żeńskim odpowiednikiem są Achacja i Akacja.
Imię to ma oboczną formę Achacjusz. Można również spotkać formę Akacjusz, są to warianty powstałe na skutek niepewnej pisowni łaciny (a zwłaszcza obcych imion własnych) w średniowieczu. W średniowieczu też wiązano to imię z nazwą kolców jakiegoś drzewa, prawdopodobnie akacji. W Polsce imię to pojawiło się w zapiskach z XV wieku, ale nie było często nadawane. Stosunkowo popularne jest natomiast w czasach współczesnych w Gruzji.
Notowany w źródłach rosyjskich pochodzących z lat 1479–1584 z monastyru sołowieckiego.
Achacy i Achacjusz imieniny obchodzą 2 stycznia, 27 lutego, 31 marca, 9 kwietnia, 28 kwietnia, 8 maja, 22 czerwca, 28 lipca i 27 listopada.
Odpowiedniki w innych językach: 
Znane osoby o tych imionach:

</doc>
