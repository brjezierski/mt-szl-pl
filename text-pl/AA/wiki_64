<doc id="24669" url="https://pl.wikipedia.org/wiki?curid=24669" title="Blok p">
Blok p

Blok p – grupa pierwiastków chemicznych w układzie okresowym, których wspólną cechą jest występowanie przynajmniej jednego elektronu walencyjnego na podpowłoce p i niewystępowanie elektronów walencyjnych na podpowłokach d i f.
Do bloku tego należą pierwiastki od 13 do 18 grupy układu okresowego bez helu, należącego do bloku s. Wszystkie niemetale oprócz wodoru i helu należą do bloku p.
Przykłady:

</doc>
<doc id="24672" url="https://pl.wikipedia.org/wiki?curid=24672" title="Blok s">
Blok s

Blok s – grupa pierwiastków chemicznych w układzie okresowym, do których należą bardzo aktywne metale 1 i 2 grupy oraz wodór z grupy 1 i hel z grupy 18. Elektrony walencyjne we wzorach elektronowych przedstawiane są wzorem
formula_1 gdzie formula_2 to główna liczba kwantowa pierwiastka, a formula_3 – symbol orbitalu formula_3 o pobocznej liczbie kwantowej formula_5
Przykłady:
Właściwości metali.
Cechy metali bloku s:

</doc>
<doc id="24677" url="https://pl.wikipedia.org/wiki?curid=24677" title="Złożone sposoby wymiany ciepła">
Złożone sposoby wymiany ciepła



</doc>
<doc id="24678" url="https://pl.wikipedia.org/wiki?curid=24678" title="Wymiana ciepła">
Wymiana ciepła

Wymiana ciepła (nazywana także "transportem ciepła" lub "przekazywaniem ciepła", nieprawidłowo określana "wymianą cieplną") – jeden ze sposobów (obok pracy) przekazywania energii pomiędzy układami termodynamicznymi.
Wymiana ciepła zawsze przebiega z ciała o temperaturze wyższej do ciała o temperaturze niższej, zgodnie z drugą zasadą termodynamiki. Jeżeli rozpatrywany obiekt ma inną temperaturę niż jego otoczenie lub znajdujące się w pobliżu inne ciała, wymiana ciepła odbywać się będzie do momentu osiągnięcia stanu równowagi termicznej. Nie jest możliwe powstrzymanie procesu przekazywania ciepła pomiędzy sąsiadującymi obiektami o różnej temperaturze – można go jedynie spowolnić.
Jednostką ciepła w układzie SI jest dżul (dawniej używaną jednostką była kaloria).
Mechanizmy wymiany ciepła.
Wymiana ciepła zachodzi na jeden z trzech sposobów:

</doc>
<doc id="24688" url="https://pl.wikipedia.org/wiki?curid=24688" title="Falun Gong">
Falun Gong

Falun Gong (chiń. 法轮功; inna nazwa Falun Dafa, chiń. 法轮大法 – Wielkie Prawo Koła Praw) – chińska praktyka duchowa, która łączy medytację i ćwiczenia Qi Gong z filozofią moralną opartą na zasadach Prawdy ("Zhen"), Życzliwości ("Shan") i Cierpliwości ("Ren") (chiński:  真、善、忍).
Praktyka ta podkreśla moralność i kultywację cnoty oraz utożsamia się jako praktykę qigong szkoły Buddy, choć jej nauki również zawierają elementy tradycji taoistycznej. Poprzez kultywację moralności oraz praktykę medytacji i ćwiczeń, praktykujący Falun Dafa dążą do porzucenia przywiązań i, ostatecznie, osiągnięcia duchowego oświecenia.
Początki.
Falun Gong po raz pierwszy było publicznie nauczane w północno-wschodnich Chinach w 1992 roku przez Li Hongzhi. Ukazało się pod koniec chińskiego "qigong boom" – okresu popularności podobnych praktyk medytacyjnych i ćwiczeń oddechowych.
Charakterystyka.
Falun Dafa wyróżnia się od innych szkół qigong brakiem opłat czy formalnego członkostwa, brakiem codziennych rytuałów, dużym naciskiem na moralność i teologiczną naturę jego nauki. Zachodni naukowcy określili Falun Gong jako dyscyplinę qiqong, ruch religijny, system kultywacyjny lub jako formę chińskiej religii.
Stanowisko chińskiego rządu.
Pomimo że praktyka ta początkowo cieszyła się znacznym wsparciem ze strony chińskiego rządu, to pod koniec lat 90 XX w., Komunistyczna Partia Chin zaczęła postrzegać ją jako potencjalne zagrożenie w związku z jej popularnością, niezależnością od państwa i naukami duchowymi. W 1999 roku rząd określił liczbę praktykujących Falun Gong na 70 milionów. Napięcia wzrosły w kwietniu 1999 roku, kiedy przeszło praktykujących zebrało się na pokojowej manifestacji wzdłuż muru otaczającego Zhongnanhai, teren rezydencji najwyższych władz państwowych w Pekinie, aby żądać prawnego uznania i wolności od ingerencji państwa. Ta demonstracja jest uważana za katalizator późniejszych prześladowań.
Prześladowania.
20 lipca 1999 roku, kierownictwo KPCh zapoczątkowało ogólnonarodowe represje i wieloaspektową propagandę w celu likwidacji Falun Dafa. Wszystkie strony internetowe nawiązujące do Falun Gong zostały zablokowane, zaś w październiku 1999 roku Falun Gong zostało ogłoszone jako „heretycka organizacja”, która zagraża stabilności społeczeństwa. Praktykujący Falun Gong w Chinach są przedmiotem wielu naruszeń praw człowieka: szacuje się, że setki tysięcy ludzi zostało bezpodstawnie uwięzionych, ponadto praktykujący są przedmiotem przymusowych prac, nadużyć psychiatrycznych, tortur i innych przymusowych metod zmian światopoglądu ze strony chińskich władz. Począwszy od 2009 roku organizacje broniące praw człowieka szacują, że co najmniej 2000 praktykujących Falun Dafa zginęło w więzieniach. Film "Chińska cena życia" zawiera zeznania kobiety, która pracowała w centrum pobrań narządów. Liczby zabitych to dziesiątki tysięcy, których mordowano w celu grabieży organów . Od czasu gdy rozpoczęły się prześladowania, praktykujący Falun Gong stali się aktywni w bronieniu praw człowieka w Chinach.
Praktykowanie na świecie.
Założyciel Falun Gong, Li Hongzhi, żyje w USA od roku 1996, zaś Falun Gong jest szeroko rozpowszechnione na całym świecie. Szacuje się, że w Chinach, pomimo prześladowań, dziesiątki milionów ludzi wciąż praktykuje Falun Dafa. Poza Chinami Falun Dafa jest praktykowane w ponad 70 krajach w tym w Polsce.

</doc>
<doc id="24692" url="https://pl.wikipedia.org/wiki?curid=24692" title="Obliczenia numeryczne">
Obliczenia numeryczne



</doc>
<doc id="24694" url="https://pl.wikipedia.org/wiki?curid=24694" title="Avia BH-33">
Avia BH-33

Avia BH-33 – czechosłowacki samolot myśliwski z okresu międzywojennego, produkowany na licencji w Polsce w Podlaskiej Wytwórni Samolotów jako PWS-A.
Historia.
W 1927 roku inż. Paweł Beneš i inż. Miroslav Hajna z zakładów lotniczych Avia Co Kbely w Czakowicach opracowali projekt nowego samolotu myśliwskiego, który miał być następcą produkowanego samolotu Avia BH-21.
Nowy samolot został oznaczony jako Avia BH-33 i jego prototyp został oblatany pod koniec 1927 roku. Podczas prób w locie stwierdzono, że jest to samolot zwrotny, szybki i ma dobre właściwości pilotażowe, spełniał on wymagania stawiane samolotom myśliwskim. W związku z tym podjęto jego produkcję seryjną w 1928.
Samolotem tym zainteresowało się dowództwo polskiego lotnictwa wojskowego i ostatecznie w 1928 roku zakupiło dwa egzemplarze wzorcowe tego samolotu oraz licencje na ich produkcję w Polsce. Produkcję tego samolotu prowadziła Podlaska Wytwórnia Samolotów (PWS) w Białej Podlaskiej. Samoloty produkowane w PWS zostały oznaczone jako "PWS-A" i ogółem w latach 1929–1930 wyprodukowano ich 50 sztuk.
Samolot "Avia BH-33" miał konstrukcję mieszaną, w przeważającej części drewnianą i w celu jego unowocześnienia jego projektanci opracowali nową wersję już z kadłubem o konstrukcji metalowej, która została oznaczona jako "Avia BH-33E". Licencję na budowę tej wersji samolotu sprzedano Jugosławii, gdzie była ona produkowana.
Zbudowano także prototyp oznaczony jako "Avia BH-33P" z owalnym kadłubem ze spawanych rur stalowych, lecz ta wersja nie weszła do produkcji seryjnej. Pozostała ona w fazie prototypu.
Ostatnią wersja samoloty była wersja oznaczona jako "Avia BH-33L", była to wersja wyposażona w czechosłowacki silnik "Škoda L" i była produkowana seryjnie.
Łącznie wyprodukowano 235 samolotów Avia BH-33 wszystkich wersji, z tego na licencji w Polsce – 50 sztuk i Jugosławii – 42 sztuki.
Użycie w lotnictwie.
Samolot ten był w latach trzydziestych XX wieku standardowym samolotem lotnictwa Czechosłowacji. Po zajęciu przez Niemcy Czechosłowacji część tych samolotów otrzymało lotnictwo słowackie, a Luftwaffe używało ich do celów treningowych.
Samoloty tych używano w lotnictwie jugosłowiańskim w czasie walk z Niemcami w 1941 roku, a następnie pozostałe samoloty przejęło lotnictwo chorwackie. Używało ich w operacjach przeciwko partyzantce Tito.
Pojedynczymi egzemplarzami tego samolotu dysponowało również lotnictwo belgijskie i ZSRR. Jeden taki samolot posiadało również lotnictwo japońskie, który został użyty do walk na terenie Chin.
Użycie w lotnictwie polskim.
Wyprodukowane w latach 1929–1930 samoloty "PWS-A" w 1930 roku zostały skierowane do eskadr myśliwskich, gdzie były eksploatowane do 1935 roku. Samolot miał wymaganą wytrzymałość konstrukcji, nie było w nim przypadków utraty płatów – co było zmorą w użytkowanych samolotach SPAD 61 i SPAD 51. Wobec wprowadzania myśliwców PWS-10 a zwłaszcza PZL P.7a już od 1933 roku były stopniowo wycofywane z użycia z eskadr myśliwskich i kierowane do eskadr treningowych oraz szkół lotniczych.
W eskadrach treningowych przetrwały one do 1939 roku, gdzie służyły do treningu w akrobacji.
W samoloty te wyposażony był pierwszy polski lotniczy zespół akrobacyjny tzw. Trójka Bajana, w skład której wchodzili: kpt. pil. Jerzy Bajan, kpr. pil. Karol Pniak i kpr. pil. Stanisław Macek.
Opis konstrukcji.
Samolot "Avia BH-33" był jednomiejscowym samolotem myśliwskim, dwupłatem o konstrukcji mieszanej.
Kadłub miał konstrukcję drewnianą, w przedniej części znajdował się silnik gwiazdowy. Za silnikiem znajdował się zbiornik paliwa, a za nim odkryta kabina pilota osłonięta z przodu wiatrochronem. Kabina wyposażona była w urządzenia sterownicze i przyrządy pokładowe. Kadłub kończył się usterzeniem klasycznym o konstrukcji drewnianej, stateczniki pokryte były sklejką, a stery płótnem. Kadłub pokryty był sklejką oklejoną płótnem. Na obu bokach kadłuba zastosowano listwy w celu usztywnienia pokrycia.
Płaty miały konstrukcję dwudźwigarową, drewnianą i były pokryte płótnem. Płat dolny miał większą rozpiętość od płata górnego. Lotki, wyważone za pomocą skrzydełek oporowych, umieszczono tylko na płacie dolnym. Komorę płatów usztywniono za pomocą słupków duralowych w układzie odwróconej litery „N” oraz cięgnami stalowymi.
Podwozie klasyczne dwugoleniowe z półosiami, wyposażone w amortyzatory gumowe. Płoza ogonowa wykonano z półresora piórkowego.
Napęd stanowił silnik gwiazdowy Gnome – Rhone Jupiter 420 KM pochodzący z wycofywanych bombowców Farman F-60 Goliath, śmigło dwułopatowe drewniane Szomański o średnicy ca 2900 mm.

</doc>
<doc id="24696" url="https://pl.wikipedia.org/wiki?curid=24696" title="Infekcja">
Infekcja



</doc>
<doc id="24699" url="https://pl.wikipedia.org/wiki?curid=24699" title="Samuel de Champlain">
Samuel de Champlain

Samuel de Champlain (ur. w 1570 w Brouage k. Rochefort (Francja), zm. 25 grudnia 1635 w Quebecu) – francuski podróżnik, odkrywca, kolonizator Kanady. Pierwszy gubernator, zwany „ojcem Nowej Francji”. Kontynuował odkrywcze dzieło Jacques’a Cartiera, jednocześnie prowadząc intensywną akcję kolonizacyjną i tworząc podstawy pod francuską dominację w Ameryce Północnej.
Ojciec Champlaina, żeglarz, nauczył go podstaw nawigacji. W wieku około 20 lat zaciągnął się do wojska, w którym służył do 1598 roku. W następnym roku odbył rejs na francuskim statku handlowym do kolonii hiszpańskich w Ameryce Środkowej. W ciągu następnych dwóch lat odwiedził szereg wysp Morza Karaibskiego, Meksyk i Panamę. Po powrocie do Francji opublikował książkę, w której opisał wspaniałości miasta Meksyk i zaproponował przekopanie Przesmyku Panamskiego. Książka zwróciła uwagę króla Henryka IV, który pokładał nadzieje w podboju Ameryki i odkryciu Przejścia Północno-Zachodniego z Atlantyku na Pacyfik. Champlain został wezwany do Luwru i skłoniony do wyjazdu do dzisiejszej Kanady.
Tam, w roku 1603, na prośbę królewskiego namiestnika Nowej Francji Hermana de Clermont de Chastes wyprawił się w górę Rzeki Św. Wawrzyńca i stwierdził jej olbrzymie znaczenie komunikacyjne. Był jednym z pierwszych Europejczyków, którzy widzieli i opisali wodospad Niagara.
W latach następnych badał dzisiejsze wybrzeża Nowej Anglii zakładając m.in. miasto Port Royal (dzisiaj Annapolis Royal w Nowej Szkocji).
Wiosną 1608 roku wyruszył w kierunku Kanady. W lipcu tego roku nad Rzeką Św. Wawrzyńca założył fort Quebec, który, wraz z faktorią handlową, stał się zalążkiem kolonii francuskiej. Zima tego roku była tak ostra, że spośród 24 ludzi Champlaina przetrwało zaledwie 8. Pomocni okazali się Indianie z plemion Algonkinów i Huronów, z którymi Champlain utrzymywał przyjazne stosunki, pomagając w wojnie z Irokezami. Ludzie Champlaina posiadali broń palną, wobec której Irokezi byli bezradni. W czasie jednego z takich rajdów wojennych odkrył jezioro nazwane później jeziorem Champlain.
W 1615 zapuścił się w górę rzeki Ottawa, docierając do jezior Nipissing i wielkiej wschodniej zatoki Jeziora Huron, Georgian Bay. Zatoka ta, usiana przez ponad 30 tys. malowniczych wysp i wysepek, wtedy jeszcze nie nosiła nadanej jej później obecnej nazwy na cześć brytyjskiego króla Jerzego IV. Champlain nazwał ją niezaborczo po francusku „Morzem Łagodnym” (fr. "La Mer Douce"). U południowych brzegów zatoki, wśród przyjaznych mu Huronów, którym 4 lata wcześniej wysyłał nastoletnich chłopców, Francuzów, jako czeladników na tłumaczy, Champlain spędził zimę. Powrócił drogą przez Niagarę oraz jezioro Ontario.
W 1615 na skutek jego namów na teren Nowej Francji do nawracania Indian i życia w ich społecznościach przybyli katoliccy misjonarze: franciszkanie i jezuici. Różnie to się kończyło, na co wskazuje zaistnienie kościołów katolickich pod wezwaniem męczenników kanadyjskich.
W czasie wojny angielsko-francuskiej, która wybuchła w roku 1626, dostał się – po długim oblężeniu Quebecu – do niewoli angielskiej, w której przebywał w latach 1628–1629, po czym zezwolono mu powrócić do Francji. Po podpisaniu traktatu pokojowego w Saint-Germain-en-Laye (1633) Kanada została przyznana Francji, a Champlain otrzymał stanowisko pierwszego gubernatora.
Jako gubernator ustanowił pierwszy kanadyjski Order Dobrej Otuchy (fr. "Ordre de Bon Temps") – do dziś przyznawany przez gubernatorów Nowej Szkocji. Był kawalerem Połączonych Zakonów Rycerskiego i Szpitalnego Św. Łazarza z Jerozolimy i Królewskiego Najświętszej Marii Panny z Góry Karmel.
Samuel de Champlain zmarł w Kanadzie.
Uważany jest za frankofońskiego bohatera. Napisał sprawozdanie ze swych wypraw pt. "Oeuvres de Champlain"; była to prawdopodobnie pierwsza książka opublikowana w Nowej Francji. Warto zaznaczyć jego przyjazne nastawienie do Indian i zrozumienie, z jakim traktował ich kultury, jak i nazwy tubylcze, w odróżnieniu od wojskowych brytyjskich w Kanadzie, którzy przyszli po nim.

</doc>
<doc id="24700" url="https://pl.wikipedia.org/wiki?curid=24700" title="Ventura Pons">
Ventura Pons

Ventura Pons (ur. 25 lipca 1945 w Barcelonie) – hiszpański reżyser filmowy i teatralny, narodowości katalońskiej.
Twórczość.
W młodości związał się z teatrem. Nim zajął się filmem, wyreżyserował około 20 przedstawień, pierwsze w 1967 roku. W tym okresie pisał także artykuły o kinie do gazet i czasopism.
W 1978 wyreżyserował swój pierwszy film "Ocaña, retrat intermitent". Obraz został wyróżniony w tym samym roku na festiwalu w Cannes i przyniósł Ponsowi międzynarodową sławę.
Od 1985 Pons filmy realizuje w założonej przez siebie firmie produkcyjnej "Els films de La Rambla", w sumie ponad tuzin obrazów. Jego filmy pokazywane są na najważniejszych festiwalach filmowych. Zarówno sam Pons, jak i widzowie, uważają go za ambasadora kultury katalońskiej. Jest członkiem Europejskiej Akademii Filmowej.

</doc>
<doc id="24702" url="https://pl.wikipedia.org/wiki?curid=24702" title="Współczynnik przewodzenia ciepła">
Współczynnik przewodzenia ciepła



</doc>
<doc id="24705" url="https://pl.wikipedia.org/wiki?curid=24705" title="Multikomunikator internetowy">
Multikomunikator internetowy

Multikomunikator internetowy – rodzaj komunikatora internetowego zawierającego w sobie metody komunikacji z użytkownikami wielu różnych komunikatorów. Gdy typowy komunikator umożliwia komunikację tylko między użytkownikami danego komunikatora tak multikomunikatory zapewniają komunikację z użytkownikami wielu komunikatorów. Przykładami mogą być AQQ, Digsby, Konnekt, Miranda IM, Pidgin (dawniej GAIM), Trillian, WTW, Nimbuzz, Fring – dwa ostatnie przeznaczone przede wszystkim na platformy mobilne.
Konflikty.
W rozwoju tej kategorii oprogramowania zauważa się tendencję do uniwersalizacji i praktycznie wszystkie liczące się komunikatory obsługują protokoły swoich konkurentów. Celem wprowadzenia obsługi protokołu konkurencyjnego programu jest skorzystanie z jego bazy klientów, dlatego niejednokrotnie prowadzi to do „wojen” komunikatorów.
Przykładem był konflikt między programami AIM firmy AOL i MSN Messenger Microsoftu. W Polsce przykładem tego rodzaju praktyk jest obsługa Gadu-Gadu przez AQQ oraz Tlen.pl. Jedynie ICQ nie wprowadzał nigdy obostrzeń w stosunku do programów wprowadzających obsługę jego protokołu.
Inne ujednolicone rozwiązania komunikacyjne.
Równolegle do upowszechniania się multikomunikatorów rozwijają się ujednolicone metody komunikacji takie jak protokoły Jabber/XMPP. Metody te obsługiwane powszechnie przez stare i nowe komunikatory zapewniają wzajemną komunikację użytkowników różnych komunikatorów. Dodatkowo obejmują możliwość korzystania z bramek pośredniczących w komunikacji z użytkownikami komunikatorów nie implementujących ujednoliconych metod komunikacji.

</doc>
<doc id="24709" url="https://pl.wikipedia.org/wiki?curid=24709" title="The Beach Boys">
The Beach Boys

The Beach Boys – amerykańska grupa rockowa grająca rock and rolla.
Wydała m.in. płytę "Pet Sounds", która była jedną z najważniejszych płyt koncepcyjnych w historii obok "Are You Experienced" Jimiego Hendriksa i "Sgt. Pepper’s Lonely Hearts Club Band" The Beatles. Utwór „God Only Knows” z tego albumu został w 2004 sklasyfikowany na 25. miejscu listy 500 utworów wszech czasów magazynu Rolling Stone. Po wydaniu "Pet Sounds" pojawiło się "Good Vibrations". Brian Wilson rozpoczął wtedy pracę nad SMiLE, które miało być jego opus magnum. Jednak około wiosny/lata roku 1967 (Capitol już zdążył wydrukować 500 tys. okładek dla SMiLE) okazało się, że Brian nigdy nie ukończył swojego dzieła, a jedynie nabawił się załamania nerwowego. Jak sam przyznał w dokumencie „Beautiful Dreamer” były trzy powody, dla których SMiLE nie zostało ukończone: 1) Uważał utwór "Fire" (Mrs. O’leary’s Cow) za straszny i złowrogi, 2) Mike Love sabotował projekt, 3) SMiLE według Wilsona było zbyt eksperymentalne, uważał, że ludzie nie są gotowi na tę płytę. Powszechnie uznaje się, że po roku 1967 Beach Boys już nigdy nie powrócili do dawnej formy, a za ich ostatni ważny i kończący pewną erę album uznaje się "Surf’s Up".
Grupa powracała do życia jeszcze kilkakrotnie, pozostając już tylko reliktem swej epoki. Jedynym nadal występującym pod nazwą The Beach Boys członkiem oryginalnego składu jest wokalista Mike Love któremu towarzyszy Bruce Johnston i grupa stale zmieniających się młodych muzyków.
Począwszy od 1988 roku Brian Wilson prowadzi udaną karierę solową. W roku 2004 ukończył i wydał album "Smile", który okazał się dużym sukcesem. W roku 1988 The Beach Boys zostali wprowadzeni do "Rock and Roll Hall of Fame".

</doc>
<doc id="24711" url="https://pl.wikipedia.org/wiki?curid=24711" title="Domniemanie">
Domniemanie

Domniemanie prawne – norma nakazująca przyjąć za udowodniony jakiś fakt lub kształt prawa. Może mieć dwie postacie: "należy domniemywać stan A" lub "jeżeli A, to domniemywa się (funktor tworzący domniemanie) stan B".
Zgodnie z art. 234 KPC domniemania ustanowione przez prawo (domniemania prawne) wiążą sąd; mogą być jednak obalone, ilekroć ustawa tego nie wyłącza.
Celem domniemań jest ułatwienie w ustalaniu stanu faktycznego. Podobne są w tym do fikcji prawnych, z tym, że te ostatnie są "kontrfaktyczne". Domniemania jedynie ułatwiają dowód, natomiast fikcje nakazują przyjęcie zaistnienia pewnego faktu prawnego, który w rzeczywistości nie miał miejsca.
Domniemania wpływają również na rozkład ciężaru dowodu, wpływając na sytuację stron. Tym samym ustanowienie domniemania służyć może wzmocnieniu sytuacji niektórych podmiotów prawa.
Podział domniemań.
Domniemania prawne dzieli się na:
Domniemania prawne dzieli się na:
Kolejnym podziałem domniemywań prawnych jest podział ich na:
Przykłady domniemań niewzruszalnych w polskim systemie prawnym:

</doc>
<doc id="24714" url="https://pl.wikipedia.org/wiki?curid=24714" title="Języki indoaryjskie">
Języki indoaryjskie

Języki indoaryjskie (indyjskie) – grupa języków indoeuropejskich. Grupa ta oraz grupy językowe: irańska oraz dardyjska tworzyły przed 1500 r. p.n.e. jedną wspólnotę językowo-kulturową (zobacz: języki indoirańskie). Językami tej grupy posługiwali się Indoariowie, którzy zaczęli zasiedlać subkontynent indyjski około I poł. II tysiąclecia p.n.e.
Języki indoaryjskie wyodrębniły się około 1500 r. p.n.e., a ich zasięg pokrywał się z zasięgiem dorzecza Indusu. Z tego okresu pochodzą najstarsze zabytki okresu staroindyjskiego (1500–500 r. p.n.e.) – "Wedy" spisane językiem wedyjskim. W okresie średnioindyjskim (500 r. p.n.e. – 1000 r. n.e.) język wedyjski przekształcił się w sanskryt klasyczny i jego potoczne warianty, czyli prakryty, z których jednym jest pali. Następnym stopniem w ewolucji tej grupy językowej były dialekty zwane apabhrańśa, z których w okresie nowoindyjskim (po 1000 r.) ukształtowały się współczesne języki indyjskie. Najważniejsze z nich to m.in. język hindi, urdu, bengalski, marathi, gudżarati i pendżabski. Ogółem językami z tej grupy posługuje się ponad 700 mln osób, głównie na terenie Indii, Pakistanu, Nepalu, Bangladeszu i Sri Lanki.
System fonetyczny języków indoaryjskich.
W poniższych tabelach przedstawiono system fonologiczny sanskrytu klasycznego, który z drobnymi odchyleniami jest również typowy dla współczesnych języków indoaryjskich. Podano odpowiadające poszczególnym dźwiękom znaki sylabicznego alfabetu dewanagari. Inne alfabety indyjskie są niemal dokładnym odzwierciedleniem pisma dewanagari. Jak widać w tabeli spółgłosek, dla języków indoaryjskich charakterystyczna jest fonemiczna opozycja spółgłosek zarówno dźwięcznych/bezdźwięcznych, jak i przydechowych/bezprzydechowych. Dodatkową typową cechą jest występowanie tzw. spółgłosek retrofleksywnych (wymawianych z językiem wygiętym do tyłu, tak że czubek języka dotyka podniebienia). Ta cecha najprawdopodobniej związana jest z silnym wpływem języków drawidyjskich. 
Spółgłoski.
W sanskrycie wedyjskim istniał dodatkowo fonem - retrofleksywne „l” („ळ”), który nie zachował się w sanskrycie klasycznym, ale przetrwał w niektórych językach nowoindyjskich, jak np. marathi i radżastani.
Najważniejsze odchylenia od powyższego schematu
Uproszczona klasyfikacja języków indoaryjskich.
Współczesne języki indoaryjskie (według Ethnologue):
Osobne grupy stanowią języki dardyjskie i języki nuristańskie, najczęściej klasyfikowane jako grupy językowe odrębne od indoaryjskich, o cechach pośrednich między językami indoaryjskimi i irańskimi, lub też jako podgrupy w obrębie języków indoaryjskich (w grupie północno-zachodniej) – według Ethnologue:

</doc>
<doc id="24715" url="https://pl.wikipedia.org/wiki?curid=24715" title="Język maltański">
Język maltański

Język maltański ("l-Ilsien Malti") – język z grupy semickiej w ramach rodziny afroazjatyckiej. Maltański jest używany m.in. przez około 350 tys. osób na Malcie, gdzie od 1964 jest językiem urzędowym.
Maltański jest spokrewniony z językiem arabskim, a dokładniej z dialektami zachodnimi języka arabskiego, szczególnie z dialektem tunezyjskim. Wiele zapożyczeń czerpał z języków włoskiego i angielskiego. Jest to jedyny język semicki zapisywany wyłącznie alfabetem łacińskim. Niektórzy lingwiści sądzą, że maltański może być potomkiem
wymarłego języka fenickiego.
Najstarszym znanym tekstem zapisanym po maltańsku jest "Il Cantilena", wiersz pochodzący z XV wieku, pióra Pietro Caxaro.
Maltański bardzo długo pozostawał językiem wyłącznie mówionym. W piśmiennictwie początkowo używano alfabetu arabskiego, a dopiero później łacińskiego.
Alfabet.
Alfabet maltański składa się z 5 samogłosek (a, e, i, o, u) i 23 spółgłosek (b, ċ, d, f, g, ġ, h, ħ, j, k, l, m, n, p, q, r, s, t, v, w, x, ż, z). Zawiera on także 1 dyftong (ie) i 1 dwuznak (għ). Pomimo istnienia litery ċ nie ma litery c. Ponadto, odwrotnie niż w alfabecie polskim, litera ż stoi przed literą z.
Język maltański jako język urzędowy Unii Europejskiej.
Język maltański od dnia przystąpienia Malty do Unii Europejskiej jako język urzędowy tego kraju stał się jednym z języków urzędowych i roboczych Unii. Jednak na mocy Rozporządzenia Rady (WE) nr 930/2004 z dnia 1 maja 2004 w ciągu trzech lat od tego dnia (tj. do 30 kwietnia 2007) w języku maltańskim nie były sporządzane ani publikowane wszystkie akty prawne UE, lecz tylko najważniejsze. Pod koniec tego okresu zaległe akty musiały być jednak opublikowane. Przyczyną tego wyjątku były problemy ze znalezieniem odpowiedniej liczby tłumaczy potrzebnych do publikacji Wydania Specjalnego Dziennika Urzędowego Unii Europejskiej oraz jego wydań bieżących. Opisany wyjątek nie naruszał charakteru języka urzędowego i roboczego języka maltańskiego w UE.
Przykładowe zwroty.
cześć – bonġu [bondżiu]
dzień dobry – l-għodwa t-tajba [l’odła ttajba]
dobry wieczór – bonswa [bonsła]
do widzenia – saħħa [sah’ha]
Jak się masz? – Kif Inti?
proszę – jekk jogħġbok [jek jodżbok]
dziękuję – grazzi [gracci]
dziękuję bardzo – grazzi ħafna [gracci hafna]
przepraszam – skużi [skuzi]
tak – iva [iwa]
nie – le [le]
dobranoc – Il-lejl It-tajjeb [il lejl it tajeb]
Jak się nazywasz? – X’jismek? [szijsmek]
nie rozumiem – mhux qed nifhem [musz ed nifem]
nazywam się... – jisimni [jisimni]
Czy mówisz po angielsku? – Titkellem bl-Ingliż? [titkellem blingliz?]
na razie – ċaw [cział]
pa – narak
Liczebniki maltańskie.
0 – xejn
1 – wieħed
2 – tnejn
3 – tlieta
4 – erbgħa
5 – ħamsa
6 – sitta
7 – sebgħa
8 – tmienja
9 – disgħa
10 – għaxra
11 – ħdax
12 – tnax
13 – tlettax
14 – erbatax
15 – ħmistax
16 – sittax
17 – sbatax
18 – tmintax
19 – dsatax
20 – għoxrin
30 – tletin
100 – mija
101 – mija u wieħed
200 – mitejn
1000 – elf
2000 – elfejn

</doc>
<doc id="24717" url="https://pl.wikipedia.org/wiki?curid=24717" title="Ciek">
Ciek

Ciek – ogólne określenie wszelkiego rodzaju wód powierzchniowych liniowych, płynących pod wpływem siły ciężkości, płynące stale lub w ciągu dłuższych okresów w wyżłobionych przez siebie łożyskach otwartych. Pojęcie cieku należy łączyć z płynącą wodą i korytem przez nią wyżłobionym.
Określenie "ciek wodny" nie jest zalecane, gdyż stanowi pleonazm.
Elementy charakteryzujące ciek to: długość cieku, brzeg lewy cieku, brzeg prawy cieku, brzeg wklęsły, brzeg wypukły, nurt cieku, linia nurtu cieku, bezwzględny spadek cieku, spadek względny cieku.
Szacuje się, że cieki zajmują około 773 000 km² powierzchni (w czasie średniego przepływu). Oznacza to 0,58% powierzchni lądów niepokrytych lodem.
Kształtowanie się cieku i doliny cieku.
Wiele cieków ma swój początek w dawnych wiekach, które powstały w wyniku działania sił górotwórczych. Przez wiele epok geologicznych sieć wodna ulegała i ulega w dalszym ciągu przekształceniom, głównie w wyniku procesów erozyjnych i akumulacyjnych. Polegają one na wymywaniu, żłobieniu gleby, dna brzegów i przenoszeniu materiału (rumowiska) i akumulowaniu (gromadzeniu) go w niższych partiach cieku i doliny.
Ze względu na sposób niszczącego działania cieku wyróżniamy erozje:
Klasyfikacja cieków.
Ze względu na wielkość oraz pochodzenie można wyróżnić cieki:
W jednym z systemów przyjętych w Polsce wprowadzono podział na:
Cieki mogą prowadzić wodę okresowo lub stale. W związku z tym wyróżnia się cieki:

</doc>
<doc id="24718" url="https://pl.wikipedia.org/wiki?curid=24718" title="Wadi">
Wadi

Wadi, wadis, ued (arab. وادي, "wādī" – dolina, łożysko rzeki) – suche formy dolinne występujące na obszarach pustynnych, w czasie pory deszczowej wypełniają się wodą, tworząc niekiedy wartkie, szerokie, długie i kręte rzeki.
Doliny wadi zostały najprawdopodobniej wyżłobione w plejstocenie w warunkach pluwialnych. Współcześnie są odmładzane i przekształcane przez wodę rzek epizodycznych.

</doc>
<doc id="24721" url="https://pl.wikipedia.org/wiki?curid=24721" title="Wadis">
Wadis



</doc>
<doc id="24727" url="https://pl.wikipedia.org/wiki?curid=24727" title="Charles de Montmagny">
Charles de Montmagny

Charles Jacques Huault de Montmagny (ur. 1583, zm. 1654) – drugi gubernator generalny Nowej Francji w latach 1636-1648. Od 1622 kawaler zakonu maltańskiego.
Charles Huault został wychowany przez jezuitów. 3 sierpnia 1622 roku wstąpił do zakonu kawalerów maltańskich. Służył jako oficer marynarki, walcząc z Turkami oraz piratami z Algieru i Trypolisu. W 1632 roku został jednym z udziałowców Kompanii Stu Wspólników.
W 1635 roku Jean de Lauson, dyrektor Kompanii i krewniak Charlesa Huaulta, mianował go gubernatorem Nowej Francji. 11 czerwca 1636 roku przybył do kolonii w towarzystwie porucznika Achille'a Brehauta Delislego, sekretarza Martiala Piraube'a oraz trzech oficerów. 
Montmagny był szczególnie zasłużony dla miasta Québec. Za jego czasów rozpoczęto budowę silnych umocnień po zachodniej stronie miasta, wytyczono cztery pierwsze ulice i utworzono przedmieścia. Założył także osadę Trois-Rivières i Montreal. Zbudował również Fort Richelieu (dziś Sorel-Tracy), leżący u ujścia rzeki o tej samej nazwie. Kierował zwycięską obroną tego fortu przed atakiem oddziału Irokezów składającego się z 700 wojowników. W swych akcjach kolonizacyjnych współpracował blisko z jezuitami. Za jego rządów kolonia zaczęła prosperować gospodarczo.
Montmagny wychowany przez jezuitów w duchu porozumienia, rozpoczął tradycję współpracy z Indianami, wśród których zyskał duży autorytet. Indianie nadali mu imię "Ononthio", które było tłumaczeniem na miejscowy dialekt jego nazwiska "Wielka Góra". Po pierwszych konfliktach z Irokezami zawarł z nimi traktat pokojowy w Trois-Rivières w 1645.
Montmagny po odwołaniu z Kanady został wysłany z misją na Antyle, gdzie umarł w 1654.

</doc>
<doc id="24729" url="https://pl.wikipedia.org/wiki?curid=24729" title="Wirus Ebola">
Wirus Ebola

Wirus Ebola, EBOV (od ), wcześniej nazywany oficjalnie "Zaire Ebolavirus" – takson wirusów (grupa wirusów) należących do gatunku "Zaire Ebolavirus", z rodzaju "Ebolavirus" i rodziny "Filoviridae" (wirusy należące do tej rodziny nazywane są filowirusami). Rodzina "Filoviridae" należy do rzędu "Mononegavirales".
Gatunek "Zaire Ebolavirus" jest gatunkiem typowym rodzaju "Ebolavirus". Jest najbardziej niebezpiecznym (pod względem liczby zakażeń i śmiertelności) z pięciu gatunków wchodzących w skład tego rodzaju wirusów, z których cztery wywołują gorączkę krwotoczną Ebola – ciężką chorobę zakaźną (z grupy gorączek krwotocznych) u ludzi i innych naczelnych. Nazwa wirusa pochodzi od nazwy rzeki Ebola w północnej części Demokratycznej Republiki Konga, gdzie odnotowano pierwsze przypadki choroby wywołanej tym wirusem.
Budowa.
Materiał genetyczny stanowi jednoniciowe RNA o ujemnej polarności. Podobnie jak wirus Marburg przypomina poskręcaną pałeczkę, ale wykazuje odmienność antygenową. Ebola zbudowana jest z siedmiu białek, z których nie przebadano jeszcze czterech, a co najmniej jedno z nich jest odpowiedzialne za supresję (spowolnienie) działania układu immunologicznego.
Patogenność.
Wirusy te są przyczyną poważnych i trudnych w leczeniu, występujących endemicznie na obszarze Afryki gorączek krwotocznych Ebola (EHF). Najwięcej ofiar pochłonęła epidemia w Afryce Zachodniej (2014).
Zakaźność, drogi szerzenia i rezerwuar.
Epidemia choroby rozpoczyna się od osób, które miały kontakt z krwią lub innymi płynami ustrojowymi zakażonych zwierząt, takich jak małpy czy owocożerne nietoperze. Uważa się, że naturalnym rezerwuarem zarazków są owocożerne nietoperze, jednak pomimo intensywnych badań nie zostało to potwierdzone. Następnie wiriony mogą być przenoszone pomiędzy ludźmi poprzez bezpośredni kontakt z krwią i innymi płynami ustrojowymi chorych oraz zmarłych na tę chorobę osób, a także poprzez bezpośredni kontakt z przedmiotami skażonymi przez ich krew i inne płyny ustrojowe.
Odporność populacji.
Występuje powszechna wrażliwość. Prace nad szczepionką trwają. Wykryto przeciwciała u niektórych badanych pacjentów.
Zastosowania filowirusów jako broni biologicznej.
Wirus gorączki krwotocznej Ebola jest wymieniany w kategorii A jako jeden z najgroźniejszych czynników o wysokim potencjale bioterrorystycznym. Nigdy jednak nie były użyte na polu walk. Obecnie ich znaczenie jako broni B jest wątpliwe, ze względu na szczególne tendencje wirusa do samoograniczania swojego rozszerzania (duża śmiertelność i gwałtowny przebieg). Poza tym jedną z trudności przy wykorzystaniu eboli jako broni biologicznej jest problem z uzyskaniem wirusa. Podobna sytuacja dotyczy wirusa Marburg, który charakteryzuje się jednak znacznie mniejszą wirulencją.
Wrażliwość na czynniki zewnętrzne.
Wirusy te wrażliwe są na promieniowanie jonizujące, światło słoneczne (promienie UV), wysoką temperaturę oraz powszechnie dostępne chemiczne środki do dezynfekcji, np. mydło.
Historia odkrycia.
Odkryty w 1976 w czasie epidemii w Zairze (ognisko znajdowało się prawdopodobnie koło rzeki Ebola, dlatego też tak nazwano tego wirusa) i Sudanie (w Zairze wykazywał większą wirulencję i śmiertelność).
Szczepionka.
W lutym 2008 doniesiono, że przeprowadzono pomyślne testy na małpach. Zwiększa to szansę odkrycia szczepionki skutecznej dla ludzi, nad którą naukowcy pracują od 2009 roku.
Opracowano wiele kandydatek na szczepionkę przeciwko wirusowi Ebola w dekadzie przed 2014, ale od października 2014 żadna nie została jeszcze zatwierdzona przez amerykańską Agencję Żywności i Leków do stosowania u ludzi.
Szczepionka VSV-EBOV.
Udana próba.
W grudniu 2016 r. badanie wykazało, że szczepionka rVSV-ZEBOV ma 70-100% skuteczności przeciwko wirusowi Ebola, co czyni ją pierwszą potwierdzoną szczepionką przeciwko tej chorobie. Szczepionka rVSV-ZEBOV (Recombinant vesicular stomatitis virus–Zaire Ebola virus) jest szczepionką rekombinowaną, zdolną do replikacji. Składa się z wirusa pęcherzykowego zapalenia jamy ustnej (VSV), który został genetycznie zaprojektowany do ekspresji glikoproteiny z wirusa Zairera, aby wywołać neutralizującą odpowiedź odpornościową na wirusa Ebola. Została stworzona przez naukowców z Narodowego Laboratorium Mikrobiologii w Winnipeg w Kanadzie, które jest częścią Public Health Agency of Canada (PHAC). Firma PHAC wydała licencję na małą firmę, NewLink Genetics, która rozpoczęła opracowywanie szczepionki; NewLink przekierowało licencję na Merck w 2014 r. Od grudnia 2016 r. nie jest dostępna do celów komercyjnych.
Uważa się, że początek skuteczności występuje w ciągu pięciu dni. Jak długo występują korzyści, nie wiadomo.
Efekty uboczne.
Działania niepożądane są zazwyczaj łagodne do umiarkowanych. Mogą obejmować bóle stawów, uczucie zmęczenia, ból głowy, ból w miejscu wstrzyknięcia i bóle mięśni.
Chemia.
RVSV-ZEBOV jest żywym, atenuowanym rekombinowanym wirusem pęcherzykowego zapalenia jamy ustnej, w którym gen glikoproteiny otoczki zastępuje się genem wirusa Ebola, szczepu Kikwit 1995 Zaire. Wytwarzanie szczepionki w badaniu fazy I przeprowadzono przez IDT Biologika. Produkcja szczepionki na potrzeby badania fazy III dokonywała Merck, wykorzystując komórki z kotawców, które Merck już użył do szczepionki RotaTeq przeciwko rotawirusowi.
Inne szczepionki.
Badania kliniczne w Afryce Zachodniej.
W styczniu 2015 Marie-Paule Kieny, asystentka dyrektora generalnego systemów opieki zdrowotnej i innowacji WHO, ogłosiła, że szczepionki cAd3-EBO Z i VSV-EBOV wykazały akceptowalne profile bezpieczeństwa podczas wczesnego testowania i wkrótce przystąpi się do prób na szeroką skalę w Liberii, Sierra Leone i Gwinei. Badania miały obejmować 27 000 osób i obejmowały 3 grupy – członkowie pierwszych dwóch grup otrzymywali dwie testowane szczepionki, a trzecia grupa otrzymała placebo. Obie szczepionki pomyślnie ukończyły 2. fazę badań. W kwietniu 2015 r. w Liberii i Sierra Leone, i w Gwinei w marcu 2016 r. rozpoczęto szeroko zakrojone badania dotyczące fazy 3.
Ebola w literaturze i filmie.
Szczególnie wirus Ebola i gorączka krwotoczna, którą wywołuje, są tematem filmów naukowofantastycznych (podobnie jak w przypadku wirusa Machupo). Wirus ten jest też tematem głównym filmu Johna Murlowskiego "Wirus".
W powieści "Dekret" Tom Clancy opisuje atak biologiczny na Stany Zjednoczone przy użyciu wirusa Eboli. Tematykę walki z Ebolą porusza również Robin Cook w "Epidemii". 
Walka z rozprzestrzenianiem się wirusa Ebola w Afryce została opisana w książce Richarda Prestona „Strefa skażenia” (ang. "The hot zone").

</doc>
<doc id="24730" url="https://pl.wikipedia.org/wiki?curid=24730" title="Quetzal">
Quetzal

Quetzal (GTQ) – waluta Gwatemali. 1 quetzal dzieli się na 100 centavos.
W mitologii prekolumbijskiej quetzal to ptak (Pharomachrus mocinno), czczony jako symbol piękna i umiłowania wolności. Panowało przekonanie, że jeśli zostanie schwytany i zbyt długo będzie przebywać w niewoli, jego serce przestanie bić. Dlatego też myśliwi łapali ptaki w sieci i po wyrwaniu najpiękniejszych piór wypuszczali je na wolność. Pióra quetzala służyły jako ozdoba władców i dostojników.
Ptak quetzal widnieje na fladze i w herbie Gwatemali.

</doc>
<doc id="24732" url="https://pl.wikipedia.org/wiki?curid=24732" title="Kwezal herbowy">
Kwezal herbowy

Kwezal herbowy, quetzal ("Pharomachrus mocinno") – gatunek ptaka z rodziny trogonów (Trogonidae) zamieszkujący tereny od południowego Meksyku po Kostarykę i zachodnią część Panamy. Najliczniejszy w Gwatemali i Hondurasie. Odgrywał znaczącą rolę w wierzeniach ludów Mezoameryki. Jest bliski zagrożenia wyginięciem.
Morfologia.
Przedstawiciele obu płci są krępymi ptakami o dużych głowach. Samiec kwezala herbowego jest powszechnie uważany za jednego z najpiękniejszych ptaków na świecie. Ma jaskrawe upierzenie – połyskujący zielony wierzch i karmazynowy spód ciała. Ma też niezwykle długie pokrywy nadogonowe, sięgające poza sterówki i tworzące mierzący średnio 60 cm długości tren, maksymalnie nawet do 100 cm (480–855 mm u podgatunku "costaricensis" oraz 650–957 mm u podgatunku nominatywnego). Pokrywy podogonowe są śnieżnobiałe. Na wierzchu głowy posiada krótkie, stojące i włosowate pióra tworzące rodzaj „fryzury”. Samica upierzona jest nieco skromniej: nie posiada trenu ani stojących piór na głowie, pierś jest bardziej szara, a karmazynowy kolor znajduje się tylko w dolnej części brzucha. Wierzch ciała opalizujący, zielony jak u samca. Kwezal często długi czas przesiaduje bez ruchu, dlatego też mimo jaskrawego upierzenia trudno go dostrzec.
Długość ciała ok. 35–40 cm (bez ozdobnych piór ogona u samca), masa ok. 210 g.
Ekologia.
Pierwotne lasy deszczowe Ameryki Centralnej na wysokości od 1300 do 3000 m n.p.m.
Głównie owoce, ale także owady chwytane na ziemi lub gałęzi z lotu, rzadziej żaby lub jaszczurki.
Gnieżdżą się w dziuplach, gdzie samica składa 2 jaja. Wysiadywaniem zajmują się obydwoje rodzice – samce w dzień, samice w nocy, przy czym długi tren samca w trakcie wysiadywania zagina się nad głową i wystaje z dziupli. Po 18 dniach wykluwają się nagie i niedołężne pisklęta. Karmią je zarówno samiec, jak i samica, przy czym często zdarza się, że w momencie dorastania piskląt samica zaprzestaje karmienia wcześniej, zanim młode są samodzielne i na koniec karmi je tylko samiec.
Status.
IUCN uznaje kwezala herbowego za gatunek bliski zagrożenia (NT, "Near Threatened"). Liczebność populacji szacuje się na 20–50 tysięcy osobników. BirdLife International uznaje trend liczebności populacji za spadkowy ze względu na postępujące wylesianie.
Podgatunki.
Wyróżnia się dwa podgatunki "Pharomachrus mocinno":
Osobniki podgatunku nominatywnego są większe i cięższe, a samce mają dłuższe i szersze pióra pokryw nadogonowych. Solórzano i Oyama (2010) zaproponowali uznanie ich za osobne gatunki.
Znaczenie w kulturze.
Kwezal odgrywał ważną rolę w mitologii prekolumbijskiej (Azteków i Majów), gdzie był uważany za posłańca bogów. Nazwa ptaka pochodzi z języka nahuatl używanego przez Azteków. Majowie zabicie ptaka karali śmiercią, zaś sami po złapaniu i wyrwaniu ozdobnych i cenionych piór wypuszczali ptaka na wolność. Konkwistadorzy znieśli zakaz zabijania kwezali i przez kolejne 400 lat przebywania w obrębie jego zasięgu ograniczyli występowanie gatunku do wysoko położonych górskich lasów.
Dziś jego wizerunek znajduje się na fladze i w godle Gwatemali, nazwę „kwezal” nosi również miasto w tym kraju i jego waluta.

</doc>
<doc id="24735" url="https://pl.wikipedia.org/wiki?curid=24735" title="Hymn Malty">
Hymn Malty

L-Innu Malti (pol. „Hymn Malty”) – hymn państwowy Malty.
Po raz pierwszy pieśń "L-Innu Malti" została wykonana 27 grudnia 1922 roku w Teatrze Manoel, ale oficjalnym hymnem państwowym stała się dopiero w 1941. Autorem słów jest Dun Karm Psaila, który został poproszony o napisanie tekstu do istniejącej muzyki hymnu szkolnego Roberta Samuta.
Hymn został pomyślany w formie modlitwy.

</doc>
<doc id="24737" url="https://pl.wikipedia.org/wiki?curid=24737" title="Louis d’Ailleboust de Coulonge">
Louis d’Ailleboust de Coulonge

Louis d’Ailleboust de Coulonge (ur. ok. 1612 w Ancy-le-Franc, zm. 31 maja 1660) – trzeci gubernator generalny Nowej Francji (francuskiej Kanady) w latach 1648–1651.
Był synem Antoine’a d’Aillebousta i jego drugiej żony Suzanne Hotman, córki François Hotmana. Nie zachowały się informacje na temat dzieciństwa i młodości Louisa d’Aillebousta de Coulonge’a. W źródłach pojawia się w 1638 roku jako inżynier wojskowości. W tym samym roku w Paryżu poślubił Marie-Barbe de Boullongne, pochodząca z Ravières.
W czasie swych rządów kontynuował ścisłą współpracę z jezuitami oraz politykę wzmacniania zachodnich rubieży kolonii, wytyczoną przez swego poprzednika Charlesa Huaulta de Montmagny. Utworzył pierwszą regularną siłę zbrojną "camp-volant", początkowo składającą się z 40 do 70 zbrojnych. Obsadził nimi forty w Trois-Rivières i Montrealu.
W 1650 nastąpił ponowny wzrost napięcia pomiędzy plemionami Irokezów i Huronów, zakończony krwawą wojną i niemal pełnym wyniszczeniem Huronów. 500 do 600 uratowanym z masakry Huronom de Coulonge ofiarował schronienie i opiekę na wyspie Orlean. W latach 1650–1651 Irokezi ponownie zaatakowali kolonie, szczególnie forty w Québecu, Trois-Rivières i Montrealu. Tylko dzięki skrajnej determinacji i znakomitej organizacji wysiłków obronnych udało się uniknąć katastrofy. W czasie wojny w masakrze w "St. John’s Village" zginął Charles Garnier oraz w "St. Ignatius" Gabriel Lalemant – dwaj pierwsi męczennicy kanadyjscy (kanonizowani 29 czerwca 1930).
W 1651 de Coulonge został odwołany do Francji, gdzie przebywał dwa lata. Następnie powrócił do kolonii i tam umarł w 1660.

</doc>
<doc id="24738" url="https://pl.wikipedia.org/wiki?curid=24738" title="Rygweda">
Rygweda

Rygweda (, trl. "ṛgveda", ) – jedna z "sanhit" (zbiorów) wchodząca w skład wed, najstarszy zabytek literacki indoaryjski, niejednolity treściowo i chronologicznie.
W roku 2007 wpisana na listę UNESCO "Pamięć Świata".
Chronologia.
Najstarsze znane cywilizacji zachodniej hymny "Rygwedy" mogły powstać około XIV wieku p.n.e., jeszcze przed wejściem Ariów do Indii. Miejscem powstania części tekstu mógł być Afganistan. Główny zrąb powstał prawdopodobnie później, już na wschodnich terenach Pendżabu. Wniosek ten wysnuto na podstawie analizy nazw geograficznych występujących w treści.
Budowa.
Składa się z 1028 hymnów ("sukta" – dosłownie: ‛dobrze powiedziane’), zgromadzonych w 10 kręgach ("mandala"). Średnio hymn ma około 10 strof, najdłuższy ma ich 58, najkrótszy tylko jedną. Tylko pierwsza i ostatnia mandala zawierają taką samą liczbę hymnów.
Najstarsza część to mandale od drugiej do siódmej – tzw. mandale rodzinne (ponieważ tradycja przypisuje je określonym rodom wieszczów). We wszystkich tych mandalach hymny ułożone są w tym samym porządku: pierwsze są skierowane do Agniego, następne do Indry, a kolejne do pozostałych bóstw wedyjskich. Hymny są ułożone według liczby strof i według długości metrum (od najdłuższego).
Następnie powstała druga część (od 51. hymnu) mandali pierwszej, która zawiera 9 krótkich zbiorów różnych autorów, potem pierwszą część pierwszej mandali oraz mandala ósma – obie są bardzo zbieżne w treści. Następnie dodano mandalę dziewiątą – bardzo jednorodną pod względem treści – wszystkie hymny skierowane są do Somy. Na końcu włączono mandalę dziesiątą, która różni się od wcześniejszych treścią i formą – wiele jej hymnów napisano w formie dialogów, a w treści uwidaczniają się zmiany w panteonie (pojawiają się nowe bóstwa), pojawiają się spekulacje filozoficzne dotyczące natury i powstania wszechświata, opisy innych rytuałów niż ofiara wedyjska. Do mandali ósmej dodano później osobno numerowane hymny ("valakhilja").
Rygweda zachowała się w dwóch postaciach:
Hymny "Rygwedy" są metryczne, ale bez rymów. Najczęstsze rodzaje metrum to: "trisztubh", "gajatri", "dźagati" oraz "anusztubh", zwany też "śloką". Te same miary występują w "Aweście" (zobacz: zaratusztrianizm).
Treść.
Rygweda jest przede wszystkim księgą kapłańską. W znacznej mierze służyła celom liturgicznym i obrzędowym. Wedle tradycji jej teksty miał w trakcie ofiary wedyjskiej recytować "hotar" – kapłan zapraszający bogów do udziału w obrządku. Hymny jako utwory religijne i poetyckie niewiele mówią o wydarzeniach swojej epoki, ale odsłaniają obraz ówczesnej kultury, wierzeń, systemu etycznego oraz pozwalają odtworzyć zasięg ekspansji Ariów na terenie Indii.
Większość tekstów Rygwedy to hymny do bóstw, które zawierają zaproszenie do wzięcia udziału w ofierze, głoszą chwałę bogów, wymieniają ich imiona i epitety, funkcje i atrybuty oraz zawierają prośby do bóstw. Wiele z nich wspomina ważne legendy oraz mity (ale nie przytacza ich w całości), np. opowieść o zabiciu przez Indrę demona Wrytry. Różne elementy świata natury są w Rygwedzie deifikowane (np. jutrzenka w osobie bogini Uszas, ogień w postaci boga Agniego itd.).
Jedna z najsłynniejszych izolowanych strof Rygwedy to "gajatri", najświętsza i najważniejsza mantra wedyjska, modlitwa skierowana do Sawitara, bóstwa łączonego ze słońcem (mandala 3, hymn 69, strofa 10). Jest nieodzownym elementem codziennego rytuału porannego ortodoksyjnych hindusów.
W mandali dziesiątej pojawiają się zaczątki spekulacji filozoficznych, które kontynuowane są w brahmanach i upaniszadach. Szczególnie znany jest hymn 129 – "Nasadija" (od pierwszych słów hymnu: „nāsadāsīn no sadāsīt tadānīm” – niebyt nie istniał; por. Parmenides). Odzwierciedla on kwintesencję monizmu w myśli indyjskiej.
Język.
Rygweda została skomponowana w staroindoaryjskim języku wedyjskim. Mimo że są w niej ślady niearyjskich wpływów językowych, w odróżnieniu od późniejszego sanskrytu jest zasadniczo jednolita językowo.
Pierwszym szerzej znanym komentatorem Rygwedy był Jaska (prawdopodobnie z VII–VI wieku p.n.e.), lecz wymienia on kilkunastu poprzedników. Najsłynniejszy komentarz to tekst Sajany z XIV wieku n.e.
Pierwsze informacje o Rygwedzie nauka zawdzięcza pracom Colebrooke’a (1805), pierwszym poważnym badaczem był Rudolf von Roth (1821–1895).

</doc>
<doc id="24742" url="https://pl.wikipedia.org/wiki?curid=24742" title="Nomenklatura chemiczna">
Nomenklatura chemiczna

Nomenklatura chemiczna, nazewnictwo chemiczne – system reguł obowiązujących przy nazywaniu pierwiastków i związków chemicznych.
Zasady nomenklatury chemicznej są ustalane przez Komisję Nazewniczą Międzynarodowej Unii Chemii Czystej i Stosowanej ("International Union of Pure and Applied Chemistry" – IUPAC). Nomenklatura ta podlega ciągłym rewizjom i zmianom, które są wynikiem dyskusji nieustannie toczonych w komisji i jej sekcjach. Dla wielu klas związków IUPAC proponuje kilka systemów nazewnictwa; często też dopuszcza stosowanie tradycyjnej nomenklatury nie w pełni systematycznej.
Niektóre ustalenia tej komisji są często bardzo krytykowane jako niepraktyczne i uciążliwe w codziennym użyciu i na skutek tej krytyki po jakimś czasie ulegają zmianom. Zmiany są też często wymuszane przez rozwój nowych dziedzin badań, zaś oficjalna kodyfikacja często za tym rozwojem nie nadąża. Wyniki tych dyskusji i ustaleń są publikowane w czasopiśmie wydawanym przez IUPAC, zatytułowanym "Pure and Applied Chemistry".
IUPAC nie posiada żadnej mocy prawnej w narzucaniu komukolwiek zasad nomenklatury i dlatego jego ustalenia należy traktować bardziej jako sugestię niż obowiązujące prawo. W polskim systemie edukacyjnym promowana jest nomenklatura systematyczna IUPAC, natomiast w większości krajów zachodnich nauczana jest głównie nomenklatura tradycyjna.
Nazewnictwo pierwiastków chemicznych.
Nazwa pierwiastka.
Dla potrzeb komunikacji międzynarodowej oraz handlu oficjalne nazwy pierwiastków chemicznych, zarówno tych znanych w starożytności, jak i poznanych ostatnio, ustalane są przez Międzynarodową Unię Chemii Czystej i Stosowanej (IUPAC), która zdecydowała się na przyjęcie nazw tradycyjnych, nawet gdy symbol pierwiastka oparty jest na łacińskiej – na przykład w języku angielskim przyjęto „gold” i w polskim „złoto”, a nie „aurum”, jako nazwę 79. pierwiastka (Au).
Pierwiastkom chemicznym nadawano nazwy w zależności od:
a także z innych powodów:
Symbol pierwiastka.
Jako oznaczenie pierwiastka stosuje się jedno- lub dwuliterowy (wyjątkowo trzyliterowy przy symbolach tymczasowych) skrót. We wzorach związków chemicznych stosuje się wyłącznie symbole pierwiastków, nie zaś ich nazwy.
Symbol pierwiastka stanowi pierwsza litera jego nazwy najczęściej łacińskiej (np. wodór to H, od ). Jeżeli symbol jednoliterowy został nadany pierwiastkowi, a inny pierwiastek ma nazwę zaczynającą się na tę samą literę, symbol tworzony jest z pierwszej i drugiej, lub pierwszej i dalszej litery jego nazwy (np. hel to He, od łac. "helium", hafn to Hf, od łac. "hafnium").
Dla nowych pierwiastków lub kolejnych jeszcze niezsyntetyzowanych stosuje się symbole tymczasowe w oparciu o ich liczbę atomową np. has (108Hs) miał nazwę "Unniloctium" (Uno). W symbolu pierwiastka pierwsza litera jest zawsze wielką literą, kolejne natomiast małą literą.
Nazewnictwo związków chemicznych.
Nomenklatura nieorganiczna.
Zalecenia dotyczące nazewnictwa systematycznego i akceptowanego nazewnictwa tradycyjnego oraz nazw pośrednich dla związków nieorganicznych opracowywane są przez IUPAC. Najnowsza (stan na rok 2011) publikacja, tak zwana "Red Book", pochodzi z roku 2005. System nazewnictwa nieorganicznego opracowywany jest przez IUPAC w języku angielskim, a następnie dostosowywany do innych języków przez odpowiednie organizacje współpracujące – w Polsce jest to Podkomisja Nomenklatury Nieorganicznej Polskiego Towarzystwa Chemicznego (PTChem), której ostatnie zalecenia zostały opublikowane w roku 1998 i były możliwie wiernym tłumaczeniem "Red Book I" z roku 1990.
Zarówno IUPAC, jak i PTChem zalecają stosowanie nomenklatury systematycznej, jednak dla wybranych kwasów tlenowych i ich pochodnych o ugruntowanym nazewnictwie akceptowane są także nazwy tradycyjne.
Dla szeregu kwasów tlenowych i ich pochodnych, np. anionów, soli lub estrów o ugruntowanym nazewnictwie tradycyjnym, IUPAC akceptuje takie nazwy, na przykład:
W polskim systemie edukacyjnym zaleca się stosowanie systemu Stocka, będącego czymś pośrednim pomiędzy nazewnictwem systematycznym IUPAC sprzed roku 2005 a nazewnictwem tradycyjnym.
Nomenklatura organiczna.
Z definicji we wszystkich związkach organicznych występują łańcuchy lub pierścienie zbudowane z powiązanych z sobą atomów węgla. Podstawę nomenklatury związków organicznych stanowią reguły nazewnicze węglowodorów.
Nomenklatura biochemiczna.
Terminologię biochemiczną opracowuje Międzynarodowa Unia Biochemii i Biologii Molekularnej (wspólnie z IUPAC).

</doc>
<doc id="24743" url="https://pl.wikipedia.org/wiki?curid=24743" title="Jean de Lauzon">
Jean de Lauzon

Jean de Lauzon (ur. 1584 w Paryżu, zm. 16 lutego 1666 tamże) – gubernator generalny Nowej Francji w latach 1651–1656.
Pojawiając się w kolonii 17 stycznia 1651 zastał ją w opłakanym stanie. Uciążliwa wojna z plemieniem Irokezów osłabiła siły i tak wątłej społeczności. Jean de Lauzon znalazł się w pozycji administratora pozbawionego sojuszników. Plemię indiańskie Huron, zdziesiątkowane w czasie walk z Irokezami, nie było w stanie dostarczyć pomocy. Inni sojusznicy – plemię Algonkinów, także nie kwapiło się do zaangażowania zbrojnego po stronie kolonii. Jean de Lauzon spośród kolonistów zwerbował 102 mężczyzn, którzy wraz z weteranami poprzedniej wojny stanowili siłę zbrojną kolonii. Najważniejszymi dokonaniami de Lauzona była rozbudowa miast Québec i Montreal, pokojowe negocjacje z Irokezami i otwarcie misji jezuickich wśród Onondagów. W 1656, przed zakończeniem swej drugiej kadencji, Jean de Lauzon został odwołany ze stanowiska i opuścił Kanadę na zawsze. W Nowej Francji pozostali dwaj jego synowie, którym nadano olbrzymie senioraty.

</doc>
<doc id="24744" url="https://pl.wikipedia.org/wiki?curid=24744" title="Rudolf Stefan Weigl">
Rudolf Stefan Weigl



</doc>
<doc id="24747" url="https://pl.wikipedia.org/wiki?curid=24747" title="Synkretyzm przypadków">
Synkretyzm przypadków

Synkretyzm przypadków, synkretyzm fleksyjny – zachodzące w językach fleksyjnych zjawisko przejmowania funkcji jednego przypadka deklinacji przez inny i będąca tego następstwem homonimia dwóch bądź kilku form fleksyjnych jednego leksemu. Dochodzi do tego na ogół na skutek zmian fonetycznych, w wyniku których formy obydwu przypadków stają się identyczne.
Przykładem synkretyzmu jest przejęcie funkcji ablatywu (odpowiadającego na pytanie "skąd?") przez dopełniacz z przyimkiem ("od kogo? od czego?") w językach słowiańskich, w wyniku czego liczba przypadków została zredukowana do siedmiu.
W synkretycznych formach fleksyjnych danego wyrazu następuje neutralizacja opozycji morfologicznych. W rezultacie zamiast oczekiwanych 14 (po siedem przypadków każdej liczby) mamy znacznie mniej formalnie różnych form fleksyjnych danego leksemu, np. paradygmaty rzeczownikowe mają w l. poj. nie więcej niż 6 różnych form, w l. mn. – nie więcej niż 5 różnych form.
Liczba pojedyncza – 2 różne formy, liczba mnoga – 5 różnych form, razem – 7.

</doc>
<doc id="24748" url="https://pl.wikipedia.org/wiki?curid=24748" title="Synkopa (fonetyka)">
Synkopa (fonetyka)

Synkopa (gr. "synkopḗ" „obcięcie”, od "synkóptō" „przycinać”) – zjawisko fonetyczne polegające na zaniku śródgłosowej nieakcentowanej samogłoski lub całej sylaby z wyrazu, co pociąga za sobą jego skrócenie. Jest to charakterystyczny proces w niestarannej, szybkiej wymowie, np. "impra" → "impreza".
Do wyrazów synkopowanych należą: "wogle" (pot. forma "w ogóle") czy "orginalny" ("oryginalny"). Synkopa może również zachodzić przy zapożyczaniu wyrazów: łac. "limpĭdus" → hiszp. "limpio" (czysty).

</doc>
<doc id="24751" url="https://pl.wikipedia.org/wiki?curid=24751" title="Kształt Wszechświata">
Kształt Wszechświata

Kształt Wszechświata – jeden z zakresów zainteresowania kosmologii. Kosmologowie i astronomowie rozumieją przez to pojęcie zarówno lokalną geometrię, jak i geometrię całości Wszechświata. Geometria globalna w skrócie zwana jest topologią, chociaż ściśle rzecz biorąc wybiega poza dziedzinę topologii.
Kształt Wszechświata nie odnosi się do zakrzywienia przestrzeni w pobliżu gęstej masy, a rozważane geometrie zakładają raczej równomierny rozkład masy. Dane astronomiczne wskazują, że mimo pewnej niejednorodności i anizotropowości struktury kosmosu w wielkiej skali, cały obserwowalny Wszechświat jest (uśredniając) jednorodny, izotropowy i rozszerza się jednostajnie lub w tym rozszerzaniu przyśpiesza.
Historia.
Nowoczesne rozważania na temat kształtu Wszechświata pojawiły się wraz z pomysłem Karla Schwarzschilda dotyczącym topologii Wszechświata w 1900 roku i z relatywistycznym modelem Wszechświata w pierwszej połowie XX wieku. Model ten od drugiej połowy XX wieku jest znany jako model Wielkiego Wybuchu. W kontekście ogólnej teorii względności, pojęcie przestrzeni jest precyzyjnie reprezentowane jako rozmaitość, w szczególności jako rozmaitość riemmanowska.
Współrzędne współporuszające się.
Współrzędne współporuszające się są potrzebne przy rozważaniu kształtu Wszechświata. Używając współrzędnych współporuszających się, można rozważać Wszechświat tak, jakby był statyczny, mimo faktu, że w rzeczywistości on ekspanduje. To po prostu sposób na odseparowanie kształtu (krzywizny i topologii) od dynamiki (ekspansji).
Lokalna geometria (krzywizna) i globalna geometria (topologia).
Lokalna geometria (krzywizna).
Lokalna geometria (krzywizna) przestrzeni jest w pełni reprezentowana przez metrykę Friedmana-Lemaître’a-Robertsona-Walkera.
W dużym uproszczeniu, pytanie o krzywiznę sprowadza się do pytania, czy twierdzenie Pitagorasa jest spełnione czy też nie w danej przestrzeni. Inaczej mówiąc, jest to pytanie o to czy równoległe linie pozostają równo oddalone od pozostałych w danej przestrzeni.
Jeśli twierdzenie Pitagorasa wyrazimy w ten sposób:
wówczas przestrzeń płaska (zerowa krzywizna) będzie to taka przestrzeń, dla której powyższe twierdzenie jest spełnione.
W przestrzeniach hiperbolicznej i sferycznej twierdzenie Pitagorasa "nie" jest spełnione i przyjmuje postać:
Ograniczając się do dwóch wymiarów, przestrzeń o zerowej krzywiźnie to nieskończona płaszczyzna, natomiast przestrzeń o dodatniej krzywiźnie to sfera.
Geometria globalna (topologia).
Najprościej mówiąc, jest to pytanie o cechę Wszechświata, która nie musi zależeć od tego, czy twierdzenie Pitagorasa jest w naszym Wszechświecie spełnione, czy też nie.
Poniżej są trzy różne dwuwymiarowe przestrzenie, z których każda jest płaska. We wszystkich z nich twierdzenie Pitagorasa jest prawdziwe. Są to:
Każda z tych przestrzeni globalnie bardzo się różni od pozostałych.
Trzecia jest skończona w dwóch wymiarach (np. powierzchnia jest skończona), jednak nie ma brzegów, zaś twierdzenie Pitagorasa jest spełnione w każdym miejscu tej przestrzeni.
Przy doborze możliwych przestrzeni, opisujących Wszechświat, zwraca się uwagę na spełnianie przez te przestrzenie przyjętego postulatu – zasady kosmologicznej.
Kształt przestrzeni Wszechświata.
Obecny stan wiedzy nie stwierdza jednoznacznie jaki jest lokalny i globalny kształt Wszechświata.
Krzywizna Wszechświata może być określona przez:
czyli mówiąc prościej – poprzez weryfikację twierdzenia Pitagorasa
lub
czyli mówiąc prościej – poprzez pomiar gęstości Wszechświata. ("Zobacz równanie Einsteina dla definicji parametrów").
Na tej podstawie, od końca lat 90. XX wieku, wiadomym jest, że lokalny kształt Wszechświata jest w przybliżeniu płaski, podobnie jak Ziemia jest w przybliżeniu lokalnie płaska.
W przeciwieństwie do krzywizny, nie ma jeszcze zgodnego stanowiska co do topologii Wszechświata. Jeśli Wszechświat jest wielospójny i jego rozmiar jest dużo większy niż horyzont cząstek, to według aktualnego stanu wiedzy w fizyce, poznanie topologii Wszechświata nie będzie możliwe.

</doc>
<doc id="24753" url="https://pl.wikipedia.org/wiki?curid=24753" title="Manitoba">
Manitoba

Manitoba – prowincja Kanady leżąca w środkowej części kraju. Od wschodu graniczy z Ontario, od zachodu z Saskatchewan, od północy z terytorium Nunavut oraz na południu ze stanami USA Minnesota i Dakota Północna. Największym miastem prowincji i zarazem jej stolicą jest Winnipeg.
Nazwa Manitoba pochodzi od zniekształconych słów w języku odżibwe – "manito-bah" lub języku kri – "manito-wapow", znaczących „cieśnina duchów”. Odnosi się do przewężeń na jeziorze Manitoba, gdzie wartko przepływający nurt wśród głazów wydawał dudniące dźwięki. Według indiańskich wierzeń miały to być odgłosy magicznego bębna Manitou – ducha Algonkinów.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Parlament.
Parlament Manitoby składa się z Gubernatora porucznika i Zgromadzenia Legislacyjnego ("The Legislative Assembly of Manitoba)" składajacego się współcześnie w 57 deputowanych "Members of Legislative Assembly" w skrócie "MLA". Wybierani są oni w 57 jednomandatowych okręgach wyborczych. Partia posiadająca większość w parlamencie tworzy rząd prowincjonalny, a jej przewodniczący zostaje Premierem Manitoby. Druga co do liczebności partia w parlamencie otrzymuje status oficjalnej opozycji.
W 42. kadencji parlamentu podział miejsc jest następujący:
Zobacz więcej w artykule głównym: Zgromadzenie Legislacyjne Manitoby.
Premier.
Premier Manitoby jest szefem rządu prowincjonalnego w Manitobie. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów, w czasie trwania sesji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.
Demografia.
Według spisu powszechnego z roku 2001 największą grupą narodowościową w Manitobie są Anglicy (22,1%), następnie Niemcy (18,2%), Szkoci (17,7%), Ukraińcy (14,3%), Irlandczycy (13,0%), Indianie (9,9%), Polacy (6,7%), Metysi (5,2%), Frankokanadyjczycy (5,1%), Holendrzy (4,7%), Islandczycy (2,0%). Jako Kanadyjczycy określiło się 22,9% ogółu.
Populacja Manitoby od 1871
Religia.
Struktura religijna (2011): 
Podział administracyjny.
Manitoba podzielona jest na 8 regionów, które dzielą się na drobniejsze jednostki samorządowe: miasta, wsie oraz obszary wiejskie.
Geografia.
Ukształtowanie powierzchni.
Trzy piąte terenów Manitoby leży na Tarczy Kanadyjskiej. Ten falisty teren, poprzecinany licznymi wąwozami, rzekami i usiany jeziorami jest niemal całkowicie porośnięty lasami, a na północy tundrą. Zawiera także większość złóż mineralnych znajdujących się w prowincji. Jedynym wyższym pasmem górskim są Baldy Mountains z najwyższym szczytem wznoszącym się 831 m n.p.m. Duża część południowej Manitoby jest terenem zalewowym i bagnistym. Pod uprawę nadaje się jej południowo-zachodnia część poniżej Jeziora Winnipeg w trójkącie pomiędzy nim a granicami z Saskatchewan i USA.
Wody śródlądowe.
Udział wód śródlądowych w powierzchni Manitoby jest bardzo wysoki i sięga 9%. Obok tysięcy małych jezior rozsianych na całej jej powierzchni dominuje olbrzymie jezioro Winnipeg, które swoją wielkością dorównuje mniejszym z Wielkich Jezior.
Klimat.
Ze względu na rozciągłość równoleżnikową Manitoby można wyróżnić w niej dwie strefy klimatyczne. W strefie południowej panuje klimat kontynentalny, z ciepłym latem o średniej temperaturze w czerwcu +18 °C, a dla lipca +18 °C. Mroźne zimy ze średnimi temperaturami stycznia -18 °C i obfitymi opadami śniegu dochodzącymi do 140 cm.
W terenach północnych prowincji panuje klimat subarktyczny z krótkim, chłodnym latem – średnia temperatura czerwca +12 °C i bardzo mroźną zimą ze średnimi temperaturami stycznia -27 °C. W środkowych terenach panuje klimat pośredni.
Zasoby naturalne.
Ponad 50% lądowej powierzchni Manitoby stanowią lasy. Drewno należy do podstawowych bogactw naturalnych Manitoby. W prowincji znajdują się także eksploatowane pokłady takich cennych minerałów jak: nikiel, cynk, miedź, srebro, złoto, kadm oraz skały wapienne używane do produkcji cementu. W Manitobie występują także pokłady ropy naftowej.
Lasy Manitoby bogate są w zwierzynę łowną, a wody śródlądowe w ryby.
Gospodarka.
Głównymi gałęziami gospodarki Manitoby są:
Historia.
Teren Manitoby od tysiącleci zamieszkany był przez liczne plemiona indiańskie. Pojawienie się Europejczyków po 1670, w związku z rozpoczęciem działalności Kompanii Zatoki Hudsona, wciągnęło Indian tworzony przez nią w system gospodarczy. Pierwsze osiedla powstały na mocy tak zwanej Koncesji Selkirka w dolinie Red River (Rivière Rouge). Z czasem z osiedleńców, głównie pochodzących ze Szkocji i frankofonów z Quebecu, powstała bardzo charakterystyczna, kresowa społeczność, w której najdynamiczniejszą grupą byli Metysi. Kultura ta łączyła w sobie pierwiastki szkockie, frankofońskie i indiańskie. W 1867 r. włączono ten obszar, jako część Terytoriów Północno-Zachodnich, do Kanady, a w roku następnym – wskutek rebelii Metysów nad Red River – utworzono w południowej części jej obecnych terenów nową miniaturową prowincję pod nazwą „Manitoba”. Obszar prowincji został następnie kilkakrotnie powiększony, osiągając ostateczny rozmiar w 1912.

</doc>
<doc id="24761" url="https://pl.wikipedia.org/wiki?curid=24761" title="Salvador Dali">
Salvador Dali



</doc>
<doc id="24763" url="https://pl.wikipedia.org/wiki?curid=24763" title="Saskaczuan">
Saskaczuan



</doc>
<doc id="24768" url="https://pl.wikipedia.org/wiki?curid=24768" title="Salvador Dalí">
Salvador Dalí

Salvador Domingo Felipe Jacinto Dalí i Domènech, marqués de Dalí de Púbol (ur. 11 maja 1904 w Figueres, zm. 23 stycznia 1989 tamże) – hiszpański malarz, jeden z najbardziej znanych surrealistów.
Jest jednym z bardziej rozpoznawalnych artystów XX wieku. Postrzegany bywał jako skrajny ekscentryk, wymyślił własną metodę surrealistyczną zwaną „paranoiczno-krytyczną”.
Życiorys.
Urodził się 11 maja 1904 roku w małym mieście Figueres w Katalonii, w północnej Hiszpanii, w rodzinie notariusza. Jego talent był widoczny już w dzieciństwie. Lekcje rysunku zaczął pobierać w wieku dziesięciu lat, a mając lat czternaście zaczął z sukcesem wystawiać swoje obrazy. Jego pierwsze zauroczenie sztuką wiązało się z impresjonizmem, który poznawał dzięki znajomemu ojca, przyjacielowi Picassa, katalońskiemu artyście malującemu w stylu impresjonistycznym, Ramonowi Pichotowi. W wieku 23 lat dostał od ojca prasę drukarską.
W 1921 r. Dalí rozpoczął studia w Królewskiej Akademii Sztuki w Madrycie. Dwa razy został wydalony, nigdy też nie podszedł do egzaminów końcowych. Uważał, że jest lepiej wykwalifikowany niż osoby, które miałyby go egzaminować. W okresie tym interesował się malarstwem prerafaelitów i malarstwem metafizycznym Giorgia de Chirica.
Podczas pierwszej wizyty w Paryżu w 1927 roku, Dali spotkał się z Picassem w jego "atelier". Picasso pokazywał mu swoje obrazy, które wywarły na Dalím wielkie wrażenie. Później jednak Salvador powiedział, że jeden jego obraz jest więcej wart niż wszystkie obrazy Picassa.
W 1928 przeprowadził się do Paryża. Za wstawiennictwem Joana Miró, Salvador Dalí stał się pełnoprawnym członkiem grupy surrealistów. Skupiali się oni wokół André Bretona, twórcy trzech "Manifestów surrealizmu", z których pierwszy ukazał się w 1924 roku. André Breton pełnił rolę przywódcy grupy jako twórca teorii surrealizmu. W 1928 powstał pierwszy obraz Dalego uznawany za surrealistyczny: "Miód jest słodszy od krwi". Dalí w krótkim czasie stał się znaczącą postacią w tej grupie. Jednak w 1934 został wykluczony z grupy – zarzucano mu popieranie faszyzmu, a także chciwość.
Od 1929 roku Dalí zajął się surrealizmem, który miał uczynić go sławnym. Ta fascynacja prowadziła do świata podświadomości przywoływanego podczas snu.
Surrealizm bazował na teorii filozoficznej twórcy psychoanalizy Sigmunda Freuda. Obraz płonących żyraf czy topniejących zegarów stał się znakiem firmowym artysty. Dalí już na tym etapie twórczości znajdował inspiracje także wśród dzieł wielkich malarzy dawnych stuleci, szczególnie epoki renesansu.
Poznanie Gali w 1929 miało wielki wpływ na życie i twórczość artysty. Gala, czyli Helena Diakonova, była rosyjską imigrantką, starszą od Dalego o 10 lat. Kiedy ją poznał, była żoną poety Paula Eluarda. Gala odeszła od męża wybierając życie z Dalím. W roku 1932 rozwiodła się z Paulem Eluardem, a dwa lata później wzięła z Dalím ślub cywilny w Paryżu, a w 1958 r. ślub kościelny. Stała się jego towarzyszką, muzą, miłością, modelką, opiekowała się również finansami artysty. Najważniejsze jest jednak to, że stała się czynnikiem stabilizującym jego życie. To ona kierowała Dalím w 1930 roku podczas wystaw w Europie i Stanach Zjednoczonych, które zakończyły się sukcesem.
W 1933 roku Salvador Dalí miał pierwszą indywidualną wystawę w Nowym Jorku. Rok później odwiedził ponownie Stany Zjednoczone, dzięki pożyczce w wysokości 500 dolarów otrzymanej od Pabla Picassa. W latach II wojny światowej osiadł w Stanach Zjednoczonych. Odbył się tam szereg głośnych wystaw, między innymi retrospektywa surrealistów w Muzeum Sztuki Nowoczesnej w Nowym Jorku. Poza tworzeniem wielu wywierających silne wrażenie obrazów, Dalí skupiał uwagę mediów dzięki odgrywaniu roli surrealistycznego błazna. Znacznie się wzbogacił, co André Breton skwitował pogardliwie, tworząc anagram od jego imienia i nazwiska "Avida Dollars" (chciwy na dolary).
Dalí stał się modny wśród amerykańskich wyższych sfer. Sławy takie jak Jack Warner, Claire Dux czy Helena Rubinstein zamawiały u niego portrety. Dalí wziął udział w filmie Alfreda Hitchcocka "Urzeczona" (1945), wracając niejako do korzeni, gdyż jego przygoda z kinem zaczęła się w 1928 r. od współpracy z Luisem Buñuelem nad filmem "Pies andaluzyjski". Zajmował się również projektowaniem biżuterii oraz odzieży dla Coco Chanel.
W 1948 r. Dalí wraz z Galą wrócili do Europy, spędzali większość czasu w rezydencjach w Hiszpanii i Francji. Dalí zaczął rozwijać swe zainteresowania nauką, szczególnie psychologią i historią, wiedzę czerpał z pism naukowych. Wykorzystywał ją w swojej sztuce, ale także sięgał do źródeł religijnych, szczególnie interesował się mistycyzmem. Wyraźne są też u Dalego odwołania do wielkich mistrzów malarstwa, takich jak Rafael, Velázquez, czy Ingres.
W 1958 roku Dalí namalował swój pierwszy obraz historyczny, ilustrujący jedną z legend hiszpańskich. W następnych latach powstały dalsze obrazy, najczęściej o monumentalnych rozmiarach sceny historyczne, jak np. „Bitwa pod Tetouanem” z 1962 o wymiarach 308 x 406 cm (Tokyo, Mori Art Museum). Dzieła te charakteryzowały się przesadnym realizmem i dbałością o szczegóły. W epoce królującego abstrakcjonizmu – obrazy Dalego z tego okresu nie były cenione.
Z początkiem lat 70. już niemal nic nie malował, jednakże zajmował się organizowaniem swojego muzeum. W 1974 r. Dalí otworzył zaprojektowane przez siebie muzeum – Teatro Museo Dalí w rodzinnym mieście Figueres. Gmach został urządzony z ruin teatru zbombardowanego podczas hiszpańskiej wojny domowej. Wybór miejsca był nieprzypadkowy gdyż, jak twierdził Dalí, „całe jego życie było teatrem”. Obok obrazów i instalacji Dalego w Muzeum znajdują się dzieła jego przyjaciół m.in. Ernsta Fuchsa, Arna Brekera czy Antoniego Pitxota.
Dalí wypowiedział wiele komentarzy na temat sztuki, w tym i taki: „Aby być surrealistą, trzeba spędzić całe swoje życie na malowaniu oczu i nosów”.
10 czerwca 1982 roku zmarła Gala. W maju 1983 r. Dalí namalował swój ostatni obraz, „Jaskółczy ogon”.
Schorowany, zmarł 23 stycznia 1989 roku i został pochowany w Figueres.
W 2015 r. Maria Pilar Abel Martinez wniosła do sądu sprawę o ustalenie ojcostwa, jako ojca wskazując Dalego. Z powodu braku osobistych przedmiotów po artyście, 26 czerwca 2017 r. sąd w Madrycie nieprawomocnie zdecydował o ekshumacji ciała Salvadora Dalego w celu uzyskania próbki genetycznej do ustalenia ojcostwa. Wyniki ekshumacji wykazały brak pokrewieństwa pomiędzy nimi.
Poglądy.
Dalí, w przeciwieństwie do wielu innych artystów swych czasów (np. komunisty Picassa) był zwolennikiem konserwatyzmu, elitaryzmu i monarchii. Buntował się przeciwko kultowi przeciętności. Krytykował także pacyfizm i anarchię. Również w odniesieniu do sztuki cechowała go postawa antymodernistyczna. W swych „Myślach i anegdotach” wyraził między innymi myśl, że „od 1900 roku nie powstało nic wielkiego”.
Wpływ na sztukę współczesną.
Sztuka Dalego stała się już za jego życia znakiem handlowym, wielką ikoną mediów. Współcześnie można odnotować dużą popularność Dalego w Polsce. Krytycy sztuki osadzają jego twórczość w kontekście innych twórców surrealizmu, takich jak: Giorgio de Chirico, René Magritte, Max Ernst, Hans Arp, Joan Miró, Francis Picabia, Yves Tanguy, Óscar Domínguez.
Jego obraz „Trwałość pamięci”, znany także jako „Miękkie zegary”, stał się symbolem surrealizmu. Obraz ten powstał, gdy Dalí po zakończonej kolacji i wyjściu gości siedział i myślał o miękkości sera camembert, który leżał na talerzu. W jego pracowni znajdował się niedokończony obraz przedstawiający hiszpańskie skały, morze i uschłe drzewo. Dalí wiedział, że ten obraz wymaga dokończenia, że atmosfera obrazu będzie dobrym tłem dla czegoś. W pewnym momencie zobaczył dwa miękkie zegarki wiszące na gałęziach drzewa. Dokończył obraz i w ten sposób powstało jedno z najbardziej znanych dzieł na świecie.
W 2008 roku odlew rzeźby „Profil czasu” wykonanej na podstawie obrazu „Trwałość pamięci” został z inicjatywy Leszka Czarneckiego zakupiony za prawie 3 miliony dolarów przez spółkę LC Corp i umieszczony w Arkadach Wrocławskich we Wrocławiu. W 2012 roku rzeźbę przeniesiono przed główne wejście galerii handlowej najwyższego wówczas budynku mieszkalnego w Polsce – Sky Tower.
Życie emocjonalne i fascynacje Salvadora Dalí wymykają się prostym klasyfikacjom. W kontekście tym wymieniana jest przyjaźń artysty z Federikiem García Lorcą, któremu pozwalał adorować się namiętnymi wierszami. Przyjaźń ta zakończona została przez Lorcę po ukazaniu się "Psa andaluzyjskiego", który poeta odebrał jako osobisty atak na jego osobę, a do którego to filmu Dalí napisał scenariusz wspólnie z Luisem Buñuelem. Wątki homoseksualne w biografii artysty podejmują m.in. poświęcone mu filmy biograficzne: "" oraz "Little Ashes".

</doc>
<doc id="24770" url="https://pl.wikipedia.org/wiki?curid=24770" title="Internalizacja (psychologia)">
Internalizacja (psychologia)



</doc>
<doc id="24771" url="https://pl.wikipedia.org/wiki?curid=24771" title="Mississauga">
Mississauga

Mississauga – miasto w południowym Ontario, w regionie Peel, w części Golden Horseshoe oraz metropolii Toronto ("GTA – Greater Toronto Area"). Nazwa Mississauga pochodzi od nazwy plemienia Indiańskiego niegdyś zamieszkującego obecne tereny miasta. Mississauga graniczy od wschodu z Toronto, od północy z Brampton, od zachodu z Oakville i Milton. Południową granicę miasta tworzy wybrzeże jeziora Ontario. Mississauga jest szóstym co do wielkości miastem Kanady. Mississauga jest miastem młodym (prawa miejskie otrzymała w 1974), lecz najdynamiczniej rozwijającym się ośrodkiem miejskim w Kanadzie. W latach 1991–2004 ludność miasta rosła w tempie średnio 4% rocznie. W Mississauga mieszka duża liczba Kanadyjczyków polskiego pochodzenia, większość z emigracji końca XX wieku. Choć często Mississauga traktowana jest jako przedmieścia i „sypialnia” Toronto, ma ona olbrzymią bazę przemysłowa, opartą głównie na niewielkich przedsiębiorstwach, z których wiele działa na rynku wysokich technologii.
Motto miasta: „Duma z naszej przeszłości, wiara w naszą przyszłość” ("Pride in our past, Faith in our future")
Historia.
Zanim na tereny zajmowane współcześnie przez miasto dotarli Europejczycy, zamieszkiwane były one przez Indian blisko związanych z ligą Irokezów. W początkach XVIII wieku plemiona te zostały wyparte przez Indian Mississauga należących do algonkińskiej grupy językowej, oryginalnie wywodzących się z okolic jeziora Huron. Indianie Mississauga weszli w kontakty handlowe z Francuzami z Nowej Francji. W 1805 władze brytyjskie zakupiły od Indian obszar blisko 34 tysiące hektarów, na których współcześnie znajduje się miasto. W 1806 rozpoczęła się akcja osiedleńcza na tych terenach. Z czasem powstało szereg osiedli: Clarkson, Cooksville, Dixie, Erindale, Port Credit, Sheridan i Summerville. Administracyjnie tereny te należały do gminy miejskiej Toronto ("Township of Toronto"). W 1820 zakupiono kolejne obszary, które dały początek osiedlom Barbertown, Britannia, Burnhamthorpe, Derry West, Elbank, Malton Meadowvale Village, Mount Charles i Streetsville. Z większości tych osiedli utworzono w 1968 gminę miejską Town of Mississauga, która otrzymała prawa miejskie w 1974. Od tego czasu oficjalna nazwa miasta brzmi "City of Mississauga". Jeszcze tego samego roku do miasta włączono także Port Credit i Streetsville.
Geografia.
Miasto leży przy wybrzeżu jeziora Ontario. Zajmuje płaską powierzchnię, lekko opadającą w stronę jeziora. Miasto przecina kilka rzek lub większych strumieni, jedna z rzek, Credit River tworzy głęboki wąwóz. Pozostałe strumienie, takie jak Etobicoke Creek, jego dopływ Little Etobicoke Creek, płyną płytkimi wąwozami lub płaskimi okolicami.
Demografia.
Liczba mieszkańców Mississaugi wynosi 668 549. Język angielski jest językiem ojczystym dla 48,6%, francuski dla 1,2% mieszkańców (2006). Według danych ze spisu powszechnego z 2011 roku 4,1% (29 065) mieszkańców Mississaugi uważa polski za swój główny język.
Religia.
Chrześcijaństwo jest główną religią miasta. Spis ludności z 2011 r. wykazał, że 59,9% ludności to chrześcijanie, w tym katolicy stanowią 36,9%, a pozostałe 23,0% należy do różnych grup protestanckich, prawosławnych oraz innych chrześcijańskich. Inne praktykowane religie to islam (11,9%), hinduizm (7,0%) sikhizm (3,4%), buddyzm (2,2%) i judaizm (0,3%). Osoby bez deklarowanej przynależności religijnej stanowią 14,9% populacji.
Władze miejskie.
Na czele władz miejskich stoi burmistrz i dziewięcioosobowa rada miejska. Tak burmistrz, jak i dziewięciu radnych, zdobywających mandaty w swych okręgach wyborczych, wybierani są w powszechnych wyborach i sprawują dwuletnią kadencję. Władze miejskie Mississaugi charakteryzują się wyjątkową stabilnością. Od czasu założenia miasta w 1974 do wyborów w 2014 roku funkcję burmistrza spełniała ta sama osoba, za każdym razem ponownie wybierana - Hazel McCallion. 1 grudnia 2014 na stanowisku burmistrza zastąpiła ją Bonnie Crombie, wcześniej radna miejska i posłanka do parlamentu federalnego. deklaruje polskie pochodzenie. Większość radnych posiada wielokadencyjny staż. 
Gospodarka.
W Mississauga stworzono bardzo przyjazny klimat dla rozwoju drobnej i średniej przedsiębiorczości. W mieście działa około 18 tysięcy przedsiębiorstw, z czego duży procent zatrudnia 50 lub mniej pracowników. Głównymi gałęziami przemysłu obecnymi w mieście są przemysł farmaceutyczny, elektroniczny, komputerowy, chemiczny, transportowy i wytwórczy. 
Zabytki, pomniki i inne interesujące miejsca.
Mississauga jako bardzo młode miasto posiada niewiele zabytków. W mieście zachowały się nieliczne budynki z XIX wieku. Do najciekawszych należy dawna, jednoizbowa szkoła parafialna, współcześnie udostępniona dla zwiedzających, "Benares House" i "Bradley House", w których znajdują się lokalne muzea. Zachowały się także nieliczne zabudowania starych farm. Dominuje nowoczesne budownictwo, głównie mieszkalne. Do najciekawszych przykładów nowoczesnej architektury należy budynek ratusza miejskiego.
Szkoły wyższe.
W Mississauga mieści się filia Uniwersytetu Toronto tzw. "Erindale Campus", w którym studiuje około 6 tysięcy studentów.
Kultura.
W Mississauga istnieją następujące instytucje kulturalne:
Transport.
Przez miasto przebiega kilka istotnych szlaków komunikacyjnych – autostrady 401, 403, 410 i QEW (Queen Elisabeth Way). Dodatkowo sieć ulic zorientowana w kierunkach wschód-zachód, oraz północ-południe zapewnia łatwy dostęp do wszystkich rejonów miasta. Głównymi ulicami są:
Mimo że ulice te są co najmniej dwupasmowe, miasto bywa zatłoczone, szczególnie w okresie szczytu.
Mississauga posiada swoje własne przedsiębiorstwo komunikacyjne "Mississagua Transit", zapewniające gęstą sieć wygodnych połączeń autobusowych. Przez Mississaugę przebiegają także dwie linie szybkiej kolei podmiejskiej "GO", łączącej region. Na terenie miasta znajduje się także międzynarodowe lotnisko "Port lotniczy Toronto-Lester B. Pearson".

</doc>
<doc id="24773" url="https://pl.wikipedia.org/wiki?curid=24773" title="Quebec">
Quebec

Quebec (; wym. fr.: [keˈbɛk]; wym. ang.: [kwɨˈbɛk] lub [kɨˈbɛk]) – prowincja Kanady. Jest największą prowincją w Kanadzie pod względem powierzchni, a pod względem liczby ludności ustępuje jedynie Ontario. Na zachodzie graniczy z Ontario, na północy przez Zatokę Hudsona z terytorium Nunavut, na wschodzie z kontynentalną częścią Nowej Fundlandii i Labradoru oraz z Nowym Brunszwikiem. Od południa graniczy ze stanami USA: Nowy Jork, New Hampshire, Vermont i Maine. Największym miastem prowincji jest Montreal. Inne duże miasta: Quebec (stolica prowincji), Trois-Rivières i Sherbrooke.
Pionierem kolonizacji tego obszaru (zwanego pierwotnie Nową Francją) był na początku XVII wieku Samuel de Champlain. Do dziś dla zdecydowanej większości mieszkańców pierwszym językiem jest francuski, chociaż połowa z nich zna jednocześnie język angielski. Język francuski jest jedynym językiem urzędowym w prowincji – zgodnie z Ustawą nr 101 (Loi 101).
Geografia.
Ukształtowanie powierzchni.
90% powierzchni prowincji leży na Tarczy Kanadyjskiej. Te polodowcowe, surowe, mocno pofałdowane, kamieniste, poprzecinane tysiącami strumieni i urozmaicone jeziorami tereny są bardzo słabo zaludnione. Oddzielną krainę geograficzną stanowi dolina Zatoki Hudsona – nizinny i bagnisty pas ziemi otaczający zatokę, mierzący od 50 do 150 km szerokości.
Niemal cała ludność Quebecu skupiona jest na żyznej Nizinie Laurentyńskiej, rozciągającej się wzdłuż Rzeki Świętego Wawrzyńca. Szeroka i wolno płynąca rzeka na długich odcinkach wyżłobiła głęboki wąwóz. Jedynym urozmaiceniem doliny jest pasmo Gór Laurentyńskich. Wschodnia część prowincji – półwysep Gaspésie – jest północnym krańcem Appalachów.
Wody śródlądowe.
Quebec jest prowincją bardzo bogatą w wody śródlądowe. Obok olbrzymiej Rzeki Świętego Wawrzyńca przez Quebec przepływają tysiące rzek i strumieni, tworzących zlewiska Zatoki Św. Wawrzyńca, Morza Labradorskiego oraz Zatoki Hudsona. Na terenie prowincji znajdują się również tysiące większych i mniejszych jezior, a także sztucznych zbiorników wodnych, powstałych przez spiętrzanie wód w celach energetycznych. Do największych zaliczyć można:
Klimat.
W południowej części Quebecu równoważą się wpływy klimatu atlantyckiego i kontynentalnego. Występują cztery pory roku: surowa i śnieżna zima, łagodna i krótka wiosna, upalne lato i „złota” jesień. W Montrealu średnia dzienna temperatura maksymalna w lipcu wynosi 22 °C, a styczniu – 19 °C . W północnej części prowincji panuje klimat subpolarny z temperaturami zimowymi osiągającymi –30 °C, a niekiedy nawet –50 °C
Zasoby naturalne.
Woda, której spad wykorzystuje się w energetyce wodnej, jest największym naturalnym bogactwem Quebecu. Istotnym bogactwem prowincji są jej zasoby leśne, które pozwoliły na rozwój przemysłu drzewnego. W północnej części prowincji znajdują się także bogate złoża minerałów i metali, takich jak złoto, platyna, miedź, nikiel, niob, ruda żelaza i azbest.
Podział administracyjny.
Québec podzielony jest na 17 regionów administracyjnych. Regiony charakteryzują się sporymi różnicami w obszarze. Zazwyczaj w najmniejszych regionach gęstość zaludnienia jest największa.
Język.
Dla większości mieszkańców pierwszym językiem jest francuski. Wielu mieszkańców Quebecu nie zna angielskiego w ogóle lub posługuje się nim bardzo słabo. Język francuski jest jedynym językiem urzędowym w prowincji – zgodnie z Ustawą nr 101 (Loi 101). Rząd byłej premier Pauline Marois z ramienia Partii Quebeckiej (2012–2014) dążył do dalszego umocnienia roli języka francuskiego w prowincji, co spotykało się z protestami ludności anglofońskiej.
Gospodarka.
Quebec ma prężnie rozwijającą się gospodarkę, która rocznie generuje ponad 240 miliardów dolarów i obok tradycyjnych sektorów obejmuje także przemysł wysokich technologii:
Turystyka.
Turystyka to jeden z najbardziej dochodowych i tym samym ważniejszych sektorów gospodarki w Quebecu. W 2005 roku w branży turystycznej zatrudnionych było 133 271 osób,
Szacuje się, że w 2005 Quebec odwiedziło 28,3 miliony turystów, z tej liczby 75,7% pochodziło z Quebecu, 13% z pozostałych prowincji Kanady, 7,6% ze Stanów Zjednoczonych i 3,7% z innych krajów. Rocznie turyści pozostawiają więcej niż 7,5 miliardów dolarów w różnych sektorach przemysłu turystycznego.
Religia.
Kościół katolicki był przez wiele lat ostoją kultury francuskiej i języka francuskiego, o mieszkańcach Quebecu mówiono, że są „naturaliter catholicae”, tzn. „z natury katoliccy”. W latach trzydziestych XX wieku w Quebecu zaczęły zachodzić gwałtowne zmiany społeczno-ekonomiczne. Narodowo-katolicki rząd wspierał Kościół, finansował religię w szkołach, strzegł cenzury w sprawach religijnych, jednocześnie kraj ulegał industrializacji i urbanizacji, zaczął zmieniać się model rodziny: z wielodzietnej, utrzymującej się z rolnictwa, na nowoczesną. Tzw. „spokojna rewolucja” nastąpiła tam w latach 60. XX wieku. Gdy Quebec osiągnął wysoki poziom rozwoju gospodarczego i skolaryzacji, kościoły zaczęły się wyludniać; w latach 80. lewicowa, separatystyczna Partia Quebecu zaczęła odbierać Kościołowi przywileje. Od 2008 roku religia nie jest już nauczana w tamtejszych szkołach państwowych; religię katolicką zastąpiło religioznawstwo.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Premier.
Premier Quebecu jest szefem rządu prowincji. Posiada bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów w czasie trwania kadencji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.
Parlament.
Parlament Quebecu "Assemblée nationale du Québec" (Zgromadzenie Narodowe Quebecu) liczy obecnie 125 deputowanych ("les députés"). Wybierani są oni w 125 jednomandatowych okręgach wyborczych. Partia, która zdobędzie większość w parlamencie, tworzy rząd prowincjonalny, a jej przewodniczący zostaje premierem prowincji. Druga co do liczebności partia w parlamencie otrzymuje status oficjalnej opozycji. W obecnej 55. kadencji parlamentu najwięcej, bo 54 miejsca w parlamencie zdobyła Partia Quebecka, 50 miejsc przyznano Liberalnej Partii Quebecu, 19 miejsc zdobyła Koalicja Przyszłość Quebecu, a dwa miejsca przypadły partii Solidarny Quebec.
Przedterminowe wybory w dniu 7 kwietnia 2014 przyniosły zdecydowane zwycięstwo Liberalnej Partii Quebecu, która utworzyła rząd większościowy, zaprzysiężony 23 kwietnia 2014. Na czele rządu stanął szef Liberalnej Partii Quebecu Philippe Couillard, wicepremierem i ministrem bezpieczeństwa publicznego została Lise Thériault.
Niepodległość.
Partia Quebecka, zgodnie ze swoją misją, doprowadziła do przeprowadzenia referendum na temat odłączenia się prowincji od Kanady w 1980 roku, w którym 60% głosujących opowiedziało się przeciw suwerenności. Pomimo tej przegranej, partia wygrała wybory rok później i rządziła do następnych wyborów (1985), w których większość zdobyła Partia Liberalna pod przewodnictwem Roberta Bourassy. Partia Quebecka pod kierownictwem Jacques'a Parizeau ponownie wygrała wybory w 1994 roku i wezwała do przeprowadzenia kolejnego referendum, które odbyło się rok później. Referendum zostało przegrane przez separatystów marginesem mniej niż jednego procenta. Parizeau wynik ten skomentował w swej słynnej wypowiedzi, jakoby spowodowany był „przez kapitał i głosy etniczne”. Po przegranym referendum Parizeau podał się do dymisji.
Referendum w roku 1995 różniło się od pierwszego. Pierwsze z nich na celu miało zdecydować o tym, czy Quebec będzie w stosunku do reszty Kanady niezależnym stanem, ale dwie mające powstać w wyniku tego referendum części nadal miała łączyć silna więź przemysłowo-gospodarcza i polityczna. Drugie referendum proponowało całkowite oddzielenie Quebecu.
Po przejęciu władzy w Prowincji w 2012 roku przez Partię Quebecką walka polityczna o uzyskanie przez Quebec suwerenności znów stanęła na porządku dziennym. Premier Prowincji Pauline Marois stanęła w kwietniu 2013 na czele nowej kampanii propagującej suwerenność Prowincji. Za suwerennością opowiada się także partia Solidarny Quebec.
Przedterminowe wybory powszechne w dniu 7 kwietnia 2014 odsunęły od władzy Pauline Marois i Partię Quebecką i tym samym nastąpiło przesunięcie priorytetów z kwestii niepodległości Prowincji na zagadnienia ekonomiczne i zmniejszenie bezrobocia.

</doc>
<doc id="24777" url="https://pl.wikipedia.org/wiki?curid=24777" title="Metallica">
Metallica

Metallica – amerykański zespół heavymetalowy i thrashmetalowy założony w Los Angeles w Kalifornii w 1981 roku przez Jamesa Hetfielda i Larsa Ulricha. Uważany za jeden z najważniejszych, najbardziej wpływowych zespołów metalowych lat 80. XX wieku, w latach 90. ubiegłego stulecia za najbardziej dochodowy zespół metalowy, a także za jeden z najpopularniejszych i najwybitniejszych zespołów heavymetalowych w dziejach.
Opis.
Metallica to grupa metalowa z największą liczbą sprzedanych nagrań w historii. Nagrania zespołu rozeszły się w nakładzie 150–200 milionów egzemplarzy. Są również dziewiątymi artystami obok Led Zeppelin i Julio Iglesiasa, którzy sprzedali najwięcej płyt w dziejach. W samych Stanach Zjednoczonych nakład ze sprzedaży płyt zespołu przekroczył 99 milionów 500 tysięcy kopii. Od 1991 w Polsce sprzedaż albumów Metalliki sięgnęła 920 tysięcy egzemplarzy według certyfikatów Związku Producentów Audio-Video, a także tych odnotowanych przed założeniem organizacji. Zespół otrzymał dwukrotnie certyfikaty za kilka tych samych wydawnictw w latach 90., jak i obecnie po wyczerpaniu pierwszego nakładu. Czyni to ich jednymi z zagranicznych artystów z największą liczbą sprzedanych płyt w Polsce. Zespół jest jedną z najbardziej dochodowych grup muzycznych ostatnich trzech dekad pod względem sprzedaży koncertów. Do 2014 Metallica zarobiła na trasach koncertowych 433 miliony dolarów. W 2019 serwis Pollstar sklasyfikował zespół jako najlepiej zarabiający artysta koncertujący. Album grupy "Metallica" (nazywany również "Black Albumem") z 1991 jest po dziś dzień najlepiej sprzedającym się albumem metalowym na świecie.
Po wydaniu w 1983 r. debiutanckiego albumu "Kill ’Em All" Metallica została uznana za twórcę nowego stylu muzyki metalowej – thrash metalu. Zarazem wydany w 1986 r. trzeci album, "Master of Puppets", jest określany przez niektórych krytyków jako najlepszy album heavymetalowy wszech czasów. Jest to również ostatni album zespołu nagrany z basistą Cliffem Burtonem, który zginął 27 września 1986 r. w wypadku autokarowym. Chociaż pozostali członkowie zespołu rozważali rozwiązanie grupy, to ostatecznie postanowili kontynuować działalność i na następcę Burtona został wybrany Jason Newsted.
Album "Metallica" pozostaje najpopularniejszym wydawnictwem zespołu, który zdobył m.in. status diamentowej płyty w USA za sprzedaż w nakładzie ponad 16 milionów egzemplarzy według Nielsen SoundScan, źródła monitorującego sprzedaż płyt i singli w Stanach Zjednoczonych. Na całym świecie nakład wydawnictwa sięgnął liczby 30 milionów albumów.
W grudniu 2019 Czarny Album odnotował 550. tydzień spędzony na liście najlepiej sprzedających się albumów w USA, „Billboard”, przez co "Metallica" jest jedyną w historii obok "The Dark Side of the Moon" Pink Floyd płytą długogrającą, która dokonała takiego wyczynu.
Jest to również najlepiej sprzedająca się płyta ostatnich trzech dekad w Stanach Zjednoczonych, według oficjalnych danych gromadzonych przez Nielsen SoundScan. W 1999 roku Metallica zagrała wspólny koncert z Orkiestrą Symfoniczną z San Francisco dyrygowaną przez Michaela Kamena, który został podsumowany wydaniem albumu i filmu o nazwie "S&amp;M".
W styczniu 2001 r. basista Jason Newsted opuścił grupę. W kwietniu tego samego roku zespół rozpoczął nagrania do kolejnego albumu studyjnego, ale przerwał je w lipcu, gdy James Hetfield udał się do kliniki odwykowej, w której przebywał do grudnia. Pracę nad albumem wznowiono dopiero w maju 2002 r., co wreszcie w roku 2003 zaowocowało wydaniem albumu "St. Anger". Wszystkie partie gitary basowej zostały nagrane przez producenta albumu Boba Rocka, ale jeszcze na kilka miesięcy przed wydaniem płyty nowym basistą Metalliki został Robert Trujillo. 12 września 2008 r. został wydany kolejny album studyjny zespołu, "Death Magnetic".
Zespół został sklasyfikowany na 3. pozycji listy zestawiającej "Najlepsze Zespoły Metalowe Wszech Czasów" sporządzonej przez MTV oraz na 5. pozycji listy zestawiającej "100 Najlepszych Artystów Hard Rocka" sporządzonej przez VH1. W 2009 roku Metallica została wprowadzona do Rock and Roll Hall of Fame.
Nazwa.
Pomysłodawcą nazwy Metallica był promotor muzyki metalowej w San Francisco, Ron Quintana, który pod koniec 1981 roku planował stworzenie nowego czasopisma, mającego promować amerykańskie i brytyjskie zespoły metalowe. Ponieważ miał kilka pomysłów co do nazwy magazynu, zwrócił się o pomoc w wyborze do Larsa Ulricha. "Metallica" najbardziej spodobała się Ulrichowi, ale chciał jej użyć jako nazwy swojego zespołu. Zaproponował więc Quintanie nazwę "Metal Mania" dla jego czasopisma. Głównym twórcą logo Metalliki jest James Hetfield.
Historia.
Wczesny okres (1981–1982).
Początki zespołu sięgają maja 1981, gdy wokalista i gitarzysta James Hetfield oraz perkusista Lars Ulrich spotkali się na jam session po zamieszczeniu ogłoszeń w tym samym wydaniu gazety The Recycler. Inne źródła podają, że Hetfield odpowiedział na ogłoszenie zamieszczone przez Larsa w wydaniu "The Recycler" z początku maja 1981 – anons pokazał mu Hugh Tanner, z którym Hetfield grał w zespole Phantom Lord (później Learher Charm) ; Tanner umówił również Hetfielda i Ulricha na "jam session". Hetfield, występujący już wcześniej w kilku zespołach, nie był zadowolony z umiejętności Ulricha, który nie grał dotąd w żadnym zespole, a prowadzona wraz z Tannerem próba skończyła się przed upływem zarezerwowanego czasu studyjnego. 28 października 1981 Ulrich powiedział Hetfieldowi, że ma zarezerwowane miejsce na kompilacji "Metal Massacre", wydawanej przez jego znajomego, Briana Slagela, założyciela wytwórni płytowej Metal Blade Records. Lars Ulrich na początku 1982 roku postanowił zamieścić kolejne ogłoszenie w Recyclerze, związane z gitarzystą prowadzącym. Odpowiedział na nie Dave Mustaine. Na spotkaniu z zespołem nie musiał nawet grać, ponieważ samo jego dotychczasowe doświadczenie zrobiło wystarczające wrażenie na Hetfieldzie i Ulrichu. Z ustabilizowanym już składem Metallica zagrała swój pierwszy koncert 14 marca 1982 w Radio City w Anaheim w stanie Kalifornia. Do końca 1982 r. zespół głównie dawał koncerty, nagrał kilka dem. Hetfield widząc że Ulrich poprawił swoje umiejętności postanowił nagrać z nim utwór. Na początku 1982 roku Metallica nagrała utwór „Hit the Lights”, w składzie Hetfield (Gitara i wokal), Ulrich na bębnach oraz Dave Mustaine na gitarze prowadzącej. Drugą solówkę zagrał gitarzysta Lloyd Grant. Skład który zagrał ten utwór nie jest pewny, ponieważ na wydaniu nie ma takowych informacji, a wypowiedzi muzyków są sprzeczne.
14 czerwca 1982 została wydana pierwsza edycja "Metal Massacre" z utworem „Hit the Lights”. W grudniu 1982 nastąpiła zmiana basisty. McGovney odszedł (Chociaż zespół dalej twierdzi iż został on wyrzucony), a zastąpił go Cliff Burton, którego Hetfield i Ulrich zobaczyli występującego z zespołem Trauma. Burton zgodził się dołączyć do Metalliki, ale zespół musiał przeprowadzić się do San Francisco.
"Kill ’Em All" (1983).
W lutym 1983 r. promotor oraz właściciel sklepu Rock ’n’ Roll Heaven w New Jersey, Jon Zazula zaproponował Metallice zagranie kilku koncertów na Wschodnim Wybrzeżu. Zespół wyruszył pod koniec marca 1983 w długą podróż na drugi koniec Stanów Zjednoczonych, w czasie której członkowie zespołu zaczęli coraz bardziej zwracać uwagę na alkoholowe uzależnienie Dave’a Mustaine’a. Ostatecznie na początku kwietnia 1983 Mustaine’a wyrzucono z zespołu, a za namową menedżera Metalliki, Marka Whitakera, na jego miejsce wybrany został Kirk Hammett. Hetfield i Ulrich poznali go (tak samo jak Whitakera) pod koniec 1982 podczas wspólnego koncertu z zespołem Exodus, w którym grał Hammett. Jon Zazula nie planował jedynie zorganizowania paru występów Metallice, ale również liczył na załatwienie kontraktu nagraniowego zespołowi. Gdy mu się to nie udało, postanowił założyć razem z żoną Marshą własną wytwórnię Megaforce Records, z którą grupa podpisała kontrakt 3 maja 1983.
Siedem dni później Metallica rozpoczęła w Music America Recording Studios trwające 17 dni sesje nagraniowe, podczas których udało się zarejestrować materiał na pierwszy album studyjny zespołu. Ukazał się on 25 lipca 1983 pod tytułem "Kill ’Em All". Dwa dni po wydaniu albumu Metallica wyruszyła razem z zespołem Raven w trasę koncertową po Stanach Zjednoczonych, nazwaną "Kill ’Em All for One Tour", trwającą do 3 września 1983.
Pod koniec 1983 roku Metallica przeprowadziła się z San Francisco do New Jersey i zaczęła komponować utwory na następny album. Część z nowych kompozycji była wykonywana podczas wspólnych koncertów z zespołem Anthrax.
"Ride the Lightning" (1984–1985).
20 lutego 1984 r. Metallica rozpoczęła nagrywanie utworów na następny album studyjny w Sweet Silence Studios w Kopenhadze. Zespół postanowił wyprodukować album, korzystając tylko z pomocy producenta Flemminga Rasmussena. Sesja nagraniowa zakończyła się 14 marca, po czym zespół skupił się na występach koncertowych. 30 lipca 1984 wytwórnia Megaforce Records wydała album "Ride the Lightning". Chociaż album był krytykowany przez niektórych fanów zespołu za obecność „Fade to Black” na nim, to jednak utwór w ocenie krytyków jest uznawany za „metalową klasykę wszech czasów”, a cały album za rewolucyjny. 2 sierpnia 1984, trzy dni po wydaniu płyty, Metallica postanowiła zwolnić swojego dotychczasowego menedżera Marka Whitakera oraz odejść od Jona Zazuli i jego wytwórni Megaforce. Powodem tego było poznanie dzień wcześniej przez zespół Cliffa Burnsteina, menedżera oraz założyciela (z Peterem Menschem) QPrime Management, które wcześniej pomogło w wypromowaniu takich zespołów jak AC/DC, Aerosmith czy Scorpions. Mimo że Metallikę obowiązywał kontrakt z wytwórnią Megaforce, obyło się bez rozpraw sądowych, gdyż okazało się, że Zazula złamał warunki umowy z zespołem, wydając 25 tysięcy więcej kopii albumu "Ride the Lightning" niż powinien. Dzięki współpracy z nowymi menedżerami 12 września 1984 r. Metallica podpisała nowy kontrakt z wytwórnią Elektra Records, a 16 listopada wyruszyła w trasę koncertową "Bang the Head That Doesn’t Bang Tour", trwającą do 19 marca 1985 r. i obejmującą koncerty w Europie (z zespołem Tank) i w USA oraz jeden występ w Kanadzie (z zespołami W.A.S.P. i Armored Saint).
W połowie 1985 r. zespół rozpoczął komponowanie utworów na kolejny album i dawał od czasu do czasu koncerty. Z początkiem września 1985 r., ponownie w Sweet Silence Studios, Metallica rozpoczęła nagrywanie albumu, w produkcji którego ponownie pomagał Flemming Rasmussen. Sesja nagraniowa trwała do 27 grudnia 1985 r.
"Master of Puppets" (1986–1987).
Na początku 1986 roku miksowanie nagranego materiału rozpoczął Michael Wagener, a tymczasem Hetfield i Burton zaczęli występować w zespole Spastik Children. 3 marca 1986 został wydany album "Master of Puppets". Osiągnął 29. pozycję na krajowej liście przebojów w USA, co było nietypowym osiągnięciem dla zespołu, który – od początku istnienia – zyskiwał popularność głównie za pomocą koncertów; nie nagrał żadnego teledysku, a dotychczas wydane single nie osiągnęły żadnego sukcesu. 27 marca 1986 Metallica wyruszyła w trasę koncertową "Damage, Inc. Tour" podzieloną na dwie części: amerykańską, trwającą do 3 sierpnia, podczas której zespół występował jako support przed zespołem Ozzy’ego Osbourne’a, oraz europejską, zapoczątkowaną 10 września.
27 września 1986, gdy zespół jechał autokarem ze Sztokholmu w Szwecji, w którym grał koncert dzień wcześniej, do Kopenhagi w Danii wydarzył się wypadek, w którym zginął basista Cliff Burton. Z tego powodu pozostali członkowie zespołu przerwali trasę koncertową i zastanawiali się nad rozwiązaniem Metalliki, ale pod wpływem matki Burtona postanowili kontynuować karierę. 7 października 1986 odbył się pogrzeb Burtona w Castro Valley, w stanie Kalifornia, po czym zespół zaczął przesłuchiwać basistów. Po przesłuchaniu przez członków zespołu ponad 40 muzyków, 28 października 1986 wybrany został Jason Newsted.
8 stycznia 1987 w Kopenhadze Metallica wznowiła trasę koncertową "Damage, Inc. Tour". Została ona zakończona 13 lutego 1987, ale jeszcze przed jej końcem zespół po raz pierwszy zagrał koncert w Polsce. Po trasie koncertowej członkowie zespołu (oprócz Hetfielda, który złamał rękę) zaczęli organizować próby w garażu Ulricha, na których grali głównie covery. Kilka coverów zostało zarejestrowanych przez zespół w dniach 9–15 lipca 1987 w studiach A&amp;M oraz Conway w Los Angeles; zostały one wydane 24 sierpnia 1987 na minialbumie o nazwie "". We wrześniu członkowie zespołu zaczęli komponować utwory na kolejny album studyjny. 17 listopada 1987 Metallica wydała swój pierwszy film pt. "Cliff 'Em All!". Jest to hołd dla Cliffa Burtona, złożony z amatorskich, profesjonalnych oraz prywatnych nagrań wideo.
"…And Justice for All" (1988–1990).
28 stycznia 1988 Metallica, wspólnie z producentem Mikiem Clinkiem, znanym ze współpracy z zespołem Guns N’ Roses, rozpoczęła w One On One Studios w Los Angeles nagrania na czwarty album studyjny. Współpraca z nowym producentem okazała się jednak niezadowalająca i w marcu 1988 zespół rozpoczął sesje nagraniowe od nowa – ponownie z Flemmingiem Rasmussenem. Sesja została zakończona na początku maja 1988. Po sesji, od 27 maja do 30 sierpnia 1988, Metallica występowała na festiwalu Monsters of Rock. 25 sierpnia 1988 został wydany album "…And Justice for All", który trafił na 6. pozycję krajowego zestawienia w USA. 11 września 1988 zespół wyruszył w trasę koncertową "Damaged Justice Tour", trwającą do 7 października 1989. 6 grudnia 1988 Metallica nagrała swój pierwszy teledysk – do utworu „One”. Równolegle z debiutanckim wideoklipem, którego premiera nastąpiła 22 stycznia 1989, singel „One” pojawił się jako pierwszy utwór zespołu na liście przebojów Hot 100 w Stanach Zjednoczonych, osiągając 35. miejsce.
22 lutego 1989 Metallica, jako jeden z kandydatów do nagrody, wystąpiła po raz pierwszy na ceremonii Grammy Awards. W kategorii "Best Hard Rock/Metal Performance Vocal or Instrumental" nominowany został album "…And Justice for All". Mimo wykonania przez zespół utworu „One”, zwycięzcą został album "Crest of a Knave" zespołu Jethro Tull, który nawet nie przybył na ceremonię, ponieważ był pewien (jak i wiele innych osób), że nagrodę zdobędzie Metallica. 6 czerwca 1989 zespół wydał swój drugi film, "2 of One". 6 września 1989 teledysk do utworu „One”, nominowany na ceremonii MTV Video Music Awards w kategorii "Best Heavy Metal Video", przegrał z teledyskiem do utworu „Sweet Child O’ Mine” zespołu Guns N’ Roses.
21 lutego 1990 Metallica otrzymała swoją pierwszą nagrodę Grammy w kategorii "Best Metal Performance" za utwór „One”. Od 16 maja do 30 czerwca Metallica ponownie uczestniczyła w festiwalu Monsters of Rock, a od lipca do września 1990 komponowała utwory na następny album studyjny. Już 6 października 1990, ponownie w One On One Studios, rozpoczęła sesję nagraniową piątego albumu studyjnego. Producentem został Bob Rock.
"Metallica" (1991–1995).
Sesja nagraniowa została zakończona 16 czerwca 1991, zaś 10 sierpnia 1991 Metallica rozpoczęła występy w ramach festiwalu Monsters of Rock. Dwa dni później wydany został album "Metallica", trafiając na 1. pozycję krajowego zestawienia w Stanach Zjednoczonych. W ciągu tygodnia sprzedano w USA ponad 600 tysięcy egzemplarzy płyty. Album promowało pięć singli: „Enter Sandman”, „The Unforgiven”, „Nothing Else Matters”, „Wherever I May Roam” i „Sad But True”. Z nich wszystkich największy sukces osiągnął pierwszy singel, „Enter Sandman”, który osiągnął 16. pozycję na Hot 100 oraz 10. na Mainstream Rock Songs. 12 października 1991 Metallica zakończyła występy w ramach festiwalu Monsters of Rock; na przedostatnim koncercie 28 września 1991 w Moskwie zespół wystąpił przed widownią liczącą od 150 do 500 tysięcy ludzi. 29 października 1991 grupa wyruszyła w trasę koncertową "Wherever I May Roam Tour", występując m.in. 20 kwietnia 1992 na The Freddie Mercury Tribute Concert na londyńskim stadionie Wembley. Trasa została przerwana 5 lipca 1992.
17 lipca 1992 zespół wyruszył w oddzielną trasę koncertową "Metallica/GNR Stadium Tour" z zespołem Guns N’ Roses. 8 sierpnia 1992 miał miejsce koncert w Montrealu. Gdy Metallica kończyła grać wstęp do utworu „Fade to Black”, doszło do przedwczesnego wybuchu fajerwerków, co doprowadziło do poważnych poparzeń u Jamesa Hetfielda, który stał za blisko miejsca, gdzie nastąpił zapłon. Z tego powodu trasa została przerwana. Hetfield mimo odniesionych obrażeń mógł śpiewać, ale nie był w stanie grać na gitarze, więc tymczasowo zastąpił go w tym John Marshall. Trasa została wznowiona 25 sierpnia i zakończona 6 października 1992. 9 września 1992 Metallica na MTV Video Music Awards po raz pierwszy otrzymała nagrodę w kategorii "Best Metal/Hard Rock Video" za teledysk do utworu „Enter Sandman”. 22 października 1992 zespół wznowił trasę koncertową "Wherever I May Roam Tour", która zakończyła się 8 maja 1993. Po niej wyruszył 19 maja w krótką trasę "Nowhere Else to Roam Tour", trwającą do 4 lipca 1993. 17 listopada 1992 został wydany film dokumentalny zespołu, "A Year and a Half in the Life of Metallica", ukazujący sesję nagraniową albumu "Metallica" oraz wydarzenia z tras koncertowych po wydaniu albumu. Gdy zespół zakończył już trasę, 23 listopada 1993 ukazał się koncertowy box set, "", zawierający zapis audio występów grupy z 25, 26 i 27 lutego oraz 1 i 2 marca 1993 w stolicy Meksyku, a także dwa zapisy wideo występów z 13 i 14 stycznia 1992 w San Diego i z 29 i 30 sierpnia 1989 w Seattle. Sprzedany został w liczbie ponad miliona kopii, co czyni go najlepiej sprzedającym się koncertowym box setem w historii.
28 maja 1994 Metallica ruszyła w trasę koncertową "Summer Shit: Shit in the Sheds Tour", trwającą do 21 sierpnia 1994. W październiku 1994 Hetfield i Ulrich zaczęli komponować utwory na kolejny album studyjny. W maju 1995 Metallica rozpoczęła kolejną sesję nagraniową z producentem Bobem Rockiem w The Plant Studios w Sausalito. W trakcie sesji zespół zorganizował minitrasę "Escape from the Studio '95".
"Load", "Reload", "Garage, Inc." (1996–1998).
W lutym 1996 Metallica zakończyła sesję nagraniową. 3 czerwca 1996 wydany został album "Load", który tak samo jak poprzedni album studyjny osiągnął 1. pozycję w Stanach Zjednoczonych. Single promujące album zajmowały wysokie miejsca w Stanach Zjednoczonych: „Until It Sleeps” osiągnął 10. pozycję na Hot 100, a na Mainstream Rock Songs – jako pierwszy singel Metalliki – pozycję numer 1; „Hero of the Day”, „King Nothing”, „Bleeding Me”, „Ain’t My Bitch” zajmowały kolejno 1., 6., 6. i 15. pozycję na zestawieniu rockowym. Nowy album wyróżnia, co wielu fanom grupy się nie spodobało, styl bardziej zbliżony do alternatywnego rocka i zmiana wizerunku, wyróżniająca się przede wszystkim skróceniem włosów przez członków zespołu. Reakcja fanów była uzasadniona pierwotnym wizerunkiem Metalliki, która od początku działalności „wyglądała i mówiła, jakby pochodziła z ulicy”. Od 27 czerwca do 5 sierpnia 1996 zespół uczestniczył w festiwalu Lollapalooza, a od 6 września 1996 do 28 maja 1997 koncertował w ramach trasy "Poor Touring Me". Od lipca do października 1997 zespół, ponownie w The Plant Studios, nagrywał materiał na kolejny album studyjny, wykorzystując do tego m.in. materiał, który pozostał z poprzedniej sesji nagraniowej i nie trafił na "Load". W sierpniu i listopadzie 1997 dał po kilka występów w ramach minitrasy "Reload Promo Tour". 17 listopada 1997 wydany został album "Reload", osiągając 1. pozycję w Stanach Zjednoczonych. Album promowały cztery single: „The Memory Remains”, „The Unforgiven II”, „Fuel”, i „Better Than You”, które, podobnie jak single z poprzedniego albumu, osiągnęły wysokie pozycje na rockowej liście przebojów w Stanach Zjednoczonych: kolejno 3., 2., 6. i 7.
2 kwietnia 1998 Metallica ruszyła w trasę koncertową "Poor Retouring Me", trwającą do 13 września 1998. Od następnego dnia, w ciągu pół miesiąca grupa nagrała w The Plant Studios nowe covery na następny album. W drugiej połowie listopada 1998 zespół dał pięć występów w ramach minitrasy "Garage, Inc. Promo Tour", a tymczasem 23 listopada 1998 został wydany album kompilacyjny "Garage, Inc.", zawierający wyłącznie covery. 8 grudnia 1998 Metallica wydała film koncertowy "Cunning Stunts" – występ grupy z 9 i 10 maja 1997 w Fort Worth.
"S&amp;M" (1999–2002).
21 i 22 kwietnia Metallica zagrała koncert w Berkeley Community Theater w Berkeley razem z Orkiestrą Symfoniczną z San Francisco, dyrygowaną przez Michaela Kamena. 30 kwietnia 1999 zespół ruszył w trasę koncertową "Garage Remains the Same Tour", trwającą do 30 lipca 1999. 19 i 23 listopada 1999 grupa dała kolejne dwa koncerty z orkiestrami symfonicznymi: w Berlinie z Filmową Orkiestrą z Babelsberga (), a w Nowym Jorku z nowojorską Orkiestrą Symfoniczną. Obie orkiestry były dyrygowane przez Michaela Kamena. Pomiędzy tymi koncertami, 22 listopada 1999, został wydany album/film koncertowy "S&amp;M", będący zapisem koncertu Metalliki z Orkiestrą Symfoniczną z San Francisco. Grupa rozpoczęła rok 2000 minitrasą "Mini Millennium Tour".
13 kwietnia 2000 została zapoczątkowana rozprawa sądowa, w której Metallica pozwała Napstera – serwis pozwalający na pobieranie za darmo cyfrowych plików muzycznych. W konfrontacji z Napsterem czynny udział brał jedynie perkusista Lars Ulrich, dostarczając m.in. listę ponad 350 tysięcy osób, które pobierały utwory zespołu oraz zeznając przed Komisją Sądowniczą Senatu Stanów Zjednoczonych, i to na niego spadła największa krytyka za podjęte działania. Sprawa przyczyniła się dodatkowo do utraty przez zespół wielu fanów, którzy demonstrowali swoją złość na grupę poprzez niszczenie swoich zakupionych albumów Metalliki przed budynkiem sądu, w którym odbywała się rozprawa. 23 czerwca 2000 zespół wyruszył w trasę koncertową "Summer Sanitarium Tour", trwającą do 9 sierpnia 2000. 30 listopada 2000 grupa wystąpiła na ceremonii "My VH1 Music Awards".
17 stycznia 2001 basista Jason Newsted odszedł z zespołu z powodów osobistych oraz wskutek zmęczenia psychicznego. Również w styczniu pozostali członkowie grupy: James Hetfield, Lars Ulrich i Kirk Hammett zaczęli korzystać z pomocy terapeuty, Phila Towle’a, który miał pomóc rozwiązać problem z rosnącym w zespole napięciem. Nie zorganizowano przesłuchań nowych kandydatów na basistę, zamiast tego 23 kwietnia 2001 zespół rozpoczął nagrywanie nowego albumu. Partie gitary basowej zagrał producent albumu, Bob Rock. Zanim Metallica zaczęła nagrania, filmowcy Bruce Sinofsky i Joe Berlinger zostali zaangażowani do udokumentowania procesu nagraniowego. 12 lipca Metallica i Napster ogłosili porozumienie, a 19 lipca 2001 przerwano sesję nagraniową nowego albumu, gdy James Hetfield udał się do kliniki odwykowej, by wyleczyć się z alkoholizmu i innych uzależnień. 6 listopada 2001 został wydany film dokumentalny z serii "Classic Albums", opowiadający o albumie "". 3 grudnia 2001 James Hetfield opuścił klinikę odwykową.
1 maja 2002 Metallica wznowiła nagrywanie nowego albumu w studiu HQ, a w grudniu 2002 rozpoczęła przesłuchania basistów.
"St. Anger" (2003–2004).
Po trzech miesiącach przesłuchań, 24 lutego 2003, nowym basistą Metalliki został Robert Trujillo. 8 kwietnia 2003 zespół zakończył sesję nagraniową nowego albumu studyjnego. 5 czerwca 2003 została wydana płyta "St. Anger". Dotarła do 1. miejsca na krajowym zestawieniu w Stanach Zjednoczonych, zaś pierwszy singel promujący album, „St. Anger”, osiągnął 2. pozycję na rockowej liście przebojów. Album promowały jeszcze trzy single: "„Frantic”", „"The Unnamed Feeling” i" „Some Kind of Monster”. Dzień po wydaniu albumu rozpoczęła się trasa koncertowa "Summer Sanitarium '03", trwająca do 24 sierpnia 2003, a od 6 listopada 2003 do 28 listopada 2004 trwała trasa "Madly in Anger With You World Tour". 21 stycznia 2004 odbyła się premiera filmu dokumentalnego Bruce’a Sinofsky’ego i Joego Berlingera pt. "Some Kind of Monster". W maju 2004 Metallica podpisała kontrakt z nową wytwórnią płytową, Warner Bros. Records. 13 lipca 2004 został wydany minialbum "Some Kind of Monster", który jest ostatnim wydawnictwem firmowanym przez wytwórnię Elektra Records. 17 sierpnia 2004 ukazała się pierwsza oficjalna książka Metalliki, "" (w Polsce wydana 1 listopada 2005 pod nazwą "So What!: Dobrzy, wściekli i brzydcy").
"Death Magnetic" (2005–2010).
Z początkiem listopada 2005 w studiu HQ Metallica zaczęła komponować utwory na nowy album, którego producentem, jak ogłoszono 16 lutego 2006, został Rick Rubin. 18, 21 i 25 marca 2006 zespół wystąpił po raz pierwszy w Afryce, a od 3 czerwca do 15 sierpnia grał koncerty w ramach minitrasy "Escape from the Studio '06". W lipcu 2006 magazyn Blender sklasyfikował Metallikę na 17. miejscu listy zestawiającej "25 Największych Słabeuszy...Wszech Czasów!", argumentując to ścięciem włosów, pozwaniem Napstera oraz tym, co można zobaczyć w filmie "Some Kind of Monster". 4 grudnia 2006 ukazało się DVD o nazwie "The Videos 1989–2004", będące kompilacją wszystkich teledysków zespołu. 12 marca 2007 grupa rozpoczęła nagrywanie dziewiątego albumu studyjnego. Od 28 czerwca do 18 lipca 2007 zespół koncertował w ramach kolejnej minitrasy "Sick of the Studio '07", w trakcie której 7 lipca wystąpił na charytatywnym koncercie Live Earth w Londynie. 14 maja 2008 w Los Angeles w USA Metallica rozpoczęła serię 25 koncertów trwających do 24 sierpnia 2008 na Reading Festival w Reading w Anglii. W przeciwieństwie do poprzednich dwóch minitras koncertowych zespołu, mających miejsce w okolicach letnich wakacji, ta nie została zatytułowana.
1 lipca 2007 w wywiadzie dla belgijskiego magazynu Studio Brussel Lars Ulrich wyraził nadzieję na ukończenie nagrywania nowego albumu w październiku lub listopadzie 2007 oraz wydanie go w lutym 2008. Ostatecznie płyta nie została wydana w tym terminie, a sam Ulrich jako nową przewidywaną datę wydania podał wrzesień 2008. Według kontraktu między zespołem a wytwórnią miał to być jedyny album Metalliki wydany przez Warner Bros. Records. Kolejne albumy miały być prawdopodobnie wydawane przez samą grupę. Wokalista i gitarzysta zespołu James Hetfield, oświadczył w wywiadzie dla magazynu Rolling Stone, że nowa płyta jest już nagrana i zatytułowana, oraz że pozostał jeszcze proces miksowania. Na płycie znalazło się 10 utworów. 4 czerwca 2008 zaprezentowo sześć nagrań krytykom muzycznym, m.in. z magazynów Kerrang! i Metal Hammer. Nagrania zostały ocenione pozytywnie. 14 czerwca 2008 potwierdzony został tytuł albumu – "Death Magnetic". Płyta została wydana ogólnoświatowo 12 września 2008.
4 kwietnia 2009 Metallica została wprowadzona do Rock and Roll Hall of Fame. Wraz z obecnym składem Metalliki zagrał Jason Newsted, były basista tej formacji.
Projekt „Lou Reed &amp; Metallica” oraz minialbum "Beyond Magnetic" (2011–2012).
15 czerwca 2011 roku Metallica na swojej oficjalnej stronie poinformowała, że na ukończeniu jest nowy projekt zespołu nagrany wespół z Lou Reedem, z którym Metallica wystąpiła w październiku 2009 roku z okazji 25-lecia Rock and Roll Hall of Fame. W sierpniu 2011 roku ujawniony został tytuł albumu – "Lulu". Nagrania ukazały się 31 października 2011 roku.
Na początku grudnia 2011 roku odbyła się seria czterech koncertów w Fillmore w San Francisco, zorganizowanych w ramach 30-lecia zespołu. Udział wzięli wszyscy żyjący byli członkowie Metalliki oraz wielu gości, m.in. Ozzy Osbourne (Black Sabbath), Gary Rossington (Lynyrd Skynyrd), Jerry Cantrell (Alice in Chains), Jim Martin, Rob Halford i Mercyful Fate. Podczas każdego koncertu zespół prezentował jeden dotąd niepublikowany utwór, będący odrzutem z sesji do albumu "Death Magnetic". Wynikiem tych premier był minialbum pt. "Beyond Magnetic".
7 lutego 2012 zespół ogłosił zamiar zorganizowania cyklicznej imprezy „Orion Music + More”, która odbyła się dwukrotnie – 23–24 czerwca 2012 w Atlantic City (podczas pierwszego dnia tego festiwalu Metallica zagrała cały materiał z albumu "Ride the Lightning", zaś drugiego wieczoru z „czarnego albumu”) oraz 8–9 czerwca 2013 w Detroit. Z uwagi na niezadowalający wynik finansowy festiwalu nie organizowano ponownie po roku 2013. Oprócz koncertów rockowych, podczas festiwalu można było np. obejrzeć kolekcję samochodów wokalisty zespołu, Jamesa Hetfielda, czy kolekcję przedmiotów związanych z horrorami filmowymi stanowiącą własność Kirka Hammetta.
"Hardwired...to Self-Destruct", kontynuacja "S&amp;M" oraz plany na kolejną płytę (2013–).
Metallica rozpoczęła prace nad ich dziesiątym i dotychczas ostatnim albumem studyjnym – "Hardwired...to Self-Destruct" jeszcze w 2013 roku, który był z kolei ich drugim wspólnym dziełem nagranym z ich nowym basistą – Robertem Trujillo. Pierwszym tego rezultatem stał się singel promocyjny wydany w marcu 2014 roku ("Lords of Summer"), który znalazł się na reedycji płyty w nieco odmienionej oraz skróconej wersji. Ku zaskoczeniu wszystkich fanów zespołu, muzycy chcieli tym albumem kontynuować ideę poprzednika – "Death Magnetic", czyli więcej thrash metalu z odrobiną heavy metalu. I tak, style obu albumów są bardzo podobne, chociaż na najnowszej płycie jest więcej chwytliwych, bardziej zapamiętywalnych linii gitar Jamesa Hetfielda i Kirka Hammetta oraz mniej skomplikowanych partii solowych i więcej utworów w wolniejszym tempie niż na "Death Magnetic".
W międzyczasie 8 grudnia 2013 r. zespół zagrał koncert na Antarktydzie. Występ został nazwany „Freeze 'Em All” i był drugim w historii koncertem zagranym na tym kontynencie po występie składającego się z badaczy pracujących na Antarktydzie zespołu Nunatak. W ten sposób kwartet został pierwszym w historii zespołem muzycznym, który zagrał koncerty na wszystkich siedmiu kontynentach, dzięki czemu znalazł się w księdze rekordów Guinnessa.
Oficjalne prace nad najnowszym albumem rozpoczęły się ostatecznie dwa lata po nagraniu pierwszego singla z „nowej ery” zespołu – w połowie 2015 roku. Najwięcej utworów napisali gitarzysta/wokalista James oraz perkusista Lars Ulrich. Wyjątkiem jest jedynie piosenka "ManUNkind", gdzie współtwórcą jest basista, który wymyślił i nagrał riff basu zaczynający kompozycję w durowej tonacji E. W całym albumie przeważają kompozycje w tonacji e-moll. Najwięcej pracy miało trzech muzyków – gitarzysta rytmiczny/wokalista, basista oraz perkusista, którzy razem wymyślali linie melodyczne, elementy „ubarwiające”, tonacje oraz dodatkowe partie muzyczne i teksty danych utworów. Najmniej wpływu na kompozycje miał wiodący gitarzysta, który musiał skupić się wyłącznie na swoich partiach muzycznych (ponieważ prawdopodobnie stracił/zgubił swój telefon, na którym rzekomo nagrał więcej swoich pomysłów na partie solowe w czasie, kiedy reszta zespołu pracowała nad swoimi partiami). Pierwszym oficjalnie promującym album singlem stał się krótki, thrashmetalowy utwór – „Hardwired”, wydany 18 sierpnia 2016 roku oraz otwierający prawie 78-minutowy album. Pojawia się w nim partia solowa Hammetta (jedna z najkrótszych w historii jego wszystkich solówek gitarowych oraz w historii całego zespołu). Drugim owocem pracy zespołu stał się nieco dłuższy singel (w stosunku do poprzedniego) – thrashowo/heavymetalowa kompozycja "Moth into Flame", wydana 26 września 2016 roku. W jej tekście pojawia się (już w pierwszej zwrotce) nawiązanie do jednej z królowych popu – Amy Winehouse. W albumie „Moth into Flame” znalazła się jako czwarta kompozycja (między utworami "Now That We’re Dead" oraz "Dream No More"). Zespół kontynuował swoją pracę/„podróż muzyczną”, i zaczął coraz bardziej eksperymentować z nowymi wstawkami gitarowymi oraz innymi elementami dźwiękowymi. Trzecim singlem promocyjnym został już bardziej heavymetalowy utwór, z drobnymi elementami thrash metalu – „Atlas, Rise!”, wydany 31 października 2016 roku. W albumie utwór można znaleźć zaraz po kompozycji "Hardwired". Kilkanaście dni, po premierze trzeciego singla, wydano ostatecznie 18 listopada album zatytułowany "„Hardwired...to Self-Destruct”". Po wydaniu oficjalnego albumu przyszedł czas na dwa kolejne single promocyjne – heavy metalowo/groove metalowy „Now That We're Dead”, wydany 18 kwietnia 2017 roku oraz thrash metalowy utwór, z drobnymi elementami speed metalu oraz heavy metalu – „Spit Out the Bone”, wydany 24 października 2017 roku. Utwór "Spit Out the Bone" zyskał ostatnio przez fanów największą popularność oraz stał się jednym z najbardziej lubianych przez nich utworem z całej płyty. Ostatnim singlem promocyjnym stała się jedyna ballada na całym albumie utrzymana w stylistyce thrashowo/heavy metalowej – „Halo on Fire”, wydana w grudniu 2018 roku oraz nawiązująca muzycznie m.in. do: „Fade to Black” (1984), „Welcome Home (Sanitarium)” (1986) czy „One” (1988/1989). Po wydaniu albumu zespół wyruszył w jedną z najdłuższych (w historii zespołu) tras koncertowych – "WorldWired Tour", która rozpoczęła się koncertem premierowym 6 lutego 2016 roku. Trasa ma potrwać, planowo, do 27 kwietnia 2020 roku.
W czasie trwania najnowszej trasy koncertowej zespół wykonał, na początku września 2019 roku, dwa koncerty z orkiestrą symfoniczną, zapowiadające tym samym kontynuację dzieła zespołu z 1999 roku – albumu koncertowego "S&amp;M". Kontynuacja miała też swoją premierę w kinach, 9 października 2019 roku, pod oficjalną nazwą "S&amp;M2". Po aktualnej trasie oraz kolejnym wspólnym wydawnictwie zespołu z orkiestrą symfoniczną (pochodzącą z San Francisco), zespół planował jak najszybsze nagranie kolejnego, jedenastego studyjnego albumu.
Kilka tygodni po koncercie S&amp;M2 zespół ogłosił, że James Hetfield po raz drugi trafi na odwyk z powodu nawrotu choroby alkoholowej. Z tego powodu odwołane zostały zaplanowane na październik i początek listopada koncerty zespołu w Australii i Nowej Zelandii.
Wpływ.
Metallica jest zaliczana do „Wielkiej Czwórki Thrashu” razem z innymi zespołami założonymi na początku lat 80.: Slayerem, Anthraxem i Megadeth. Zespołowi przypisuje się poszerzenie granic thrashu oraz nowatorskie podejście, polegające na użyciu szybkości i głośności do wzmocnienia kompozycji o skomplikowanych strukturach. Inni wskazują, że zespół „dodał elementy adrenaliny i srogości do gatunku”.
Metallica została sklasyfikowana na 3. pozycji listy na "Najlepsze Zespoły Metalowe Wszech Czasów" sporządzonej w 2006 roku przez MTV oraz na 5. pozycji listy na "100 Najlepszych Artystów Hard Rocka" sporządzonej w 2000 r. przez VH1. James Hetfield i Kirk Hammett trafili na 2. pozycję listy z 2004 r. na "100 Najlepszych Gitarzystów Heavymetalowych Wszech Czasów" magazynu "Guitar World". Ten sam magazyn w 2002 r. wybrał samego Hammetta jako pierwszego członka własnej „Galerii Sław”.
Już pierwszy album Metalliki, "Kill ’Em All" z 1983, doprowadził do „prawdziwych narodzin thrashu”, a wydany rok później "Ride the Lightning" został uznany za „rewolucyjny”. Trzeci album zespołu, "Master of Puppets" z 1986, jest uważany przez niektórych krytyków za „najlepszy heavymetalowy album kiedykolwiek nagrany”. Istnieją też opinie, że po albumie "...And Justice for All" z 1988 Metallica „odcięła się od swojego progresywnego, heavymetalowego brzmienia” i „nie stworzyła niczego innowacyjnego przez dziesięć lat”; zmiana nastąpiła wraz z rokiem 1999 i wspólnym koncertem z Orkiestrą Symfoniczną z San Francisco.

</doc>
<doc id="24778" url="https://pl.wikipedia.org/wiki?curid=24778" title="Joe Clark">
Joe Clark

Charles Joseph „Joe” Clark (ur. 5 czerwca 1939 w High River w prowincji Alberta) – kanadyjski prawnik, premier kraju z ramienia Partii Konserwatywnej od 4 czerwca 1979 do 3 marca 1980.
Życiorys.
Urodził się w miasteczku High River w Albercie jako syn wydawcy lokalnej gazety. Ukończył studia w dziedzinie nauk politycznych na University of Alberta. Kontynuował studia prawnicze w Brytyjskiej Kolumbii. Już w czasie studiów prawniczych zaangażował się w działalność w Partii Konserwatywnej, co było bezpośrednim powodem przerwania dalszych studiów. Poślubił Maureen McTeer, znaną pisarkę. Ma z nią jedną córkę.
W 1976 niespodziewanie awansował na przewodniczącego partii, prowadząc ją do wyborów do 31 parlamentu w 1979. Naczelną obietnicą wyborczą Clarka były redukcje podatkowe w celu stymulacji słabnącej gospodarki. Nieznaczne zwycięstwo konserwatystów było początkiem przyszłych problemów rządu Clarka, tym bardziej że realia gospodarcze zmusiły go do odstąpienia od wcześniejszych obietnic. Budżet na rok 1980 nie posiadał cech stymulujących, lecz skierowany był ku opanowaniu wzrastającej inflacji i był prorecesyjny. Dodatkowo Clark próbował podnieść podatek paliwowy. Doprowadziło to do głosowania nad wotum nieufności dla nowego rządu. Liberałowie sprzymierzeni z socjaldemokratami z łatwością je przegłosowali. Choć wotum było niewiążące, Clark rozumiejąc trudności jakie rząd będzie napotykał w przyszłości wobec niepewnego poparcia w Izbie Gmin, zarządził nowe wybory, które niespodziewanie przywróciły władzę liberałom.
Wkrótce po przegranej Clark został zastąpiony przez Briana Mulroneya na stanowisku przewodniczącego Partii Konserwatywnej.
Mimo antagonizmów pomiędzy nowym przewodniczącym a Clarkiem, pozostał on aktywny, po czym wszedł do gabinetu Mulroneya, obejmując tekę ministra spraw zagranicznych. W 1993 wobec klęski wyborczej konserwatystów Clark odszedł na polityczną emeryturę. Do polityki powrócił w 1999, obejmując powtórnie funkcję przewodniczącego partii. Ostatecznie wobec dalszego rozpadu partii konserwatywnej po raz drugi wycofał się z życia politycznego 6 sierpnia 2002.

</doc>
<doc id="24779" url="https://pl.wikipedia.org/wiki?curid=24779" title="John Turner">
John Turner

John Napier Turner (ur. 7 czerwca 1929 w Richmond, zm. 19 września 2020 w Toronto) – kanadyjski prawnik i polityk, premier Kanady z ramienia Partii Liberalnej od 30 czerwca do 17 września 1984.
Życiorys.
Urodzony w Richmond w Anglii, John Turner wyemigrował wraz z rodzicami do Kanady w 1932. Studiował na "University of British Columbia", następnie na "Oxford University" i ostatecznie na paryskiej "Sorbonie". Praktykował prawo w Toronto. W 1963 poślubił Geills McCrea Kilgour, z którą ma czworo dzieci.
W politykę zaangażował się w początku lat sześćdziesiątych. Pierwszy raz do Parlamentu Kanady został wybrany w 1962. Był członkiem gabinetu premiera Pierre Trudeau. W chwili odejścia Trudeau objął przewodnictwo Partii Liberalnej oraz fotel premiera, na którym zasiadał tylko kilka miesięcy. Przegrał wybory, oddając władzę Partii Konserwatywnej pod wodzą Briana Mulroneya. Pozostał liderem opozycji. Pozostając przywódcą swej partii jeszcze dwukrotnie został pokonany przez Briana Mulroneya w wyborach parlamentarnych w latach 1984 i 1988. W 1990 zrezygnował z przewodnictwa partii i wycofał się z polityki.

</doc>
<doc id="24780" url="https://pl.wikipedia.org/wiki?curid=24780" title="Trałowce projektu 253Ł">
Trałowce projektu 253Ł

Trałowce projektu 253Ł (ros. "253Л", typu MT lub T-351, w kodzie NATO "T-301") – typ radzieckich trałowców redowych z końca II wojny światowej i lat powojennych. Używane także w Polsce, gdzie były znane jako typ Albatros lub typ Kormoran. Trałowce te znane są powszechnie w polskiej literaturze pod błędnym oznaczeniem typu BTSZCZ lub T-301.
Historia.
Okręty typu MT (MT-1) zostały zaprojektowane w ZSRR podczas II wojny światowej jako małe trałowce, o niewielkim zanurzeniu, lecz sporych możliwościach bojowych (skrót oznaczał: малый тральщик – "małyj tralszczik" – mały trałowiec). Plany, początkowo noszące oznaczenie projektu 253, zostały dostarczone do oblężonego przez Niemców Leningradu, gdzie konstrukcję okrętu dopracowano i uproszczono, a następnie wszczęto tam produkcję okrętów pod oznaczeniem projektu 253Ł (Ł, ros. Л od Leningrad). Próby okręty odbywały na Newie. Dla uproszczenia produkcji, burty i dno okrętów składały się z dużych płaszczyzn. Sterówka ich była lekko opancerzona (grubość 8 mm), co zwiększało uniwersalność okrętów i umożliwiało używanie ich do ostrzeliwania celów lądowych. Silniki były pochodzenia amerykańskiego, otrzymywane w ramach układu Lend-Lease, podobnie jak generatory prądotwórcze 15 kW i przeciwlotnicze karabiny maszynowe w drugiej serii MT-2.
W listopadzie 1943 został ukończony i przeszedł próby pierwszy okręt T-351, po czym pod koniec 1943 wszedł do służby. Od 1944 do końca wojny zbudowano 35 okrętów tego typu, które uczestniczyły w końcowych operacjach wojny (Т-351 – 364, T-370 – 382, Т-386 – 389, Т-459 – 460 typu MT-1 i T-390 – 391, Т-459 – 460 typu MT-2). Po oswobodzeniu Leningradu, w 1944 projekt zmodyfikowano, tworząc projekt 253Ł drugiej serii (MT-2). Trzeci silnik umieszczono w nich w osobnym przedziale, co nieco zwiększyło żywotność okrętów, ponadto dodano trzeci agregat prądotwórczy, co umożliwiało wykorzystanie trału elektromagnetycznego przez pojedyncze okręty, a nie w parach. Na skutek zmian, wzrosła nieco wyporność. Kolejne 57 okrętów ukończono po wojnie – razem powstały 92 okręty projektu 253Ł w czterech leningradzkich stoczniach (nr 189 – Bałtijskij Zawod im. Ordżonikidze, 190 – Północna im. Żdanowa, 363 – Ust-Iżorskaja i 370 – Pietrozawod), z tego większość: 58 należało do typu MT-2.
W służbie radzieckiej nosiły one numery: Т-222 – 228, T-231 – 249, Т-351 – 391, Т-434 – 435, Т-439 – 441, Т-459 – 470, T-472 – 479. Z tego, do typu MT-1 należały T-351 – 364 i T-370 – 389. Typ ten określany był potocznie w ZSRR także jako "stotonnik" – stutonowiec, z uwagi na wyporność. Ulepszoną wersją były trałowce projektu 255K budowane w latach 1947-52 w Rybińsku, z radzieckimi silnikami ZD-12 i zmodyfikowanym wyposażeniem.
Straty wojenne obejmowały: T-353 (8. 09. 1944), T-377 (15. 12. 1944), T-379 (23. 10. 1944), T-387 (zatopiony 28. 11. 1944 przez U-481). Wkrótce po zakończeniu działań zatonęły na minach T-355 (20. 8. 1945) i T-357 (12. 6. 1945).
Po wycofaniu ze służby, część trałowców została przekazana do szkolenia organizacji DOSAAF. Jeden z trałowców projektu 253Ł T-390 posłużył w programie testowym radzieckiej broni atomowej – 21 września 1955 miał miejsce pierwszy próbny wybuch spuszczonej z niego do wody torpedy T-5 z ładunkiem RDS-9 o mocy 20 Kt na poligonie na Nowej Ziemi (trałowiec został zniszczony).
Służba w Polsce.
9 trałowców typu MT-2 Polska otrzymała od ZSRR w zamian za część polskiego udziału w podziale floty niemieckiej. Przybyły one do Gdyni 31 marca 1946, a polską banderę podniesiono na nich 5 kwietnia 1946.
Nosiły one numery radzieckie: T-225, -228, -231, -241, -243, -244, -246, -465 i -467 i były zbudowane w 1945 roku. Powszechnie były nazywane w Polsce potocznie "kaczorkami" (w odróżnieniu od "ptaszków"). Używane były intensywnie do oczyszczania polskich wód terytorialnych z pozostających po wojnie min. Okręty te wycofano z polskiej służby w latach 1958-1959.
Dwie z polskich jednostek po skreśleniu z listy floty zostały przebudowane i ustawione na brzegu jako poligon chemiczny w Ustce (ORP "Jastrząb") oraz poligon przeciwpożarowy w Gdyni (ORP "Jaskółka"). Po rozbrojeniu, "Krogulec" w 1958 i "Kormoran", "Kania" i "Orlik" w 1959 zostały przekazane Centralnemu Ośrodkowi Szkolenia Morskiego Ligi Przyjaciół Żołnierza w Jastarni, gdzie otrzymały nazwy: "Mars", "Jowisz", "Jupiter" i "Orion", natomiast "Albatros", "Czapla" i "Kondor" zostały przekazane w 1958 do Żeglugi Mazurskiej.
Przydział początkowy w Polsce.
Flotylla Trałowców Marynarki Wojennej w Gdyni
(w nawiasach – polskie znaki taktyczne, następnie zamienione numerami burtowymi):

</doc>
<doc id="24781" url="https://pl.wikipedia.org/wiki?curid=24781" title="Pierre d'Argenson">
Pierre d'Argenson



</doc>
<doc id="24783" url="https://pl.wikipedia.org/wiki?curid=24783" title="Lipsk">
Lipsk

Lipsk (; ; ; ) – miasto na prawach powiatu, najliczniejszy ośrodek Saksonii i drugi po Berlinie we wschodniej części Niemiec. Miasto należy do aglomeracji Lipsk-Halle, która liczy w przybliżeniu milion mieszkańców. Pod koniec 2019 roku, z liczbą mieszkańców wynoszącą ponad 590 tys., Lipsk zajmował ósme miejsce w Niemczech pod względem liczby ludności. Położony jest nad Białą Elsterą.
Lipsk to duży ośrodek przemysłowy, jedno z ważniejszych centrów handlu (Targi Lipskie), ośrodek kultury i nauki z kilkusetletnią tradycją. Najmniej zniszczone w czasie II wojny światowej spośród wielkich metropolii niemieckich posiada najlepiej w całym kraju zachowany zespół dzielnic XIX- i XX-wiecznych.
Toponimia.
Po raz pierwszy nazwa miasta zanotowana została po łacinie w 1015 w kronice Thietmara jako „Libzi”. Później w latach 1165/70 Lipz, 1190/96 Lipz, Lipzk, 1216 Johannes miles de Lipzc, 1240 Lipzik, 1292 Lipzic, 1350 Lipzcik. Językoznawcy wywodzą nazwę bezpośrednio od słowiańskiego określenia *Li´pc ("*Lipъcъ") oznaczającej drzewo liściaste "lipę". Niemiecka nazwa "Leipzig" jest zgermanizowaną formą górnołużyckiej nazwy "Lipsk".
Historia.
Słowiańskie początki i średniowieczne miasto.
Od wczesnego średniowiecza obszar osadnictwa słowiańskiego. Według kronikarza Fredegara w VII w. region zamieszkiwali Chutycy. W VIII w. słowiańskimi osadami były dzisiejsze osiedla Lößnig, Dölitz, Connewitz, Gohlis i Liebertwolkwitz. W X w. Lipsk był małą osadą słowiańską. Na początku XI w. okolic Lipska prawdopodobnie sięgało władztwo Bolesława I Chrobrego. W 1082 Lipsk został splądrowany przez księcia czeskiego Wratysława II. W 1165 margrabia Miśni Otto Bogaty nadał Lipskowi prawa miejskie oraz przywileje handlowe. W drugiej połowie XII wieku powstała w Lipsku mennica, która biła monety do 1370 roku. W Lipsku krzyżowały się drogi "Via Imperii" i "Via Regia". Lipsk z czasem stał się ważnym punktem dla intensywnego handlu Wolnego Miasta Norymbergi z Polską. W XIII w. powstał tu zamek Pleissenburg. W 1212 augustianie założyli w Lipsku Szkołę św. Tomasza. W 1229 do miasta przybyli dominikanie, w latach 1231–1240 wznieśli kościół św. Pawła. W 1409 w mieście otwarto uniwersytet, jeden z pierwszych na terenie dzisiejszych Niemiec. Po wielokrotnych zmianach przynależności politycznej, w 1417 miasto znalazło się w granicach Marchii Miśnieńskiej, sześć lat przed włączeniem marchii do Elektoratu Saksonii. W 1420 miasto ucierpiało z powodu pożaru. Spłonęło 400 domów.
W granicach Elektoratu Saksonii.
W 1451 r. ponownie otwarto mennicę. W 1485 r. w Lipsku podpisano traktat, który dzielił posiadłości Wettynów pomiędzy braci Albrechta i Ernesta, rozpoczynając trwały podział rodu na linie albertyńską i ernestyńską. Lipsk przypadł Albrechtowi. W latach 1482–1496 wzniesiono w Lipsku kościół św. Tomasza. W 1496 miał miejsce w Lipsku ślub polskiej królewny Barbary Jagiellonki z księciem Jerzym Brodatym. W 1497 Lipsk otrzymał przywilej organizowania targów. W 1547 w ramach I wojny szmalkaldzkiej miasto oblegał książę elektor Jan Fryderyk I. Zniszczone zostały wówczas przedmieścia. W połowie XVI wieku miasto przyjęło reformację. Za panowania elektora Augusta Wettyna do osadnictwa w mieście zachęcano mieszkańców Niderlandów. W XVII w. Lipsk ucierpiał znacznie w wyniku działań wojny trzydziestoletniej. W latach 1631 i 1642 Szwedzi dwukrotnie odnieśli zwycięstwo nad siłami Świętego Cesarstwa Rzymskiego w bitwach pod Breitenfeld, które od 1999 jest dzielnicą Lipska. W pierwszej połowie XVII w. miasto odwiedził późniejszy król Polski, Jan Sobieski. W latach 1680–1681 z powodu epidemii zmarło ok. 3000 mieszkańców miasta. W 1683 Lipsk połączono traktem pocztowym z Wolnym Miastem Norymbergą. W 1693 został oddany do użytku gmach opery.
W okresie unii polsko-saskiej w mieście kwitł wówczas handel polskimi towarami. W 1697 wznowiono odprawianie nabożeństw katolickich w Lipsku. W 1698 w lipskiej mennicy rozpoczęto bicie tymfów i szóstaków. Za panowania królów Polski Augusta II Mocnego i Augusta III Sasa bito tu polskie srebrne monety, a w 1749 wybito tu także partię miedzianych szelągów, po czym ich produkcję przeniesiono do Gubina. W 1700 miasto przeszło z kalendarza juliańskiego na gregoriański. Także w 1700 powstała w Lipsku wspólnota francuskich hugenotów, a wspólnota katolicka rozpoczęła starania o utworzenie kaplicy. W 1701 miasto uzyskało oświetlenie uliczne, obejmujące 700 lamp. W 1701 lub 1702 założono Collegium Musicum. W czasie III wojny północnej w twierdzy Pleissenburg był więziony królewicz Konstanty Władysław Sobieski. W 1706 gościł w Lipsku król Stanisław Leszczyński. W 1710 na polecenie króla Augusta II Mocnego w twierdzy Pleissenburg zorganizowano kaplicę katolicką, a opiekę nad gminą katolicką powierzono jezuitom. W tym samym roku na Targach Lipskich August II po raz pierwszy zaprezentował porcelanę miśnieńską. W Lipsku w 1711 po raz pierwszy w całości wydano "Roczniki, czyli kroniki sławnego Królestwa Polskiego" Jana Długosza 231 lat po jego śmierci. W 1714 miasto uzyskało połączenie pocztowe z Wrocławiem. W 1723 kantorem w kościele św. Tomasza został Jan Sebastian Bach. W 1724 i 1729 w Lipsku miały premierę "Pasja według św. Jana" i "Pasja według św. Mateusza" Bacha. Wiosną 1727 w mieście gościł król August II Mocny. W 1753 mennicę ulokowano w twierdzy Pleissenburg.
W 1745 po raz pierwszy Lipsk znalazł się pod okupacją Królestwa Prus. W 1753 okupanci posłużyli się skradzionymi stąd stemplami w celu fałszowania polskich monet. W 1756 miasto ponownie znalazło się pod okupacją pruską. W 1760 król Prus Fryderyk II Wielki nałożył na okupowane miasto kontrybucję w wysokości miliona talarów. Berliński kupiec polskiego pochodzenia Johann Ernst Gotzkowsky wynegocjował obniżenie tej kwoty do 800 tysięcy talarów.
Wydawano tu polskie pismo "Acta litteraria Regni Poloniae et Magni Ducatus Lithuaniae".
Elektorat oraz Królestwo Saksonii.
W 1765 roku zakończyła działalność mennica lipska. W 1768 r. zostało założone w Lipsku Towarzystwo Naukowe Jabłonowskich. Założyciel, Józef Aleksander Jabłonowski, zmarł w Lipsku w 1777. W 1780 odsłonięto ufundowany przez Jabłonowskiego pomnik Fryderyka Augusta I. W 1781 działalność rozpoczęła Orkiestra Gewandhaus w Lipsku. W drugiej połowie XVIII wieku Lipsk był jednym z ośrodków konfederatów barskich i przeciwników konfederacji targowickiej. Od 1792 w Lipsku przygotowywano insurekcję kościuszkowską. W mieście przebywał m.in. Tadeusz Kościuszko.
Od 1806 Lipsk stanowił część Królestwa Saksonii, połączonego w latach 1807–1815 unią z Księstwem Warszawskim.
16-19 października 1813 nieopodal miasta rozegrała się „Bitwa Narodów”, zakończona klęską wojsk Napoleona i śmiercią jednego z wodzów – ks. Józefa Poniatowskiego. „Bitwę Narodów” upamiętnia monumentalny pomnik, wysokości 91 m, wzniesiony w stulecie wydarzeń z 1813. Józef Poniatowski został upamiętniony oddzielnym pomnikiem, stojącym dziś na skwerze jego imienia. W latach 1861–1864 kosztem lipskiego pisarza Theodora Apla w mieście i okolicach postawiono 44 ponumerowane pomniki, upamiętniające wydarzenia i uczestników bitwy – tzw. "Kamienie Apla" ("Apelsteine"). Wśród nich są po dwa kamienie upamiętniające ks. Józefa Poniatowskiego (nr 11 i 33) i gen. Jana Henryka Dąbrowskiego (nr 21 i 37).
W 1828 w domu, w którym zamieszkiwał w 1706 król Stanisław Leszczyński, założono Hôtel de Pologne. W 1846 miał miejsce pożar obiektu, po którym w latach 1847–1848 wzniesiono nowy 130-pokojowy Hôtel de Pologne, który był największym hotelem miasta.
Po porażce powstania listopadowego, Lipsk stał się jednym z ośrodków polskiej emigracji. Wjazdowi Polaków do Lipska towarzyszyła asysta honorowa wojska saskiego i gwardii mieszkańskiej. Od listopada 1831 działał w Lipsku "Związek dla Wsparcia Potrzebujących Pomocy Polaków", przy materialnym wsparciu infantki Marii Augusty Wettyn. W 1832 w Lipsku gen. Józef Bem organizował punkty etapowe dla polskich żołnierzy i powstańców uciekających po powstaniu do zachodniej Europy. W 1835 i 1836 w Lipsku gościł m.in. Fryderyk Chopin.
W 1839 otwarto linię kolejową łączącą Lipsk z Dreznem. W 1866 miasto znalazło się po raz kolejny pod okupacją pruską.
W granicach Niemiec.
W 1871 r. Lipsk stał się częścią zjednoczonych Niemiec. 12 maja 1884 w Lipsku ruszył proces Józefa Ignacego Kraszewskiego, w wyniku którego został on skazany na trzy i pół roku więzienia w twierdzy w Magdeburgu za szpiegostwo na rzecz Francji. W latach 1890–1892 znacząco poszerzono granice miasta poprzez przyłączenie kilkunastu wsi, m.in. Lößnig, Plagwitz, Connewitz, Kleinzschocher, Gohlis, Eutritzsch i Lindenau. Pod koniec XIX w. rozebrano twierdzę Pleissenburg, po czym w jej miejscu wzniesiono Nowy Ratusz.
W 1900 Lipsk był największym miastem Niemiec po Berlinie, Hamburgu i Monachium. W 1923 w Lipsku został otwarty Konsulat Polski. W latach 1927–1929 powstały dwa pierwsze wysokościowce miasta: "Krochhochhaus" oraz "Europahaus". W 1933 rada miasta zniosła historyczną nazwę ulicy i mostu im. ks. Józefa Poniatowskiego.
Pod koniec II wojny światowej miasto było bombardowane przez wojska alianckie. Szczęśliwie jednak zniszczenia były, w porównaniu z innymi miastami niemieckimi, niewielkie. Straty poniosło głównie Stare Miasto ("Altstadt"), które zostało tylko częściowo odbudowane. Uratowały się jednak pozostałe dzielnice, dzięki czemu Lipsk ma dziś najlepiej zachowany zespół architektury z XIX i początku XX wieku. W latach 1949–1990 należał do NRD. Był największym miastem NRD po Berlinie Wschodnim. W 1968 wysadzono w powietrze kościół uniwersytecki św. Pawła. W latach 1968–1972 wzniesiony został wieżowiec City-Hochhaus, który z uwzględnieniem anteny do 1973 był najwyższym budynkiem na terenie obu państw niemieckich.
Od 1990 Lipsk leży w granicach odtworzonego Wolnego Kraju Saksonia Republiki Federalnej Niemiec. W 1999 dokonano ostatniego znacznego poszerzenia granic miasta, przyłączając 30 okolicznych wsi.
Otoczenie.
Lipsk graniczy z miastami Markkleeberg, Zwenkau, Pegau, Markranstädt, Schkeuditz, Taucha, Brandis i Naunhof. Najbliższe porównywalne rozmiarem lub większe miasta to Drezno i Berlin.
Zabytki.
Poza obrębem Starego Miasta możemy podziwiać nie zniszczone wojną wielkomiejskie XIX-wieczne dzielnice, z zabudową reprezentującą przede wszystkim style historyzmu. Na szczególną uwagę zasługuje położona na zachodzie miasta dzielnica Lindenau, będąca do 1891 r. osobnym miastem.
Demografia.
Zmiany populacji Lipska od 1600 do 2011 roku:
Najwyższą populację miasto osiągnęło w 1930 – 718 200 mieszkańców.
Najliczniejsze środowiska imigranckie Lipska w 2014 według kraju pochodzenia: Rosja (7382), Polska (3542), Ukraina (3196), Wietnam (3029), Rumunia (2106), Kazachstan (2026).
Gospodarka.
Ważny ośrodek przemysłu: maszynowego, środków transportu (m.in. fabryki Porsche i BMW), elektroniczny, chemiczny, poligraficzny i odzieżowy. Lipsk też jest dużym ośrodkiem handlowym.
Znajduje się tu centrum wystawienniczo-kongresowe. Ważny ośrodek handlu międzynarodowego, od XV wieku – Targi Lipskie. Międzynarodowe targi książki od 1594 r.
Transport.
W mieście funkcjonuje komunikacja tramwajowa. Lipsk stanowi duży węzeł komunikacyjny.
Kolej.
Lipsk jest jednym z najstarszych węzłów kolejowych w Europie. W 1839 otwarto pierwszą na terytorium niemieckim stałą linię kolejową na trasie Lipsk – Drezno. W 1842 wybudowano dworzec Bawarski ("Bayrischer Bahnhof") w celu obsługi ruchu kolejowego z Saksonii i do Bawarii. Dworzec został otwarty w 1844 i jest najstarszym dworcem czołowym na świecie. W latach 1902–1915 zbudowano największy dworzec czołowy w Europie – "Leipzig Hauptbahnhof". W latach 2003–2013 zbudowano tunel średnicowy w Lipsku. W grudniu 2013 otwarto stację kolejową "Leipzig Markt" pod Rynkiem. W mieście i okolicach funkcjonuje miejska kolej S-Bahn.
Współpraca międzynarodowa.
Miejscowości partnerskie:

</doc>
<doc id="24786" url="https://pl.wikipedia.org/wiki?curid=24786" title="Katullus">
Katullus

Katullus, "Gaius Valerius Catullus" (ur. 87 – 82 p.n.e., zm. nie wcześniej niż w 54 p.n.e. i nie później niż w 32 p.n.e.) – rzymski poeta pochodzący z Werony, należący do grupy neoteryków; jedyny ich przedstawiciel, którego utwory zachowały się liczniej.
Życiorys.
Problem datowania narodzin i śmierci.
Narodziny i śmierć poety datuje się różnie. Św. Hieronim przekazuje informację, że Katullus zmarł w 57 p.n.e. w wieku 30 lat. Niestety, data śmierci tu podana jest na pewno błędna, gdyż w utworach Katullusa znajdują się np. aluzje do drugiego konsulatu Pompejusza oraz portyku Pompejusza, budowli oddanej podczas tegoż konsulatu, w r. 55 p.n.e. Kłopot w tym, że skoro podana przez św. Hieronima data śmierci jest błędna, to znaczy, iż któraś z pozostałych dwóch liczb – tj. wynikająca stąd data narodzin poety lub wiek, w jakim zmarł – też jest nieprawidłowa; nie wiadomo tylko, która.
Na ogół przyjmuje się, że Hieronim musiał pomylić konsulów roku 87 p.n.e. (Lucjusza Korneliusza Cynnę i Gnejusza Oktawiusza) z jakąś inną parą konsulów; najczęściej wymienia się tu parę Lucjusz Korneliusz Cynna / Gnejusz Papiriusz Karbo (84 p.n.e.) lub Gajusz Mariusz / Gnejusz Papiriusz Karbo (82 p.n.e.). Według tych hipotez Katullus zmarł w wieku 30 lat w roku 54 lub 52 p.n.e.
Na podstawie analizy twórczości niektórzy uczeni sądzą, iż poeta żył jeszcze w roku 47 p.n.e. W każdym razie Korneliusz Nepos w napisanym w 32 r. p.n.e. "Żywocie Attyka" wymienia Katullusa i Lukrecjusza jako zmarłych.
Twórczość.
Cechy ogólne.
 Potem, w miarę upadku kultury starożytnej, poeta popadał w zapomnienie.
Zachowany dotychczas zbiór zawiera sto kilkanaście (ok. 116) drobnych utworów, o objętości od 2 do 408 wersów. Tematyka jest mieszana i waha się od zjadliwej inwektywy politycznej, poprzez mniej lub bardziej obsceniczne fraszki aż do wyrafinowanych erotyków i ckliwych obrazków z życia zakochanych. Obsceniczne słownictwo niektórych wierszy było powodem, iż do niedawna pomijano je w tłumaczeniach lub znacznie łagodzono.
Oddzielny rodzaj stanowią epitalamia (czyli pieśni weselne) oraz tzw. epylia, czyli dłuższe, obejmujące do kilkuset wersów utwory na tematy mitologiczne ("Attis", "Wesele Peleusa i Tetydy", przekład wiersza Kallimacha pt. "Warkocz Bereniki" itd.).
Polimetria.
Zbiór wierszy Katullusa cechuje polimetria, tj. zawiera on utwory skomponowane w różnych miarach wierszowych. Z tego najliczniej reprezentowane są: dystych elegijny oraz jedenastozgłoskowiec falecejski. Poza tym Katullus pisał również priapejem, cholijambem, trymetrem jambicznym (zwykłym i czystym), tetrametrem jambicznym, asklepiadejem większym, strofą saficką, strofą eolską i heksametrem daktylicznym.
Katullusowi należy też zawdzięczać jedyny zachowany w całości utwór (nr 63) napisany galijambem (z twórczości innych poetów używających galijambu istnieją tylko paruwersowe resztki), a także jedyny znany wiersz (nr 55) skomponowany w izochronicznej postaci jedenastozgłoskowca falecejskiego.
Problematyka stanu zachowania.
W XII wieku istniała na świecie już tylko jedna kopia wierszy Katullusa (tak zwany "codex Veronensis" oznaczany w siglach literą "V", dziś zaginiony), pochodzą od niej wszystkie znane dziś rękopisy, jakie powstały w wieku XIV i później. 
Zbiór przekazany został przez rękopisy w postaci jednej księgi i pod wspólnym tytułem "Catulli Veronensis liber". Utworów jest, jak wspomniano, "około 116", gdyż numeracja ich nie jest ciągła. Z jednej strony wykazuje luki (np. po utw. 17 następuje utw. nr 21), z drugiej strony na skutek badań filologicznych wykazano lub usiłuje się wykazać, że niektóre utwory, które uważano poprzednio za całość, stanowią w istocie dwa oddzielne wiersze (np. utw. 58 i 58b), lub odwrotnie. W rezultacie liczba wierszy jest różna w różnych wydaniach i waha się w zakresie od 114 do 116.
Na przełomie XIX i XX wieku zauważono, że łączna objętość zbioru wynosząca około 2300 wersów, znacznie przekracza pojemność przeciętnego zwoju papirusowego (za "przeciętny" uważa się zwój o objętości jednej księgi "Eneidy", czyli 700-900 wersów; ale z objętości ksiąg Lukrecjusza wiadomo, że istniały woluminy mogące pomieścić do 1500 wersów). Obserwacja ta doprowadziła do postawienia tezy, że to, co średniowieczne rękopisy tytułują "Catulli Veronensis liber", stanowi w rzeczywistości zawartość co najmniej dwóch, a zapewne trzech (o ile nie czterech) woluminów przepisanych do kodeksu jednym ciągiem:
Dodatkowym, oprócz samej objętości, argumentem za podziałem na takie części jest ich zróżnicowanie kompozycyjne:
Pozostają sporne szczegóły podziału, zwłaszcza kwestia, gdzie dokładnie przebiega granica między częścią drugą a trzecią.
Nie jest pewne, czy woluminy te stanowiły trzy części swoistej antologii utworów poety, czy może trzy książki wydane niezależnie od siebie. 
Graniczące z pewnością przypuszczenie sugeruje, że w starożytności istniał co najmniej jeszcze jeden wolumin innych utworów Katullusa napisanych wierszem priapejskim, lecz nie zachował się. Dedykację tego woluminu wraz z wymienionym nazwiskiem autora cytuje Terentianus Maurus.
Polskie przekłady.
Najwcześniejszych wydanych przekładów utworów Katullusa dokonali Szymon Baranowski (1895) i Jan Czubek (1898), w okresie powojennym publikowali je Mieczysław Brożek i Anna Świderkówna. W 1990 opublikowano w miniaturowej edycji bibliofilskiej zbiór poezji w przekładzie Jacka Wójcickiego. Pierwsze kompletne wydanie poezji Katullusa w języku polskim, w przekładzie Grzegorza Franczaka i Aleksandry Klęczar, ukazało się w tomie "Poezje wszystkie" w 2013 nakładem Wydawnictwa Benedyktynów Tyniec i otrzymało nominację do Nagrody Literackiej Gdynia 2014 w kategorii przekład na język polski.

</doc>
<doc id="24789" url="https://pl.wikipedia.org/wiki?curid=24789" title="Nowy Brunszwik">
Nowy Brunszwik

Nowy Brunszwik (ang. "New Brunswick", fr. "Nouveau-Brunswick") – prowincja Kanady. Największa z trzech nadmorskich prowincji. Nowy Brunszwik znajduje się w całości na stałym lądzie. Od zachodu i północy graniczy z prowincją Quebec. Od północy poprzez cieśninę Northumberland Strait z Wyspą Księcia Edwarda, Od wschodu z Nową Szkocją i od południa ze stanem USA Maine. Największymi miastami prowincji są Saint John, Moncton i stolica prowincji Fredericton. 33% ludności Nowego Brunszwiku jest frankofonami i używa francuskiego jako pierwszego języka.
Historia.
Nowy Brunszwik został wydzielony z Nowej Szkocji jako oddzielna kolonia w 1784. W 1854 kolonia otrzymała status dominium. Większość ludności kolonii pochodziło od przybyłych do niej po rewolucji amerykańskiej lojalistów. Istniały tam także nieliczne gminy ludności akadyjskiej i Indian Mikmaków (Mi’kmaq, Micmac). W połowie XIX w. Nowy Brunszwik był jednym z najludniejszych i najsilniejszym gospodarczo brytyjskich dominiów w Ameryce Północnej. W początku lat sześćdziesiątych w Nowym Brunszwiku powstała koncepcja unii atlantyckich dominiów brytyjskich. Z czasem pomysł ten rozszerzono na wszystkie brytyjskie kolonie w Północnej Ameryce. W 1867 Nowy Brunszwik jako jedna z czterech pierwszych prowincji Kanady, stał się członkiem założycielem Konfederacji Kanady.
Geografia.
Ukształtowanie powierzchni.
Nowy Brunszwik można podzielić na dwa rejony. Wschodni tworzy rozległą nizinę. Zachodni, stanowiący północny kraniec Appalachów, jest górzysty. Najwyższymi szczytami tego fragmentu pasma są Góra Clarleton 820 m i Wielka Łysa Góra 672 m n.p.m. Cały obszar prowincji jest intensywnie zalesiony.
Wody śródlądowe.
W poprzek prowincji przepływa majestatyczna rzeka St. John, niekiedy zwana Renem Ameryki Północnej. Oprócz tej rzeki znajduje się tam wiele innych, m.in.: Miramichi, Restigouche, Nepisiguit, Salmon, St. Croix i Tobique oraz liczne jeziora. Do największych z nich należą Grand, Chiputneticook, Magaguadavic i Oromocto. Niezwykle czysta woda powoduje, że Nowy Brunszwik jest rajem dla wędkarzy.
Klimat.
Prowincja leży w strefie klimatu atlantyckiego, choć zaznacza swe wpływy klimat kontynentalny, szczególnie w zachodniej części prowincji.
Na wybrzeżu średnie temperatury lipca wynoszą około 22 °C. Temperatura taka osiągana jest na krótko przed południem, po czym wieczorna bryza znacznie schładza powietrze. Wewnątrz lądu temperatura jest znacznie stabilniejsza i utrzymuje się przez większą część dnia na poziomie 24 °C. Temperatury zimowe znacznie zależą od położenia równoleżnikowego. W północnej części, w okolicach Edmundston średnia temperatura stycznia wynosi –12 °C, podczas gdy na południu już tylko ok. –7 °C.
Nowy Brunszwik jest bardzo śnieżną prowincją. W zachodniej części opady śniegu wynoszą pomiędzy 300 a 400 cm rocznie, a na południu 200 do 300 cm, co daje ok. 20% rocznych opadów.
Nowy Brunszwik jest zdecydowanie najbardziej słoneczną prowincją w atlantyckiej Kanadzie. W roku notuje się ok. 2000 godzin pełnego słońca. Także mgły występują rzadziej niż w Nowej Szkocji.
Zasoby naturalne.
Obok natury, lasów i dużych zasobów słodkiej wody w prowincji znajdują się znaczne pokłady cennych minerałów. Należą do nich metale: antymon, bizmut, kadm, miedź, złoto, ołów, srebro i cynk, minerały: margiel, torf, potas, krzemionka, sól, siarka, kruszywa budowlane oraz ropa naftowa, gaz ziemny i węgiel kamienny.
Gospodarka.
Podstawowymi gałęziami gospodarki prowincji w roku 2002 były:
Podział terytorialny.
Nowy Brunszwik podzielony jest na piętnaście hrabstw:
w których leży 7 miast typu "city", 28 miast typu "town" i 68 wsi.
Struktura polityczna.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Zgromadzenie Legislacyjne Nowego Brunszwiku składa się współcześnie z 49 deputowanych ("Members of Legislative Assembly", w skrócie "MLA"). Wybierani są oni w 49 jednomandatowych okręgach wyborczych. Partia zdobywająca większość w parlamencie tworzy rząd prowincjonalny, a jej przewodniczący zostaje premierem prowincji. Druga co do liczebności partia w parlamencie otrzymuje status oficjalnej opozycji.
Premier Nowego Brunszwiku jest szefem rządu prowincjonalnego w tej prowincji. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów, w czasie trwania kadencji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.

</doc>
<doc id="24791" url="https://pl.wikipedia.org/wiki?curid=24791" title="Nowa Szkocja">
Nowa Szkocja

Nowa Szkocja (ang. i , , gael. "Alba Nuadh") – prowincja Kanady leżąca nad Atlantykiem. Prowincja zajmuje całość półwyspu o tej samej nazwie, wyspę Cape Breton oraz szereg drobnych wysp. Nowa Szkocja graniczy od zachodu z Nowym Brunszwikiem. Prowincja ma połączenia promowe z Nową Fundlandią, Wyspą Księcia Edwarda, z Wyspami Magdaleny oraz ze stanem Maine. Stolicą, a zarazem największym miastem prowincji jest Halifax.
Historia.
Kolonizację Nowej Szkocji rozpoczęli w 1604 Francuzi, a w 1621 włączyli się w nią także Brytyjczycy. Spór o prawa do terenów rozstrzygnęły traktat w St-Germain-en-Laye w 1632 i traktat z Bredy w 1667 przyznając prawa do terenów Francji. W ten sposób powstała kolonia zwana Akadią. Akadia, przemianowana na Nową Szkocję powróciła w większej części w ręce brytyjskie na mocy traktatu w Aix-la Chapelle. Pozostałe części Akadii stały się częścią Nowej Szkocji po wojnie siedmioletniej zakończonej pokojem paryskim. Z czasem z Nowej Szkocji wydzielono dwie inne kolonie Nowy Brunszwik i Wyspę Księcia Edwarda. W 1848 Nowej Szkocji nadano status samorządnego dominium. W połowie XIX wieku z 350 tysiącami mieszkańców Nowa Szkocja była jednym z najsilniejszych społecznie i gospodarczo dominiów północnoamerykańskich. W 1867 Nowa Szkocja, nie bez wewnętrznych tarć, przystąpiła do Konfederacji Kanady.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Parlament.
Parlament Nowej Szkocji ("The Nova Scotia Legislature)" składa się z Gubernatora porucznika oraz Zgromadzenia Legislacyjnego, w którym zasiada współcześnie 51 deputowanych ("Members of the Nova Scotia Legislative Assembly" w skrócie "MLA)". Wybierani są oni w 51 jednomandatowych okręgach wyborczych. Partia zdobywająca większość w parlamencie tworzy rząd prowincjonalny, a jej przewodniczący zostaje premierem prowincji. Druga co do liczebności partia w parlamencie otrzymuje status oficjalnej opozycji.
Po dane historyczne na temat składu parlamentów zobacz: Zgromadzenie Legislacyjne Nowej Szkocji.
Premier.
Premier Nowej Szkocji jest szefem rządu prowincjonalnego w tej prowincji. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów, w czasie trwania kadencji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.
Tradycyjny podział geograficzny.
Nowa Szkocja podzielona jest na osiemnaście hrabstw:
Geografia.
Ukształtowanie powierzchni.
Nowa Szkocja jest półwyspem połączonym z lądem przesmykiem o kilkudziesięciokilometrowej szerokości. Od zachodu pomiędzy półwysep a stały ląd wcina się Zatoka Fundy a dalej Basen Minas, gdzie występują największe przypływy na naszej planecie. Od północy obmywają ją cieśniny Northcumberland i Cabota. Całe wschodnie wybrzeże otwarte jest na Atlantyk. Częścią prowincji jest leżąca na północy wyspa Cape Breton, oddzielona od stałego lądu wąską cieśniną. Istnieje stałe połączenie mostowe pomiędzy obiema częściami prowincji. Półwysep ma charakter lekko pofałdowanej niziny. Bogata, szczególnie na wschodnim wybrzeżu, linia brzegowa jest wysokim klifem. Jedynym wzniesieniem prowincji jest Wyżyna Przylądka Bretońskiego znajdująca się w północnej części wyspy Cape Breton, z najwyższym szczytem Białe Wzgórze 532 m n.p.m., oraz niski grzbiet leżący wzdłuż wschodnich wybrzeży, z najwyższym wzniesieniem na wysokości 360 m n.p.m. Na południu wyspy znajduje się przylądek Cape Sable.
Wody śródlądowe.
Obie części prowincji przecinają liczne strumienie. Największymi rzekami są St. Marys i Clyde. Istnieje też wiele jezior, do największych należą Bras d’Or Lake (1099 km²) i Rossignol.
Zasoby naturalne.
Nowa Szkocja posiada bogate i płytko położone złoża rud. Przez stulecia centrum hutniczym było Sydney. Kamień budowlany i gips jest kopaliną wydobywaną w kopalniach odkrywkowych i kamieniołomach. Drewno nie jest ważnym zasobem, ponieważ w silnie zasolonym klimacie drzewa nie rosną zbyt wysokie. Wielu mieszkańców żyje z turystyki i rybołówstwa. To drugie jest ograniczone przetrzebieniem zasobów morskich. Od niedawna eksploatowane i ciągle badane podmorskie złoża ropy naftowej dają nadzieję na rozwinięcie nowej gałęzi przemysłu wydobywczego.
Klimat.
Nowa Szkocja otoczona jest ze wszystkich stron oceanem, który kształtuje klimat prowincji. Wody oceaniczne zachowują względnie stałą temperaturę +8 do +12 °C. Zimy są wietrzne i wilgotne, lecz raczej łagodne, ze średnimi temperaturami stycznia –6 do –4 °C. Zima trwa 110 do 140 dni. Wiosny krótkie i kapryśne. Ciepłe, lecz nie upalne lata, ze średnimi temperaturami lipca +17,4 °C w Halifaksie. Zdarzają się jednak dni, gdy w nocy temperatura spada nawet do +6 °C. Przeciągająca się jesień jest raczej wilgotna i chłodna. Cechą charakterystyczną są mgliste dni. Rocznie notuje się średnio 122 dni gęstej mgły w Halifaksie. Nawet w pogodne dni słońce rozproszone jest delikatną mgiełką. Mgła może pojawić się znienacka, a widoczność być ograniczona do 0,5 m. Roczne opady wynoszą od 1600 mm na północy do 1000 mm na południu. Opady śniegu są niewielkie i stanowią zaledwie 15% opadów. Istotnym elementem klimatu Nowej Szkocji są silne wiatry pochodzące z resztek huraganów uderzających południowe USA. Prędkość wiatru może przekraczać 150 km/h (średnia roczna 22 km/h na wybrzeżu i 15 km/h wewnątrz lądu). Huragany docierają rzadko. Huragan Beth 15–16 sierpnia 1971 spowodował 296 mm opad deszczu, niszcząc wiele mostów i budynków. Burze połączone z wyładowaniami atmosferycznymi zdarzają się średnio 10 dni w roku.
Gospodarka.
Siła robocza Nowej Szkocji wynosi 474 200, co przy bezrobociu na poziomie 9,7% daje 428 400 zatrudnionych. Głównymi dziedzinami gospodarki są (dane za rok 2002):

</doc>
<doc id="24813" url="https://pl.wikipedia.org/wiki?curid=24813" title="Bateria słoneczna">
Bateria słoneczna



</doc>
<doc id="24814" url="https://pl.wikipedia.org/wiki?curid=24814" title="Nowa Fundlandia i Labrador">
Nowa Fundlandia i Labrador

Nowa Fundlandia i Labrador (ang. "Newfoundland and Labrador") – prowincja Kanady. Zajmuje całą wyspę Nową Fundlandię, region Labrador we wschodniej części półwyspu o tej samej nazwie oraz okoliczne mniejsze wyspy. Posiada lądową granicę z prowincją Quebec oraz morską z prowincjami Nowa Szkocja i Wyspa Księcia Edwarda. W 1964 prowincja zmieniła starą nazwę "Nowa Fundlandia" na obecną, która została zaakceptowana przez Rząd Federalny Kanady dopiero w 2001, po rozwiązaniu sporu terytorialnego z Quebekiem. Największym miastem, a zarazem stolicą, jest Saint John’s.
Prowincja jest najbardziej zaniedbaną częścią Kanady. Gospodarka, oparta głównie na rybołówstwie, od wielu lat przeżywa kryzys. Bezrobocie na wyspie osiąga 20%. Najwyższy jest też poziom opodatkowania. Prowincja uznawana jest za „chorego człowieka” Kanady; jest jedyną jej częścią, w której maleje liczba ludności, głównie ze względu na emigrację do innych części kraju.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Zgromadzenie legislacyjne.
Parlament Nowej Fundlandii i Labradoru składa się z Gubernatora porucznika i Zgromadzenia Legislacyjnego ("Legislative Assembly of New Fundland and Labrador)," składającego się współcześnie z 57 deputowanych ("Members of Legislative Assembly" w skrócie "MLA)". Wybierani są w 57 jednomandatowych okręgach wyborczych. Partia zdobywająca większość w parlamencie tworzy rząd prowincjonalny, a jej przewodniczący zostaje premierem prowincji. Druga co do liczebności partia w parlamencie otrzymuje status oficjalnej opozycji
W celu przejrzenia danych historycznych na temat składu Zgromadzenia Legislacyjnego zobacz: Zgromadzenie Legislacyjne Nowej Fundlandii i Labradoru.
Premier.
Premier Nowej Fundlandii i Labradoru jest szefem rządu prowincjonalnego w tej prowincji. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów w czasie trwania sesji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji. Obecnie, od 19 sierpnia 2020 r. urząd ten pełni Andrew Furey.
Historia.
Nowa Fundlandia zamieszkana była przez niewielką grupę Indian Beothuk. Kontakty Europejczyków z tym rejonem datują się od X w. Pierwsi na Nowej Fundlandii wylądowali wikingowie. W XVI w. u jej wybrzeży pojawili się baskijscy rybacy i powstały pierwsze osiedla, m.in. Saint John’s. Za nowożytnego odkrywcę rejonu uważa się Johna Cabota. Wyspa przez kilka stuleci była tymczasową bazą dla brytyjskich kompanii rybackich. Mimo oficjalnego zakazu i licznych prób wykorzenienia, rozpoczęło się także nielegalne osadnictwo. Poziom tego zjawiska zmusił rząd brytyjski do oficjalnego uznania kolonii w 1811, a następnie w 1855 nadania jej statusu dominium. Wobec kryzysowej sytuacji w finansach publicznych, w 1934 dominium ogłosiło upadłość, przechodząc pod brytyjski zarząd komisaryczny. W 1949 w wyniku referendum dołączyło jako dwunasta prowincja do Konfederacji Kanady.
U jej brzegów łupił Peter Easton.
Geografia.
Ukształtowanie powierzchni.
Wyspa Nowa Fundlandia ma wysokie, klifowe wybrzeża wzdłuż średnio bogato rozwiniętej linii brzegowej. Większość wyspy tworzy nizina. Jedynymi wzniesieniami jest pasmo górskie Long Range Mountain, rozciągające się wzdłuż zachodnich wybrzeży wyspy. Najwyższym jego szczytem jest Gros Morne wznoszący się na 806 m n.p.m.
Prowincja zajmuje wschodnią część półwyspu Labrador, obejmując część centralnego masywu i pasma górskiego Torngat z najwyższym szczytem Mont D’Iberville wznoszącym się na wysokość 1652 m n.p.m.
Wody śródlądowe.
Wyspa jest bogata w wody śródlądowe. Przepływają przez nią dwie rzeki, znajduje się kilka mniejszych jezior. Niektóre obszary wyspy są bagniste.
Półwysep Labrador przecinany jest przez wiele wartkich rzek, na których budowane są zapory (zbiornik wodny Smallwood: pow. 6527 km², wys. 471 m n.p.m.) i elektrownie wodne. Większość z nich znajduje się w Quebecu. Największymi rzekami są: Mała Mecatina, Churchill i Kanairiktok
Klimat.
Nowa Fundlandia leży w strefie klimatu atlantyckiego. Brak jednak naturalnej osłony z północy czyni ją otwartą na wpływy arktyczne. W związku z takim położeniem klimat jest szczególnie kapryśny i ekstremalny. Np. St. John’s, stolica Nowej Fundlandii, bije wszelkie rekordy meteorologiczne spośród wszystkich znaczących miast Kanady. Charakterystyczne dla wyspy są wietrzne i chłodne zimy i wiosny, oraz łagodne, lecz nie upalne, za to deszczowe lata. Oto niektóre statystyki meteorologiczne (w odniesieniu rocznym), w których miasto to zajmuje pierwsze miejsce pośród stolic prowincji Kanady:
Zasoby naturalne.
Największe znaczenie mają pokłady ropy naftowej na szelfie kontynentalnym. Do innych należą złoża rudy żelaza, oraz pewne ilości srebra i złota.
Gospodarka.
Ostatnie lata XX i pierwsze XXI wieku wskazują pozytywne trendy w gospodarce prowincji. Związane jest to z odkryciem ropy naftowej na szelfie kontynentalnym. Wydobycie tego surowca rozpoczęło się w 1997, w 2003 osiągnęło ponad 120 mln baryłek rocznie. Dochody z wydobycia ropy wpłynęły na gwałtowny wzrost dochodu narodowego prowincji (w latach 1995–2002 osiągnął ponad 70%). Ten wzrost, będący bardzo pozytywnym trendem w gospodarce prowincji, nie przekładał się na proporcjonalnie szybki wzrost zatrudnienia. Bezrobocie ciągle utrzymuje się na wysokim poziomie prawie 17%. Nowe programy aktywizacji zawodowej mogą jednak przynieść poprawę w tym względzie.
Innym ważnymi dziedzinami gospodarki Nowej Fundlandii są (dane z 2002):

</doc>
<doc id="24815" url="https://pl.wikipedia.org/wiki?curid=24815" title="Josip Broz Tito">
Josip Broz Tito

Josip Broz Tito (właściwie Josip Broz ps. „Tito”), cyr. Јосип Броз Тито (ur. 7 maja 1892 w Kumrovcu, Austro-Węgry, 25 maja według oficjalnego aktu urodzenia, zm. 4 maja 1980 w Lublanie) – chorwacki przywódca Socjalistycznej Federacyjnej Republiki Jugosławii od 1945 aż do swojej śmierci.
Podczas II wojny światowej Tito zorganizował antyfaszystowski ruch oporu znany jako Partyzanci Jugosławii. Później był założycielskim członkiem Kominformu, ale opierając się radzieckim wpływom, stał się jednym z założycieli i promotorów Ruchu Państw Niezaangażowanych. Zmarł 4 maja 1980 roku w Lublanie, pochowany został w Belgradzie.
Najmłodszy sierżant armii austro-węgierskiej. Poważnie ranny i pojmany przez wojska Imperium Rosyjskiego w czasie I wojny światowej, został zesłany do obozu pracy na Uralu. Brał udział w rewolucji październikowej, dołączył do jednostki Czerwonej Gwardii w Omsku. Następnie powrócił do Jugosławii, gdzie przyłączył się do Komunistycznej Partii Jugosławii.
Od 1939 do 1980 sekretarz generalny, a następnie przewodniczący Prezydium Ligi Komunistów Jugosławii. Od 1941 do 1945 roku przywódca partyzantki jugosłowiańskiej. Od 1943 Marszałek Jugosławii, naczelny dowódca armii jugosłowiańskiej. Dzięki bardzo korzystnej reputacji za granicą – zarówno w krajach bloku zachodniego, jak i wschodniego, otrzymał aż 98 zagranicznych orderów, w tym Legię Honorową i Order Łaźni. Obok Jawaharlara Nehru, Gamala Abdel Nasera i Sukarno jeden z przywódców Ruchu Państw Niezaangażowanych.
Tito był głównym architektem drugiej Jugosławii, federacji socjalistycznej istniejącej w okresie od 1943 do 1992 roku (trzy z sześciu republik oderwały się w 1991 roku). Był jednym z założycieli Kominformu, choć wkrótce jako jedyny członek sojuszu sprzeciwił się hegemonii ZSRR. Zwolennik niezależnej drogi do socjalizmu (czasami nieprawidłowo określanej jako narodowy komunizm lub bardziej prawidłowo jako titoizm). Racjonalna polityka niezaangażowania i współpracy z obydwoma blokami okresu zimnej wojny zaowocowała boomem gospodarczym lat 60. i 70. Jego śmierć doprowadziła do wzrostu napięć między republikami Jugosławii, co ostatecznie doprowadziło do rozpadu kraju w 1991 roku.
Życiorys.
Wczesne lata.
Urodził się 7 maja 1892 w Kumrovcu w rodzinie słoweńskojęzycznej w Chorwacji, wtedy części Austro-Węgier, na terenie zwanym Hrvatsko zagorje. Pewne kontrowersje budzi data urodzin prezydenta Jugosławii. W księdze parafialnej i na świadectwie ukończenia szkoły powszechnej widnieje data urodzin 7 maja. W dokumentach wojskowych występuje data 25 maja i tę datę podawał Tito jako dzień swoich urodzin. Był siódmym dzieckiem Franjo i Mariji Brozów. Jego ojciec, Franjo Broz, był chorwackim chłopem, podczas gdy jego matka Marija była Słowenką. Jego rodzice pobrali się 21 stycznia 1891 roku. W późniejszym czasie małżeństwo Brozów miało jeszcze ośmioro dzieci; rodzina była uboga. Wczesne lata życia spędził z dziadkami ze strony matki w Podsredzie w Słowenii. Według Tity, jego babka opowiedziała mu historię pochodzenia rodziny Brozów, rodzina miała zbiec przed Turkami znad granicy dalmatyńsko-bośniackiej. Według babci Broza, według najstarszego zachowanego dokumentu, Brozowie osiedlili się w Zagorju około 1630 roku i przybyli do Pazina z półwyspu Istria. Od siódmego roku życia pomagał rodzinie w polu. W 1900 roku rozpoczął naukę w szkole podstawowej w Kumrovcu (została ona otwarta rok wcześniej), nie zdał i musiał powtarzać klasę drugi raz – jego problemy z nauką spowodowane były tym, że umiał mówić jedynie po słoweńsku, a słówka z tego języka mieszały mu się z chorwackim. Po poprawieniu wyników w nauce rodzice przepisali go do lepszej szkoły ludowej tzw. opetovnicy. Opuścił szkołę w 1905 roku. Początkowo chciał zostać krawcem, ale dziadek przekonał go, aby wybrał zawód mechanika. Początkowo podjął pracę w gospodarstwie wujka, gdzie przepracował osiem miesięcy. Po powrocie do domu chciał wyjechać do pracy w kopalni węgla na Śląsku, jednak zabrakło mu pieniędzy na podróż.
Po zakończeniu 4-letniej szkoły podstawowej w latach 1905–1907 uczęszczał do tzw. szkoły dla „powtórkowiczów”, czyli szkoły uzupełniającej dla osób o niezadowalających wynikach w nauce.
W 1907 roku przeniósł się z rodzinnej wsi do miasta Sisak. Pracował jako kelner w kafanie Ignacego Štrigla. Tam stwierdził jednak, że nie jest stworzony do usługiwania innym. Po kilku miesiącach pobytu w mieście rozpoczął również wieczorową naukę w zawodowej szkole rzemieślniczej w specjalności ślusarz. W 1908 roku okazjonalnie występował jako statysta w przedstawieniach organizowanych przez teatr z Osijeku. Zaangażował się w ruch robotniczy i obchody święta pracy. W 1910 dołączył do związku pracowników metalurgicznych oraz do Socjaldemokratycznej Partii Chorwacji i Słowenii. O istnieniu partii dowiedział się od czeladników Smita i Gaśparicia, którzy rozprowadzali wśród robotników „bibułę” – „Slobodna Reč” („Wolne Słowo”) i „Naša Snaga” („Nasza Siła”). 2 listopada 1910 roku z rąk majstra Nikoli Karasa dostał dyplom wykwalifikowanego ślusarza i ukończenia dwóch klas szkoły zawodowej.
Pod koniec 1910 roku wyjechał do Zagrzebia. Na wiosnę 1911 roku wziął udział w demonstracjach robotniczych i strajkach. Wysłuchawszy rad kolegów z pracy wyjechał na emigrację, początkowo przybył do słoweńskiej Lublany, a następnie Triestu, gdzie jednak pracy nie znalazł. Na krótko powrócił do rodzinnego Kumrovca. Wiosną 1912 roku wyjechał do Kamniku w Słowenii, gdzie pracował w fabryce wyrobów metalowych. Wraz z kolegami z pracy wstąpił do robotniczej Organizacji „Sokoła”, utworzyli własny zespół gimnastyczny i konkurowali z drużyną „Orłów”. Po tym, gdy fabryce groziła likwidacja, wyjechał do miasta Čenkov w Czechach, gdzie starał się zdobyć pracę w miejscowej fabryce. Po przybyciu na miejsce okazało się, że w fabryce wybuchł strajk, a nowo przybyłych robotników uznano za łamistrajków. Szybko grupa Chorwatów dołączyła do strajku, aby uniknąć dalszych oskarżeń. Strajk okazał się sukcesem i robotnicy dostali podwyżki. Tito nie pracował w Čenkovie zbyt długo i wkrótce przeniósł się do Pilzna, celem podjęcia pracy w motoryzacyjnych Zakładach Škoda. Następnie udał się do Monachium i Zagłębia Ruhry w Niemczech. Znalazł pracę w fabryce samochodów Benz w Mannheim. Po miesiącu ponownie zmienił pracę – wyjechał do Wiednia, gdzie pracował w fabryce mostów „Griedl”. Potem przeprowadził się do Wiener Neustadt, gdzie pełnił funkcję kierowcy testowego Daimlera. Widać z tego, że nigdzie dłużej nie mógł zagrzać miejsca. Wiązało się to z jego niechęcią do pracy fizycznej oraz brakiem jakichkolwiek praktycznych, zawodowych umiejętności. Nie miało natomiast żadnego związku z jego rzekomą działalnością polityczną czy przynależnością do partii lub organizacji socjalistycznych, ponieważ nie należał do takowych aż do lat 20. W 1912 r. osiadł na chwilę w Wiedniu, gdzie żył na garnuszku starszego brata Martina. Tutaj po raz pierwszy otarł się o „wielki świat”. Rozpoczął lekcje tańca i gry na fortepianie. Nabrał manier rodem z wyższych sfer i zaczął przywiązywać dużą wagę i zamiłowanie do wykwintnych ubrań. Po tym, gdy dostał wezwanie do wojska, musiał wrócić do rodzinnej miejscowości.
W wojsku.
Jesienią 1912 powołano go do armii Austro-Węgier. Początkowo został skierowany do pułku cesarsko-królewskiego w Wiedniu, gdzie rozpoczął służbę w artylerii technicznej. Został skierowany do zagrzebskiego 2. domobrańskiego pułku. Pod koniec roku dostał się do szkoły podoficerskiej. Kapitan docenił jego talent szermierczy i zapewnił mu udział w wojskowych zawodach szermierczych w Budapeszcie w maju 1914, gdzie Broz zdobył drugie miejsce; umiejętności tych nauczył się w czasie działalności w Organizacji „Sokół”. Dyplom i srebrny medal wręczył mu arcyksiążę Józef.
Po wybuchu I wojny światowej jako żołnierz 25 pułku 42 Dywizji Domobranów walczył na froncie serbskim w dwóch austriackich ofensywach. Uczestniczył we wszystkich najważniejszych bitwach tej kampanii w zachodniej Serbii oraz w słynnych bitwach na górze Cer i nad Kolubarą. Jego dywizja odegrała także bardzo ważną rolę w oblężeniu Belgradu. W kampanii na froncie bałkańskim młody Broz wykazał się dużym zaangażowaniem, bowiem w ciągu kilku zaledwie miesięcy awansował do stopnia starszego sierżanta. Był przy tym najmłodszym o takim stopniu żołnierzem w 42 Pułku, a nawet, jak twierdzą niektórzy w całej armii austro-węgierskiej. Za kampanię na froncie serbskim otrzymał Mały Srebrny Medal za Odwagę. Epizod jego udziału w walkach z Serbami na froncie bałkańskim był utrzymywany później w tajemnicy. Sam Tito wielokrotnie mu zaprzeczał, twierdził jedynie, że dotarł ze swoim pułkiem jedynie do serbskiej granicy. Jugosłowiańska polityczna poprawność po 1945 r. nie pozwalała na eksponowanie historii kombatanckich Tity z okresu I wojny światowej i jego udziału w walce z Serbami. Kłóciło się to z jego hasłem 'Bratstvo i jedinstvo” – braterstwo i jedność. Komunistyczna propaganda przypisuje mu za to antywojenną postawę, dzięki której miał rzekomo trafić do twierdzy petrowaradińskiej. Przeczą temu dwa fakty – jedyna fotografia Broza z tamtego okresu przedstawiająca go strzelającego w okopie w towarzystwie dwóch austro-węgierskich żołnierzy. Wszyscy ubrani są w lekkie, letnie mundury i niskie buty. Świadczy to o tym, że zdjęcie zrobiono latem lub jesienią jeszcze podczas walk w Serbii. Gdyby zrobione było już na froncie rosyjskim, gdzie przebywał w zimie, miałby na sobie mundur zimowy. Drugim faktem są awanse i odznaczenie Broza. Nie otrzymał ich raczej za odmowę walki na froncie i uwięzienie w twierdzy. W styczniu 1915 został wysłany na wschodni front w Galicji, gdzie w ciągu dwuipółmiesięczych walk został ranny najpierw w lewą rękę a później ciężko ranny od ciosu lancą pod lewą łopatkę. W międzyczasie, za wzięcie do niewoli czterech żołnierzy rosyjskich, został na wniosek dowódcy swojego batalionu odznaczony po raz drugi medalem za odwagę. Po odniesieniu drugiej rany dostał się do rosyjskiej niewoli. Dowództwo jego jednostki, nie mając jakichkolwiek wieści uznało go za poległego, co widoczne jest na liście poległych ogłaszanej przez austro-węgierskie Ministerstwo Wojny.
Więzień i rewolucjonista w Rosji.
Po 13 miesiącach spędzonych w szpitalu, trafił do obozu w Ałatyrze na Uralu, gdzie więźniowie wybrali go na swojego reprezentanta. Na miejscu Rosjanie tworzyli korpus ochotników słowiańskich. Większość żołnierzy zdecydowała się na przejście na stronę Rosjan. Całe dni jeńcy poświęcali na musztrę i ćwiczenia oraz szkolenia polityczne, z których wynikało, że korpus tworzony jest na rozkaz króla Serbii. Kilkudziesięciu jeńców ujawniło się ze swoimi socjalistycznymi poglądami – zadeklarowali, że nie chcą walczyć, ani za Wielką Serbię ani za Wielką Chorwację, a jeśli już mają walczyć, to za zjednoczony kraj Słowian południowych. Do buntu doszło, gdy jeńcy mieli złożyć śluby wierności królowi Serbii, żołnierze woleli walczyć pod rozkazami cara Rosji. Siedemdziesięciu jeńców, którzy zaprotestowali, stanęło do raportu, wśród nich znalazł się Broz. Oficerowie serbscy zagrozili protestującym rozstrzelaniem jednak najprawdopodobniej do egzekucji nie doszło na skutek protestu ze strony Rosjan.
Broz został odesłany do obozu w Ardatowie, a potem do pracy w Kalasjejewie, gdzie pracował jako ślusarz. W sierpniu 1916 roku przeniesiony został do obozu w Kungurze. Pracował przy budowie drogi żelaznej, wykonywał zadania biurowe. Z pomocą więźniom obozu przyszedł Międzynarodowy Komitet Czerwonego Krzyża, który dostarczał im paczki z żywnością, odzieżą i lekami. W obozie Broz spotkał inżyniera polskiego pochodzenia, Katza, wraz z nim uczestniczył w spotkaniach grupy socjalistów. Za działalność socjalistyczną dwukrotnie trafił do więzienia, jednak został uwolniony po apelach Katza. Po tym, gdy rozpoczęła się nagonka na sympatyków bolszewików, Broz dzięki pomocy syna Katza uciekł do Piotrogrodu i rozpoczął pracę w Zakładach Putiłowskich. Uczestniczył tam w demonstracjach 16–17 lipca 1917 roku, które poprzedzały rewolucję październikową. Po tym, gdy aresztowano syna Katza, Broz musiał uciekać z Rosji, trafił do Finlandii, jednak znowu został złapany i przewieziony do Twierdzy Pietropawłowskiej, gdzie przebywał przez trzy tygodnie do czasu gdy wyjaśniono, że nie jest on bolszewikiem. Wysłano go z powrotem do obozu, ale podczas podróży uciekł z pociągu. Udał się w kierunku Omska i ostatecznie osiedla we wsi Michajłowskoje, gdzie podejmuje prace w miejscowym młynie. W 1918 r. żeni się po raz pierwszy z wiejską dziewczyną Piełagieją Denisowną Biełousową. W chwili ślubu panna młoda ma zaledwie 14 lat. Gdy w 1919 r. wojska bolszewickie podeszły pod Omsk, Broz zaczął starania o radzieckie obywatelstwo i zapragnął (dopiero wtedy) wstąpić do Rosyjskiej Komunistycznej Partii (bolszewików). Jego prośby nie zostały spełnione, bowiem stwierdzono, że wcześniej uciekał przed Armią Czerwoną. Wreszcie wiosną 1920 r. otrzymał dokument zezwalający na powrót do Chorwacji.
Gdy z prasy dowiedział się o powstaniu chorwackich chłopów, w styczniu 1920 roku wraz z rodziną wyruszył w podróż do stron ojczystych. Po przybyciu do Estonii spotkał komisarza Jarosława Haszka, od którego dostał dokumenty i wraz z grupą mieszkańców Jugosławii ruszył do ojczyzny niemieckim statkiem „Lilly Fuermann”. Statek dopłynął do Szczecina, po czym Jugosłowianie udali się do Jugosławii poprzez Niemcy i Austrię. Rodzina Brozów dotarła na miejsce we wrześniu 1920 roku.
Powrót do Jugosławii.
Po przybyciu do słoweńskiego Mariboru został przesłuchany przez policję królewską. Ze względu na udział w rewolucji został wpisany na listę osób podejrzanych politycznie. W listopadzie Josip i Piełagija przyjechali do Zagrzebia. Na miejscu został wezwany na komendę policji, nakazano mu osiedlenie się w rodzinnym Kumrovcu. Okazało się, że jego rodzinny dom stoi pusty, matka zmarła w 1918 roku, a ojciec przeprowadził się do miejscowości Kupinec, gdzie pracował jako gajowy. Rodzeństwo Josipa wyjechało za pracą za granicę. Już w Kumrovcu Piełagija urodziła dziecko, które zmarło jednak po czterech godzinach od przyjścia na świat. Broz z żoną wyjechał za pracą do Zagrzebia. Początkowo pracował w zakładzie ślusarskim należącym do Filipa Bauma. W 1921 roku pracował jako mechanik w młynie Samuela Polaka we wsi Veliko Trojstovo. Zaradność małżeństwa Brozów i tragedia związana ze śmiercią ich dziecka spowodowała, że chłopi zamieszkujący wieś przyjęli ich przyjaźnie. Do wsi z frontu wrócił kombatant Armii Czerwonej, Stevo Sabić. Sabić i Broz zaprzyjaźnili się i wspólnie szukali innych jugosłowiańskich komunistów. W 1923 roku w Bjelovarze, Broz spotkał komunistę Djurę Segovicia, który słyszał o wcześniejszej działalności rewolucyjnej Broza i Sabicia, z tego powodu zgodził się wprowadzić ich do komunistycznej konspiracji. Broz i Sabić rozrzucił w Bjelovarze i okolicznych wsiach ulotki komunistyczne, dzięki czemu Segović zgodził się wprowadzić ich do nowo powstałej partii komunistów.
Po powrocie w ojczyste strony Josip Broz wstąpił do Komunistycznej Partii Jugosławii. Wpływ KPJ na życie polityczne kraju bardzo szybko wzrastał. W 1920 roku w wyborach, komuniści uzyskali 59 miejsc w parlamencie i stali się trzecią siłą polityczną kraju. KPJ została zdelegalizowana przez reżim królewski w 1921 i utraciła wszystkie mandaty. Z początkiem 1921 roku Broz przeprowadził się do Veliko Trojstva niedaleko Bjelovaru i znalazł pracę jako mechanik, kontynuował także działalność w podziemnej partii komunistycznej. W 1924 roku został wybrany do lokalnego biura partii komunistycznej. W tym samym roku Sabić, Broz i Śegović dostali zadanie tworzenia magazynów broni i przeszkolenia militarnego chłopów w celu przygotowania ich do ewentualnego powstania. Gdy w marcu 1925 roku umarł lewicowy działacz polityczny, Vincek Valente, Broz zorganizował jego pogrzeb. Pogrzeb odbył się na cmentarzu w miejscowości Markovac. Na pogrzeb przybyła grupa robotników z Bjelovaru, a w czasie pogrzebu rozwinęli oni sztandar z sierpem i młotem. Tego samego dnia królewskie służby bezpieczeństwa aresztowały Segovicia i Broza. Obaj działacze zostali zakuci w łańcuchy i prowadzeni przez miejscowość, w czasie trasy policjanci szydzili z nich i obrażali co miało skompromitować działaczy w oczach mieszkańców. Dwaj komuniści postawieni przed miejscowym sądem zostali dość szybko uwolnieni, gdyż jeden z sędziów po cichu popierał ideały komunistów. Mimo uwolnienia, działacze cały czas obserwowani byli przez agentów. W czasie pobytu w miejscowości Veliko Trojstovo umarła dwójka ich kolejnych dzieci – dwuletnia Zlatica i Hinko, który umarł po ósmym dniu od urodzin. W 1925 roku Broz, dwuletni synek Zlatic i jego żona przeprowadzili się do Kraljevicy, gdzie Josip znalazł pracę w stoczni. Został wybrany na przywódcę związku zawodowego i w 1926 stanął na czele strajku stoczniowców, strajk okazał się sukcesem a pracownicy dostali podwyżki. W tym samym roku napisał swój pierwszy artykuł, który ukazał się w gazecie „Zorganizowany robotnik”. Pracodawcy chcąc się pozbyć niewygodnego pracownika i organizatora związkowego w październiku wyrzucili go z pracy.
Przeprowadził się do Belgradu, nie mógł tam jednak przez długi czas znaleźć pracy. Utrzymywał się z zasiłków, które dostawał z partii komunistycznej. W styczniu 1927 roku znalazł pracę w fabryce pociągów „Jasenica” w Smederevskiej Palance, ponownie nawiązał tam działalność agitacyjną. Wkrótce przeniósł się do Zagrzebia, pracował w zakładzie ślusarskim, gdzie mianowano go sekretarzem Związku Pracowników Przemysłu Metalurgicznego Chorwacji, został zwolniony, gdy ujawniono jego działalność w partii komunistycznej. W kwietniu został członkiem tamtejszej partii komunistycznej, a w lipcu mianowany został sekretarzem Lokalnego Komitetu partii. W tym samym roku został on aresztowany i wysłany do więzienia, początkowo został osadzony w Ogulinie. 28 października skazano go na siedem miesięcy więzienia. Wyrok nie był prawomocny, a Broz szybko wyszedł z więzienia w oczekiwaniu na następną rozprawę. Na ten czas przyjechał do Zagrzebia, gdzie mianowano go sekretarzem Związku Robotników Przemysłu Skórzanego i sekretarzem politycznym Komitetu KPJ w mieście. 1 maja dostał się do więzienia na trzy tygodnie za organizowanie obchodów Święta Pracy. 2 sierpnia mianowano go sekretarzem Okręgowego Komitetu KP Chorwacji. Aresztowany 4 sierpnia, w jego kryjówce przy ulicy Vinogradarskiej 46 znaleziono broń, materiały wybuchowe, ulotki i gazetki. Broz został zdradzony przez współtowarzysza, oprócz Broza do więzienia trafiło piętnastu innych działaczy.
Komuniści znajdujący się na wolności zorganizowali akcję ucieczki przetrzymywanych działaczy. Akcją przewodził Djuro Djaković, którzy poprzez strażnika więziennego przemycił piłki do metalu. Gdy Broz uporał się z większą częścią kraty niespodziewanie przeniesiono go do innej celi. W listopadzie odbył się proces komunistów znany jako „bombaśki proces”. Proces był szeroko relacjonowany przez media a słowa Tity „Nie czuję się winnym, choć przyznaję się do tego, co mi zarzuca prokurator. Ale ja nie uznaję tego sądu za kompetentny, uznaję jedynie sąd partii” przeszły do legendy. 14 listopada zapadł wyrok, Broz trafił za kraty na pięć lat. Broz trafił do więzienia politycznego w Lepoglavie. W czasie pobytu w więzieniu politycznym Lepoglava spotkał Moša Pijade, który stał się jego ideologicznym mentorem. Więzienie w Lepoglavie zaliczane było do jednych za najcięższych w Jugosławii, panowały tam złe warunki, sen był ciągle przerywany, podawano minimalne ilości żywności, a cel nie ogrzewano. W czasie pobytu w więzieniu dowiedział się, że król zniósł Zgromadzenie Narodowe, zdelegalizował wszystkie partie i wprowadził dyktaturę. W czasie gdy Tito przebywał w więzieniu komuniści organizowali antyreżimowe demonstracje często brutalnie tłumione przez siły bezpieczeństwa. W 1931 przeniesiono go do więzienia Maribor. W Mariborze znalazł się w grupowej celi, mógł czytać, rozpoczął naukę języka angielskiego. W więzieniu poznał komunistów takich jak Rodoljub Ćolaković, Rade
Vuković.
Po wyjściu z więzienia politycznego.
Po wyjściu z więzienia żył incognito i posługiwał się pseudonimem „Walter”. Dostał od rządu nakaz osiedlenia się w rodzinnym Kumrovcu i nakaz codziennego meldowania się na posterunku. W 1934 roku wszedł w skład Biura Politycznego Centralnego Komitetu Komunistycznej Partii Jugosławii, a w 1934 roku wyjechał z fałszywymi dokumentami do Wiednia. Od tego czasu nosił pseudonim „Tito”, który wziął się od TT. W czasie podróży do Wiednia często przebierał się, zapuścił wąsy i przefarbował włosy, a nawet zmieniał sposoby mowy i chodu, najczęściej przemieszczał się dzięki pomocy przemytników kursujących między Jugosławią a Austrią. We wrześniu tego roku uczestniczył w konferencji Komunistycznej Partii Słowenii. Wiedeń nie był przypadkowym miejscem wyjazdu Tito – to tam ukrywali się wszyscy członkowie Komitetu Centralnego Komunistycznej Partii Jugosławii. W listopadzie Broz udał się na plenarne zebranie KC KP Jugosławii w czechosłowackim mieście Brno. W czasie spotkania powołany został do pracy w Kominternie (Sekretariat Wykonawczy na Bałkany), gdzie nawiązał kontakt z działaczami jugosłowiańskimi takimi jak Edvard Kardelj, Milovan Đilas, Aleksandar Ranković i Boris Kidrič. W 1935 Tito wyemigrował do Związku Radzieckiego, gdzie pracował przez rok w bałkańskiej sekcji Kominternu i studiował w Międzynarodowej Szkole Leninowskiej w Moskwie. Był członkiem Wszechzwiązkowej Komunistycznej Partii (bolszewików) i radzieckiej tajnej policji (NKWD). Tito prowadził nabór do Batalionu im. Georgi Dymitrowa wchodzącego w skład Brygad Międzynarodowych walczących w hiszpańskiej wojnie domowej.
Do ZSRR dotarł przez Polskę w lutym 1935 roku podając się za fryzjera Juraćeka. Zamieszkał w hotelu „Lux” przy ulicy Gorkiego. Komitet Wykonawczy dążył do zjednoczenia lewicy jugosłowiańskiej pod sztandarem KPJ. Grupa w Jugosławii utworzyła Zjednoczoną Partię Robotniczą jednak partia została rozbita a 950 jej działaczy i zwolenników trafiło do więzienia. Tito w ZSRR spotkał się z Vladimirem Ćopicią Senjką, którego wkrótce stał się bliskim przyjacielem. Senjka był oficjalnym reprezentantem KP Jugosławii przy Międzynarodówce. W liście polecającym Tito napisanym przez Milana Gorkicia znalazły się informacje o tym, że Tito jest "wykształconym intelektualistą[...] reprezentuje najlepszą część robotniczą aktywu". Przełożonym Broza (działającego w Moskwie pod pseudonimem Walter) był Niemiec Wilhelm Pieck, a sekretariatowi Bałkanów podlegały partie z Rumunii, Jugosławii, Grecji oraz Bułgarii. Tito w czasie pobytu w ZSRR poznał komunistów takich jak Georgi Dymitrow, Palmiro Togliatti, Maurice Thorez, Klement Gottwald.
Broza przeraziła sytuacja w stalinowskim ZSRR, dowiedział się o tym, że wielu ludzi jest aresztowanych, a następnie ginie bez żadnego śladu. Zachowywał ostrożność i wstrzymywał się od rozmów z przypadkowo spotkanymi osobami. Przetłumaczył na język chorwacki „Krótki kurs historii WKP(b)”. Książka ukazała się w 1938. Wykładał oprócz tego w Szkole Leninowskiej i na Uniwersytecie Komunistycznym. W czasie wykładów spotkał Rodoljuba Ćolakovicia i Edwarda Kardelja a drugiemu z działaczy załatwił pracę w Międzynarodówce. W październiku 1935 roku Broz spotkał Luciję Bauer, żonę lidera młodzieżówki komunistycznej w Niemczech, skazanego przez nazistów na 15-letni wyrok więzienia. Do Josipa dołączyła Pelagija i ich syn Źarka. W 1936 roku Broz rozwiódł się z Pelagiją, a na jesieni tego roku ożenił się z Luciją Bauer. Pelagija opuściła ZSRR w 1938 i dostała dziesięcioletni zakaz przebywania w Moskwie. W lecie 1936 roku w ZSRR doszło do narady kierownictwa KP Jugosławii. KC ustalił, że z Wiednia powróci na teren Jugosławii. W Wiedniu pozostać miał sekretarz polityczny, na którego wybrano Broza. Na jesieni wyjechał on z ZSRR i przyjechał do Wiednia. Po wojnie pojawiła się plotka, według której Tito miał przebywać i walczyć na terenie Meksyku jako „companiero Vives”. Został on o to zapytany w 1963 roku w czasie swojej wizyty w Meksyku. Odpowiedział on "Słyszałem już o tym, ale to nieprawda. Wcześniej nigdy nie byłem ani w Meksyku, ani w żadnym z południowo-amerykańskich państw. Ani w ogóle w Ameryce".
Po przyjeździe do Wiednia, nielegalnie udał się do Zagrzebia, Splitu, Bjeolvaru i Lublany, gdzie spotykał się ze starymi przyjaciółmi i budował struktury komunistyczne. W kraju przebywał w okresie siedmiu miesięcy, a od czasu do czasu wyjeżdżał do stolicy Austrii i Francji (w Paryżu znajdowała się inna siedziba KC). Wraz z Gorkićem przygotowali wyprawę ochotników z Jugosławii do Hiszpanii. Wyprawa nie powiodła się z powodu działań wywiadu faszystowskich Włoch i trudnych warunków pogodowych.
W 1937 na rozkaz Józefa Stalina radzieckie służby specjalne zamordowały w Moskwie, Sekretarza Generalnego KPJ Milana Gorkicia, którego oskarżono o trockizm i zdradę, a stanowisko po nim objął Tito. W 1936 roku, Komintern wysłał Tito jako „Towarzysza Waltera” do Jugosławii. Jako sekretarz generalny krytykował faszystowskie Włochy i nazistowskie Niemcy. W maju 1938 roku, Tito utworzył Tymczasowe Kierownictwo KP Jugosławii (już na terenie kraju). Przed wojną KPJ o mało nie podzieliła losu rozbitej przez stalinistów Komunistycznej Partii Polski. Także tej partii groziła czystka wśród liderów i rozwiązanie. Także Tito na samym początku wojny został oskarżony o trockizm, współpracę z Gestapo i jugosłowiańskimi służbami bezpieczeństwa. Prawdopodobnie uratował go fakt wpadki funkcjonariusza radzieckich służb specjalnych, który sformułował oskarżenia względem Tity, funkcjonariusz dostał się w ręce hitlerowskiego wywiadu Gestapo w Belgradzie. W obliczu możliwego rozwiązania partii, KPJ przyjęła stalinowski kurs ideologiczny.
W latach 1936–1941 posługiwał się w Jugosławii dokumentami na nazwisko Ivan Kostanjśek oraz inżynier Babić. Równocześnie otrzymał pseudonim „Stary”.
II wojna światowa.
Przed atakiem na Jugosławię.
Pod koniec lata 1939 roku wyjechał z Jugosławii i dostał się do ZSRR. Atak Niemców na Polskę nie zaskoczył KC KPJ, jedynie Broz dowiedział się o nim z radzieckiego radia – wiadomość została nadana w chwili, gdy Tito znajdował się na statku płynącym z Francji do ZSRR. Królewskie władze Jugosławii ogłosiły, że Hitler akceptuje granice z Jugosławią. Tito był przeciwnego zdania – uważał, że "„Hitleryzm nie jest „przyjacielem i dobrym sąsiadem”, lecz przysięgłym wrogiem wolności i niezawisłości narodów Jugosławii. Hitler wskrzesza stare, niemieckie cesarstwo i idee cesarza Wilhelma – kontynuowania polityki „drang nach Osten” – parcia na wschód. Ta droga prowadzi także przez Jugosławię do Egejskiego Morza. Pomaga mu w tym Mussolini, który chce dla siebie Dalmacji...”".
W czasie pobytu w ZSRR Broz zastanawiał się, dlaczego władze ZSRR cieszą się z powodu podboju Polski, jako komunista był nawet gotowy uważać, że upadek Polski to upadek jednego z autorytarnych rządów, lecz miał wątpliwości co do całej sytuacji i zaczął nawet podejrzewać, że Niemcy podbiły Polskę przy pomocy ZSRR. Chciał powrócić do Jugosławii poprzez Stambuł. W Turcji posługiwał się kanadyjskim paszportem na nazwisko Spiridon Mekas. Tito nie mógł jednak powrócić do kraju przez Turcję ze względu na problem z paszportem. Próbował udać się tam okrężną drogą poprzez statek włoski. Ponownie uniemożliwiły mu to problemy natury prawnej. Ostatecznie pomoc przyszła ze strony kurierki partii Miry Ruźić (naprawdę była to Herta Has, którą Tito spotkał po raz pierwszy w 1937 roku w Paryżu), Ruźićowa sfałszowała wizę, a dzięki jej pomocy Broz otrzymał wizę Bułgarii, dzięki temu powrócił on do Jugosławii. Podobno w gazetach pisano o tym, że w Jugosławii zaginął Kanadyjczyk o nazwisku Mekas a szukała go policja włoska, brytyjska i jugosłowiańska.
W 1940 roku przebywał w Zagrzebiu. Na jesień organizował V Krajową Konferencję KPJ. Po raz pierwszy odrzucono wówczas wytyczne, które pochodziły z Kominternu – międzynarodówka nakazała Jugosłowianom skupienie się na walce klasowej – Broz uważał natomiast, że głównym przeciwnikiem jest faszyzm i właśnie taką tezę udało mu się na Konferencji przeforsować. W czasie wojny światowej pracował jako inżynier i posługiwał się nazwiskiem Kośtanjśek. Mieszkał wraz z nową żoną Hertą Has, która urodziła mu syna Aleksandra znanego potem jako Miśa. Gdy królewski rząd przyłączył się do państw Osi, rozpoczęły się ogólnokrajowe protesty, a mieszkańcy kraju uznali tę decyzję za zdradę. Tito zwołał KC i wydał odezwę do Jugosłowian, wezwał do obrony niezależności Jugosławii i zawarcie sojuszu z ZSRR (choć ten na skutek paktu Ribbentrop-Mołotow był obojętny wobec poczynań Niemców). Masowe protesty doprowadziły do chaosu w kraju, w wyniku którego Hitler nakazał zaatakować Jugosławię.
Komuniści na początku wojny.
6 kwietnia 1941 roku niemieckie, włoskie i węgierskie siły zaatakowały Jugosławię i w ciągu kilkunastu dni zajęły całe państwo. 10 kwietnia 1941 roku przedstawiciel faszystowskich, chorwackich ustaszy, Slavko Kvaternik proklamował powstanie satelickiego Niezależnego Państwa Chorwackiego. Odpowiedzią Tito i jego partii na atak przeciwko Jugosławii ze strony państw osi było powołanie Komitetu Wojskowego działającego w ramach Komitetu Centralnego Komunistycznej Partii Jugosławii. 17 kwietnia 1941 roku Jugosławia skapitulowała. Formowanie komunistycznego ruchu oporu na terytorium okupowanej Jugosławii rozpoczęło się 28 kwietnia 1941 roku w słoweńskiej Lublanie. Tito od początku odgrywał w tym ruchu przywódczą rolę. 1 maja 1941 roku, Tito wydał ulotkę wzywającą społeczeństwo do zjednoczenia się w walce przeciwko okupantom. 27 czerwca 1941 roku KC KPJ mianowało Tito na naczelnego dowódcę całej armii partyzanckiej. Komuniści rozpoczęli przygotowania do przeprowadzenia ogólnonarodowego powstania.
Komuniści opracowali plan Walki Narodowo Wyzwoleńczej. Tito przedostał się do Belgradu, skąd dowodził przygotowaniami do tworzenia ruchu oporu. Zamieszkał przy ulicy Molerovej w mieszkaniu kolejarza Savicia. Komunistów ożywiła inwazja Niemców na ZSRR, Broz natychmiast zwołał KC. Opinie był podzielone, Milovan Djilas krzyknął: „Zobaczycie, za dwa miesiące Czerwona Armia będzie w Jugosławii!”. Innego zdania był Aleksander Ranković, który uważał, że atak na ZSRR osłabi morale komunistów Jugosławii. W czasie spotkania KC próbowano złapać zasięg zagranicznych stacji, radia radzieckie i niemieckie podawały muzykę. W końcu udało się złapać sygnał stacji węgierskiej, która podała, że wkrótce Armia Czerwona zostanie rozbita. KC wydał odezwę wzywająca do powstania, podobny apel wydała licząca 30 tysięcy osób organizacja młodzieżowa SKOJ. 28 czerwca KPJ powołała Główny Sztab Narodowo-Wyzwoleńczych Partyzanckich Oddziałów Jugosławii. Do sztabu weszli Edward Kardelj, Aleksander Ranković, Franc Leskośek, Ivan Milutinović, Rade Konćar (członkowie KC partii), którzy rozdzielili się i wyruszyli w różne części okupowanego kraju. 4 lipca wezwano do powstania – na szczytach gór rozpalano ogniska (według prasłowiańskiego zwyczaju było to wezwanie do walki). 13 lipca zaczęło się powstanie w Czarnogórze i po kilku dniach wojska włoskie działały już tylko w kilku miejscowościach. 22 lipca wybuchło powstanie w Słowenii, 27 w Chorwacji, Bośni oraz Hercegowinie a 11 października w Macedonii.
Republika Užicka.
We wrześniu 1941 roku partyzanci wyzwolili pierwsze tereny Serbii, znajdowały się one w rejonie Śabaca i Uźice. Na tereny Republiki Užičkiej – jak zwane były wyzwolone tereny – przeniósł się Główny Sztab Narodowo-Wyzwoleńczych Partyzanckich Oddziałów Jugosławii, a wraz z nim Josip Broz, 26–27 września w Stilicach doszło do narady liderów powstań z obszaru Chorwacji, Słowenii, Hercegowiny i Bośni. Na naradzie zmieniono nazwę Głównego Sztabu na Naczelny Sztab, oraz przeorientowano go w kierownictwo wojskowo-polityczne ruchu oporu. Na wyzwolone tereny dość szybko przybyły rzesze uchodźców w tym kobiety, dzieci i osoby starsze. Mężczyźni, którzy przybyli na tereny Republiki Užičkiej, odbyli szkolenie militarne i stworzyli oddziały bojowe. Wraz z uchodźcami pojawiły się samozwańcze bandy zwalczane przez komunistów – ich działalność przysporzyła jednak Ticie dużo kłopotów, poczynania band wykorzystywane były przez propagandę nazistowską w celu dyskredytacji partyzantki.
Na terenach, które przeszły pod kontrolę partyzantów, powstawały organy ruchu oporu – Narodowo-Wyzwoleńcze Komitety, uruchamiały one szkoły, roznoszono broń i żywność, wznoszono polowe szpitale i przygarniano sieroty po zabitych towarzyszach. Sukcesy Tity sprowokowały hitlerowców do kontrofensywy, w celu likwidacji wystąpień antyhitlerowskich na Bałkany sprowadzono dywizje niemieckie z obszaru Grecji, Francji, ZSRR oraz kolaborantów – ustaszy, czetników, domobranów i nediczowców. Mimo represji siły ruchu oporu ciągle rosły, pod koniec 1941 partyzantka liczyła już 80 tysięcy żołnierzy, walczyły one przeciwko 400 tysiącom żołnierzy państw Osi. W obliczu wielkiej ofensywy niemieckiej, Tito zaproponował czetnikom pokaźne liczby broni wyprodukowane w fabryce w Užičach. Rozmowy zatrzymane zostały na skutek naporu wojsk hitlerowskich. Tito nakazał ewakuować fabryki, magazyny broni, dokumentację sztabową. Z terenów republiki ewakuowano rannych i chorych oraz wywieziono z niej żywność i leki. Pokaźne sumy pieniężne partyzantów, 55 milionów dinarów spakowano w 103 worki, które ukryto. Broz opuścił miasto w obliczu nieuchronnej porażki broniących go wojsk. Wraz z częścią oddziałów wycofał się do Zlatiboru. Na miejscowość szybko zaczęli nacierać Niemcy, zostali odparci a Tito wycofał się do Ćajetiny po drodze przyjmując do oddziału ponad 30 tysięcy żołnierzy, którym udało się wycofać z republiki. Obrona miasta nie została doceniona w zachodnich mediach, zamiast tego w radiu nadawano komunikaty o działalności czetników działających na o wiele mniejszą skalę.
Strategia.
Tito łączył prowadzenie wojny z rewolucją. Taktyka zakładała budowę organów władzy rewolucyjnej na podstawie walczących z okupantami, komitetów ludowowyzwoleńczych. Tito realizował tę strategię niezależnie od pozostałych partii ruchu komunistycznego, odrzucił tym samym politykę frontu ludowego postulowaną przez większość ówczesnych partii. Tito uważał, że front ludowy przyczynił się do porażki republikanów w hiszpańskiej wojnie domowej – „Wynikająca z hiszpańskiej wojny domowej nauka, że należy budować od dołu nowy, rewolucyjny rząd, stała w centrum polityki prowadzonej wówczas przez KPJ”. Do nowej strategii Tity, krytycznie odniosło się kierownictwo Kominternu. Na wyzwolonych terytoriach partyzanci organizowali komitety ludowe, które miały działać jako rządy cywilne. Tito był najbardziej znanym przywódcą Antyfaszystowskiej Rady Narodowego Wyzwolenia Jugosławii – AVNOJ, która zebrała się w Bihaciu 26 listopada 1942 roku i w Jajcu 29 listopada 1943 roku. Podczas tych dwóch sesji zostały określone podstawy powojennego federacyjnego państwa jugosłowiańskiego. W Jajcu Tito został wybrany Prezydentem AVNOJ. 4 grudnia 1943 roku, mimo że większa część kraju znajdowała się ciągle pod okupacją, Broz proklamował tymczasowy demokratyczny rząd Jugosławii. W Jajcu wybrano 67-osobową „prezydencję” i ustanowiono liczący dziewięć osób Komitet Wyzwolenia Narodowego pełniący funkcję rządu tymczasowego, w skład rządu wchodziło pięciu komunistów. Prezesem Narodowego Komitetu Wyzwolenia został Tito.
W szeregach armii partyzanckiej wprowadzono określone zasady – np. nie można było pić alkoholu (mówiono o tym, że partyzantów Tity poznawano po tym, że nie cuchnęli rakiją jak konkurencyjni czetnicy i ustasze, wyjątkiem były ciężkie zimy, w czasie których sam Broz nakazywał rozdzielać alkohol pochodzący ze zdobycznych zapasów). Wprowadzono też surowe kary za kradzieże, w przypadku gdy okradzeni zostali cywile złodziej-partyzant mógł być ukarany nawet i karą śmierci. Jako jedna z pierwszych armii w historii Jugosławii, partyzantka na równych prawach przyjmowała kobiety. Tito uważał, że kobiety nie walczą tylko przeciwko okupantom, lecz walczą też o swoje równouprawnienie. Uprawianie seksu w czasie służby w armii partyzanckiej było zabronione, stąd też w jednej jednostce nie mogło być pary małżonków, zezwalano natomiast na flirty czy wzajemną miłość bez kontaktów seksualnych (było to zgodne z tradycją ludową, według której czas wojny był czasem żałoby, w której stosunki seksualne były wstrzymywane).
Od 13 maja 1941 roku Tito i jego partyzanci musieli rywalizować z silniejszymi Królewskimi Wojskami Jugosłowiańskimi w Ojczyźnie generała Dragoljuba „Dražy” Mihailovicia zwane inaczej czetnikami (czetnicy powstali już po tym jak titoiści zaczęli działalność militarną). Czetnicy cieszyli się poparciem Wielkiej Brytanii, USA i jugosłowiańskiego rządu na wygnaniu króla Piotra II. Tito uważał, że należy dojść z czetnikami do porozumienia i proponował Mihailovićowi wspólne walki przeciwko Niemcom. Pomimo konfliktu z czetnikami, partyzanci Tito wyzwolili pewne tereny, zwłaszcza na obszarze proklamowanej przez partyzantów „Republice Užičkiej”. 19 września i 27 października 1941 roku, Tito przeprowadził nieudane rozmowy z liderem wojsk czetnickich, Dražą Mihailovićem. Po jednym ze spotkań grupa czetnickich oficerów próbowała samowolnie dokonać zamachu na Broza, zamachowców powstrzymał Mihailović.
Przebieg walk po upadku Republiki Užickiej.
Tito zarządził pobór do wojska. Komunistyczny ruch partyzancki wkrótce zaczął osiągać sukcesy w kolejnych kampaniach partyzanckich oraz stopniowo wyzwalał terytorium Jugosławii. Działania partyzantów sprowokowały Niemców do zemsty na cywilach. Objawiała się ona masowymi mordami (śmierć każdego żołnierza niemieckiego skutkowała zamordowaniem 100 cywilów, za każdego rannego ginęło ich 50). Od 21 grudnia 1941 roku partyzanci zaczęli tworzyć pierwsze Brygady, pierwszą z nich była Pierwsza Brygada Proletariacka z dowódcą Kocą Popovićem. Pierwsza Brygada Proletariacka wygrała pierwszą bitwę już cztery dni po jej powstaniu. Żołnierze Brygady rozbili trzy kolumny wojsk włoskich i jedną czetnicką koło miasta Ruda. Rozbicie kolumn zniszczyło efekty propagandy hitlerowskiej i czetnickiej, według której po zniszczeniu Republiki Užickiej, siły partyzanckie na terenie Serbii miały zostać zniszczone.
Pierwsza Brygada Proletariacka przekroczyła tereny Bośni. Przeciwko partyzantom, Niemcy posłali siły antypartyzanckie. Ofensywa trwała w dniach 17–23 stycznia 1942 roku i przyłączyły się do niej wojska ustaszy, domobranów i czetników. Na skutek rozkazu Broza, Pierwsza Brygada podzieliła się na dwie grupy – jedna powędrowała do Jahoriny a druga do Trnovy. Sam Tito wziął udział w marszu zwanym „Igmańskim Marszem” – na skutek trudnych warunków pogodowych wielu uczestników marszu zginęło, temperatura spadła do -32 stopni Celsjusza. Partyzanci znaleźli schronienie w lasach Igmanu. Batalion Pierwszej Brygady Proletariackiej wraz z grupami żołnierzy czarnogórskich wyzwolił miasta Foća i Ćajenicia. Były to kolejne z wyzwolonych terenów. Szybko na nowe tereny przybyły fale uciekinierów. Oddział Tity przemaszerował do Ćajenicy przez zamarzniętą rzekę Lim. 1 marca 1942 roku Tito utworzył II Proletariacką Brygadę Szturmową. Do wojsk Tito dołączyło 2000 Żydów uratowanych z holocaustu. Początek wiosny zaowocował utworzeniem nowych oddziałów, wielu z nowych rekrutów wywodziło się z czetników, którzy zaczęli dezerterować i przechodzić na stronę komunistów. Komuniści utworzyli Ochotnicze Wojska Jugosławii. Naczelny Sztab Narodowo-Wyzwoleńczych Partyzanckich Oddziałów Jugosławii został zreorganizowany w Naczelny Sztab Narodowo-Wyzwoleńczych Wojsk i Ochotniczych Wojsk Jugosławii. Pod koniec marca ruszyła trzecia z kolei ofensywa Osi. Tito nakazał wycofanie oddziałów w kierunku Czarnogóry. Nowe schronienie znaleźli w Tjentiśte-Kalinovnik.
Poza terenami walk oddziału Tity, komuniści toczyli ciężkie boje w Dalmacji i w Słowenii. Szczególnie krwawa bitwa rozegrała się w górach Kozara, gdzie ruch oporu utworzył wolne terytorium. Do ofensywy antypartyzanckiej ruszyło 70 tysięcy Niemców, podczas gdy partyzantów było zaledwie 4 tysiące (ponadto chronili oni 100 tysięcy cywili). 20 tysięcy osób ewakuowało się, duża część zginęła w wyniku pacyfikacji i na skutek wywózek do obozów śmierci.
Pościg za Titą.
Postać Tito owiana była tajemnicą, a sam lider partyzantów nie podawał swojego prawdziwego nazwiska. Publicysta New York Times, C. Leo Sulzberger, 5 grudnia 1943 roku pisał, że istnieje wiele sporów dotyczących tego, czy Tito jest prawdziwą czy fikcyjną postacią. Według relacji Sulzbergera, jego rywale rozgłaszali plotki według których miał on być Lebiediewem, przedwojennym radcą ambasady ZSRR w Belgradzie. Plotka ta okazała się fałszywa po tym, gdy okazało się, że Lebiediew opuścił Jugosławię wraz z rządem królewskim i po ucieczce z kraju zamieszkał w Moskwie. Według innej wersji Tito miał być Kostą Nadją, jak się jednak okazało Nadja był jedynie generałem wojsk Tity. Sulzberger podał, że być może Tito to Mośa Pijade, serbski komunista i malarz pochodzenia żydowskiego. Pijade przed wojną był więziony przez władze królewskie. Według jeszcze innej teorii Tito miał być kobietą. Teza według której Tito miał w ogóle nie istnieć zakładała, że to skrót organizacji – Tajna Internacjonalistyczna Terrorystyczna Organizacja.
Niemcy, aby zdyskredytować Tito wśród Jugosłowian, twierdzili, że Tito jest Rosjaninem, a tezę tę podchwycili nawet Amerykanie. Dowódca czetników, a zarazem konkurent Tity, Dragoljub Mihailović dostarczył policji czetnickiej fotografię Tity i fotografię radcy Lebiediewa z pytaniem czy są to dwie te same postaci. Odpowiedź belgradzkiej policji była negatywna. Agenci Gestapo, Abwehry i służb specjalnych Włoch, ale też czetnicy i ustasze torturowali schwytanych członków ruchu oporu aby wydobyć z nich informacje na temat prawdziwej tożsamości Tity. Postać Tity stopniowo zaczęła osnuwać się legendami, z których wiele trafiło do konspiracyjnych gazetek, a już po wyzwoleniu kraju do literatury wspomnieniowej. Jako pierwsi kim jest Tito dowiedzieli się hitlerowcy. Stało się to, gdy ustasze porwali działacza komunistów, który na skutek tortur wyjawił nazistom prawdziwe imię lidera ruchu oporu. Obecnie trudno stwierdzić czy Tito dowiedział się o tym wydarzeniu, choć 22 grudnia 1942 roku, Tito publicznie przedstawił się na wiecu w wyzwolonym mieście Cazin na obszarze Bośni. W maju i czerwcu 1943 roku w czasie bitwy w rejonie Zalengory i dolinie rzeki Sutjeski, Niemcy w swojej propagandzie przedstawiali Tito jako bolszewickiego agenta. Heinrich Himmler wydał za Titą listy gończe umieszczane w okupacyjnej prasie: "Nagrodę 100000 reichsmarek w złocie otrzyma ten, kto dostarczy żywego lub martwego komunistycznego przywódcę Tito. Przestępca ten wtrącił kraj w największe nieszczęścia. Jako bolszewicki agent, ten bezcześciciel kościołów, złodziej i przydrożny zbój chciał zorganizować w kraju radziecką republikę. W tym celu głosi, że jest powołany do „wyzwolenia” narodu. Do zrealizowania tego zamiaru przygotowywał się w czasie hiszpańskiej wojny domowej i w Związku Radzieckim, gdzie poznał wszystkie terrorystyczne metody GPU, metody bezczeszczenia kultury i bestialskiego niszczenia ludzkiego życia. Ta jego „wyzwoleńcza akcja”, która miała utorować drogę bolszewizmowi, temu najgroźniejszemu politycznemu reżimowi na świecie – odebrała mienie, dobro i życie tysiącom ludzi. To ona zniweczyła spokój chłopów i mieszczan, wtrąciła kraj w niepojętą nędzę i nieszczęście. Zniszczone kościoły i spalone wsie – to ślady jego pochodu. Z tych to powodów ten niebezpieczny dla kraju bandyta oceniany jest na 100000 reichsmarek w złocie. Ten, kto udowodni, że unieszkodliwił tego przestępcę lub przekaże go najbliższym, niemieckim władzom, dostanie nie tylko nagrodę w wysokości 100000 reichsmarek w złocie, lecz dokona także patriotycznego czynu – ponieważ wyzwoli naród i ojczyznę od krwawego terrorysty".
Po wydaniu listów gończych, po raz pierwszy publicznie ukazał się wizerunek Tity. Posunięcie to nie okazało się dla hitlerowców korzystne, społeczeństwo po raz pierwszy zobaczyło bowiem twarz Tity i rozwiało to plotki negujące istnienie komunistycznego partyzanta. Znana jest wypowiedź pisarza i poety Ivo Andrića, który w rozmowie z profesorem Vasą Ćubrilovicią stwierdził: „Jak szlachetną twarz rewolucjonisty ma ten człowiek! Niemcy uczynili mu wielką przysługę, publikując jego wizerunek”. Tito stał się celem sił Osi w okupowanej Jugosławii. Niemcy mieli trzy okazje, by go zabić. W 1943 roku w operacji „Wariant Biały” (Fall Weiss), następnie w operacji „Wariant Czarny” (Fall Schwarz), podczas której Tito został ranny 9 czerwca (ocalenie zawdzięczał swojemu psu) oraz 25 maja 1944 roku podczas akcji „Skok konika szachowego” (Unternehmen Rösselsprung) – desantu powietrznego w pobliżu sztabu dowodzenia partyzantów w Drvarze. Zamachy na niego i ofensywa osi związana była z możliwością inwazji alianckiej na Bałkany.
Uznanie międzynarodowe.
Na początku czerwca partyzanci wysłali do Międzynarodówki Komunistycznej telegram, w którym zażądali, aby ZSRR wycofał swoje poparcie dla czetników. Partyzanci otrzymali odmowę – ZSRR nie mogło bowiem poddać krytyce lub zaprzestać wspierania sił lojalnych wobec rządu, z którym utrzymywali sojusz (królewski rząd jugosłowiański na uchodźstwie). Kolejny telegram Tito wysłał 21 czerwca, partyzanci czarnogórscy poinformowali w nim o zdradzie i kolaboracji prowadzonej przez czetników. 6–7 lipca treść telegramu została przedstawiona w radiu „Slobodna Jugoslavija”. 21 lipca przedruk telegramu umieszczony został w piśmie szwedzkich komunistów, „Ny Dag”. Po publikacji w szwedzkiej gazecie, przedruki ukazały się w gazetach obu Ameryk, Australii i w Nowej Zelandii (były to główne skupiska emigrantów z Jugosławii). Czetników skrytykował nawet biuletyn ambasady ZSRR w Londynie. 3 sierpnia ZSRR przekazał posłowi reprezentującemu Jugosławię notę, w której poinformował, że czetnicy to niemieccy kolaboranci. 5/6 sierpnia jugosłowiański rząd królewski Jugosławii na uchodźstwie złożył noty protestacyjne skierowane do USA i Kanady – stwierdził w nich, że tamtejsze gazety "ciągle atakują ministra i generała Draźę Mihailovicia". W ostatnich dniach grudnia, przedstawiciel ZSRR w rozmowie z Anthonym Edenem poruszył kwestię kolaboracji czetników z siłami faszystów. 11 stycznia 1943 roku Anthony Eden zażądał od jugosłowiańskiego rządu królewskiego na emigracji, aby wymusił na czetnikach wstrzymanie walk przeciwko partyzantom i aby czetnicy rozpoczęli walkę przeciwko wojskom niemieckim.
Alianccy przywódcy zaprzestali popierać czetników, Brytyjczycy cofnęli poparcie dla nich nawet przed tym, gdy Sowieci oficjalnie uznali komunistów jugosłowiańskich za jedynego alianta w tym kraju, powodem decyzji Brytyjczyków była prowadzona przez czetników polityka kolaboracji. Król Jugosławii Piotr II i prezydent Franklin Roosevelt dołączyli do radzieckiego dyktatora Józefa Stalina w oficjalnym uznaniu Tity i jego partyzantów na konferencji w Teheranie. W wyniku tej reorientacji politycznej zachodnich aliantów partyzanci Tity zaczęli otrzymywać wsparcie także od nich. 17 czerwca 1944 roku na dalmatyńskiej wyspie Vis, podpisano „traktat z Vis” (viski sporazum, znany też jako Porozumienie Tito-Šubašić), który scalił rząd Tity z rządem na wygnaniu króla Piotra II. Partyzanci byli wspierani bezpośrednio przez alianckich spadochroniarzy przydzielonych do ich sztabu dowodzenia z brygadierem Fitzroyem Macleanem na czele, jednak współpraca między nimi a Titą była bardzo trudna. W czerwcu 1944 roku alianci powołali także Bałkańskie Siły Powietrzne, które startując z Włoch, udzielały wsparcia jugosłowiańskim bojownikom.
Jeszcze w czasie wojny doszło do pierwszych starć na linii Tito-Stalin. Jugosłowianie, wbrew zaleceniom ZSRR, odmówili nawiązania sojuszu z czetnikami, a nawet dochodziło do walk pomiędzy obydwoma ugrupowaniami. Pod koniec 1943 roku, wbrew postulatom Stalina, zorganizowany przez komunistyczny ruch oporu parlament w praktyce proklamował republikę i utworzył rząd tymczasowy. Sekretarz KW Międzynarodówki Komunistycznej, Dmytro Manujilski, informował o tym, że „Gospodarz [Stalin] jest niebywale wściekły. Uważa, że to cios w plecy ZSRR i decyzji podjętych w Teheranie”. Biurokracja stalinowska ZSRR nie chciała, aby w Jugosławii czy w innym kraju doszło do rewolucji, według strategii Moskwy najpierw do danego kraju musiały wkroczyć oddziały Armii Czerwonej a dopiero później miała tam powstać władza komunistyczna – miał to być gwarant utrzymywania w tym kraju kontroli ze strony ZSRR.
12 września 1944 roku, król Piotr II wezwał wszystkich Jugosłowian do uznania rządu Tity i stwierdził, że ci, którzy są przeciwnikami partyzantów są „zdrajcami”. W krótkim czasie Tito jako premier Jugosławii, został uznany przez wszystkie rządy alianckie (w tym rząd na wygnaniu). 28 września 1944 roku, radziecka agencja TAAS poinformowała, że Tito podpisał umowę zezwalającą wojskom radzieckim na wkroczenie na terytorium Jugosławii w celu pokonania sił Osi na północno-wschodnich obszarach Jugosławii. Pod koniec wojny partyzanci utworzyli regularną, liczącą 800 tysięcy żołnierzy armię. Wspomagani przez Armię Czerwoną partyzanci wyzwolili swój kraj w 1945 roku.
Komunistyczni partyzanci Jugosławii nawiązali też stosunki z partyzantami albańskimi. Na terenie Kosowa podzielonego na Albańczyków i Serbów działały bowiem nieprzychylnie wojskom Tity oddziały partyzanckie proalbańskie i wielkoserbskie (wzajemnie się zwalczały). Doradcą wojskowym albańskich komunistów został Blaźo Jovanović.
Sukcesy ruchu oporu.
W maju 1942 roku pojawiły się pierwsze samoloty partyzantów – piloci Rudi Ćajavec i Franjo Kluz oraz mechanik Milutin Jazbec porwali z lotniska wojskowego hitlerowski samolot Potez-25. Dzień, w którym porwano samolot (15 maja) po wojnie uznany został za święto lotnictwa Jugosławii. W lecie utworzono marynarkę wojenną partyzantów, pierwszą bazą marynarki ustanowiono w Podgorze, a obok niej powstał też jej sztab. Flota partyzantów liczyła początkowo kilka łodzi i czółen uzbrojonych w karabiny maszynowe. Łodzie zostały wykorzystane podczas wyzwalania wysp adriatyckich. Łodzie wykorzystano w czasie głośnej akcji ratowania cywilnych mieszkańców wybrzeża dalmatyńskiego zagrożonego po włoskiej kapitulacji ofensywą niemiecką. Tysiące cywili z wybrzeża ewakuowanych zostało na wyspy, a następnie do Brindisi, skąd do Egiptu przetransportował ich polski okręt „Batory”. Naczelny Sztab i Tito przenieśli się do Glamoć w Bosanskiej Kraijnie. Na miejscu wyzwolono kolejne obszary. Po dotarciu do wybrzeży Adriatyku, bazę przeniesiono do Bihaća. Na wyzwolonych przez partyzantów obszarach przeprowadzono wybory lokalne (wyzwolone tereny liczyły już 1/5 terenów całej Jugosławii). Na początku 1942 roku utworzono pierwsze dywizje oraz korpusy. W czerwcu z rozkazu Broza powołano III, IV oraz V Brygady Proletariackie operujące w Czarnogórze i Sandźaku. Ruch partyzancki rozszerzył się na tereny całego kraju. Partyzanci toczyli z Niemcami regularne bitwy, zabijano kolaborantów. Wyzwalano coraz większe obszary Bośni i Hercegowiny. Na wolnych terytoriach wieszano flagi jugosłowiańskie z czerwonymi gwiazdami, a w urzędach portrety przywódców bloku alianckiego – Winstona Churchilla, Franklina Delano Roosevelta i Józefa Stalina. 1 listopada 1942 roku Tito utworzył Narodowo-Wyzwoleńcze Wojska Jugosławii – od tamtego czasu wojska Tity nie były już postrzegane jako ruch partyzancki, lecz armia. Na zjeździe 26–27 listopada delegaci partyzanccy zebrali się w miejscowości Bihać, na spotkaniu zapadła decyzja o utworzeniu quasi-rządu Antyfaszystowskiej Rady Wyzwolenia Narodowego Jugosławii. Przeciwko utworzeniu rządu zaprotestowało ZSRR które poprzez Międzynarodówkę Komunistyczną wysłało notkę „nie tworzyć niczego, co byłoby przeciwstawne emigracyjnemu rządowi w Londynie”.
W armii Tity po raz pierwszy w historii krajów Jugosławii znalazły się kobiety, dołączały one do oddziałów bojowych, ale też pracowały jako kurierki i w tajnych drukarniach. Z bezpośredniej inicjatywy Tity utworzono Antyfaszystowski Front Kobiet. Na przełomie 1942 i 1943 roku Tito związał się z Davorjanką Paunović, choć ciągle żałował swojej rozłąki z Hertą.
W grudniu 1942 roku Tito opublikował artykuł przedstawiający wizję przyszłej Jugosławii. Artykuł ukazał się w gazecie „Proleter” stanowiącej organ komunistów Jugosławii. Tito odrzucił Jugosławię pełną antagonizmów narodowych i obiecał utworzenie Jugosławii wolnej od nacjonalizmu i zjednoczonej. Hasłem przewodnim tej wizji były zawołania „Smrt faśizmu – Sloboda narodu!” oraz „Bratstvo i Jedinstvo”.
W grudniu 1942 wojska komunistyczne liczyły 150 tysięcy żołnierzy. Walczyli oni przeciwko 930 tysiącom żołnierzy okupantów.
Operacja „Weiss”.
20 stycznia 1943 roku doszło do czwartej ofensywy hitlerowskiej przeciwko partyzantom. Ofensywa ruszyła pod nazwą „Weiss”. Do walki z partyzantami ruszyło 130 tysięcy żołnierzy państw Osi. Pierwotnie ofensywa miała trwać do 24 marca, lecz przedłużyła się do kwietnia. Celem akcji była likwidacja Republiki Bihaćkej i ruchu partyzanckiego w Dalmacji, Kordunie i Chorwacji. Działania operacji rozpoczęły się w rejonie Kordunu. Przed ofensywą z terenów Chorwacji do Bośni uciekło około 80 tysięcy mieszkańców kraju. Już po pierwszym uderzeniu Niemcy wkroczyli na tereny Bośni. Przeciwko wojskom niemieckim w Bośni stanęło 20 tysięcy żołnierzy Tity. Naczelny Sztab podjął decyzję o ewakuacji partyzantów w kierunku Neretvy. Wraz z wojskami ewakuowany został Centralny Szpital, w którym przebywało wówczas cztery tysięcy osób.
Ewakuację uniemożliwiały wojska czetników. Na prawym brzegu Mihailović wystawił przeciwko uciekającym partyzantom liczącą 18 tysięcy partyzantów armię czetnicką. Otoczeni przez Niemców, Włochów i czetników zdecydowali się na uderzenia na wojska włoskie. W starciach z Włochami udało się im zdobyć broń maszynową i artylerię oraz autobus który posłużył ewakuacji szpitala.
Do długich bitew doszło w dolinie Neretvy i Ramy. Jugosłowianie użyli przeciwko Niemcom haubic 120 mm. Na pomoc wycofującym się hitlerowcom stanęli czetnicy. Tito aby nie dopuścić do dotarcia czetników w rejon doliny nakazał wysadzić most żelazny w pobliżu Jablanicy, a sami partyzanci ruszyli do dalszej ewakuacji. Tito rozkazał rozmieścić na rzece drewniane kładki, które posłużyły do ewakuacji rannych i chorych. Na wieść o bitwie nad Neretvą i Ramą, pozostałe jednostki partyzanckie w całym kraju ruszyły do ataku na niemieckie formacje – celem tych akcji było zmuszenie Niemców do zaprzestania pościgu za ewakuowanymi Chorwatami. Wysadzano w powietrze tory kolejowe i mosty oraz organizowano zasadzki. Ewakuacja ponownie została wstrzymana po dotarciu nad Drinę. Na miejscu partyzanci stoczyli dwudniową bitwę z Włochami i czetnikami. Wojskom Tity udało się przepłynąć rzekę i zaatakować nieprzyjaciół z zaskoczenia. Po wygranej bitwie ranni i cywile rozeszli się po okolicznych wsiach, a wojska partyzanckie powędrowały w stronę wyzwolonych terenów. 17 kwietnia do Jugosławii przybyły trzy grupy komandosów kanadyjskich jugosłowiańskiego pochodzenia. Kanadyjczycy mieli zbadać doniesienia na temat kolaboracji czetników i wspomóc w walce wojska Tity. Wraz z komandosami do Jugosławii przybyli trzej przedstawiciele rządów USA i Wielkiej Brytanii. Pomoc Jugosłowianom obiecał też Komintern, według depeszy Międzynarodówki rząd Wielkiej Brytanii zgodził się zorganizować przerzut brytyjskich ochotników do Jugosławii, wśród ochotników znaleźć się mieli m.in. działacze Komunistycznej Partii Wielkiej Brytanii.
Ofensywa w Serbii, Macedonii i Kosowie.
Po zakończeniu operacji „Weiss”, Sztab Naczelny Tity podjął decyzję o ataku partyzantów na Macedonię, Kosowo i południową Serbię. Ranni z bitwy pod Neretvą zostali rozmieszczeni w szpitalach polowych w Ćelebić. Niemcy wyprzedzili Jugosłowian i już w marcu zaplanowali nową akcję antypartyzancką. Ofensywa Niemców ruszyła pod nazwą „Schwarz” ("czarny"). Na wieść o ruchach wojsk niemieckich Tito zdecydował o przechodzeniu wojsk jugosłowiańskich na obszar Bośni. Naczelny Sztab ruszył w stronę Tjentiśte i Zelengory, Sztab został zaatakowany przez Wehrmacht przy udziale Luftwaffe i artylerii. Tito zadecydował, że wojska skupią się w trójkącie pomiędzy Neretvą a Sutjeską. Do ataku na trójkąt Neretva-Sutjeska ruszyły połączone dywizje kolaborantów (w tym czetników którzy co prawda już 11 maja dostali od rządu na uchodźstwie, instrukcję w której rozkazano aby zerwali oni współpracę z okupantami), Niemców, Bułgarów i Włochów. 15 maja do partyzantów dotarła depesza z ZSRR, w której poinformowano o likwidacji Kominternu, co zostało przeprowadzono oficjalnie „ze względu na radykalną zmianę sytuacji, jaka nastąpiła w czasie drugiej wojny światowej w układzie sił partii komunistycznych w różnych krajach, zwłaszcza walczących z hitleryzmem i faszyzmem”. W praktyce Komintern i jego działacze byli niewygodni w kontaktach ZSRR-Zachód. Tito był zszokowany decyzją o rozwiązaniu Międzynarodówki, lecz nie miał czasu na protesty – w tym samym momencie rozpoczęła się bitwa nad Sutjeską. Do walki przeciwko Jugosłowianom stanęło 127 tysięcy wojsk Osi, wojska Tity liczyły zaledwie 19 700 żołnierzy. Początkowo Tito chciał ewakuować się do centralnej Bośni, jednak zwiady partyzanckie natknęły się tam na silne oddziały niemieckie. Gdy partyzantom odcięta została droga ewakuacji, Tito zdecydował się o koncentracji wojsk w dolinie Sutjeski. Na pomoc partyzantom Brytyjczycy posłali majora Williama Stuarta i kapitana Williama Deakina. Najkrwawsze boje toczyły się od 6 do 8 czerwca. Po przełamaniu ofensywy Tito nakazał głównym oddziałom ewakuację do Sandźaku. Po przejściu na południe siły te miały oczyścić drogę ewakuacji dla rannych i Komitetu Wykonawczego Rady Antyfaszystowskiej. Sam Tito wraz z wiernymi mu oddziałami powędrował na północ. Celem tej operacji było odwrócenie uwagi Niemców, aby ci nie przypuścili szturmu na Sandźak. Tito przejął osobiste dowództwo nad Pierwszą Proletariacką Brygadą Szturmową. Brygada przełamała okrążenie 10 czerwca. W wyniku niemieckiego nalotu ranni zostali – William Deakin i Tito, na miejscu zginął William Stuart. Na skutek ran do organizmu Tity wdarła się gangrena gazowa.
W bitwie na skutek masakr niemieckich zginęło 1300 rannych partyzantów z Trzeciej Dywizji Proletariackiej. Niemcy zamordowali 30 lekarzy i 300 pielęgniarek. W starciach zginęło 6000 żołnierzy jugosłowiańskich. Po bitwie Tito wysłał do ZSRR dwie depesze, w pierwszej poinformował o przebiegu bitwy, a w drugiej o śmierci majora Stuarta. Opowieści o ciężkich bojach partyzantów dotarły do aliantów. Winston Churchill zdecydował o udzieleniu partyzantom większej pomocy finansowo-wojskowej. 27 czerwca do Głównego Sztabu NOV w Słowenii dostała się misja wojsk alianckich na czele z kanadyjskim majorem Williamem Johnsonem. Trzy dni po tym brytyjskie samoloty zrzuciły w Bośni ładunki z materiałami wybuchowymi i oddział komandosów. Tito wraz ze swoim sztabem przebywał w jaskini koło Kladanj. W tym czasie na terenie Chorwacji, Słowenii i Bośni ulokowanych było 20 dywizji ruchu oporu. W maju Tito podjął decyzję o nadawaniu stopni podoficerskich i oficerskich.
Po kapitulacji Włoch.
10 lipca alianci lądowali na Sycylii, a wojska włoskie szybko poddawały się wojskom sprzymierzonym. Na wieść o inwazji na Włochy, wielu żołnierzy włoskich poddawało się partyzantom tylko po to, aby powrócić do ojczyzny. 15 lipca odbyła się narada Komitetu Centralnego KP Jugosławii i Naczelnego Sztabu. Uzgodniono, że kierownictwo przeniesie się ze wschodniej Bośni do Bosanskiej Krajiny. Tito zwrócił się do ZSRR o pomoc wojskową, poprzez radzieckie radio „Slobodna Jugoslavija”. Wezwał też żołnierzy włoskich do poddania się i przejścia na stronę ruchu oporu. Sytuację partyzantów poprawiły wydarzenia z 25 lipca – wówczas Wielka Rada Faszystowska zdymisjonowała Benito Mussoliniego, a on sam został aresztowany. Zaskoczeni tą sytuacją Niemcy nakazali wysłanie do Jugosławii Grupy Armii F. W słoweńskiej Lublanie zorganizowano strajk generalny, który przerodził się w otwarte antywłoskie powstanie.
Rząd królewski na emigracji opracował „Plan Wyzwolenia Jugosławii” zakładający dokonanie desantu wojsk wiernych królowi na wybrzeżu adriatyckim i podjęcie akcji przeciwko okupantom, które miałyby przyćmić sukcesy Tity. Do realizacji planu jednak nie doszło, ponieważ alianci zachodni uznali te plany za nierealne i awanturnicze. Na skutek ingerencji państw zachodnich zdymisjonowano premiera rządu królewskiego, a nowym mianowano Boźidara Puricia. W Szwajcarii emigranci powołali Komitet Narodowego Wyzwolenia Jugosławii. Do Jugosławii z całej Europy napływały tysiące ochotników, a z Jugosłowian powoływano kolejne oddziały. Z wyzwolonej Wojwodiny przewożono do Bośni transporty zawierające odzież, leki czy żywność. Wszystkie te rzeczy przekazywane na rzecz ruchu oporu pochodziły z dobrowolnych darów ludności cywilnej przychylnej wobec partyzantów. Armia Tity coraz mniej przypominała partyzantkę, a coraz bardziej regularne wojsko. Tito ustanowił nawet odznaczenia wojskowe – Bohatera Narodowego, Gwiazdy Partyzanckiej, Wyzwolenia Narodowego, Za Odwagę i Za Dzielność.
Wraz z kolejnymi porażkami sił Osi na stronę partyzantów przechodziły całe jednostki kolaboranckie. W Zagorju na stronę ruchu oporu wraz z oficerami przeszedł cały Varadzinski Pułk Artyleryjski. W Slavonii z ochotników z Czechosłowacji powstał batalion „Jan Žižka”, ochotniccy niemieccy założyli batalion „Ernst Thalmann”, a węgierscy „Sándor Petőfi”. Tito przedstawił oddziałom włoskim w Słowenii dwa żądania: mają one zaprzestać zwalczania partyzantów i ruszyć do walki z nazistami lub też opuścić Jugosławię i przekazać broń oddziałom partyzanckim.
17 sierpnia w mieście Quebec w Kanadzie doszło do spotkania prezydenta USA i brytyjskiego premiera. Na spotkaniu omówiona została sytuacja na Bałkanach. Ustalono nową inicjatywę mającą pojednać komunistów i czetników – obydwie armie miały walczyć tylko na kontrolowanym przez siebie rejonie. Wielka Brytania zdecydowała się na przesłanie Jugosłowianom 40 samolotów z zapasami broni.
Włoska armia skapitulowała 8 września. Oddziały partyzantów rozbroiły Włochów na terenie Słowenii przy czym nie obeszło się bez walk komunistów ze słoweńskimi faszystami z Białej i Błękitnej Gwardii. Na ogół włoscy dowódcy odrzucali propozycje przejścia na stronę Jugosłowian. W przeciwieństwie do dowództwa, zwykli żołnierze i niżsi oficerowie włoscy ochoczo przyłączali się do ruchu partyzanckiego i rozpoczynali walkę z hitlerowcami. Z włoskich antynazistowskich ochotników sformułowano batalion „Mateotti” oraz dywizję „Garibaldi”. Według Paolo Mieliego na Istrii gdzie dochodziło do walk etnicznych, partyzanci zabili około 5 tys. Włochów, a ich ciała wrzucali do krasowych gardzieli zwanych fojba.
Szósta ofensywa niemiecka.
Dzięki kapitulacji Włochów w Słowenii powstało wolne terytorium, natomiast w regionach Primorja wybuchło powstanie narodowowyzwoleńcze. Wojsko jugosłowiańskie liczyło 20 dywizji ze 120 tysiącami ludzi. W tym momencie lider partyzantów rozważał potrzebę utworzenia Antyfaszystowskiej Rady Wyzwolenia Narodowego Jugosławii. Początkowo obawiał się, że jeśli utworzy tenże organ, zostanie oskarżany przez zachodnich aliantów i ZSRR o samowolę. We wrześniu przeciwko jego siłom Niemcy posłali 600 tysięcy żołnierzy, w tym kolaborantów. 19 września rozpoczęła się szósta ofensywa hitlerowska, która trwała do stycznia kolejnego roku. Dzień wcześniej Tito spotkał się z przedstawicielami zachodniej misji wojskowej (USA i Wielkiej Brytanii). Niemiecka ofensywa objęła tereny od Udine do Triestu, Lublany, Karlovaca i granicy z Chorwacją. Prawdopodobnie nowa ofensywa została zaplanowana i zatwierdzona przez samego Adolfa Hitlera. Niemcom wbrew przewidywaniom ich dowództwa nie udało rozbić się partyzantki, która po kapitulacji Włoch przejęła dużą liczbę broni i zaopatrzenia. Według relacji samego Tity w październiku, KPJ liczyła 20 tysięcy członków. Tito odrzucił projekt aliantów zakładający lądowanie w Jugosławii regularnej armii, argumentując to nierealnością militarną takowego planu. Jednocześnie lider komunistów zaprotestował przeciwko przekazaniu rządowi królewskiemu przez USA czterech bombowców „Liberator”. Zażądał również od aliantów, aby zwrócili im broń i okręty, które wojska Włoch zajęły dwa lata wcześniej.
Kontakty z ruchem oporu w Grecji i Albanii.
Na jesieni 1943 roku utworzył Bałkański Sztab, na czele którego stanął. Sztab miał objąć dowództwo nad całym ruchem oporu w kraju. Tito wysłał do Macedonii, Metohii i Kosowa, Serba Svetozara Vukmanovicia Tempo mającego nawiązać kontakt z tamtejszym ruchem oporu i KPJ. Tempo zaproponował tamtejszym partyzantom uznanie Naczelnego Sztabu za jedynie dowództwo naczelne partyzantów na całych Bałkanach. Plan przyjęła większość dowódców. Plan poparli Albańczycy, natomiast Grecy stwierdzili, że Sztab powinien mieć kolektywne dowództwo składające się z czterech komisarzy i komendantów. Tempo obiecał Grekom, że Sztab wspomoże ich w walce przeciwko Brytyjczykom na wypadek, gdyby ci chcieli zachować swoje wpływy w kraju. Prawdopodobnie Grecy zawiadomili o tej obietnicy rząd ZSRR, który natychmiast udzielił Ticie reprymendy. Tito, nie chcąc utracić wsparcia aliantów, wysłał do Tempo depeszę, w której poinformował go o tym, że nie jest on już jego pełnomocnikiem, a Sztab nie zostanie utworzony. W tym samym okresie podchwycił on projekt lidera Albańczyków, Envera Hodży, który zakładał utworzenie po wojnie Federacji Bałkańskiej. Według powojennych wspomnień Tempo, plan obejmował utworzenie federacji obejmującej Grecję, Bałkany i część Turcji w Europie. Prezydentem tworu miał zostać Josip Broz. Pomysł ten zarzucono po ostrej interwencji Wielkiej Brytanii.
Kurs prozachodni.
Po raz pierwszy od wybuchu wojny prasa w USA pozytywnie oceniła działanie ruchu oporu w wielonarodowym kraju. W połowie listopada "New York Times" napisał o tym, że siły titoistów jako jedyne walczą z okupantami na terenie Jugosławii. W małej miejscowości Jajce w Bośni odbyło się spotkanie delegatów Antyfaszystowskiej Rady Wyzwolenia Narodowego Jugosławii z całego kraju. Nie wszystkim uczestnikom udało się dostać na kongres z powodu obław organizowanych przez Niemców (z 286 delegatów udało się dotrzeć 142). W czasie spotkania powołano Narodowy Komitet Wyzwolenia Jugosławii stanowiący organ centralnej władzy państwowej. Delegaci zdecydowali o pozbawieniu rządu na emigracji praw reprezentacji narodu poza granicami, a królowi zakazano powrotu. Aby nie narazić się zachodowi, uzgodniono, że sprawa przyszłego ustroju kraju zostanie przesądzona przez naród już po wojnie. W kwestii nowej Jugosławii ustalono, że będzie to równouprawniona federacja narodów oraz zdecydowano o przyłączeniu do państwa spornych obszarów Przymorza Słoweńskiego, półwyspu Istria i miast chorwackich oraz wysp na Adriatyku zajętych przez Włochy. Powołano komisję do ścigania zbrodniarzy. Rada zdecydowała o wprowadzeniu obowiązku służby wojskowej dla mężczyzn od 18 do 50 roku życia (do armii ochotniczo wstępować mogły także i kobiety). W zamian za zasługi Tity w organizacji ruchu oporu i walce przeciwko Niemcom, Josip Vidmar (delegat ze Słowenii) zaproponował pozostałym uczestnikom nadanie Ticie stopnia marszałka, co spotkało się z aprobatą uczestników spotkania. W trakcie rady powstał jeden z najbardziej znanych portretów przedstawiających Broza, jego autorem był Boźidar Jakac. Spotkanie zaowocowało utworzeniem podwalin nowej Jugosławii, obsadzono stanowiska ministrów (informacji, oświaty, gospodarki, finansów, komunikacji, odbudowy gospodarki, polityki socjalnej, zaopatrzenia, lasów, minerałów, sądownictwa, spraw wewnętrznych i zagranicznych) oraz wicepremierów rządu. Prezesem rady ministrów został Broz. Oprócz tego funkcjonował parlament Jugosławii.
Wkrótce po spotkaniu partyzantów odbyła się konferencja teherańska, na której podjęto decyzję o zwiększeniu pomocy dla partyzantów – zwiększono zapasy zaopatrzenia, wysłano do kraju misję Armii Czerwonej oraz wsparto ich akcjami komandosów. Na konferencji nie rozstrzygnięto spraw zachodniej granicy kraju (Broz domagał się powiększenia obszarów Jugosławii). Aby wywalczyć sobie wpływy wśród Wielkiej Trójki, 27 listopada do Kairu wylecieć miał wysłannik Jugosłowian, sekretarz Związku Młodzieży Komunistycznej Jugosławii, Ivo Lole Ribar. Ribar objął stanowisko specjalnego delegata Naczelnego Sztabu przy Dowództwie Sprzymierzonych. Przed startem samolotu doszło do niespodziewanego nalotu, w którym Ribar zginął. Tito powołał także agencję informacyjną, TANJUG – Telegraficzną Agencję Nowej Jugosławii na czele z Vladislavovem Ribnikaroviem i Mośą Pijadei. Do pomysłu wysłania misji jugosłowiańskiej do Egiptu, Tito powrócił w grudniu. Na jej czele tym razem stanął Vladimir Velebita. Velebita nawiązał pierwszy oficjalny kontakt z rządami sprzymierzonych. W tym miesiącu alianci, chcąc przetestować czetników, zażądali poprzez Wilsona, aby oddziały czetnickie w celu utrudnienia koordynacji hitlerowców, wysadziły dwa mosty kierujące na południe kraju. Czetnicy nie wywiązali się z tegoż rozkazu, przez co alianci nabrali przekonania, że czetnicy cały czas kolaborują z okupantami. Churchill w czasie pobytu w Kairze spotkał się z królem Jugosławii i emigracyjnym premierem Boźidarem Puricią. Churchill oznajmił im, że to titoiści są główną siłą Jugosławii oraz zażądał, aby rząd emigracyjny zerwał z czetnikami ze względu na prowadzoną przez nich politykę kolaboracji. Po tym, gdy rząd na emigracji utracił poparcie Brytyjczyków, jego przedstawiciele zwrócili się do ZSRR, jednak ambasador tego kraju po konsultacji z Moskwą oświadczył, że musi odmówić rządowi na emigracji. Według oficjalnego stanowiska Londynu król i Tito mieli się porozumieć i utworzyć wspólny front, jednocześnie wiedząc, że probrytyjski król nie ma już żadnego wpływu na sytuację w kraju. Rząd brytyjski starał się zachować swoje wpływy na politykę wewnętrzną Jugosławii – celem tej polityki miała być zgoda Broza na przeprowadzenie po wyzwoleniu wolnych wyborów. Brytyjczycy dalej uznawali rząd emigracyjny, lecz wycofali swoje poparcie dla czetników.
20 grudnia tego roku Gabinet Wojenny Wielkiej Brytanii zażądał, aby król Jugosławii wszedł do Sztabu Naczelnego partyzantów i utworzył wspólny rząd bez udziału lidera czetników. Na propozycję Brytyjczyków początkowo nie godził się sam Broz, siedem dni później w oświadczeniu ogłosił, że król przestanie być zwalczany jeśli odetnie się od czetników. W tym samym czasie sam Mihailović zgłosił chęć zakończenia ataków na partyzantów i rozpoczęcia rozmów z partyzantami (przy udziale obserwatorów z Wielkiej Brytanii), brytyjski wywiad uznając, że na porozumienie z czetnikami jest już zbyt późno, odmówił udziału w mediacjach między skłóconymi ugrupowaniami. Churchill zakończył też działanie misji wojskowej przy czetnikach. Gdy Churchill się rozchorował, Broz posłał mu telegram z życzeniami powrotu do zdrowia, a mile zaskoczony premier nakazał swojemu ministrowi zagranicznemu, aby ten zażądał od Puricia ostatecznego zerwania kontaktów z czetnikami. Ówczesny niechętny Ticie minister Anthony Eden, apelował u premiera, aby ten zażądał od Tity gwarancji na przeprowadzenie rozmów z królem. Między premierem a ministrem rozpoczął się krótkotrwały spór, który zakończył się po tym, gdy pod pretekstem podziękowań za życzenia, Churchill wysłał do Tity list, w którym zapewnił go, że Wielka Brytania nie będzie wpływać na skład powojennego rządu. List do przywódcy partyzantów wręczyła brytyjska ekspedycja, która w Jugosławii wylądowała 20 stycznia 1944 roku. W skład ekspedycji wchodził syn premiera Wlk. Brytanii Randolph Churchill. Ekspedycja miała też wymusić zgodę na powrót do Jugosławii króla oraz załagodzić konflikt z czetnikami.
Na tamten moment Tito spodziewał się, że w Jugosławii wyląduje wierna rządowi emigracyjnemu armia (a zatem nieprzychylna komunistom) wsparta przez polskie oddziały Władysława Andersa, jak się jednak okazało misja ta nie powiodła się, gdyż piloci jugosłowiańscy okazali się zajmować nieprzychylne rządowi emigracyjnemu stanowisko protitoistowskie. Na koniec stycznia zwołano KC KPJ, delegaci wysłali list do liderów partii w całym kraju, w którym prosili o zmianę nastawienia do USA i Wlk. Brytanii w prasie partyjnej. Nowy kurs zakładał pozytywny stosunek do aliantów zachodnich, równocześnie zabroniono wychwalania ZSRR. Zamiast obszernych informacji o działaniach na froncie radzieckim pojawić się miały informacje o walkach na pozostałych frontach, natomiast gazetki lokalne miały zająć się jedynie sprawami centralnymi, zostawiając kwestie międzynarodowe pismom centralnym. W lutym Broz zaproponował Brytyjczykom kilka warunków dt. współpracy z Piotrem II – rząd na emigracji zostanie rozwiązany, generał Mihailović zostanie poddany do dymisji, alianci uznają partyzanckie struktury władzy, a sam monarcha zaakceptuje decyzje II spotkania Rady Antyfaszystowskiej. Pod koniec miesiąca Churchill w czasie debaty parlamentarnej wyraził uznanie dla walczących z Niemcami Jugosłowian, a Titę określił jako "sławnego lidera". Premier stwierdził, że jest gotów zgodzić się na warunki Tity, jeśli ten zgodzi się na powrót króla do kraju i utworzy z nim rząd (hipotetycznym premierem miał być Tito). W tym samym miesiącu przez Egipt, Algierię i Włochy do Jugosławii dotarła misja wojskowa ZSRR na czele z Nikołajem Korniejewem. 27 lutego przybyła misja USA z Richardem Vilem.
Ponowne przyjęcie kursu proradzieckiego.
W zimie 1944 roku wybuchł kolejny konflikt na linii partyzanci-rząd na emigracji. Po tym, gdy Broz dowiedział się, że rząd chce rozporządzać depozytem finansowym Narodowego Banku Jugosławii, wysłał on swoje zastrzeżenia do banków w Rio De Janeiro i w Ankarze oraz do rządu Wielkiej Brytanii. Broz zastrzegł, że rząd na emigracji nie ma prawa do rozporządzania depozytami, a jedyne prawo ma do tego Narodowy Bank działający na obszarach wyzwolonych przez partyzantów. Interwencję partyzantów jako jedyny uznał bank z Brazylii, który zablokował 11250 tysięcy dolarów. Po kryzysie Churchill zwołał naradę rady ministrów poświęconą Jugosławii. Premier zaproponował utworzenie nowego rządu na emigracji i zmianę przywódcy czetników – miało się to odbyć poprzez zamach stanu wewnątrz armii czetników. Po namowach Brytyjczyków, Piotr II zdecydował, że rząd na emigracji zostanie zastąpiony przez mniej liczny rząd, którego członkowie akceptowani będą przez Broza. Tito mimo pewnych ustępstw utracił zaufanie do Brytyjczyków i ponownie zwrócił się po pomoc do ZSRR, tym razem poprosił o wsparcie dla dywizji walczących w Zlatiborze. Jak pisał w liście do Dymitrowa "Naszym zdaniem Anglicy nas sabotują i nie dają zaopatrzenia tym dywizjom, ponieważ one przechodzą do Serbii i walczą nie tylko przeciwko Niemcom, ale i żołnierzom Nedicia i czetnikom Mihailovicia". 18 marca na pomoc Ticie do Słowenii przybyli sowieccy doradcy Nikołaja Patralcewa. Powodem tej zmiany były nieczyste zagrywki brytyjskiego wywiadu – służby miały doradzać królowi Piotrowi, aby ten nie odwoływał rządu. Następnie zażądał on od Brytyjczyków odesłania do kraju Chorwatów i Słoweńców, którzy po tym, gdy zostali przymusowo włączeni do armii włoskiej znaleźli się w alianckich obozach jenieckich. Kolejnym krokiem było wysłanie depeszy, w której poinformował on brytyjskiego premiera o tym, że nie zgodzi się na powrót do kraju monarchy w celu utworzenia rządu koalicyjnego, w zamian za to zaproponował, aby Piotr powrócił do kraju i wstąpił do lotnictwa partyzanckiego, przez co miałby odkupić swoje winy jakie miał wyrządzić Jugosłowianom. Aby uspokoić partyzantów minister spraw zagranicznych Eden zgodził się, aby premierem rządu emigracyjnego został umiarkowany Ivan Śubaśić.
W czasie trwania sporu hitlerowcy rozpoczęli kolejną ofensywę, w której zajęli wybrzeże Adriatyku, a jedyną wolną enklawą pozostała wyspa Vis (dzięki wsparciu brytyjskiej floty), celem akcji było uniemożliwienie zachodnim aliantom przeprowadzenia desantu. Niemcy wzmogli terror – palili całe wioski, masowo mordowali zakładników. W związku z klęską głodu Tito wysłał telegram do UNRRA, w którym poprosił o zwiększenie dostaw dla cywili, zyskał jednak odmowę, UNRAA stwierdziła, że może uwzględnić wyłącznie prośby premiera rządu na emigracji (a ten nie skierował prośby). Choć zachód nie dostarczył pomocy cywilnej, zgodził się zwiększyć dostawy sprzętu wojskowego. W rozmowie z Agencją Associated Press marszałek zapowiedział utworzenie gospodarki planowanej. Stosunki zagraniczne miały bazować na dobrych kontaktach z USA, ZSRR i Wielką Brytanią, przy czym twierdząc, iż "Doświadczenie z przeszłości pokazuje, jak wiele i jak drogo płacił naród Jugosławii za to, że obce mocarstwa mieszały się do jego wewnętrznej i zagranicznej polityki. Doprowadzało to do międzynarodowych komplikacji, starć i wreszcie wojny" zapowiedział, że Jugosławia będzie prowadziła niezależną politykę.
Bitwa o Drvar.
Od stycznia przebywał w Drvar w Bośni. W maju w miejscowości odbył się II Kongres Zjednoczonego Związku Antyfaszystowskiej Młodzieży Jugosławii, a po jego rozwiązaniu szkolenia i obchody urodzin marszałka. W Kongresie udział wzięło kilkaset delegatów (234 dziewczyn i 582 chłopców), wśród nich znaleźli się też obcokrajowcy m.in. Polak. Pozostałe kryjówki znajdowały się w jaskini w pobliżu Batastasi i na zboczach Gradiny, gdzie w tamtejszą jaskinię wbudowano barak. Z tych trzech kryjówek Tito najczęściej przebywał w jaskini w Bastasi, gdzie oprócz niego przebywali pozostali członkowie Sztabu, KC oraz przedstawiciele misji wojskowych aliantów. W tym czasie funkcjonowały dwie radiostacje – radziecka i jugosłowiańska „Slobodna Jugoslavija” (wychodził też dziennik pod tą samą nazwą). Już w kwietniu informowano o możliwym ataku hitlerowskim na Drvar, natychmiast do ochrony regionu wysłano trzecią brygadę VI Dywizji Lickiej. Na początku maja alianci zniszczyli szybowce desantowe nadesłane przez hitlerowców. W Drvarze pozostawiano tylko liczący 300 partyzantów batalion ochrony Sztabu, a resztę brygady oddelegowano. Jak się okazało był to celowy manewr Hitlera, który przewidział decyzję partyzantów i zdecydował o wysłaniu na Drvar silnej armii mającej zabić Titę. Za zabicie Tity odpowiadać miał Himmler. Himmler przygotował atak wraz z Lotharem Renduliciem, któremu oddał swój 500 batalion spadochronowy SS. Oddziały SS i grupy powietrznodesantowe wsparte miały zostać przez czetników. Łącznie w ataku na Drvar uczestniczyć miało 40 tysięcy żołnierzy niemieckich. Do szczegółowego poznania planów Tity, Niemcy wykorzystali dezertera z oddziału partyzanckiego. Według planu już po wylądowaniu desantu w celu zabicia lub pojmania Tity miało zostać wysłanych kilka grup, które miały również zdobyć dokumenty. Inna z grup zająć się miała rozbiciem radzieckiej misji wojskowej, a jeszcze inne misją brytyjską i amerykańską. Kwaterę Tity zdobyć miał oddział SS-manów „Pantera”. Operacja rozpoczęła się 25 maja z samego rana, Tito do Drvaru przybył 24 na zorganizowane przez organizację młodzieżową obchody swoich urodzin. Zaskoczeni Jugosłowianie dysponowali nielicznym garnizonem złożonym ze starszych wiekiem partyzantów. Na korzyść partyzantów wpłynęło położenie terenu – kilka z samolotów rozbiło się na nierównościach, a część żołnierzy zginęła w katastrofie. Partyzanci nie stawiali oporu, zamiast tego skryli się w pobliskich górach, a Tito wraz ze współpracownikami opuścił jaskinię, w której mieszkał. W tym czasie Niemcy mozolnie przeszukiwali miejscowość w poszukiwaniu dowódców partyzantki i alianckich doradców. Niemcy dowiedzieli się, w którą stronę wycofali się partyzanci i ruszyli za nimi w pościg. SS-manów zatrzymał oddział partyzantów jugosłowiańskich i polskich na czele z Aleksanderem Rankovićem. Aby załamać partyzantów SS-mani porwali z Drvaru grupę dziewcząt i ustawili je przed sobą jako żywe tarcze. W chwili gdy Niemcy zbliżyli się wystarczająco blisko do partyzantów, dziewczęta padły na ziemię, a partyzanci zasypali SS-manów gradem kul skutecznie rozbijając grupę prowadzącą pościg. Na pomoc Drvarowi przybyła trzecia brygada VI Dywizji Lickiej oraz uczniowie miejscowej szkoły oficerskiej. Odsiecz powiodła się, a partyzantom udało się zabić większość SS-manów, partyzanci wycofali się na rozkaz Tito po tym, gdy w kierunku miasta Niemcy skierowali oddziały pancerne. Bitwa o Drvar okazała się dla hitlerowców jedynym w historii II wojny światowej nieudanym desantem powietrznym. Niemcy ponieśli olbrzymie straty – zginęło tysiąc żołnierzy, a dwa tysiące zostało rannych, dla porównania Jugosłowianie stracili jedynie dwustu partyzantów, a rannych zostało czterystu innych. Jedynym sukcesem Niemców okazało się zdobycie munduru Tity, który następnie został pokazany na wystawie w Wiedniu.
Pobyt na Visie.
Atak na Drvar rozpoczął VII ofensywę antypartyzancką. Wycofujący się Tito nawiązał kontakt z aliantami, dzięki czemu w Kupresie samoloty Brytyjczyków zrzuciły mu zaopatrzenie, utracono natomiast kontakt z resztą oddziałów. Na skutek namów delegatów misji z Wielkiej Brytanii i ZSRR, Tito zdecydował się na opuszczenie ogarniętego walkami regionu i wycofanie się na bezpieczniejsze tereny. Alianci zaproponowali mu wyjazd do Włoch, jednak Broz nie zgodził się na wyjazd z kraju, ostatecznie przez wieś Ravno, gdzie urządzono lotnisko, wycofał się na wyzwoloną wyspę Vis. Ewakuację przeprowadził radziecki pilot, major Aleksander Szornikow. Początkowo Tito wraz ze sztabem udał się do Włoch, po czym na okręcie brytyjskim udał się na Vis. Vis do czasu wyzwolenia Belgradu stała się kwaterą główną Sztabu. Alianci dostarczyli na wyspę 10 ton benzyny, 10 tysięcy karabinów, 100 ton amunicji i 10 ton leków i opatrunków. Broz zamieszkał w jaskini wykutej w skale, skąd wydawał rozkazy partyzantom działającym w kraju. USA w kwestii Jugosławii zostawiło wolną rękę Brytyjczykom i Sowietom. W chwili gdy alianci zajęli Rzym i Normandię, nad Jugosławią działalność rozpoczęły Bałkańskie Siły Lotnicze (uczestniczyli w nich piloci z Wlk. Brytanii, USA, Polski, Grecji, Włoch i Jugosławii). Wykorzystując pobyt Tity na wyspie, Churchill szykował plan przerzucenia Piotra II do Jugosławii. Według planów to Piotr II miał zostać liderem czetników, a Tito miał "wyrzec się komunizmu", co miało pozwolić na wciągnięcie do partyzantki kilku tysięcy Serbów, którzy nie akceptowali komunizmu. 24 maja Piotr II zdymisjonował lidera czetników.
Umiarkowany premier królewski Śubaśic spotkał się z liderem komunistów 14 czerwca. W wyniku ich porozumienia do rządu londyńskiego dołączyło trzech krajowych ministrów, ustalono też, że żaden z ministrów tego rządu nie może być byłym kolaborantem bądź uczestnikiem walk z partyzantką. Po spotkaniu Śubaśić uznał Ruch Narodowo-Wyzwoleńczych, natomiast Tito nawiązał oficjalne stosunki z rządem emigracyjnym. Odtąd głównym celem Śubaśica stała się organizacja pomocy żywieniowej dla mieszkańców kraju. Śubaśić przedstawił Ticie kolejne żądanie, zaproponował, by Tito spotkał się z Źivkiem Topaloviciem – liderem Centralnego Narodowego Komitetu znajdującego się pod kontrolą czetników, Tito odmówił negocjowania z czetnikami i włączenia ich do rządu. Wkrótce do rządu dołączyło dwóch polityków z nadania Broza. Rozmowy przerwano po protestach promonarchistycznych polityków serbskich w Londynie i protitoistowskich działaczy ludowych ze Słowenii i Chorwacji. Następnie skierował się na pozostałe kraje półwyspu, w liście do Dymitrowa skrytykował bierną jego zdaniem postawę komunistów w Bułgarii i Grecji. W liście poruszył on też temat Macedończyków nie uznawanych za naród ani przez Grecję, ani przez Bułgarię. Marszałek pochwalił jedynie Albanię, w której jego zdaniem sytuacja rozwijała się pomyślnie.
Pod koniec lipca USA i ZSRR uznały koalicyjny komunistyczno-monarchistyczny rząd Śubaśicia, Wielka Brytania obiecała uznać tenże rząd i przekazać Jugosławii należące do niej okręty, jeśli partyzanci nawiążą rzeczywistą współpracę z rządem króla. 6 lipca w Casercie Tito spotkał się z marszałkiem polnym Wilsonem, Tito poprosił marszałka polnego o dostarczenie mu czołgów i artylerii, w Neapolu spotkał się natomiast koło jeziora Bolzano z Haroldem Alexandrem. Na spotkaniu z Churchillem Tito poruszył m.in. temat przyznania Jugosławii Przymorza Słowenii i Istrii, Churchill zapowiedział, że sprawa ta rozstrzygnięta zostanie na konferencji pokojowej. W sierpniu na Vis przybył premier Śubaśić, zgodził się on na uznanie partyzanckich organów władzy w deklaracji nowego gabinetu królewskiego, a ponadto umieścił w niej apel o wspólną walkę przeciwko Niemcom pod przywództwem marszałka. Śubaśić poparł rozszerzenie Jugosławii na tereny zachodnie.
Wyzwolenie kraju.
Pod koniec lata Niemcy ponosili znaczne straty na Ukrainie, a na stronę aliantów przeszła Rumunia. Rozentuzjazmowani dowódcy partyzantów ruszyli do zorganizowanych ataków na pozostałe w kraju siły okupacyjne, często ponosząc przy tym dotkliwe straty w ludziach. Broz zaapelował do oficerów, aby atakowali siły Osi w sposób bardziej rozważny, gdyż wojna może się przedłużyć, a straty w ludziach nie są Jugosławii potrzebne. 29 sierpnia Śubaśić wydał dekret, w którym założono, że jedynym dowódcą sił walczących z Niemcami jest Tito, w rezultacie Mihailović został zdymisjonowany i przeszedł na emeryturę. Po dymisji w szeregach oddziałów czetnickich wybuchło wielkie zamieszanie, Tito wykorzystał tę sytuację i ogłosił amnestię dla niektórych członków kolaboracyjnych formacji wojskowych w tym czetników czy domobranów chorwackich i słoweńskich, warunkiem było przejście na stronę ruchu oporu, terminem granicznym był 15 września tego roku, amnestia objęła również oficerów, którzy mogli zachować swoje stopnie wojskowe (jeśli tylko nie mieli na sumieniu zbrodni wojennych). Osoby, które nie skorzystały z oferty zostały uznane za zdrajców i kolaborantów i zazwyczaj były sądzone przed trybunałami wojskowymi. Na stronę Broza przeszły całe oddziały zazwyczaj razem z ich dowódcami i pełnią ekwipunku. Po amnestii Niemcy stracili część wiernych oddziałów, zdecydowali więc o wysłaniu na Bałkany jeszcze większej liczby żołnierzy i obstawili drogi z północy na południe. Tito chcąc wyzwolić kraj przed wkroczeniem do niego Armii Czerwonej, nakazał niszczyć szlaki komunikacyjne i atakować na masową skalę oddziały nieprzyjaciela. Marszałek licząc na to, że odwlecze wkroczenie do kraju Armii Czerwonej poprosił ZSRR o dostarczeniu mu czołgów i zaopatrzenie, które miałoby trafić do partyzantów poprzez Rumunię. 6 września w obliczu wkroczenia Armii Czerwonej do kraju Tito wydał rozkaz o nawiązaniu łączności ze stroną radziecką. Jak się okazało jeszcze tego samego dnia do Serbii wkroczył 3 Front Ukraiński.
Wraz z wyzwoleniem kraju, Śubaśić zaproponował utworzenie nowego rządu komunistów i monarchistów. Jego pomysł poparł brytyjski minister spraw zagranicznych, który obawiał się, że jeśli nie dojdzie do zawarcia porozumienia krajowi grozi wojna domowa. Gdy marszałek dowiedział się o propozycji rządu emigracyjnego, nakazał odwołanie Antyfaszystowskiego Zgromadzenia Wyzwolenia Narodowego zwołanego przez działaczy z Serbii. 9 września na stronę aliantów przeszła Bułgaria, w której doszło do powstania, w wyniku którego obalono tamtejszy reżim carski i utworzono rząd składający się z komunistów. Równocześnie Niemcy ewakuowali się z Grecji – Tito wydał rozkaz atakowania wycofujących się jednostek i uniemożliwiania im zajmowania obiektów jugosłowiańskich. W czasie przeglądu wojsk Tito wygłosił przemowę, w której zawarł m.in. słowa: "Dzięki naszej walce nasi bracia w Istrii, Słoweńskim Przymorzu i Karyntii muszą być i będą wyzwoleni, będą swobodnie żyć w swojej nowej ojczyźnie ze swymi rodakami. To jest pragnienie nas wszystkich, to jest ich pragnienie. My cudzego nie chcemy, ale swego nie damy!", w których jasno domagał się rewizji granic na niekorzyść Austrii i Włoch, słowa te były powtarzane przez kolejne dwa lata niemal jako hasło narodowe. Hasło to zostało skrytykowane jedynie przez Macedończyków, którzy poczuli się niedocenieni – Tito nie wymienił w przemowie spornych Macedonii Piryńskiej i Egejskiej należącej do Grecji i Bułgarii, Tito tłumaczył się, że w tej sytuacji politycznej nie chce wiązać się w konflikt z południowymi sąsiadami, lecz w odpowiednim momencie powróci do tego problemu. Równocześnie tępił dążenia separatystyczne we własnym kraju, skrytykował utworzenie Telegraficznej Agencji Chorwacji twierdząc, że jedyną oficjalną agencją jest ogólnokrajowa TANJUG.
Vis opuścił 19 września i udał się poprzez Rumunię do Moskwy, gdzie po raz pierwszy w życiu spotkał się z Józefem Stalinem. Stalin obiecał Ticie dostarczenie mu dywizji albo całego korpusu pancernego. 28 września we wspólnym komunikacie Agencji TASS i TANJUG ogłoszono, że armia ZSRR wkroczy na tereny przy granicy Jugosławii z Węgrami w celu rozbicia tamtejszych oddziałów niemieckich i wiernych kolaboracyjnemu reżimowi strzałokrzyżowców. ZSRR zapewniło też, że po rozbiciu wojsk niemieckich na Węgrzech opuści tereny Jugosławii. Decyzję Jugosłowian skrytykowali alianci zachodni. Po powrocie do Jugosławii udał się do Vrśac w Serbii. W nocy z 15 na 16 października do Valjeva udały się organa władzy przebywające dotychczas na wyspie Vis. 6 października do kraju wkroczyła I brygada jugosłowiańska utworzona na terenie ZSRR. Na konferencji alianckiej w Moskwie (9-17), premier Wielkiej Brytanii zaproponował dyktatorowi ZSRR podział stref interesów na Bałkanach, ZSRR miało uzyskać 90% przewagę w Rumunii, Wielka Brytania 90% w Grecji, ZSRR 75% w Bułgarii natomiast Węgry i Jugosławia po 50%. Stalin i Churchill zgodzili się na wspólne prowadzenie wewnętrznej i zewnętrznej polityki jugosłowiańskiej. Ministrowie spraw zagranicznych Wielkiej Brytanii i ZSRR (Wiaczesław Mołotow i Eden) skierowali list do Tity i premiera na emigracji, w której zażądali od nich utworzenia wspólnego rządu.
Broz połączył dziewięć dywizji, które wspólnie ruszyły w stronę stolicy kraju, Belgradu który Niemcy zmienili w twierdzę. W przeddzień bitwy Tito odwołał spotkanie z premierem rządu emigracyjnego i ostro skrytykował pretensje aliantów zachodnich związane z jego wizytą w ZSRR. Bitwa o stolicę rozpoczęła się 14 października a wojskom jugosłowiańskim na pomoc przybyła Armia Czerwona. Przeciwko wojskom Tity stanęło 30 tysięcy żołnierzy hitlerowskich posiadających 70 czołgów, samochodów pancernych i aż 400 dział. Przeciwko hitlerowcom stanęło 55 tysięcy żołnierzy jugosłowiańskich i radziecki korpus zmechanizowany. Niemcom na pomoc ruszyła armia licząca 30 tysięcy żołnierzy. Bitwa o ulice miasta trwała sześć dni, żołnierzy partyzanckich wspomogli cywile. Część żołnierzy musiała się wycofać z ulic miasta i stanąć do walki z 30 tysięczną armią która przyszła na pomoc garnizonowi miejskiemu. Dzięki wsparciu artylerii i czołgów armia niemiecka została rozbita, a 20 października miasto było już wolne. W krwawej bitwie poległo tysiąc żołnierzy ZSRR i trzy tysiące żołnierzy Jugosławii. Z drugiej strony zginęło lub trafiło do niewoli aż 25 tysięcy Niemców, którzy utracili zapasy broni pancernej i żywności. Połączone oddziały jugosłowiańsko-sowieckie wyzwoliły miasto Niś, tym samym zablokowały one odwrót Grupy Armii E wycofującej się z Grecji do Rzeszy. 16 marszałek podpisał umowę z Fiodorem Tołbuchinem na mocy której pod dowództwo Jugosławii przeszła sowiecka grupa lotnicza „Witruk”.
Przywódca Jugosławii do Belgradu udał się 25 października i na miejscu utworzył tam kwaterę Sztabu Naczelnego. 27 października na Banijcy odbyła się defilada wojsk biorących udział w wyzwoleniu miasta. Wkrótce do stolicy przybył Śubaśić, a Tito otrzymał listy gratulacyjne od przywódców alianckich. Śubaśić podpisał z marszałkiem kolejne porozumienie mocy której Jugosławii zagwarantowano reprezentację w szeregach utworzonej po wojnie ONZ. Na spotkaniu uzgodniono, że do kraju monarcha nie powróci aż do czasu gdy wypowie się o tym naród jugosłowiański, a do czasu jego powrotu władzę sprawować będą namiestnicy powołani przez Titę i Śubaśicia. Na początku kolejnego miesiąca marszałek utworzył elitarną Brygadę Gwardyjską Naczelnego Sztabu oraz kilka innych jednostek odpowiedzialnych za obronę ambasad, instytucji KPJ i Sztabu Naczelnego. Jednostki te przetrwały do końca istnienia Jugosławii i działały pod nazwą Titova Garda. W połowie miesiąca w Belgradzie zwołano spotkanie Wielkiego Antyfaszystowskiego Zgromadzenia Narodowego Wyzwolenia Serbii w którym osobisty udział wziął sam marszałek. Na spotkaniu wybrano parlamentarzystów i robocze organa grupy. Na spotkaniu Tito odznaczony został Orderem Bohatera Narodowego. Jeszcze wówczas Brytyjczycy licząc na uratowanie swoich wpływów na sytuację w Jugosławii szykowali projekt desantu na wybrzeże Adriatyku. Brytyjscy żołnierze wylądowali jedynie w Dubrowniku, gdzie chronić mieli artylerię. Gdy marszałek dowiedział się, że Brytyjczycy ratują kolaborantów – ustaszy i czetników – zdecydował, aby władzę w mieście objął jugosłowiański II Korpus. W grudniu rząd emigracyjny i krajowy ustaliły, że wybory odbędą się w przeciągu trzech miesięcy, a do czasu ich przeprowadzenia władzę obejmie Rada Antyfaszystowska. Dalej toczyły się walki na północy kraju, szczególnie ciężkie na Froncie Sremskim, a w kraju przebywała Armia Czerwona z którą Tito miał problemy – żołnierze niekiedy dokonywali ataków rabunkowych na cywili oraz gwałcili jugosłowiańskie kobiety. Tito powrócił do tego problemu trzydzieści lat później gdy w czasie uroczystości z okazji wyzwolenia stolicy w obecności marszałków z ZSRR stwierdził: "nie mogę sobie darować, że zgodziłem się na wejście Armii Czerwonej do naszego kraju..." Do końca roku na wyzwolone obszary z pomocą UNRRA dostarczano żywność i rozdzielano zwierzęta hodowlane, a KPJ umocniła swoją władzę lokalną.
Powojenna Jugosławia.
Kształtowanie się niepodległej Jugosławii.
Jugosławia jako jedyny kraj w Europie zdołała wyzwolić się samodzielnie. Na początku zimnej wojny Jugosławia znalazła się w bloku wschodnim, lecz jako jedyna z ówczesnych państw nie była państwem uzależnionym od ZSRR. Po wyzwoleniu kraju Tito cieszył się masowym poparciem społeczeństwa i traktowany był jako wyzwoliciel Jugosławii. Na początku roku marszałek utworzył trzy armie które zasiliły Wojska Narodowo-Wyzwoleńcze. Na tamtą chwilę wyzwolone zostały tereny południowej Jugosławii – Macedonii i Czarnogóry. Choć niemal cały kraj znajdował się w rękach titoistów, Piotr II nie zaakceptował porozumienia między Tito a rządem na emigracji. Widząc nieugiętość króla, a przy tym skierowane przeciwko niemu protesty organizowane w Jugosławii z inicjatywy KPJ (na polecenie marszałka), Brytyjczycy zaprzestali popierania go obawiając się, że jego postawa doprowadzi do zerwania wcześniejszych porozumień. W rezultacie monarcha zgodził się na oddanie swojej władzy w ręce Rady Regencyjnej. Marszałek wezwał rząd na emigracji do powrotu do kraju, tym samym usunięto ostatnie przeszkody w utworzeniu wspólnego rządu. Pod koniec lutego Titę odwiedził Harold Alexander, dowódca aliantów w regionie Morza Śródziemnego. Rozmowy poświęcono współdziałaniu wojsk jugosłowiańskich i zachodnich. 7 marca 1945 roku, Tito proklamował w Belgradzie, Tymczasowy Rząd Demokratycznej Federacji Jugosławii ("Demokratska Federativna Jugoslavija", DFY). Nazwa rządu celowo nie zawierała określenia "republika" bądź "królestwo"; rząd miał bowiem grupować zarówno republikański ruch oporu, jak i rojalistyczny rząd na emigracji. Tymczasowym premierem został Tito, a ministrem spraw zagranicznych Šubašić. Rząd wygłosił swój program, który zawierał postulaty odbudowy kraju, zdobycia Istrii, Triestu, Karyntii i Przymorza Słoweńskiego. Rząd zagwarantował równe prawa wszystkim obywatelom kraju niezależnie od ich pochodzenia.
Przeorganizował armię partyzancką w Jugosłowiańską Armię Ludową ("Jugoslavenska Narodnej armija", JNA), była ona wówczas czwartą pod względem liczebności armią Europy. Większość stanowisk państwowych zajęli weterani partyzantki. Oprócz zwykłego wojska, powołano służby UDBA i wywiad oraz Departament Bezpieczeństwa Ludowego. UDBA i Departament Bezpieczeństwa Ludowego zajmowały się między innymi wyszukiwaniem, ściganiem, więzieniem oraz likwidacją nazistowskich kolaborantów i zbrodniarzy wojennych. Wywiad Jugosławii aresztował dużą liczbę kolaborantów nazistowskich oraz co wzbudziło duże kontrowersje, wielu chorwackich księży katolickich – związane to było z powszechną kolaboracją duchownych z reżimem ustaszy. Lider czetników został aresztowany 13 marca 1946 roku, Draža Mihailović został uznany winnym kolaboracji, zdrady i zbrodni wojennych, w rezultacie rozstrzelany został w lipcu 1946 roku. W tym czasie trwały także deportacje „etnicznych Niemców” (Volksdeutsche) z Jugosławii. Wielu z nich walczyło w 7 Ochotniczej Dywizji Górskiej SS Prinz Eugen. W sierpniu zorganizowano III posiedzenie Antyfaszystowskiej Rady Wyzwolenia Narodowego, na którym Tito określił swój stosunek do Polski i potwierdził uznanie dla tamtejszego rządu. Ponownie zażądał od aliantów aby ci uznali rewizję granic Jugosławii na korzyść tego kraju. Trzy dni po posiedzeniu Rada przekształcona została w Tymczasowe Zgromadzenie Ludowego do którego wstąpili przedstawiciele wszystkich legalnych partii i organizacji politycznych w tym parlamentarzyści przedwojenni i politycy prawicy. Tymczasowe Zgromadzenie Ludowe podjęło się szeregu reform m.in. rolnej i o konfiskacie majątków kolaborantów. Uchwalono formalne włączenie do Jugosławii spornych obszarów przygranicznych Austrii i Włoch.
Proces jednoczenia kraju.
20 Armia Jugosłowiańska ruszyła do ostatniej operacji przeciwko Grupie armii E która kontrolowała tereny od rzeki Dravy po Sarajewo i Dalmację. W bitwie Niemcy stracili 100 tysięcy żołnierzy a 210 tysięcy trafiło do niewoli. Jugosłowianie zdobyli 1520 dział, 40 samolotów i 97 czołgów, a w operacji wyzwolono Sarajewo. Kolejnym krokiem było wyzwolenie Triestu z rąk Niemców. Marszałek oddał do dyspozycji aliantów zachodnich wojska, które wyzwoliły Istrię (poza Pulą i Rovinjem) – był to manewr strategiczny – Tito chciał, aby to właśnie wojska Jugosłowian wyzwoliły sporne obszary włosko-jugosłowiańskie. Dzięki manewrowi marszałka wojska jugosłowiańskie objęły władzę w Puli i Trieście przy czym alianci zachodni mogli korzystać z portów znajdujących się w tych miastach. Gdy Tito oznajmił, że obszary te są jugosłowiańskie i zostały jej odebrane w 1918 roku, został skrytykowany przez Brytyjczyków. Marszałek Alexander w celu zażegnania sporu wysłał do Jugosławii generała Morgana, którego misja jednak nie powiodła się a strona jugosłowiańska dalej twierdziła, że zajęte tereny są etnicznymi ziemiami Jugosławii. Na zdobytym obszarze władzę objęły cywilne rady narodowowyzwoleńcze wybrane jeszcze w czasie trwania wojny. Po nieudanej misji Morgana, Alexander zagroził nawet, że użyje wojska przeciwko samowoli Jugosłowian, a rozwścieczeni politycy brytyjscy porównywali Titę do Hitlera i Mussoliniego.
Po wojnie pojawił się problem albański. Choć nadużycia wobec Albańczyków były surowo karane to często dochodziło do ataków serbskich nacjonalistów propagujących idee Wielkiej Serbii a Albańczyków uważali oni za intruzów. Albańczycy mieszkali w Kosowie i Metohii. Marszałek przyjął delegację Albańczyków, która zapewniła go o tym, że nie ma znaczenia czy Albańczycy będą mieszkać w Albanii czy Jugosławii jeśli rząd zapewni im równe prawa. Po spotkaniu z Albańczykami lider jugosłowiańskich komunistów udał się do ZSRR, gdzie 11 kwietnia podpisał Umowę o Przyjaźni i Powojennej Współpracy ZSRR i Jugosławii. Rząd Jugosławii nawiązał stosunki dyplomatyczne z wyzwolonymi krajami, 30 marca uznał on Rząd Tymczasowy Rzeczypospolitej Polskiej.
Wojna w Europie skończyła się w dniu 9 maja, lecz w Jugosławii dalej trwały walki. Broz ogłosił dzień 9 maja dniem święta narodowego i wysłał telegramy z gratulacjami do państw Aliantów. Podsumowując, w wojnie Jugosławia odniosła trzecie największe w Europie straty (po Polsce i ZSRR), w wojnie zginęło 304 540 żołnierzy partyzantki. Ogólnie zginęło ok. 1,7 miliona Jugosłowian, domy utraciło 330 tysięcy ludzi, a w ruinę popadł przemysł, porty czy linie kolejowe. 12 maja marszałek uczestniczył w kongresie, na którym powołano Komunistyczną Partię Serbii. Na kongresie przedstawił zadania z którymi boryka się kraj – odbudowę kraju, umocnienie braterstwa i równouprawnienia wszystkich narodów Jugosławii. Skrytykował również aliantów zachodnich, przypomniał, że ani Wielka Brytania, ani USA nie odpowiedziały na wniosek Broza, aby włączyć do Jugosławii fragment Austrii zamieszkiwany przez Słoweńców, a ponadto kraje te żądają od Jugosławii opuszczenia Karyntii i negują prawo do posiadania przez tenże kraj obszaru Istrii, Przymorza Słoweńskiego i Triestu. Tito opowiedział się za sojuszem z ZSRR. Jeszcze tego samego dnia ambasador Wielkiej Brytanii ponownie zażądał od Tity, aby ten wycofał swoje wojska z Austrii i Włoch i cofnął się do granic z roku 1937. 15 maja Niemcy ponieśli ostateczną katastrofę, w Słowenii tuż przy samej granicy z Austrią, Jugosłowianom poddało się aż 250 tysięcy żołnierzy niemieckich oraz ich kolaborantów. Do niewoli Jugosłowian trafił Alexander Löhr, dowódca sił niemieckich na Bałkanach odpowiedzialny za liczne zbrodnie wojenne, stanął on przed sądem i został skazany na wyrok śmierci poprzez rozstrzelanie. W chwili zwycięstwa nad Niemcami armia Jugosławii liczyła aż 800 tysięcy żołnierzy. 9 czerwca przywódca podpisał z USA i Wielką Brytanią umowę, na skutek której sporne tereny podzielono na strefę A – okupowaną przez armie Wielkiej Brytanii i USA oraz B – należącą do Jugosławii. Miało być to rozwiązaniem do czasu, gdy podpisany zostanie aliancki traktat pokojowy z Włochami. Alianci zachodni nie kwestionowali żądań ponownego włączenia do Jugosławii terenów zajętych przez faszystowskie Włochy, przy czym pożyteczne okazały się starania Stalina, który wysłał depeszę do Alexandra, w której poparł żądania strony jugosłowiańskiej. Wojska jugosłowiańskie ewakuowały się ze spornych obszarów 16 czerwca.
Konflikt między opozycją i byłymi kolaborantami a rządem.
Byli partyzanci skupili się wokół Frontu Narodowego natomiast opozycja wokół monarchistycznej Partii Demokratycznej grupującej działaczy z kraju i z emigracji. Celem Partii Demokratycznej było zawiązanie z komunistami rządu koalicyjnego i powrót do systemu przedwojennego. Partia Demokratyczna popierana była przez wyższą hierarchię kościelną i część rolników. Najsilniejszą partią Frontu Narodowego byli komuniści, partia ta liczyła w 1941 roku zaledwie 12 tysięcy członków, z czego 9 tysięcy zginęło w czasie walk z okupantami. W chwili wyzwolenia kraju partia liczyła już 141 066 członków. 4 czerwca 1945 roku, spotkał się z przewodniczącym Konferencji Episkopatu Jugosławii, Alojzym Stepinacem. Obie strony nie mogły wypracować porozumienia na temat stanu Kościoła katolickiego. Pod przewodnictwem Stepinaca, we wrześniu 1945 roku, Konferencja Episkopatu potępiła domniemane zbrodnie wojenne antyfaszystowskich partyzantów z września 1945 roku. Stepinac został aresztowany i postawiony przed wymiarem sprawiedliwości pod zarzutem wspierania przymusowych konwersji Serbów na katolicyzm i wspierania terroru ustaszy. Aresztowani zostali również pozostali przywódcy NDH: Slavko Kvaternik, gen. Leo Rupnik i biskup Roźman. Na zachodzie aresztowania i wyroki uznane zostało za dowód na zaprowadzenie w Jugosławii komunistycznego terroru. Wkrótce Stepinacowi złagodzono wyrok, a wkrótce mu go skrócone i zredukowano do aresztu domowego, z możliwością wyjazdu do dowolnego arcybiskupstwa. W kraju istniały zbrojne grupy podziemne składające się z byłych żołnierzy oddziałów kolaboracyjnych. Ich liczebność ocenia się na około 12 tysięcy partyzantów. Jedną z takich grup byli tzw. "Krzyżowcy" (Križari), czyli byli ustasze, na czele tejże grupy stał były zbrodniarz wojenny Vjekoslav Luburić. Trzysta tysięcy osób uciekło z państwa, natomiast dwieście tysięcy pozbawiono prawa wyborczego ze względu na kolaborację z okresu wojny. Dziesiątki tysięcy byłych kolaborantów stanęło przed trybunałami wojskowymi często wobec byłych kolaborantów zapadały surowe wyroki.
Wybory powszechne.
Zgodnie z umową między liderami ruchu oporu a rządem na uchodźstwie, powojenne wybory miały określić przyszłe formy ustroju Jugosławii. Wybory zaplanowane zostały przez Zgromadzenie Ludowe na 11 listopada. Wybory poprzedzone zostały przez ostrą walkę polityczną. Prawa do głosu pozbawiono wszystkich dawnych kolaborantów co wzbudziło protesty działaczy opozycji, która zbojkotowała wybory oskarżając organizatorów o niedemokratyczne procedury. Jednocześnie do dymisji poddał się minister spraw zagranicznych Śubaśić. W listopadzie 1945 roku, republikański Front Ludowy, na czele z Komunistyczną Partią Jugosławii, wygrał wybory z przytłaczającą większością głosów, wybory zostały jednak zbojkotowane przez monarchistów. Kandydaci Frontu Narodowego uzyskali 90% głosów. Po zdecydowanej wygranej, Tito został zatwierdzony jako premier i minister spraw zagranicznych FLRJ, oprócz tego uzyskał stanowisko komendanta naczelnego armii. Wicepremierem mianowano Edvarda Kardelija. Wkrótce zmieniono nazwę kraju na Federacyjna Ludowa Republika Jugosławii (od 1961, Socjalistyczna Federacyjna Republika Jugosławii). W krótkim okresie po zakończeniu wojny, administracji jugosłowiańskiej udało się stłumić nastroje nacjonalistyczne poszczególnych narodów federacji. 29 listopada 1945 roku, Jugosłowiańskie Zgromadzenie Ustawodawcze, formalnie zdetronizowało króla Piotra II. Ten sam zespół wkrótce przygotował nową, republikańską konstytucję kraju. Rząd Tymczasowy formalnie istniał do końca następnego roku i zyskał sobie poparcie ZSRR i państw demokracji ludowej, mocarstwa zachodnie państwowość Jugosławii uznały już 25 grudnia po konsultacjach z ZSRR. Nowa konstytucja ogłoszona została w styczniu 1946 roku, wzorowana była na konstytucji Związku Radzieckiego z 1936 roku. Nowy gabinet powołano w lutym.
Okres przed rozłamem Stalin-Tito.
Przed marszałkiem stanęło kilka najważniejszych problemów – odbudowa gospodarki zniszczonej w wyniku działań wojennych oraz nawiązanie współpracy z innymi państwami. Po wojnie wdrożono plan pięcioletni, który zakładał przyśpieszony proces uprzemysłowienia kraju.
Stalinizacja Jugosławii i terror.
Agresywny i krwawy sposób prowadzenia wojny zraził mieszkańców Jugosławii do marszałka Tity, na domiar złego komunistyczni żołnierze grabili belgradzkie osiedla i okradali ludność z ich dobytku. Niechęć do komunistycznego reżimu wzmocnił szereg niesprawiedliwych praw, mieszkańcy byli codziennie nękani rozmaitymi utrudnieniami i sankcjami. Przykładowo rząd Tity zabronił powrotu do kosowsko-metohijskiego okręgu tysiącom Serbów, którzy zostali wygnani przez faszystowskie władze Albanii. Blagoje Nešković w 1945 roku, na marcowym posiedzeniu politbiura stwierdził:
Edvard Kardelj dodał:
Komuniści przeprowadzili represje na olbrzymią skalę, dotykała ona każdego, kto nie był zachwycony wprowadzeniem bolszewizmu. Brygady, dywizje OZN-u i inne formacje otrzymały rozkaz, by każdego, kto nie popiera wprowadzenia stalinowskiego porządku komunistycznego, traktować jak „członków antynarodowej bandy”. Ludzi oskarżano o bierne zachowania wobec Tity, lub posiadanie możliwości wsparcia band. OZN dokonywał czystek, oraz likwidował takie „bandy”, doszło do masowych mordów. Do obozów koncentracyjnych wysyłano ludzi których jedną zbrodnią było mieszkanie na terenie, gdzie kiedyś działały bandy. W kraju panowało bezprawie, Tito nie uchwalił prawa karnego aż do 1951 roku, co dawało aparatowy represji nieograniczone możliwości. W Serbii, gdzie rozkradziono majątek prywatnych właścicieli i przemysłowców, każdego kto nie popierał stalinowskiej ideologii był mordowany. Nieznana jest liczba ofiar tych czystek, ale tylko w Belgradzie funkcjonowało 20 obozów i miejsc straceń.
Pod koniec 1944 roku i początku 1945 zamordowano w samej Serbii setki intelektualistów, gdyż nie zadeklarowali się jako zwolennicy ideologiczni Tity i Stalina. W czystkach zginął pisarz Niki Bartulovic i belgradzki dziennikarz Krsta Cicvaric. Największy terror dotknął Chorwację, gdzie można było zginąć bez żadnego powodu. Bicie stało się standardową procedurą policji, a za zatłuczenie kogoś na śmierć nie groziła żadna konsekwencja. Aresztowano z absurdalnych powodów, przykładowo inżynier Aleksander Janković został skazany za to, że podczas rządów Ustaszy nie zaprzestał produkcji mydła. Titowski terror trwał niemal 4 lata aż do 1948 roku.
Polityka zagraniczna.
Tito dążył do rozwoju działalności Jugosławii na forum Organizacji Narodów Zjednoczonych. Jednym z priorytetów rządu była poprawa relacji ze Stanami Zjednoczonymi, w lutym zaproponował prezydentowi Harry’emu Trumanowi nowe otwarcie i usunięcie aktualnych przeszkód w kontaktach między krajami. Manewr ten miał pomóc w zyskaniu poparcia USA dla Tity przed zbliżającą się paryską Konferencją Pokojową, na której rozstrzygnąć miały się spory terytorialne między Jugosławią a Włochami i Austrią. Innym z celów było pozyskanie amerykańskich kredytów na odbudowę Jugosławii. Jak się okazało zabiegi Jugosłowian nie były na tyle skuteczne jak się spodziewano, Amerykanie nie byli skorzy do udzielenia Jugosławii kredytów, a nawet powstał plan aby oddziały Polskich Sił Zbrojnych na Zachodzie rozmieścić wzdłuż spornych obszarów granicznych Jugosławii. Tak też się stało, a na linii demarkacyjnej nie obeszło się bez kilku starć między polskimi strażnikami a jugosłowiańskimi patrolami, kryzys udało się jednak przezwyciężyć. Tito polepszył też na pewien czas stosunki z Wielką Brytanią.
Tito starał się nawiązać bliższe relacje z ZSRR i innymi państwami bloku wschodniego, głównie z Polską. Tito jeszcze jako prezes rady ministrów Komitetu Narodowego uznał Polski Komitet Wyzwolenia Narodowego, a po zakończeniu działań wojennych między Polską a Jugosławią doszło do wymiany delegacji i wspólnych misji handlowo-gospodarczych. Polska wysłała Jugosławii prezent w postaci stu wagonów węgla. Broz wielokrotnie wypowiadał się o słuszności żądań Polski i przyznania jej granic na Odrze i Nysie (jugosłowiański przywódca domagał się też, aby Polska uznała jego roszczenia terytorialne). W zamian za to 7 września 1945 roku marszałek odznaczony został Krzyżem Grunwaldu I klasy. Na skutek polepszenia relacji między krajami do Polski powróciła duża grupa emigrantów, która jeszcze w okresie istnienia Austro-Węgier przeprowadziła się do Bośni. Prasa jugosłowiańska często podkreślała zasługi Polaków w walce z Niemcami na terenie Jugosławii – Polacy utworzyli bowiem batalion który stał się częścią XIV Brygady partyzantów titoistowskich. 14 maca 1946 roku Broz odwiedził Warszawę, a przy placu Na Rozdrożu odbyła się na jego cześć defilada. W Belwederze otrzymał najwyższe polskie odznaczenie – Order Virtuti Militari I klasy. Cztery dni później podpisał Układ o Przyjaźni i Pomocy Wzajemnej pomiędzy Rzecząpospolitą Polską a FLRJ. Porozumienie miało charakter obronny „w przypadku powtórzenia agresji niemieckiej lub też ze strony państwa, które było sojusznikiem III Rzeszy” obydwa państwa zobowiązywały się do wzajemnej pomocy militarnej. W czasie wizyty podpisano również konwencję o współpracy kulturalnej. Odwiedził także Łódź i Wrocław. Po wizycie w Polsce udał się do stolicy Czechosłowacji. Choć próbował nawiązać porozumienie z tamtejszymi władzami, prezydent Edvard Beneš odmówił podpisania układu o przyjaźni i współpracy obawiając się, że Tito wciągnie go do swojej walki o zachodnią granicę. Porozumienie podpisano 9 maja w Belgradzie po tym, gdy komuniści umocnili swoje rządy w Czechosłowacji.
27 maja po raz drugi od zakończenia wojny światowej odwiedził ZSRR. Zabiegał u Sowietów o poparcie jego żądań terytorialnych. Ponadto omówiono sytuację na Bałkanach i problemy międzynarodowego ruchu komunistycznego i robotniczego. Już w czasie wizyty w kwietniu poprzedniego roku Tito zaproponował Moskwie utworzenia nowego ośrodku koordynacyjnego największych partii komunistycznych (tak jak kiedyś Międzynarodówka Komunistyczna). Tito uzyskał aprobatę Stalina i Georgia Dymitrowa. 8 czerwca oba kraje podpisały umowę o współpracy gospodarczej. Według propozycji Tity w odbudowie kraju pomagać miały wspólne przedsiębiorstwa radziecko-jugosłowiańskie. Sowieci zgodzili się na pierwszą część propozycji Tity, drugą natomiast odrzucili, gdyż wymagały one by przyznania Jugosławii znacznych kredytów. Rozmowy radziecko-jugosłowiańskie kontynuowano jeszcze w 1947 roku, marszałek zgodził się na wspólne wydobywanie ropy naftowej, rud żelaza i metali. W 1946 roku podpisał umowę z Albanią, a w 1947 z Bułgarią oraz z Węgrami.
Początkowo poparł plan Marshalla, po namowach ZSRR zrezygnował z udziału w inicjatywie i zamiast tego przyjął radzieckich doradców cywilnych i wojskowych. Uważał wówczas, że plan uzależniłby kraj od kapitału i rządu USA, w późniejszym czasie wyrażał się krytycznie o wcześniejszej decyzji, uznał ją za zbyt pochopną, a nawet żałował, że nie zgodził się na wdrażanie w kraju tegoż planu.
Konferencja Pokojowa w Paryżu.
Konferencja Pokojowa w Paryżu rozpoczęła się dla Jugosławii niepomyślnie, a jej stosunki z zachodnimi mocarstwami był już wówczas mocno nadszarpnięte. Jugosłowiańska przestrzeń powietrzna bywała często naruszana przez samoloty amerykańskie i brytyjskie, dwa z nich rozbiły się po tym, gdy Jugosłowianie zmusili je do lądowania. Choć Tito przeprosił za incydent i wypłacił odszkodowania rodzinom lotników, którzy zginęli w katastrofie równocześnie twierdził, że loty te mają na celu destabilizację sytuacji w kraju, a lotnicy wspierają siły opozycyjne. Kolejny kryzys wybuchł po tym, gdy USA odmówiła wypłacenia Federacji Jugosławii zdeponowanego przez rząd emigracyjny złota o wartości 47 milionów dolarów. Po pertraktacjach, w których Amerykanie kazali spłacić długi zaciągnięte przez Jugosłowian, USA zgodziło się wypłacić jedynie złoto warte milion dolarów. Wkrótce potem USA zażądało od Organizacji Narodów Zjednoczonych aby ta zmusiła UNRRA do wstrzymania pomocy dla Jugosławii, zdaniem Amerykanów pomoc od UNRRA przeznaczana nie była na cywili, lecz na wojsko. Konferencja rozpoczęła się 29 lipca 1946 roku i trwała do połowy października. Delegacja Jugosławii domagała się przyznania jej Triestu i dużej części Istrii, w wyniku kompromisu mocarstwa zachodnie zgodziły się utworzyć Wolne Terytorium Triestu. W rezultacie Triest wraz z jego okolicami został umiędzynarodowiony. Jugosławia domagała się aby Triest związano z Jugosławią unią realną na co zachód już nie chciał się zgodzić, a Tito i Kardelij ogłosili, że Jugosławia nie podpisze porozumienia pokojowego.
W październiku rozpoczęła się kolejna konferencja, tym razem w Nowym Jorku pomiędzy ministrami czterech mocarstw alianckich. Konferencja zakończyła się w pierwszej połowie grudnia. Przed jej rozpoczęciem Broz spotkał się z Palmiro Togliattim, liderem włoskich komunistów. Togliatti przybył do Belgradu, gdzie omówił z marszałkiem sprawę kryzysu międzypaństwowego. Było to na tyle ważne, że włoscy komuniści posiadali jeszcze w rządzie swoich ministrów. Marszałek zaproponował liderowi komunistów, że w zamian za Triest Włochy powinny przyznać Jugosławii obszar Gorycji. Propozycją Tity zainteresował się minister spraw zagranicznych Włoch, Pietro Nenni choć podkreślił, że układ z Jugosławią powinien mieć gwarancję ONZ. Jako że Broz wolał, aby terenem Triestu dysponowali Włosi, a nie mocarstwa zachodnie, zgodził się na pewne ustępstwa wobec Włoch, zgodził się m.in. na zwolnienie włoskich jeńców wojennych. Na konferencję w Nowym Jorku przybył szef dyplomacji Jugosławii Stanoje Simić i jego włoski odpowiednik. Na polecenie Tity Simić złagodził ostre stanowisko wobec kwestii Triestu jednocześnie w dalszym ciągu domagał się włączenia do Jugosławii spornych terytoriów. W rezultacie w zamian za utworzenie Wolnego Terytorium Triestu, Jugosławia uzyskała część Krainy Julijskiej jednak bez miasta Gorycja. Traktat pokojowy Jugosławii z Włochami podpisano 10 lutego 1947 we Francji. Reprezentant Jugosławii podkreślił przy tym, że jego kraj nie rezygnuje z ziem, które mu się etnicznie należą.
Powołanie Kominformu.
Na przełomie lata i jesieni 1947 roku odbył się kongres założycielski Kominformu – Biura Informacyjnego Partii Komunistycznych i Robotniczych. Inicjatorem utworzenia organizacji był Tito, który zaproponował to na wiosnę 1945 roku w czasie swojej wizyty w Związku Radzieckim. Organizacja powstała z inicjatywy dziewięciu partii robotniczych. Komunistyczną Partię Jugosławii reprezentował Kardelj i Đilas. W trakcie spotkania między poszczególnymi frakcjami trwał spór merytoryczny, jeden z liderów polskich komunistów forsujących "polską drogą do socjalizmu", Władysław Gomułka krytycznie ocenił pomysł powołania Kominformu, jego zdaniem powołanie organizacji miało być powrotem do metod stosowanych przez Komintern i mogło pogorszyć stosunki z krajami zachodnimi. Gomułka skrytykował ataki KPJ i KP Bułgarii na partie włoskie i francuskie. Do propozycji Tity chłodno nastawione były też inne partie. Z jednoznaczną aprobatą pomysł powołania Kominformu spotkał się jedynie ze strony delegacji WKP(b) i KP Jugosławii. Po dyskusji zdecydowano, że siedzibą Kominformu zostanie stolica Jugosławii, Belgrad.
Budowa niezależności.
W przeciwieństwie do innych nowych państw demokracji ludowej w Europie Środkowo-Wschodniej, Jugosławia wyzwoliła się spod okupacji nazistowskiej z bardzo ograniczonym wsparciem ze strony Armii Czerwonej. W wyzwoleniu Jugosławii wiodącą rolę miał Tito, po wojnie umocnił on swoją pozycję w partii i wśród społeczności kraju, jego osiągnięcia sprawiły też, że droga Jugosławii stała się drogą do naśladowania przez pozostałych przywódców bloku wschodniego. Chociaż formalnie Stalin był sojusznikiem Tito po II wojnie światowej, ZSRR już w 1945 roku założył w partii jugosłowiańskiej siatki szpiegowskie. Bezpośrednio po II wojnie światowej, doszło do kilku incydentów zbrojnych pomiędzy Jugosławią a aliantami zachodnimi. Po wojnie Jugosławia uzyskała bowiem dawne terytoria Włoch na Istrii, a także miasta Zadar i Rijeka. Tito chciał też włączyć do kraju miasto Triest, czemu sprzeciwili się alianci zachodni. Doprowadziło to do kilku incydentów zbrojnych, jednym z nich była bitwa między samolotami jugosłowiańskimi a amerykańskimi, która spowodowała gorzką krytykę Tity ze strony zachodu. W okresie 1945-1948 jugosłowiańskie lotnictwo zdołało zestrzelić co najmniej cztery samoloty Stanów Zjednoczonych. Oprócz starć mnożyły się konflikty między Włochami a Jugosłowianami w Czterostronnej Komisji Granicznej (organie wytyczającym powojenne granice). Marszałek poddał krytyce stanowisko aliantów wobec Austrii, Broz uważał, że Austria powinna ponieść większe konsekwencje swojego udziału w wojnie poprzez korektę jej granic.
Jeszcze w okresie trwania wojny światowej, partia jugosłowiańska wywierała wpływ na pozostałe partie komunistyczne kontynentu. Po zakończeniu wojny, KPJ popierała rozszerzenie rewolucji na całą Europę co odrzucał Stalin obawiający się konfrontacji z zachodem.
Plan „Maksimum”.
Jugosłowianie stworzyli plan militarny „Maksimum”, zakładał on uderzenie militarne na Włochy i Grecję i wywołanie tam rewolucji, w przypadku gdy Jugosławia zostanie zaatakowana przez któryś z tych krajów lub Stany Zjednoczone. Plany te budziły u Stalina niepokój i były o tyle możliwe do zrealizowania, że w lipcu 1948 roku po nieudanym zamachu na lidera Włoskiej Partii Komunistycznej Palmiro Togliattiego, na przemysłowej północy kraju doszło do zrywu robotniczego. Tito otwarcie w greckiej wojnie domowej popierał stronę republikańską (co prawda pomocy republikanom udzieliły też Albania i Bułgaria), podczas gdy Stalin po rozmowach z Winstonem Churchillem ustalił, że Grecja nie leży w zakresie zainteresowań ZSRR i przypadnie ona brytyjskiej strefie wpływów. Ponadto na granicy z Grecją dochodziło do zbrojnych incydentów. Niepokoje społeczne wybuchły także w sąsiedniej Turcji co budziło niepokój, półwysep ponownie stanie się zarzewiem nowego konfliktu. Atmosferę podgrzewał fakt ingerencji USA w wewnętrzne sprawy pogrążonych w chaosie państw.
Tito przyjął do Jugosławii partyzantów hiszpańskich, którzy mieli powrócić do Hiszpanii i dołączyć w szeregi antyfrankistowskiego ruchu oporu. W 1948 roku do Belgradu przybyła delegacja komunistów hiszpańskich, delegaci chcieli uzyskać poparcie Tity dla ewentualnego powstania antyfrankistowskiego. Stalin konsekwentnie opowiadał się przeciwko poparciu republikańskich partyzantek w Grecji i Hiszpanii, 10 lutego 1948 roku na moskiewskim spotkaniu z komunistami z Jugosławii Bułgarii, Stalin opowiedział się „za ukróceniem ich [partyzantów greckich] walki i zaprzestaniem pomocy, której udziela się im z terytorium Jugosławii, Albanii i Bułgarii”. Wbrew Stalinowi, 21 lutego, Tito zwrócił się do greckiego ruchu oporu aby ten kontynuował walkę zbrojną i obiecał im udzielenie pomocy.
Stalin uważał poczynania Jugosłowian za prowokacje, uważał, że polityka Tity doprowadzić może do otwartej wojny do której ZSRR po stratach wojny światowej nie jest przygotowany. Jugosławia nie zgodziła się na proponowane przez ZSRR tworzenie przedsiębiorstw mieszanych które mogły spowodować kontrolę ZSRR nad niektórymi gałęziami jugosłowiańskiej ekonomii. Jugosłowiańscy komuniści odrzucili plan według którego Jugosłowianie odstąpić mieli od uprzemysłowienia. W odróżnieniu od innych komunistycznych przywódców, Tito nie uzgadniał polityki zagranicznej z radzieckim ministrem spraw zagranicznych a radzieccy doradcy wojskowi i cywilni byli odprawiani gdy krytykowali drogę wybraną rozwoju wybraną przez titoistów. Tito wyrażał pogląd – „Potrzebni nam są radzieccy eksperci, instruktorzy i specjaliści, ale nie są nam potrzebni komendanci, bo nauczyliśmy się dowodzić i sami możemy to robić”. Sporych problemów Sowietom przysparzał generał Koča Popović, pełniący rolę szefa sztabu generalnego. Popović krytykował radzieckich doradców wojskowych, wytykał im wtrącanie się w wewnętrzne sprawy Jugosławii i oskarżał ich o próby ograniczenia potencjału militarnego kraju w myśli radzieckiej strategii „armia radziecka obroni cały obóz”. Z inicjatywy Tity Jugosławię opuścił radziecki generał Nikołaj Dronow, który skrytykował generała Popovicia. Rząd ZSRR bał się, że Jugosławia stanie się drugim, konkurencyjnym wobec ZSRR, ośrodkiem bloku wschodniego który przyciągnie do siebie inne kraje socjalistyczne.
Rozłam Tito-Stalin.
W zimie 1948 roku na osobiste zaproszenie radzieckiego dyktatora do ZSRR udała się delegacja jugosłowiańska. W rozmowach uczestniczył też reprezentant Bułgarii, Dymitrow, a na spotkaniu dyskutowano o propozycji utworzenia federacji jugosłowiańsko-bułgarskiej. Józef Stalin oskarżył Jugosłowian o to, że chcą oni zjednoczyć się z Albanią w jedno państwo, jako dowód podał utworzenie projektu połączenia armii obydwu bałkańskich państw, współpracę gospodarczą między nimi i działania armii jugosłowiańskiej na obszarze Albanii (Tito posłał wojska w obawie przed inwazją ze strony Grecji). Przywódca ZSRR oznajmił, że polityka Jugosławii jest błędna – jego zdaniem najpierw powinny zjednoczyć się Bułgaria i Jugosławia – kolejnym krokiem mogłoby być utworzenie Federacji Bałkańskiej z udziałem Albanii. Tito nie zgodził się na propozycję utworzenia federacji, uważał, że Bułgarzy powinni dołączyć do Jugosławii na zasadach republiki związkowej – na to z kolei nie godziła się Bułgaria, która chciała zachować niezależność (Bułgarzy przystawali jedynie na propozycję konfederacji). Po sporze wokół hipotetycznej Federacji Bałkańskiej, w geście ostrzeżenia, Sowieci wycofali z Jugosławii swoich doradców. Po tych działaniach przywódca Jugosławii zmotywowany chęcią stworzenia silnej i niezależnej gospodarki otwarcie skrytykował Stalina. 27 marca Stalin wysłał Ticie list, w którym określił on stanowisko Jugosławii jako „antyradzieckie”, nazwał on komentarze Tity odnośnie do ZSRR i WKP(b) jako "lewicowe frazesy" powołując się przy tym na komentarze, w których Tito stwierdził m.in., że „w ZSRR panuje wielkomocarstwowy szowinizm”, „socjalizm w ZSRR przestał być rewolucyjny”, „WKP(b) jest zwyrodniała” a to Jugosławia jest reprezentantem prawdziwego „rewolucyjnego socjalizmu”. Stalin porównał Titę do Lwa Trockiego a list w imieniu rządu ZSRR zakończył słowami „Uważamy, że kariera polityczna Trockiego jest wystarczająco pouczająca”. Mimo napiętej sytuacji jeszcze w lutym gdy Broz zachorował, Józef Stalin zaoferował mu wysłanie do niego swojego osobistego lekarza na co zresztą Tito przystał. W czasie operacji wycięcia wyrostka doszło do sporu między lekarzami – sowieccy doktorzy po skończonym zabiegu chcieli przeprowadzić ponowną operację tłumacząc to skrętem kiszek. Ponownemu zabiegowi sprzeciwili się obecni na sali Jugosłowianie. Po latach przyjaciel Tito, Milan Źeźelj wspominał, że projekt ponownej operacji narodził się wtedy, gdy lekarze jugosłowiańscy nie byli na sali obecni, a gdy tylko zobaczył, że radzieccy lekarze wyciągają nieznane mu leki pośpieszne zamknął ich w pokoju i wezwał pozostałych lekarzy. Według radzieckiego historyka Roja Miediediewa, po incydencie Tito wysłał do ZSRR telegram, w którym twierdził, że radzieccy lekarze próbowali go zabić.
Ze strony Stalina pod adresem KP Jugosławii padły oskarżenia o złe traktowanie radzieckich doradców, oddanie czołowych stanowisk w rządzie w ręce agentów Zachodu czy przyjęcie doktryny trockistowskiej. Marszałek chcąc zapewnić sobie wsparcie partii w walce ze Stalinem, zwołał posiedzenie plenarne KC KPJ. Odbyło się one w nocy z 12 na 13 kwietnia, na plenum przygotowano odpowiedzi na zarzuty postawione przez Stalina. Poproszono stronę sowiecką o wysłanie do Jugosławii zespołu, który mógłby pomóc w rozwiązaniu wszystkich sporów i zaprotestowano przeciwko naruszaniu suwerenności i niepodległości Jugosławii. Odmówiono udziału w dyskusji ideologicznej i odpowiedziano na oskarżenia personalne. Zanim KC dostało odpowiedź z ZSRR, swoje listy wysłały KC partii węgierskiej, rumuńskiej, bułgarskiej i czechosłowackiej, w których skrytykowały one politykę Tity i wyraziły solidarność ze Związkiem Radzieckim, Tito nie został poddany krytyce jedynie przez Polską Partię Robotniczą, na czele której stał wtedy Władysław Gomułka. W połowie kwietnia Tito wysłał do Stalina list, w którym domagał się naprawy błędów radzieckiej wersji systemu socjalistycznego. Radziecka odpowiedź doszła w dniu 4 maja, przedstawiciele ZSRR upomnieli Tito i Komunistyczną Partię Jugosławii i ogłosili, że nie mają zamiaru naprawiać tego co Tito nazwał błędami systemowymi. Strona radziecka zauważyła, że duma rządu Jugosławii wywodzi się z sukcesów przeciwko Niemcom, stąd też w liście utrzymywano, że to Armia Czerwona uratowała partyzantów przed zniszczeniem.
Odpowiedź Tity nadeszła 17 maja, jugosłowiański przywódca poinformował w niej, że sprawa ta zostanie rozstrzygnięta na czerwcowym posiedzeniu Kominformu. Tito w obawie przed frontalnym atakiem na jugosłowiańskich komunistów nie zjawił się jednak na zjeździe. Józef Stalin wysłał kolejne listy 19 i 22 maja, ponownie zaatakował KP Jugosławii i oznajmił, że problem jugosłowiański będzie przedyskutowany na zjeździe Kominformu niezależnie od tego czy pojawią się na niej Jugosłowianie. Dyktator krytycznie odniósł się do zrównania Jugosłowian przez ZSRR z krajami imperialistycznymi i stwierdził, że zasługi KPJ są takie same jak zasługi innych partii bloku wschodniego, a nawet są mniejsze od zasług partii komunistycznych we Włoszech i Francji.
Wiedząc, że Kominform ma wśród członków KPJ bardzo duże poparcie starał się jeszcze dojść do porozumienia ze Stalinem, ponadto zbyt wczesne rozstanie się z blokiem wschodnim nie było korzystne dla Jugosławii ze względu na jej konflikt z mocarstwami zachodnimi. Dodatkowo wśród Czarnogórców i Serbów popularna była opcja prorosyjska historycznie związana z okresem walk z Turkami. Na kolejnym ze spotkań Komitetu Centralnego ustalono, że w lipcu ruszy V Kongres partii, na którym Tito odwoła się do całej partii, a partia nie weźmie udziału w spotkaniu Biura w Bukareszcie. W obliczu kryzysu Tito rozważał podanie się do dymisji, od pomysłu odciągnęło go jednak jego najbliższe otoczenie. 8 czerwca KPJ odebrało list od Komitetu Centralnego PPR, w którym lider partii, Gomułka, przekonywał Jugosłowian do udziału w spotkaniu Kominformu i zgłosił mediację swoją i Jakuba Bermana. Tito zaproponował, aby PPR wysłał do Jugosławii swojego przedstawiciela, lecz podkreślił, że decyzja o nieuczestniczeniu w kongresie jest ostateczna.
Następnym krokiem Stalina było zaproszenie Broza do Kijowa, Tito ponownie odmówił. 28 czerwca 1948 roku, usunięto KPJ z Kominformu, powołano się przy tym na „nacjonalistyczne elementy”, które miały rzekomo przejąć dominującą pozycję w kierownictwie KPJ. Negowanie radzieckiego przywództwa przyniosło Ticie duży rozgłos na świecie, ale również zapoczątkowało okres niestabilności często zwany okresem Informbiura (Biura Informacyjnego). 21 lipca rozpoczął się V Kongres Komunistycznej Partii Jugosławii, w którym udział wzięły 2344 osoby. W trakcie kongresu Tito odpowiedział na oskarżenia stalinistów. Stosunkowo duża część komunistów jugosłowiańskich opowiedziała się za polityką Kominformu, np. w Czarnogórze za tą instytucją opowiedziało się czterech spośród dziewięciu członków tamtejszego komitetu KPJ, niektóre komitety miejskie i jedna trzecia działaczy partii komunistycznej. Staliniści w Czarnogórze próbowali nawet utworzyć własny ruch partyzancki. Do frakcji kominformowców dołączył generał Arso Jovanović, dawny wojskowy armii królewskiej, który przeszedł do wojsk komunistów. ZSRR prawdopodobnie chciało powołać w Bukareszcie satelicki rząd emigracyjny Jugosławii, do którego dołączyć miał generał Jovanović, który próbował przedostać się do stalinowskiej Rumunii (gdzie przeniesiono kierownictwo Kominformu), lecz został zastrzelony podczas nielegalnej próby przekroczenia granicy. W kraju rozpoczęły się represje wobec miejscowych sympatyków stalinizmu, duża część zagorzałych stalinistów trafiła do więzienia o zaostrzonym rygorze na wyspie Goli otok, kwestią ciągle dyskutowaną jest czy i ile Tito wiedział o tym więzieniu.
ZSRR zarządził blokadę gospodarczą Jugosławii chcąc zmusić ten kraj do powrotu do systemu stalinowskiego. Stalin próbował zorganizować w Jugosławii przewrót, postawił na Andriję Hebranga – lidera chorwackich komunistów odsuniętego od władzy przez Titę z powodu skłonności nacjonalistycznych. Titoiści oskarżyli Hebranga o szpiegostwo i chęć oderwania Chorwacji od Jugosławii, po czym został on skazany i stracony. Kominform ogłosił, że KPJ znajduje się „w rękach morderców i szpiegów”, a Tito wybudował w kraju „reżim policyjny typu faszystowskiego”. Wraz z uznaniem titoizmu za szkodliwą frakcję w ruchu komunistycznym rozpoczęła się czystka wymierzona w prawdziwych bądź rzekomych „titoistów” w całym bloku komunistycznym. Na przykład w stalinowskiej Polsce funkcjonował propagandowy slogan „Tito – pies łańcuchowy imperializmu”. W 1949 roku kryzys omal nie przerodził się w konflikt wojenny, kiedy na północnej granicy Jugosławii zbierać się zaczęły wojska węgierskie i radzieckie. Stalin wykorzystał rozłam radziecko-jugosłowiański jako element walki z opozycją antystalinowską w partiach komunistycznych państw demokracji ludowej, a z tamtejszych partii rozpoczęto wydalanie rzekomych „titoistów”. Jednym z takich procesów był proces 14 wysokich rangą działaczy komunistycznych z Czechosłowacji w tym Rudolfa Slánský'ego. Stalin rozpoczął czystkę wśród czechosłowackich komunistów mającą zapobiec wybieraniu przez nich „własnej drogi do socjalizmu”, jak to zrobił Tito. Ponadto rząd ZSRR, według Jugosłowian, próbował kilkukrotnie zabić Tito. W korespondencji między dwoma przywódcami, Tito otwarcie napisał o tym, że Stalin wysłał na niego pięciu zabójców, w tym jednego z karabinem i bombą, i zagroził wysłaniem własnego agenta do Moskwy w celu zabicia oponenta. ZSRR zorganizowało grupy zamachowców złożonych z jugosłowiańskich imigrantów. Przed śmiercią Stalina zabójstwem Tity zająć się miał Józef Grygulewicz, agent który wcześniej dokonał zamachów na Lwa Trockiego w Meksyku i hiszpańskiego rewolucjonistę Andreu Nina.
W tym czasie na granicy Jugosławii z innymi krajami demokracji ludowej zdarzały się incydenty zbrojne, a w kraju dochodziło do zamachów czy aktów sabotażu. Jugosłowianie spodziewali się też inwazji wojsk pozostałych krajów demokracji ludowej, w związku z czym Tito zdecydował się na przenoszenie fabryk z terenów zagrożonych atakiem. Cywile szykowani byli do prowadzenia wojny partyzanckiej na wypadek zajęcia Jugosławii przez wojska interwencyjne, a z powodu małych zasobów militarnych z prośbą o dostarczenie broni zwrócono się do NATO. Aby zwiększyć poparcie, rząd pod hasłem „fabryki robotnikom” tworzył rady robotnicze. Titoiści w pismach klasyków marksistowskich zaczęli doszukiwać się alternatywy wobec stalinowskiej wersji komunizmu. Głosili, że w okresie budowy socjalizmu, państwo nie może pełnić funkcji molocha, lecz musi stopniowo obumierać, model ten nazwany został „socjalizmem samorządowym”.
Rozłam był istotny nie tylko dla Jugosławii i Tito, lecz także dla globalnego rozwoju komunizmu, był to pierwszy poważny rozłam między państwami socjalistycznymi. Wielu komunistów przyjęło reformy w Jugosławii jako bunt przeciwko stalinowskim wypaczeniom, centralizmowi i etatyzmowi. Tito jako pierwszy (i jedyny, który odniósł sukces) lider komunistyczny zdołał się przeciwstawić przywództwu Stalina w Kominformie i zanegował koncepcje budowania socjalizmu według wzorców radzieckich. W Jugosławii, po dyskusjach wewnątrzpartyjnych, ustalono, że zadaniem KPJ jest stworzenie nowej metody urzeczywistnienia idei marksizmu-leninizmu w gospodarce i systemie społecznym. Postawa Tito przyniosła mu międzynarodowe uznanie, ale wywołała też okres niestabilności, często zwany okresem Informibro. Odcięcie się od stalinizmu włączyło Jugosławię do pomocy ze strony USA i Stowarzyszenia Współpracy Gospodarczej (ECA) – instytucji odpowiedzialnej za plan Marshalla. Tito nie zdecydował się jednak na dołączenie do bloku zachodniego. Po śmierci Stalina w 1953 roku, stosunki Jugosławii z ZSRR zostały znormalizowane, Jugosławia uzyskała pomoc z ZSRR i Rady Wzajemnej Pomocy Gospodarczej. W ten sposób, Tito grał antagonizmami Wschód-Zachód na swoją korzyść. Jesienią 1951 roku podpisał z Amerykanami umowę o pomocy militarnej. Pomoc przekazana przez mocarstwa zachodnie w latach 1951–1954 wyniosła 407 milionów dolarów z czego 82% tej sumy sponsorowało USA. Jugosławia stała się głównym przedstawicielem ruchu niezaangażowanych, czyli „trzeciej drogi” – grupy państw niezainteresowanych udziałem ani w bloku wschodnim ani zachodnim.
W 1951 wszystkie jego książki zostały wycofane z polskich bibliotek oraz objęte cenzurą.
W 1952 roku na VI Kongresie partii, Broz informował, że blokada gospodarcza zorganizowana przez blok wschodni spowodowała straty w wysokości 429 milionów dolarów amerykańskich, a koszt ochrony kraju przed ewentualną agresją wyniósł 1407 milionów. Skrytykował wtedy politykę zarówno Zachodu, jak i Wschodu.
Tito jako prezydent.
26 czerwca 1950 roku Zgromadzenie Narodowe poparło istotną ustawę autorstwa Milovana Đilasa i Tity o „samozarządzaniu” (samoupravljanie: typ niezależnego socjalizmu który eksperymentuje z dzieleniem zysków z zarządzanych państwowo przedsiębiorstw). 13 stycznia 1953 roku prawo o samozarządzaniu zostało uznane za podstawę całego porządku społeczno-gospodarczego w Jugosławii. 14 stycznia 1953 roku Tito zastąpił Ivana Ribara na stanowisku Prezydenta Jugosławii. Po śmierci Stalina w 1953 roku, Tito odrzucił zaproszenie ZSRR na rozmowy w celu omówienia ewentualnej normalizacji stosunków radziecko-jugosłowiańskich. Zamiast tego w 1955 roku na rozmowy z Tito w Belgradzie przybyli Nikita Chruszczow i Nikołaj Bułganin, na spotkaniu z Tito przeprosili za wykroczenia popełniane przez administrację Stalina. Tito odwiedził Związek Radziecki w 1956 roku, tym samym zasygnalizował światu, że wrogość między Jugosławią a ZSRR została złagodzona. Po krótkim okresie rozwoju wzajemnych relacji, do ponownego ochłodzenia stosunków między krajami doszło w latach 60.
Program samorządności, „Wielki Przełom”.
Program reform w myśl zasady głoszonej przez hasło: „fabryki robotnikom, ziemia chłopom” Tito przedstawił 27 czerwca 1950 roku w czasie sesji Zgromadzenia Narodowego Federacji. Programem reform od strony praktycznej zajęli się Boriś Kidrić oraz Edvard Kardelij. Na skutek reform utrzymanych w stylu socjalistycznym, w przedsiębiorstwach utworzono samorządy wybierane przez pracowników. Już na sesji z 27 czerwca uchwalono ustawę o kierowaniu przedsiębiorstwami państwowymi przez kolektywy składające się z robotników (ustawa popularnie znana jako „Prawo o przekazaniu robotnikom kierowania fabrykami”). Celem reform według samego Broza miało być to aby KPJ nie zrosła się z aparatem biurokratycznym i państwem. Partia komunistyczna sprawować miała funkcję "organizatora i najaktywniejszego uczestnika w swych politycznych, kulturalnych i gospodarczych zadaniach, a także masowej kontroli". Przyjęcie programu samorządności zakończyło dwuletni, trwający od zerwania z komunizmem w stylu radzieckim, okres szukania alternatywy systemowej. Jugosłowianie tworząc nowy model socjalizmu nie korzystali z innych wzorców a ich jedynym nawiązaniem do przeszłości była demonstracja robotników z 15 lutego 1876 roku w Kragujevcu gdy strajkujący pracownicy wywiesili czerwony sztandar z napisem „Samouprava”, czyli „samorząd”. Program reform zakładał też zwiększenie samorządności w innych, niegospodarczych dziedzinach życia. Okres najbardziej radykalnych reform lat 50. znany jest jako „Wielki Przełom”.
Przed reformami w stylu samorządności, w styczniu ubiegłego roku Broz przeprowadził kolektywizację wsi co spotkało się z protestami części chłopstwa, które przerodziły się w demonstracje przeciwko rządom partii. Protesty w niektórych miejscach Wojwodiny i Bośni przerodziły się w starcia między chłopami uzbrojonymi w powojenną broń a policją. Na plenum najbliższego Komitetu Centralnego doszło do kłótni między Aleksandrem Rankoviciem nadzorującym służbę bezpieczeństwa a Borisem Kidrićem. Kidrić skrytykował samowolę służb natomiast Ranković twierdził, że metody służb są niezbędne do ochrony Jugosławii przed jej wrogami. Na Broz przyznał się do błędu i wziął winę za sytuację na siebie. W 1952 roku KPJ zmieniła nazwę na Związek Komunistów Jugosławii co miało być zgodne z zaleceniami Karola Marksa. W latach 50. samorządność objęła coraz szersze dziedziny życia. Program miał stać się fundamentem budowy socjalizmu i jedynym na świecie projektem prawdziwie socjalistycznej demokracji. Koncepcja opracowana przez Titę i Kardelja zakładała, że samorządność będzie się cały czas udoskonalać, miała być to historyczna, jakościowa przemiana systemowa od której według jej teoretyków nie było odwrotu. Jednocześnie rząd zatrzymał realizacje innych eksperymentów i reform z których część przynosiła więcej strat niż korzyści. W 1961 roku Zgromadzenie Narodowe wydało ustawę która określała zasady dzielenia dochodu firm. Powołane zostały komisje, które miały zapobiegać dowolności w określaniu pensji. W rynkowych zmianach, część działaczy partii widziała zagrożenie dla gospodarki kraju, uważali oni, że zmiany te doprowadzą do nielojalnej konkurencji i spekulacji. Krytycy systemu uważali że załogi pracowników rozgrabią dochód. Zwolennicy samorządności uważali natomiast, że w dalszym ciągu w gospodarce dominują zjawiska etatystyczne, które należy ukrócić a organizacje samorządowe należy usamodzielnić. Zwolennicy samorządności proponowali nawet likwidację partii. Innym argumentem krytyków były struktury narodowościowe kraju, krytycy uważali że samorządność doprowadzi do zbytniego wzrostu wpływów przedstawicieli mniejszości narodowych. Na wieść o wydalaniu przedstawicieli mniejszościowych narodowych z urzędów czy funkcji partyjnych, Tito wysłał do partii list, w którym podkreślił równouprawnienie wszystkich narodów.
W marcu 1962 roku na żądanie Tity odbyło się posiedzenie KW KC ZKJ poświęcone gospodarce i sytuacji w kraju. Tito wstrzymał się od projektu kolejnych radykalnych reform co miało zapobiec rozłamowi w partii oraz skrytykował działalność służby bezpieczeństwa – w wyniku krytyki z ZKJ i z funkcji państwowych odwołano szefa służb, Rankovicia, który został przeniesiony na emeryturę. Ze służb usunięto także inne osoby winne nadużyć. W konflikcie między dogmatykami a liberałami zajął neutralne stanowisko, stwierdził, że liberalizm w partii jest tak samo niebezpieczny jak dogmatyzm. Skrytykował propozycje przekształcenia ZKJ w partię socjaldemokratyczną pozbawioną partyjnej dyscypliny, a z drugiej strony skrytykował rolę partii jako „nadzorcy”. Pod koniec 1966 roku zmieniono skład KW ZKJ do którego dołączyli nowi działacze a wielu starych odeszło. Na skutek przemian w partii zwiększono rolę Związkowej Rady Wykonawczej, a więc rządu federalnego oraz Zgromadzenia Związkowego, czyli parlamentu. W latach 1967–1968 wprowadzono kolejne poprawki do konstytucji. Równocześnie zmieniono strukturę ZKJ która została sfederalizowana. Dotychczas kierunki działania określał kongres ogólnokrajowy ZKJ, po nowych zmianach kierunek ustalały organizacje lokalne.
Znormalizowanie stosunków z ZSRR.
Po śmierci radzieckiego dyktatora, Józefa Stalina w 1953 roku w ZSRR rozpoczął się proces destalinizacji i odchodzenia od totalitarnego modelu sprawowania władzy. W 1955 roku Jugosławię odwiedzili delegaci ZSRR na czele z I Sekretarzem KPZR, Nikitą Chruszczowem. Obie strony podpisały Deklarację Belgradzką, w której zagwarantowały sobie rozwiązywanie sporów drogą pokojową. Rok później obie strony podpisały Deklarację Moskiewską co doprowadziło do normalizacji stosunków między Jugosławią a blokiem wschodnim. Do pierwszych zgrzytów po destalinizacji doszło po wydarzeniach poznańskiego czerwca 1956 roku i wydarzeniach na Węgrzech. Broz potępił stalinowskie metody sprawowania władzy, a w walkach między frakcjami poparł narodowych komunistów (w Polsce był to Władysław Gomułka). Potępił radziecką interwencję na Węgrzech, którą nazwał „wielkim błędem”. Stosunek do wydarzeń na Węgrzech zmienił się gdy w samej Jugosławii doszło do wzmocnienia nastrojów antykomunistycznych, wówczas Tito potępił wejście komunistów węgierskich do sojuszu z „reakcyjnymi siłami”, stwierdził również, że „Uzasadniony protest i powstanie przeciwko jednej klice przekształciło się w powstanie przeciwko socjalizmowi i Związkowi Radzieckiemu”.
Ruch Państw Niezaangażowanych.
Pod przywództwem Tity Jugosławia stała się członkiem założycielem Ruchu Państw Niezaangażowanych. W 1961 roku Tito wraz z Gamal Abdel Nasserem z Egiptu, Jawaharlalem Nehru z Indii, Sukarno z Indonezji oraz Kwame Nkrumahem z Ghany (inicjatywa pięciu) powołał ów ruch do życia. Ta działalność, zwana także Inicjatywą Pięciu poprawiła jugosłowiańską pozycję polityczną w świecie i przyczyniła się do zbliżenia między krajami trzeciego świata. Ruch poprawił pozycję dyplomatyczną Jugosławii. 1 września 1961 roku, Josip Broz Tito stał się pierwszym sekretarzem generalnym ruchu niezaangażowanych.
Kształtowanie się ruchu.
Po destalinizacji i uspokojeniu się konfliktu międzynarodowego między zachodem a wschodem, Tito zastanawiał się czy powinien wrócić do sojuszu z ZSRR czy też związać się z zachodem. Na krótko przed destalinizacją w 1954 roku podpisał on układ z Grecją i Turcją który zakładał współpracę polityczną, gospodarczą i kulturalną. ZKJ nawiązał bliskie kontakty z dużą liczbą partii socjaldemokratycznych. Wraz z zakończeniem zagrożenia ze strony państw stalinowskich, Tito stał się jednym z rzeczników niezaangażowania, przełomem stała się konferencja w Bandungu (Indonezja) na wiosnę 1955 roku. W Indonezji spotkali się delegaci 29 krajów Afryki i Azji, którzy postanowili zjednoczyć się „w walce z kolonializmem i dyskryminacją rasową”. Tito od początku wykazywał zainteresowanie konferencją, a w drugiej połowie lat 50. rozpoczął serię podróży międzynarodowych. Przyjął koncepcję „Panczaszila”, czyli pięciu zasad pokojowej współpracy. Przyjął ją on od Indii i Chin, które w 1954 roku zawarły ze sobą porozumienie dotyczące nieagresji, równouprawnienia, współistnienia, niemieszania się w sprawy wewnętrzne i poszanowania granic.
Polityka zagraniczna Tito doprowadziła do budowy dobrych relacji z różnymi rządami. W 1953 roku odwiedził Wielką Brytanię, gdzie spotkał się z Winstonem Churchillem, odwiedził również Cambridge i Bibliotekę Uniwersytecką. W 1954 i 1956 odbyła się wymiana wizyt z cesarzem Hajle Sellasje z Etiopii, gdzie imieniem Tity została nazwana nawet jedna z ulic. W 1955 roku wyjechał do Birmy, gdzie spotkał się z liderem tego kraju, U Nu, Jugosławia nawiązała z Birmą przyjazne stosunki, które zostały jednak ochłodzone po 1959 roku, gdy do władzy doszedł Ne Win. Tito znany był z prowadzenia neutralnej polityki zagranicznej i budowy dobrych relacji z krajami rozwijającymi się. W swoich wypowiedziach Tito często powtarzał, że polityka neutralności i współpracami ze wszystkimi krajami jest naturalna o ile kraje te nie używają swoich wpływów do nacisków na Jugosławię. Stosunki Jugosławii z USA i państwami Europy Zachodniej na ogół pozostawały serdeczne. Jesienią 1960 roku Tito w czasie posiedzenia Zgromadzenia Ogólnego ONZ, spotkał się z prezydentem USA, Dwightem Eisenhowerem. Tito i Eisehnower omówili szereg kwestii od kontroli zbrojeń do rozwoju gospodarczej.
W lipcu 1956 roku współorganizował spotkanie na wyspie Vang w archipelagu Brioni. Spotkał z premierem Indii Jawaharlalem Nehru i prezydentem Egiptu, Gamalem Abdelem Naserem. Na spotkaniu omówiono zasady współpracy państw nie należących do bloków militarnych i politycznych. Przez kolejne dwa lata nawiązała się współpraca „Niezależnej Trójki”. W 1958 roku złożył wizytę w ośmiu krajach Afryki i Azji, gdzie rozmawiał o zjednoczeniu się, obroną przed mocarstwami i wspólnej walce o interesy. Inicjatorami projektu byli Tito, Nkrumah, Naser i Sukarno.
Działalność ruchu.
Do I Konferencji szefów rządów państw niezaangażowanych doszło we wrześniu 1961 roku w Jugosławii. W konferencji udział wzięło 25 państw oraz 3 w charakterze obserwatorów. W następnych latach grupę zasiliły kolejne kraje, a także grupy narodowowyzwoleńcze. Zdaniem przeciwników organizacji Ruch Państw Niezaangażowanych był trzecim blokiem zimnej wojny co jednak nie było zgodne z prawdą, organizacja nie miała bowiem charakteru militarnego. Marszałek w kolejnych latach często podejmował problemy państw trzeciego świata. Zaoferował on mediację m.in. w wojnie między Iranem a Irakiem. Opracował również nowe zasady porządku informacyjnego – promował on redukcję zagranicznych telewizji, stacji radiowych i gazet oraz tworzenie własnych, narodowych mediów. W Jugosławii miała temu służyć powołane w Belgradzie radio „Jugoslavija” nadające audycję poświęcone wyłączenie ruchowi niezaangażowania.
Polityka zagraniczna.
Jugosławia wprowadziła liberalną politykę umożliwiającą swobodne podróżowanie cudzoziemców po kraju oraz umożliwiającą podróże obywateli Jugosławii na całym świecie, podczas gdy w większości innych krajów socjalistycznych prawa te były ograniczone. Duża liczba obywateli jugosłowiańskich pracowała w całej Europie Zachodniej. W czasie swoich rządów Tito spotkał się z wieloma światowymi przywódcami, wśród nich byli liderzy ZSRR Józef Stalin, Nikita Chruszczow i Leonid Breżniew; lider Egiptu Gamal Abdel Nasser; Indii – Jawaharlal Nehru i Indira Gandhi; Wielkiej Brytanii – Winston Churchill, James Callaghan i Margaret Thatcher, USA – Dwight Eisenhower, John F. Kennedy, Richard Nixon, Gerald Ford i Jimmy Carter, ponadto co najmniej raz w życiu Tito spotkał się z osobami takimi jak Ernesto Guevara, Fidel Castro, Jaser Arafat, Willy Brandt, Helmut Schmidt, Georges Pompidou, Elżbieta II, Hua Guofeng, Kim Ir Sen, Sukarno, Sheikh Mujibur Rahman, Suharto, Idi Amin, Hajle Sellasje Kenneth Kaunda, Mu’ammar al-Kaddafi, Erich Honecker, Nicolae Ceaușescu i János Kádár. Spotkał również wiele gwiazd świata rozrywki. Ze względu na swoją neutralność, Jugosławia co było rzadkością pośród demokracji ludowych, nawiązała stosunki dyplomatyczne z prawicowymi rządami antykomunistycznymi. Jugosławia była jedynym krajem socjalistycznym, który miał ambasadę w Paragwaju rządzonym przez dyktatora Alfredo Stroessnera. Jedynym wyjątkiem od nieideologicznego nastawienia do tych reżimów, było Chile rządzone przez Augusto Pinocheta, Jugosławia była jednym z państw, które zerwały stosunki dyplomatyczne z Chile po tym, gdy w wyniku zamachu stanu z 1973 roku obalony tam został prezydent Salvador Allende.
Marszałek aktywnie wspierał ruchy antykolonialne i narodowowyzwoleńcze w krajach Trzeciego Świata. Marszałek wysłał wsparcie m.in. dla partyzantów angolskich toczących wojnę o niepodległość. W tym samym okresie wsparł też FRELIMO zbrojnie walczące o wyzwolenie Mozambiku.
Konflikt z Djilasem.
W latach 50. Tito wdał się w konflikt ideologiczny z Milvanem Djilasem, wówczas jednym z sekretarzy Komitetu Centralnego KPJ, a zarazem przewodniczącego Zgromadzenia Narodowego Jugosławii. Konflikt między dwójką działaczy zaczął się jeszcze w czasie walki ze stalinizmem na przełomie lat 40. i 50. W trakcie tego konfliktu Djilas ogłosił się przeciwnikiem marksizmu-leninizmu i głosił wolność działania organizacji o charakterze politycznym, według Djilasa ideologia socjalizmu naukowego zestarzała się i wymaga odnowy i demokratyzacji. Djilas oskarżał kierownictwo KPJ i weteranów ruchu o oderwanie się od pracowników i rewolucji. Djilas występował przeciwko przywilejom wręczanym działaczom partii. 11 października 1953 roku Djilas na łamach komunistycznego pisma „Borba” opublikował artykuł, w którym poddał krytyce politykę partii. Następnie w piśmie ukazało się kolejnych szesnaście utrzymanych w podobnym tonie artykułów. Djilas zaatakował samego Titę, którego oskarżył o koncentrowanie wokół siebie zbyt dużej władzy, otaczanie się pochlebcami, akceptowanie kultu własnej osoby i zapędy dyktatorskie. Na życzenie Broza w styczniu następnego roku Komitet Wykonawczy KC ZKJ potępił artykuły Djilasa, Broz uważał, że Djilas jest zagrożeniem dla jedności partii. Marszałek odrzucił tezy Djilasa twierdząc, że nie uwzględnił on tego, iż w Jugosławii cały czas istnieje klasa robotnicza i oskarżył go o chęć likwidacji partii. Broz nie przestał uznawać Djilasa za komunistę i pozwolił na jego dalszą działalność w Związku Komunistów. Josip Broz wkrótce zrewidował stanowisko i na jego życzenie partia na III Plenum wykluczyła radykalnego Djilasa z partii, a w 1957 roku został on pozbawiony funkcji publicznych oraz został zesłany do więzienia. Mimo pobytu w więzieniu, Djilas kontynuował swoją kampanię przeciwko rządowi z więzienia, a za granicą ukazało się kilka książek jego autorstwa. Forsował on teorię wytworzenia się w kraju tzw. „trzeciej klasy”, czyli grupy partyjnych elit, która oderwała się od pracowników. W swoim mieszkaniu Djilas przyjmował zachodnich dziennikarzy, w wywiadach z którymi krytykował aktualne poczynania Tity.
Lata 60..
7 kwietnia 1964 roku, kraj oficjalnie zmienił nazwę na Socjalistyczną Federalną Republikę Jugosławii (SFRJ). Podjęte reformy ułatwiły działalność prywatnych przedsiębiorstw i zniosły wiele ograniczeń dotyczących wolności słowa i wyznania. W 1964 roku po VIII Kongresie ZKJ kierownictwo partii i rządu w Chorwacji wzmogło politykę zmian podziału dochodu narodowego na korzyść zakładów pracy. Chorwaci domagali się aby od roku 1970 zniesiono centralizację kapitału ogólnokrajowego (poza funduszem pomocy na rzecz biedniejszych republik oraz okręgów autonomicznych). Po tym, gdy Chorwaci przedstawili swoje postulaty publiczne w kraju doszło do pierwszych od lat oznak niezadowolenia. Jako pierwsi przeciwko proponowanym zmianom protestowali studenci, demonstracje rozpoczęły się na wiosnę 1968 roku w Lublanie, Zagrzebiu i Belgradzie. Protestujący studenci domagali się likwidacji nierówności socjalnych, bezrobocia, większej demokratyzacji, poprawy warunków materialnych młodzieży i większego udziału studentów w życiu społecznym. Studenci zajęli Uniwersytet Belgradzki, który ogłosili „Czerwonym Uniwersytetem Karola Marksa” oraz Uniwersytet Zagrzebski, który przemianowali na „Socjalistyczną Wszechnicą Siedmiu Sekretarzy SKOJ-a”. Pojawiły się hasła, tj. „Precz z czerwoną burżuazją, nie chcemy odbudowy kapitalizmu”. Wkrótce do protestów przyłączyli się wykładowcy, udziału w demonstracjach odmówili natomiast robotnicy. Na skutek protestów Tito zgodził się na wprowadzenie paszportów, zwiększenie możliwości wyjazdów do Europy Zachodniej. W kraju pojawiły się zagraniczne pisma, wydawnictwa i książki,
dzięki otwarciu granic za granicą pracę znalazło milion obywateli kraju. Zmiany te wdrażane były na równi z boomem ekonomicznym, który przejawił się poprzez m.in. zwiększoną liczbę samochodów nabywanych przez osoby prywatne. Od 1 stycznia 1967 roku Jugosławia stała się pierwszym krajem demokracji ludowej, który szeroko otworzył swoje granice dla cudzoziemców i zniósł wizy.
W 1966 zawarto umowę ze Stolicą Apostolską. Nawiązanie współpracy z hierarchią Kościoła katolickiego możliwe było wraz ze śmiercią arcybiskupa Zagrzebia, Alojzego Stepinaca w przeszłości skonfliktowanego z Titą. Dzięki niej poprawiła się sytuacja Kościoła katolickiego w Jugosławii, zagwarantowano częściową wolność katechizacji i otwierania seminariów. Nowy socjalizm Tity zakładał, iż komuniści muszą w przyszłości rządzić Jugosławią dzięki sile argumentów, a nie dyktaturze. Za słowami poszły także czyny i zmniejszono obsadę państwowej agencji ochrony (UDBA) do 5000 pracowników. Nowy socjalizm spotkał się z krytyką frakcji konserwatywnych komunistów, na czele z Aleksandarem Rankoviciem.
W 1967 roku jugosłowiański przywódca zaczął aktywnie promować pokojowe rozwiązanie konfliktu izraelsko-arabskiego. Jego plan zakładał skłonienie Arabów do uznania państwa Izrael w zamian za zwrot jego zdobyczy terytorialnych.
W 1968 roku Tito zaoferował przywódcy Czechosłowacji Alexandrowi Dubčekowi, że przyleci do Pragi, jeśli tylko Dubček będzie potrzebował pomocy w zwalczaniu ZSRR. W tym samym roku potępił on interwencję Układu Warszawskiego w Czechosłowacji udzielił poparcia rządowi Czechosłowacji. Odrzucił on też doktrynę Breżniewa usprawiedliwiającą interwencje Układu Warszawskiego w krajach socjalistycznych. W kwietniu 1969 roku, Tito zdegradował generałów Ivana Gošnjaka i Rade Hamovicia z powodu nieprzygotowania jugosłowiańskiej armii do analogicznej inwazji ZSRR na Jugosławię.
W oczach Zachodu zaletą rządów Tity, było tłumienie działalności nacjonalistycznej i utrzymanie jedności kraju. Jedność ta była wiele razy wystawiana na próbę, szczególnie podczas tak zwanej Chorwackiej Wiosny (znanej również jako masovni pokret, „maspok”, co znaczy „ruch masowy”), kiedy to rząd musiał tłumić demonstracje i sprzeciw także wewnątrz partii komunistycznej. Mimo stłumienia Chorwackiej Wiosny wiele jej postulatów znalazło swój wyraz w nowej konstytucji.
Lata 70..
Reformy kontynuowano na początku lat 70. Nowy projekt był rozpatrywany na konferencji partii w Serbii, w parlamencie i przez rząd. Nad projektem czuwał Edvard Kardelij. 30 czerwca 1971 roku wniesiono do konstytucji poprawki, które wzmocniły rolę systemu samorządowego i objęły jeszcze większy obszar zarządzania. Ruszyła akcja uświadamiająca obywateli do nowych zmian, które według Tity miały doprowadzić do budowy „pierwszej w dziejach ludzkości prawdziwej demokracji”. Ruszyły też pracę nad projektem kodeksu zasad samorządowych. W 1971 roku został po raz szósty wybrany na Prezydenta Jugosławii. W swoim przemówieniu przed Zgromadzeniem Federalnym przedstawił 20 poprawek do konstytucji. Miały one usprawnić państwo jugosłowiańskie. Poprawki przewidywały kolektywną głowę państwa – 22-osobowy organ, składający się z reprezentantów sześciu republik i dwóch autonomicznych prowincji. Tito uważał, że organ ten powinien mieć jednego przewodniczącego, a przewodnictwo miało się zmieniać między przedstawicielami sześciu republik. Gdyby Federalne Zgromadzenie nie uchwaliło jakiejś ustawy to kolektywna głowa państwa mogłaby rządzić za pomocą dekretów. Poprawki wzmacniały także rolę rządu, a jego władza wykonawcza i prawodawcza została w znacznym stopniu uniezależniona od partii komunistycznej. Zmiany szły w kierunku decentralizacji kraju przez zwiększenie autonomii republik i prowincji. Rząd federalny miał dysponować władzą w zakresie polityki zagranicznej, obronności, spraw wewnętrznych, polityki monetarnej, wolnego handlu oraz w zakresie kredytowania biedniejszych części kraju. Zarządzanie edukacją, służbą zdrowia, polityką mieszkaniową miało spoczywać na rządach republik i autonomicznych prowincji.
Sytuacja narodowościowa – kryzys narodowościowy (1971-1972).
W latach 60. pod wpływem prasy czy wypowiedzi polityków coraz więcej obywateli kraju w ankietach personalnych deklarowało się jako Jugosłowianie. Sam marszałek nie popierał tego zjawiska, a w wywiadzie dla brytyjskiego dziennikarza potępił „jugosłowianizm w unitarystycznym sensie, które neguje narodowości lub też usiłuje zmniejszyć ich rolę”, według marszałka obywatele kraju Jugosłowianami byli poprzez swoją narodowość. Ostro krytykował też nacjonalizm i szowinizm. Pod koniec dekady lat 60. doszło do zjawiska o przeciwstawnym charakterze – do wzrostu nastrojów wielkoserbskich i wielkochorwackich oraz ożywienia nacjonalizmów Słoweńców, Albańczyków, Czarnogórców czy Macedończyków. Już od 1969 roku Związek Komunistów Słowenii lansował pogląd zakładający budowę „samodzielnej Słowenii, powiązanej ze środkową Europą” a kolejnym punktem zapalnym stało się Kosowo. W obliczu wzrostu nacjonalizmów po raz kolejny (trzeci raz w karierze) marszałek rozważał rezygnację z pełnionych urzędów i przejście na polityczną emeryturę.
Poszczególne narody domagały się sprawiedliwego im zdaniem podziału dochodu całego państwa, poszczególne narody wysuwały wobec siebie wzajemne oskarżenia, Chorwaci deklarowali przywiązanie do kultury Zachodu i brak powiązań z kulturą półwyspu natomiast Serbowie manifestowali swoją wyższość wobec pozostałych narodów republiki (szczególnie Czarnogorców, Macedończyków i Albańczyków). W prasie chorwackiej pojawiły się agresywne artykuły, w których atakowano dotychczasowy układ. Działalność prowadziły organizacje nacjonalistyczne – Macierz Chorwacka i Rewolucyjny Komitet Pięćdziesięciu skupiający pisarzy, dziennikarzy oraz intelektualistów. Tito oskarżył Macierz Chorwacką o nielegalną działalność, a winą za wzrost tendencji nacjonalizmu chorwackiego obarczył Związek Komunistów Chorwacji, który według niego zbyt wolno reagował na przejawy szowinizmu. Z drugiej strony najbliższe grono współpracowników skrytykowało go za bierność i nadmiernie liberalną politykę prowadzoną przez niego w Chorwacji. Po reformie konstytucyjnej z 1971 roku KC ZKCh przedstawił tezy odzwierciedlające chorwacki nacjonalizm – "Jugosławia jest więzieniem dla Chorwacji. Chorwacja została okradziona i nadal jest okradana. Serbowie są w Chorwacji panującym, rządzącym narodem. Chorwacki język jest tępiony. Należy więc umocnić i usamodzielnić chorwackie państwo, uczynić w nim Chorwatów jedynymi podmiotami suwerenności. Państwo chorwackie musi być państwem „klasowego pokoju”. Chorwaccy komuniści dopuścili się zdrady narodowej i można mieć zaufanie jedynie do tych, którzy tworzą postępową siłę, gotową do działania na rzecz wyzwolenia narodowego i uczestniczą w narodowym odrodzeniu". Winą za rzekome dyskryminowanie Chorwatów obarczono Serbów i ich nacjonalizm.
W obliczu wzrostu nacjonalizmów marszałek potępił zjawisko wzajemnego krytykowania się Federacji oraz dokonał reform KC ZKJ. 4 lipca spotkał się z kierownictwem ZKCh, w dniach 12–13 lipca odbyła się IV konferencja partii chorwackiej, na których pominięto temat krytyki partii przez przywódcę państwa, mimo to partia zdecydowała się na wydalenie z szeregów kilku polityków. Kampania nacjonalistyczna w Chorwacji zatrzymała się do jesieni gdy nabrała ponownego rozpędu. Nacjonaliści wykorzystali to, że Tito w październiku i listopadzie przebywał w podróży w Iranie (z okazji 2500 lat istnienia cesarstwa Persji), Indiach i Zjednoczonej Republice Arabskiej, USA, Kanadzie i Wielkiej Brytanii. Na czele ruchu nacjonalistycznego stanęli komuniści – Mika Tripalo, Pero Pirker i Savka Dabćević-Kućar kontrolujący m.in. radio i prasę chorwacką. Frakcja nacjonalistyczna uzyskała poparcie dużej części weteranów walk z Niemcami w tym wielu generałów w stanie spoczynku.
Gdy w listopadzie doszło do strajku studentów chorwackich którzy domagali się usunięcia z partii zagorzałego titoisty i weterana wojny, Vladimira Bakaricia, Tito zdecydował się na konfrontację z nacjonalistami. 30 listopada zaprosił członków Prezydium KPJ i przywódców partii chorwackiej do spotkania w swojej rezydencji, marszałek zażądał, aby dyskusja w sprawie Chorwacji objęła całe KPJ. W czasie spotkania członkowie Prezydium poparli Titę i skrytykowali działanie Chorwatów. Chorwatów skrytykował Branko Mikulić, titoistowski przewodniczący KC ZKBiH, który stwierdził, że Bośni i Hercegowina rozwinęła się właśnie w momencie, gdy w Republice BiH „osiągnięto wysoki poziom braterstwa i jedności Chorwatów, Serbów i Muzułmanów”. Kolejnymi sojusznikami Tity okazał się lider Słoweńców, France Popit, szef partii w JAL, a nawet Fadil Hodża – członek BW ZK Kosowa (który skądinąd 10 lat późnej został usunięty ze stanowisk w partii ze względu na swoje poparcie dla albańskiego nacjonalizmu). Tito ostrzegł Chorwatów i przypomniał im, że Prezydium partii ma prawo ingerować w działalność partii w poszczególnych krajach. Wkrótce po listopadowym spotkaniu w chorwackiej partii nastąpiły duże zmiany kadrowe, wielu doświadczonych działaczy partii zostało zastąpionych przez młodszych. Z partii łącznie wydalono 741 działaczy, ze swoich urzędów zrezygnowało 280 działaczy i zmieniono obsadę 131 funkcji. Wobec Broza szczególnie ostra opozycja narastała w Związku Komunistów Serbii, który został przez Titę skrytykowany za zjawiska analogiczne do tych występujących w Chorwacji.
Drugą osią nacjonalizmu była Serbia, gdzie co prawda ruch nacjonalistyczny nie był tak ostry jak w Chorwacji, a działania tamtejszych nacjonalistów nie miały charakteru antyfederalnego. ZK Serbii domagał się federalizacji partii i reformy państwa – część inteligencji nacjonalistycznej uważała, że dotychczasowe zmiany były antyserbskie i zostały narzucone Serbom przez Chorwatów i Słoweńców. Po stronie antytitoistów opowiedzieli się nawet przewodniczący partii, Marko Nikezić i sekretarz jej KC, Latinka Perović. Nacjonaliści oskarżyli kierownictwo KPJ o autokratyczne zarządzanie poszczególnymi republikami. Po stronie KPJ opowiedziała się większość serbskiego parlamentu, który skrytykował rodzaj dyskusji prowadzony przez nacjonalistów za szkodliwy. Aby uspokoić nastroje konfliktowe w samej partii, 29 września 1972 roku marszałek wysłał list „Do wszystkich komunistów Jugosławii”, w którym wzywał do wspólnej walki o rozwój kraju.
Choć promował decentralizację państwa, zdecydowanie opowiedział się przeciwko postulowanej przez Serbów decentralizacji samej partii, przeciwnie opowiedział się on za większą centralizacją. Jak uważał sam Tito ze względu na ten pogląd, w kraju i za granicą przedstawiany był jako konserwatysta, niemal stalinista natomiast jego partyjny rywal, nacjonalista Nikezić jako przewodniczący linii postępowej.
W październiku odbyła się dyskusja między Tito a liderami partii serbskiej. Serbowie zarzucili Ticie zapędy dyktatorskie mimo ostrej dyskusji w oficjalnym komunikacie podano jedynie, że na spotkaniu wyjaśniono wszystkie błędy i przegięcia ideologiczne a sam marszałek przyznał, że stosunki między Prezydium a kierownictwem KPS nie rozwijały się najlepiej. Po dyskusji Tito zagroził ingerencją Prezydium w sprawy KPS, po tym do dymisji poddali się nacjonaliści Perović i Nikezić, a wraz z nimi wielu innych zwolenników tej frakcji. Po rezygnacji zakończył się kryzys polityczny w Serbii, a zarazem na kolejne 20 lat zatrzymano wzrost regionalnych nacjonalizmów. Oprócz Serbii i Chorwacji, czystki kadrowe objęły też Macedonię oraz Bośnię i Hercegowinę. Jednym krajem, w którym nie doszło do wystąpień nacjonalistycznych, była Czarnogóra. Reformy kadrowe trwały do połowy roku 1973.
Zaostrzenie kursu.
Po kryzysie narodowościowym, Tito wdrażał w partii centralizm demokratyczny i wprowadził zasadę odpowiedzialności najważniejszych działaczy z republik przed Prezydium KP Jugosławii. Promował współpracę narodów poprzez organizacje, tj. młodzieżowe brygady pracy czy armia, w których, w tych samych brygadach, służyli przedstawiciele wielu narodów. KPJ przebudowano w ten sposób aby każdy członek mógł działać aktywnie w mniejszych zespołach. Przy komitetach powoływano ośrodki marksistowskie a działaczom partii zalecano studiowanie teorii ideologicznej. Wzmocnieniu uległa rola KPJ przy podejmowaniu decyzji kadrowych. Powołano samoobronę cywilną oraz zwiększono rolę policji politycznej a milicjanci coraz rzadziej posługiwali się mundurami zamiast tego powrócono do pracy po cywilnemu. Socjalistyczny Związek Ludu Pracującego Jugosławii („ludowy parlament”) musiał być zaakceptowany przez komitety KPJ. Okres ten charakteryzował się przyjęciem części wzorców przyjętych w państwach bloku wschodniego i powrotu do stylu rządów z początku objęcia w Jugosławii władzy przez komunistów. W maju 1972 roku w Kladovie, Broz spotkał się z prezydentem Rumunii, Nicolaem Ceaușescu, gdzie wspólnie otworzyli oni elektrownię wodną „Djerdap”. Obydwaj przywódcy czerpali wzajemnie z utworzonych przez siebie wzorców a między nimi wytworzyła się przyjaźń. 20 maja w Kumrovcu odbyła się uroczystość z okazji osiemdziesiątych urodzin Broza i 35 rocznicy objęcia przez niego władzy w KPJ. Cztery dni później na sesji Zgromadzenia Federalnego Tito odznaczony został (po raz drugi) Orderem Bohatera Narodowego, tego samego dnia decyzją Rady Najwyższej ZSRR został też odznaczony najwyższym odznaczeniem Związku Radzieckiego, Orderem Lenina. W 1972 roku Tito zaprosił do Jugosławii ministra obrony narodowej PRL generała Wojciecha Jaruzelskiego, z którym spotkał się na luksusowym jachcie „Brod Mira Galeb” („Okręt Pokoju Mewa”).
Końcowe lata.
Po zmianie konstytucji, Tito coraz bardziej przejmował rolę męża stanu. Jego bezpośredni udział w polityce wewnętrznej malał.
W 1976 roku wydano opracowaną przez Titę i Kardelija tzw. nową konstytucję, czyli „Prawo o Zrzeszonej Pracy” regulujące zasady samorządności. W czerwcu wziął udział w konferencji partii komunistycznych i robotniczych Europy w Berlinie. Pod koniec roku zdobył doktorat nauk wojskowych. Udał się też na konferencję państw niezaangażowanych w Kolombo na Sri Lance. W 1977 roku po raz trzeci odznaczony został Orderem Bohatera Narodowego i orderem Rewolucji Październikowej, którą Tito odebrał w czasie letniej wizyty w ZSRR. W tym roku złożył też wizytę w Niemczech Zachodnich.
W 1977 roku złożył wizytę w Pekinie, zaś w 1979 roku Jugosławię odwiedził Hua Guofeng. Wizyty te stały się początkiem poprawy stosunków jugosłowiańsko-chińskich – wcześniej Chińczycy zarzucali Tito rewizjonizm. W kolejnym roku zachorował na ischias i wyjechał na urlop do rezydencji w Igalo. Po krótkim urlopie odwiedził USA i Wielką Brytanię oraz organizował XI Kongres partii, po czym ponownie wyjechał na krótko urlop, tym razem do Brioni. Na Brijuni przebywał przez dłuższy czas, właśnie tam w czerwcu 1978 roku przyjął delegację polską z Edwardem Gierkiem na czele, który przybył tam z „oficjalną przyjacielską wizytą”, część rozmów odbyła się na okręcie wojennym „Galeb” stacjonującym w pobliżu wybrzeży wysp. Broz przeniósł też Prezydium Federacji z Belgradu do Brioni ponieważ nie był w stanie udać się w dłuższą podróż. W Brijuni wziął udział w kongresie partii, w którym uczestniczyli delegaci 130 partii komunistycznych, lewicowych, robotniczych, organizacji międzynarodowych i ruchów wyzwoleńczych. W swoim referacie do ZKJ wezwał do walki z bezrobociem wśród młodzieży i walki o podnoszenie wydajności pracy. W trakcie kongresu do statutu ZKJ dopisano fragmenty umacniające centralizm demokratyczny, jedna ze zmian mówiła o tym, że Broz pozostaje dożywotnim przewodniczącymi partii, jednocześnie zmniejszono liczbę osób zasiadających w Prezydium partii do 24 osób. Likwidacji uległ Komitet Wykonawczy, którego funkcję przejął sekretarz Prezydium. Na kongresie po raz ostatni wystąpił Kardelij, który zmarł 9 lutego kolejnego roku.
W zimie 1979 roku odbył jedną z ostatnich wizyt zagranicznych, tym razem do Iraku, Syrii i Kuwejtu. Ostatnia podróż odbyła się w listopadzie 1979 roku, gdy w Rumunii spotkał się z Nicolaem Ceaușescu. W listopadzie wziął udział w obradach Rady Międzynarodowego Funduszu Walutowego i Międzynarodowego Banku Odbudowy i Rozwoju, a także Międzynarodowej Korporacji Finansowej. Pod koniec życia rozstał się z żoną Jovanką i zawiązał nieformalny związek ze śpiewaczką operową Gertrudą Muntić. W 1979 roku ciężko zachorował. W styczniu 1980 roku Tito trafił do kliniki w Lublanie (Klinični Center) z problemami krążenia w nogach. Wkrótce potem amputowano mu lewą nogę. Zmarł tam 4 maja 1980 roku o godz. 15:05, trzy dni przed swoimi 88. urodzinami. W związku z jego śmiercią w Jugosławii ogłoszono siedmiodniową żałobę narodową i odwołano wszystkie wydarzenia rozrywkowe, kulturalne i sportowe na znak szacunku. Siedmiodniową żałobę narodową ogłoszono w Korei Północnej, Egipcie, Algierii, Tanzanii i Birmie, czterodniową żałobę ogłoszono w Pakistanie, Cyprze i Ghanie, trzydniową żałobę ogłoszono w Jordanii, Indii, Iraku, Kubie, Gwinei i Zambii, dwudniową żałobę ogłoszono w Angoli, jednodniową żałobę ogłoszono na Sri Lance. W jego pogrzebie, który odbył się 8 maja 1980 roku w Belgradzie, uczestniczyło wielu światowych mężów stanu. Biorąc pod uwagę liczbę obecnych polityków i delegacji krajowych, był to największy pogrzeb męża stanu w historii. Na pogrzeb przyjechało czterech królów, trzydziestu jeden prezydentów, sześć księżnych, dwudziestu dwóch premierów i czterdziestu siedmiu ministrów spraw zagranicznych. Przybyli oni z obu stron żelaznej kurtyny, ze 128 różnych państw. Tito pochowany został w mauzoleum (Dom Kwiatów) w Belgradzie.
Śmierć Josipa Broza Tity była początkiem końca SFRJ. W latach 80. miał miejsce wzrost nacjonalizmu co doprowadziło do rozpadu Jugosławii na początku lat 90.
Upamiętnienie.
Imieniem Tity nazwanych zostało wiele obiektów, szczególnie miało to miejsce w pierwszym roku po śmierci przywódcy. Kilka z tych miejsc powróciło potem do pierwotnych nazw, tak się stało w przypadku m.in. miasta Podgorica, znanego wcześniej jako Titograd (choć lotnisko międzynarodowe w Podgoricy wciąż identyfikuje się przez kod TGD), w 1992 roku do pierwotnej nazwy powróciły również Užice, znane wcześniej jako Titovo Užice. Także w stolicy Serbii, Belgradzie, przywrócono nazwy ulic sprzed II wojny światowej. W 2004 roku, pomnik Tito w miejscu jego narodzin w Kumrovcu, autorstwa Antuna Augustinčicia został zlikwidowany poprzez przeprowadzenie eksplozji. Następnie jednak zdecydowano się na naprawę i rekonstrukcję pomnika. W 2008 roku na Placu Marszałka Tito w Zagrzebiu, odbyły się dwa protesty: jeden zorganizowany przez grupę Krug za Trg, protestujący domagali się wówczas zmiany nazwy placu, w proteście przeciwko temu postulatowi odbył się protest zorganizowany przez organizację Obywatelska Inicjatywa Przeciwko Usztaszyzmowi ("Građanska inicijativa protiv ustaštva"), ruch ten oskarżył Krug za Trg o neofaszyzm i rewizjonizm historyczny. Także prezydent Chorwacji, Stjepan Mesić skrytykował demonstrację domagającą się zmiany nazwy placu.
W wielu miastach Serbii, szczególnie północnej, ulice nazywane są imieniem marszałka Tity, ulice imienia Tity znajdują się także w Chorwacji m.in. w nadmorskim mieście Opatija, gdzie jego imię nosi główna, a zarazem najdłuższa ulica miasta. Imieniem marszałka nazwana jest też jedna z głównych ulic w centrum Sarajewa. Pomnik marszałka znajduje się w parku przed kampusem uniwersyteckim w Marjin Dvor w Bośni i Hercegowinie, obecnie przed pomnikiem odbywają się obchody upamiętniające postać Josipa Broza. Największy pomnik Tito na świecie, mierzy około 10 metrów wysokości i znajduje się na Placu Tity w centrum Velenje w Słowenii. Imieniem Tity nazwany jest jeden z największych mostów Słowenii, znajdujący się w drugim co do wielkości mieście kraju, Mariborze. Centralny plac w największym mieście portowym Słowenii, Koprze, nosi nazwę Placu Tito.
Co roku w Czarnogórze, Macedonii i Serbii organizowana jest sztafeta „Braterstwo i Jedność”, która kończy się w dniu 25 maja w belgradzkim „Domu Kwiatów” – miejscu spoczynku Tity. W tym samym czasie biegacze ze Słowenii, Chorwacji oraz Bośni i Hercegowiny wyruszają do Kumrovca, miejsca urodzin Tito w północnej Chorwacji. Przed upadkiem Jugosławii, organizowana była wędrówka młodzieży, w trakcie której obchodzono całą Jugosławię, a trasa kończyła się w Belgradzie.
W Macedonii Północnej istnieje szczyt nazwany Titow Wrw. Obiekty nazwane imieniem Tity istnieją także poza obszarem byłej Jugosławii, plac jego imienia istnieje m.in. w Moskwie.
Rodzina i życie prywatne.
Ożenił się kilkakrotnie. Gdy w 1918 roku trafił do Omska w Rosji jako jeniec wojenny, spotkał Pelagiję Biełousową, z którą ożenił się rok później i z którą przeniósł się do Jugosławii. Pelagija urodziła pięcioro dzieci, jednak przeżył jedynie syn, Žarko Leon (ur. 4 lutego 1924). Kiedy Tito został aresztowany w 1928 roku, po uwolnieniu zdecydował się na emigrację do ZSRR. W jej czasie, w 1936, rozwiódł się z Biełousową. Wcześniej w tym roku, mieszkając w hotelu Lux w Moskwie, poznał Austriaczkę Luciję Bauer, z którą pobrał się zaraz po rozwodzie, w październiku 1936 roku.
Po raz kolejny związał się z Hertą Haas, którą poślubił w 1940 roku. Gdy w kwietniu Broz wyjechał do Belgradu, Haas pozostała w ZSRR. W maju 1941 roku urodziła syna, Aleksandara „Mišo” Broza. Tito utrzymywał też związek z Davorjanką Paunović, która pracowała jako kurier w ruchu oporu, a następnie została jego osobistym sekretarzem. Haas i Tito rozstali się w 1943 roku w Jajce podczas drugiego spotkania AVNOJ po tym, gdy rzekomo zobaczyła razem Tito i Davorjankę. Po raz ostatni Haas zobaczyła Broza w 1947 roku. Davorjanka zmarła na gruźlicę w 1946 roku i została pochowana w belgradzkim pałacu Beli dvor.
Jego najbardziej znaną żoną była Jovanka Broz. Tito ożenił się z nią w 1952 roku. Para nie miała dzieci.
Znał serbsko-chorwacki, niemiecki, rosyjski i angielski. Jego biograf stwierdził, że mówił też po czesku, słoweńsku, francusku, włosku i kirgisku.
Był ateistą, a wcześniej katolikiem.
Pozostałe informacje.
W archiwum Komitetu Centralnego KPJ znajduje się notka Tity z 1952 roku. Wynika z niej, że imię Tito nosił już od 1934-1936. Miał je on wybrać ze względu na to, że było niezwykle popularne w rodzinnym mieście Zagorju. Według samego Tity, wcześniej w samej Jugosławii posługiwał się pseudonimem Rudi a poza nią Walter. Imię Rudi zmienił na Tito gdy okazało się, że ten sam pseudonim nosi członek KC, Rodoljup Ćolaković.
Odznaczenia.
Josip Broz Tito otrzymał łącznie 119 nagród i odznaczeń z 60 krajów całego świata (w tym Jugosławii). Tito uzyskał 21 odznaczeń jugosłowiańskich (18 z nich otrzymał raz a trzykrotnie otrzymał Order Bohatera Narodowego). Spośród 98 międzynarodowych nagród i odznaczeń, 91 otrzymał raz, a trzy dwukrotnie (Order Lwa Białego, Polonia Restituta i Karola Marksa). Do najbardziej znaczących nagród Tity zalicza się francuską Legię Honorową i Narodowy Order Zasługi, brytyjski Order Łaźni, japoński Order Chryzantemy, radziecki Order Lenina, niemiecki Federalny Krzyż Zasługi oraz Order Zasług Włoch. Dekoracje były prezentowane stosunkowo rzadko, po rozłamie jugosłowiańsko-radzieckim z 1948 roku i jego inauguracji na prezydenta w 1953 roku, Tito rzadko kiedy nosił mundur. Odznaczenia w pełnej liczbie zaprezentowane zostały tylko na pogrzebie Tity w 1980 roku.
Do korzystnego uznania międzynarodowego Tity przyczyniła się reputacja jednego z przywódców Aliantów II wojny światowej i rola założyciela ruchu niezaangażowania.
Zagraniczne.
i inne

</doc>
<doc id="24816" url="https://pl.wikipedia.org/wiki?curid=24816" title="Saskatchewan">
Saskatchewan

Saskatchewan – prowincja Kanady leżąca w środkowej części kraju. Od wschodu graniczy z Manitobą, od zachodu z Albertą, od północy z Terytoriami Północno-Zachodnimi oraz na południu ze stanami USA Montana i Dakota Północna. Saskatchewan, posiadając prostoliniowe granice, ma kształt niemal idealnego trapezu. Największym miastem prowincji jest Saskatoon. Drugim co do wielkości i zarazem stolicą prowincji jest Regina. Do innych znaczniejszych miast należą Prince Albert, Moose Jaw, North Battleford, Yorkton i Swift Current.
Nazwa Saskatchewan, odnosząca się wcześniej do dystryktu Saskatchewan, pochodzi od rzeki Saskatchewan, której nazwa jest zniekształconym, oryginalnym indiańskim imieniem rzeki – "Kisiskatchewani Sipi" – oznaczającym wartką rzekę.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Parlament.
Parlament Saskatchewan składa się z Gubernatora porucznika oraz Zgromadzenia Legislacyjnego ("Legislative Assembly of Saskatchewan) liczącego" współcześnie 61 deputowanych ("Members of Legislative Assembly," w skrócie "MLA)". Wybierani są oni w 61 jednomandatowych okręgach wyborczych. Partia zdobywająca większość w parlamencie tworzy rząd prowincjonalny, a jej przewodniczący zostaje premierem Saskatchewan. Druga partia w parlamencie otrzymuje status oficjalnej opozycji.
Obecnie w parlamencie 29. kadencji zasiadają przedstawiciele dwóch partii:
Zobacz: Zgromadzenie Legislacyjne Saskatchewan w składach poprzednich kadencji parlamentu.
Premier.
Premier jest szefem rządu prowincjonalnego w Saskatchewan. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów, w czasie trwania sesji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.
Demografia.
Według spisu powszechnego z roku 2006 największą grupą narodowościową w Saskatchewan są Niemcy (30%), następnie Anglicy (26,5%), Szkoci (19,2%), Irlandczycy (15,3%), Ukraińcy (13,6%), Frankokanadyjczycy (12,4%), Indianie (12,1%), Norwegowie (7,2%), Polacy (6%), Metysi kanadyjscy (4,4%), Holendrzy (3,7%), Rosjanie (3,7%) i Szwedzi (3,5%). 18,1% określiło się jako Kanadyjczycy.
Religia.
Struktura religijna (2011):
Geografia.
Ukształtowanie powierzchni.
Południowy obszar prowincji jest niemal idealnie płaską równiną całkowicie pozbawioną lasów. Dawniej rozpościerała się tam preria, współcześnie zamieniona na tereny uprawne i pastwiska. Jedynym urozmaiceniem powierzchni są Wzgórza Cyprysowe na granicy z Albertą. Najwyższy szczyt tego grzbietu, leżący już poza granicą Saskatchewan, ma wysokość 1465 m.
Północną część prowincji pokrywa lesista nizina.
Wody śródlądowe.
Udział wód śródlądowych w całkowitej powierzchni prowincji wynosi blisko 10%. W szczególności bogata w wody jest jej północna część, poprzecinana licznymi strumieniami oraz posiadająca szereg mniejszych i większych jezior polodowcowych. Do największych z nich należą Athabasca, Jezioro Cree, Jezioro Reniferowe i Jezioro la Ronge. Południową część, znacznie bardziej ubogą w wody, przecina kilka większych rzek – przede wszystkim Północna i Południowa Rzeka Saskatchewan.
Klimat.
Brak naturalnych zapór powoduje, że klimat, a głównie temperatura w Saskatchewan, zależy od okresowej aktywności słońca. Stąd też ekstremalnie wysoka amplituda rocznych temperatur od +35 °C w lecie do –45 °C w zimie.
Ze względu na południkową rozciągłość prowincji klimat jest bardzo zróżnicowany w zależności od położenia. W południowej części panuje klimat kontynentalny z upalnymi latami i bardzo mroźnymi i śnieżnymi zimami. Na północy panuje klimat pod arktyczny ze stosunkowo łagodnymi latami i bardzo mroźnymi zimami.
Zasoby naturalne.
Najważniejszym bogactwem naturalnym Saskatchewan są niezwykle żyzne ziemie orne. Oprócz tego w prowincji znajdują się pokłady następujących minerałów i kopalin: miedź, nikiel, cynk, ołów, węgiel kamienny, gaz ziemny, potas, uran, złoto, ruda żelaza, sól kamienna i inne w niewielkich ilościach.
Gospodarka.
Gospodarka prowincji niemal wyłącznie oparta jest na rolnictwie i usługach dla rolnictwa. W Saskatchewan koncentruje się 54% całej kanadyjskiej produkcji zbóż. Istotną gałęzią przemysłu, szczególnie w północnej części prowincji, jest leśnictwo i łowiectwo.
Saskatchewan jest jednym z głównych światowych wydobywców uranu. Jest największym producentem tego minerału. W związku ze sztywną rządową kontrolą wydobycia surowca, Saskatchewan jest w stanie regulować światowe ceny tego surowca.
Energia elektryczna jest produkowana głównie w elektrowniach wodnych.
Przemysł przetwórczy skupiony jest w największych miastach, a zwłaszcza w Regina i Saskatoon. Rozwinięte gałęzie przemysłu to spożywczy, rafineryjny, chemiczny, drzewny, metalowy i materiałów budowlanych.
Sieć komunikacyjna dobrze rozwinięta w środkowej i południowej części prowincji. Największe znaczenie mają transkontynentalne linie kolejowe i transkanadyjska droga kołowa zwana Trans-Canada Highway.
Historia.
Saskatchewan powstała jako prowincja Kanady w 1905 wraz z jej wydzieleniem z Terytoriów Północno-Zachodnich. Historia jej terenów jest jednak dużo starsza. Najpierw przez tysiące lat była terenem migracji i tworzenia się kultur indiańskich, a następnie od połowy XVIII wieku. terenem eksploracji łowieckich i handlowych Kompanii Zatoki Hudsona. Od 1867, daty przyłączenia wszystkich terenów będących pod zarządem kompanii do Konfederacji Kanady, tereny Saskatchewan wchodzą w okres gwałtownej kolonizacji. W ciągu niespełna czterdziestu lat ludność regionu z niewiele ponad tysiąca osób wzrosła do niemal 200 tysięcy. Wobec tego, rząd federalny zdecydował o przekształceniu rejonu w samodzielną prowincję.

</doc>
<doc id="24818" url="https://pl.wikipedia.org/wiki?curid=24818" title="Lucjusz I">
Lucjusz I

Lucjusz I (ur. w Rzymie, zm. 5 marca 254 tamże) – święty Kościoła katolickiego, 22. papież w okresie od 25 czerwca 253 do 5 marca 254.
Życiorys.
Lucjusz, Rzymianin, był synem Porfiriusza. Pontyfikat Lucjusza przypada na poważne prześladowania chrześcijan. Wkrótce po wyborze został wygnany przez cesarza Treboniana Galla. Dopiero po śmierci cesarza, mógł bezpiecznie powrócić do Rzymu, gdzie czekał entuzjastyczny list od biskupa Cypriana, który gratulował papieżowi wytrwałości.
Popierał łagodniejszą praktykę pokuty. Był wyrozumiały wobec ludzi "upadłych", za co krytykowali go tzw. nowacjanie, zwolennicy antypapieża Nowacjana (251 – ok. 258).
Liber Pontificalis wskazuje, że gdy Lucjusz powrócił do Rzymu, za rządów nowego cesarza Waleriana, zginął śmiercią męczeńską w Rzymie. Jednak wg Katalogu Liberiusza zmarł śmiercią naturalną. Został pochowany w Katakumbach św. Kaliksta.
Jest czczony 4 marca.

</doc>
<doc id="24821" url="https://pl.wikipedia.org/wiki?curid=24821" title="Układ zgorzelecki">
Układ zgorzelecki

Układ zgorzelecki (właściwie "Układ między Rzecząpospolitą Polską a Niemiecką Republiką Demokratyczną o wytyczeniu ustalonej i istniejącej polsko-niemieckiej granicy państwowej") – podpisany 6 lipca 1950 w Zgorzelcu ze strony polskiej przez Józefa Cyrankiewicza i Stefana Wierbłowskiego, a ze strony niemieckiej przez Otto Grotewohla i Georga Dertingera.
Postanowienia i znaczenie.
Postanowienie dotyczące przebiegu granicy przyjęło następujące brzmienie:
Do wytyczenia granicy wyznaczono Mieszaną Komisję Polsko-Niemiecką, w skład której weszło po czterech przedstawicieli obu stron. Państwa zobowiązały się również do zawarcia porozumień w sprawie przejść granicznych, małego ruchu granicznego oraz żeglugi na wodach pasa granicznego, po dokonaniu demarkacji. Stosowne porozumienia zawarto 27 stycznia 1951 ("Akt o wykonaniu wytyczenia państwowej granicy między Polską a Niemcami") oraz 6 lutego 1952 (ustalenia dotyczące żeglugi i eksploatacji wód).
Na układ z 1950 r. powoływała się preambuła "układu o przyjaźni, współpracy i wzajemnej pomocy", podpisanego w Warszawie 15 marca 1967 r.
Od zakończenia wojny do 1956 podpisanie traktatu zgorzeleckiego było najważniejszym wydarzeniem w stosunkach polsko-niemieckich. Dokonał on prawnej regulacji granicy na Odrze i Nysie Łużyckiej. Niemiecka Republika Demokratyczna podpisywała układ, mieniąc się reprezentantem całych Niemiec. Wbrew oficjalnie głoszonemu stanowisku o przyjaźni z NRD układ zgorzelecki "de facto" nie poprawił stosunków w sposób znaczący. Między przywódcami panowała atmosfera braku zaufania, a przy granicy często dochodziło do lokalnych sporów, szczególnie w kwestii połowów.

</doc>
<doc id="24823" url="https://pl.wikipedia.org/wiki?curid=24823" title="Krążowniki ciężkie typu Deutschland">
Krążowniki ciężkie typu Deutschland

Krążowniki typu Deutschland – seria 3 niemieckich krążowników ciężkich zbudowanych na początku lat trzydziestych XX wieku, początkowo klasyfikowanych w Niemczech jako okręty pancerne ("Panzerschiffe"), później jako krążowniki ciężkie (od 25 listopada 1939). Popularnie znane są jako "pancerniki kieszonkowe" – określenie to zostało nadane jako ironiczne przez ówczesną prasę angielską (ang.: "pocket battleship"), gdyż były to pierwsze duże okręty pancerne, o wyporności 11.500 t, zbudowane w Niemczech po I wojnie światowej zastępujące stare pancerniki, łączące niektóre cechy krążowników i pancerników (Niemcom po I wojnie światowej wolno było budować okręty jedynie do wyporności 10.200 ton, zupełnie nieadekwatnej w tym okresie). 
Tak znaczne ograniczenie wagi okrętu uzyskano dzięki zastosowaniu spawania elektrycznego i lekkich stopów w kadłubie, a przede wszystkim dzięki użyciu nowych gatunków stali o znacznie większej wytrzymałości, pozwalających na zastosowanie cieńszego pancerza przy zachowaniu wysokiej odporności na przebicie. 
Przy wymiarach krążownika ciężkiego, okręty te posiadały wyjątkowo silną artylerię kalibru 280 mm, chociaż słabszą niż na pancernikach tego okresu. Okręty te miały słabsze opancerzenie (80 mm pas burtowy), ale za to duży zasięg, uzyskany dzięki zastosowaniu silników spalinowych w miejsce turbin parowych.
Pancerniki kieszonkowe:

</doc>
<doc id="24825" url="https://pl.wikipedia.org/wiki?curid=24825" title="Crack">
Crack



</doc>
<doc id="24828" url="https://pl.wikipedia.org/wiki?curid=24828" title="Flaga Malty">
Flaga Malty

Flaga Malty (malt. "Bandiera ta' Malta") – prostokąt podzielony na dwa pionowe pasy jednakowej szerokości, biały i czerwony (pas biały przy drzewcu); w górnym narożniku białego pasa, tuż przy drzewcu, flagę zdobi Krzyż Jerzego w czerwonym obramowaniu.
Historia.
Jak podaje tradycja, kolory na fladze nawiązują do proporca normandzkiego rodu de Hauteville, z którego wywodził się hrabia Roger, który w XI wieku wyparł z wyspy Arabów, a w dowód wdzięczności za gościnność ofiarował Maltańczykom pół proporca rodowego.
Krzyż Jerzego znajdujący się na fladze to odznaczenie, które przyznał Malcie król brytyjski Jerzy VI w 1942 w uznaniu za odwagę Maltańczyków podczas II wojny światowej podczas oblężenia ich ojczyzny.
Obecny wzór flagi został przyjęty 21 września 1964.
Konstrukcja i wymiary.
Prostokąt o proporcjach 2:3 podzielony na dwa równe pionowe pasy: biały i czerwony.
Krzyż Jerzego.
Wewnątrz krzyża znajduje się wizerunek świętego Jerzego na koniu walczącego ze smokiem. Otacza go napis: „for gallantry” (ang. "za waleczność"). Wokół okręgu z napisem, na łączeniu ramion, cztery litery „G” z wpisaną w nią cyfrą „VI” będące inicjałami króla Jerzego VI ("George VI"), który ustanowił to odznaczenie.

</doc>
<doc id="24829" url="https://pl.wikipedia.org/wiki?curid=24829" title="Herb Malty">
Herb Malty

Herb Malty jest heraldyczną reprezentacją flagi tego państwa. 
Powyżej tarczy herbowej znajduje się korona murowa ("corona muralis") z ośmioma wieżami, z których widocznych jest pięć, co symbolizuje fortyfikacje Malty i jej stolicy. 
Gałązki – oliwna i palmowa – oznaczają pokój i maltańską tradycję. Na wstędze zamieszczony jest napis: "Repubblika ta'Malta" (malt. "Republika Malty").
Historia.
Obecny herb Malty został zatwierdzony aktem prawnym w 1988 roku.
Linki zewnętrzne.
Strona rządowa poświęcona flagom i symbolom Malty

</doc>
<doc id="24830" url="https://pl.wikipedia.org/wiki?curid=24830" title="Marion Barry">
Marion Barry

Marion Shepilov Barry Jr. (ur. 6 marca 1936 w Itta Bena, Missisipi, zm. 23 listopada 2014 w Waszyngtonie) – amerykański polityk, działacz Partii Demokratycznej, burmistrz Waszyngtonu.
Był burmistrzem Waszyngtonu w latach 1979–1991. Został zmuszony do ustąpienia ze stanowiska po ujawnieniu, że był zamieszany w aferę narkotykową. Po odbyciu kary (pół roku więzienia) ponownie wszedł w skład rady miejskiej, a następnie został wybrany na burmistrza w latach 1995–1999.

</doc>
<doc id="24831" url="https://pl.wikipedia.org/wiki?curid=24831" title="Komedia">
Komedia

Komedia (łac. "comoedia", z gr. "komodia", od wyrazów "komos" – pochód i "ode" – pieśń) – jeden z trzech, obok tragedii i dramatu właściwego, gatunków dramatycznych. Komedie cechuje pogodny nastrój, komizm, najczęściej żywa akcja i szczęśliwe dla bohaterów zakończenie. Komedia rozwijała się już w starożytnej Grecji i Rzymie.
Przedstawia komicznie sytuacje i wady bohaterów.
Komedia starożytna.
Komedia grecka.
Komedia starogrecka ukształtowała się w V wieku p.n.e. opozycji do tragedii. Wywodzi się z doryckich improwizowanych mimów ludowych (żartobliwych scenek o tematyce zaczerpnietej z mitologii lub codzienności) oraz attyckich pieśni, śpiewanych podczas kommosów. Badacze wyróżniają trzy etapy rozwoju komedii starogreckiej: staroattycki, średni i nowy. Do najbardziej znanych twórców komedii w tym okresie należą Arystofanes, Antyfanes i Menander.
Według greckich wierzeń muzą komedii była Talia.
Komedia rzymska.
Komedia rzymska ukształtowała się w III wieku p.n.e. pod silnym wpływem greckiej komedii nowej. Popularną formą była komedia intrygi i komedia charakterów. Główni autorzy komedii rzymskich to Plaut oraz Terencjusz.
Średniowiecze.
W XII-wiecznej średniowiecznej Francji z intermediów w misteriach, miraclach i moralitetach rozwinęła się farsa. Oparta była na błahych konfliktach, karykaturze i komizmie sytuacyjnym, wzbudzając śmiech w sposób niewyszukany.
Także w XII wieku powstała komedia elegijna pisana dystychem elegijnym. Rozpowszechniła się w środkowej Francji, nieliczne dzieła pochodziły z okresu późniejszego z Italii. Jako twórcę tego gatunku wskazuje się Witalisa z Blois, który tworzył w latach 1150-1160, prawdopodobnie czerpiąc z dzieł Plauta. Zasadniczym tematem utworów były wątki przygodowo-miłosne, realizowane w konwencji komicznej albo sentymentalnej. Ponieważ w utworach tych występowały zarówno dialogi, jak i narracja, istnieje wątpliwość co do scenicznego przeznaczenia dzieł.
Poza nurtem religijnym rozwijały się rozrywkowe inscenizacje przygotowywane przez grupy wędrownych aktorów, nazywanych histrionami lub jokulatorami. Działalność ich była krytykowana przez duchowieństwa, które określało ich mianem wędrownych błaznów i włóczęgów oraz posądzało o związki z siłami nieczystymi.
Komedia nowożytna.
Commedia dell’arte.
Commedia dell’arte to powstała we Włoszech w połowie XVI wieku komedia ludowa. Sięgała do tradycji antycznego mimu, rzymskiej pantomimy i błazeńskich popisów średniowiecznych histrionów. Ważną rolę odgrywał w niej efekt wizualny. Powtarzalność postaci scenicznych w każdym scenariuszu doprowadziła do utrwalenia się pewnych komicznych typów, o charakterystycznym wyglądzie i zachowaniu, zwanych maskami. Maski dzieliły się na poważne (Comico inamorato, Comica inamorata, Cantarina, Kolombina, Pierrot) i komiczne (Arlekin,
Brighella, Scapino, Poliszynel (Pulcinella), Capitano (Kapitan), Scaramuccia, Pantalone, Dottore).

</doc>
<doc id="24832" url="https://pl.wikipedia.org/wiki?curid=24832" title="Xerox PARC">
Xerox PARC

Xerox PARC (ang. "Xerox Palo Alto Research Center") – ośrodek badawczy firmy Xerox powstały w roku 1970. Od początku lat 70., do połowy lat 80. wprowadził wiele istotnych innowacji w dziedzinie sprzętu i oprogramowania komputerowego, które wywarły ogromny wpływ na informatykę, takich jak:
Powyższe innowacje były wprowadzane na projektowanych i budowanych w PARC pionierskich komputerach osobistych (poczynając od Xerox Alto).
Nieumiejętność handlowego wykorzystania własnych wynalazków stała się przyczyną ukucia obiegowego powiedzenia, że Xerox PARC jest miejscem powstawania błyskotliwych idei dla wszystkich innych. Zjawisko to zostało opisane w książce „Fumbling The Future: How Xerox Invented, Then Ignored, the First Personal Computer” (Douglas K. Smith i Robert C. Alexander, wyd. William Morrow &amp; Co., 1988, ).

</doc>
<doc id="24833" url="https://pl.wikipedia.org/wiki?curid=24833" title="Gelliusz">
Gelliusz

Aulus Gellius (druga połowa II wieku n.e.) – erudyta i pisarz rzymski, miłośnik starożytności i kolekcjoner ciekawostek, znany z autorstwa zbioru zatytułowanego "Noce attyckie" (łac. "Noctes Atticae").
Życie.
O życiu jego zachowały się skąpe wiadomości, pochodzące przede wszystkim z samego utworu, jednak nie tyle z bezpośrednich informacji, co wniosków interpretacyjnych (żadnej części pracy autor nie poświęcił samemu sobie).
Urodził się i wychował przypuszczalnie w samym Rzymie, tam też z pewnością się uczył (wspomina o tym mimochodem w ks. VII, rozdz. 6) u gramatyka Sulpicjusza Apollinarisa i retora Antoniusza Julianusa. Otrzymał typowe w owym czasie wykształcenie prawnicze, retoryczne i literackie. Należał do stanu ekwitów. Był żonaty i miał dzieci. Przez pewien czas był sędzią i urzędnikiem państwowym. Czas wolny spędzał na lekturach, z których sporządzał wyciągi i notatki do swego dzieła. 
Przed rokiem 165 udał się do Aten, gdzie przez jakiś czas przebywał i zaczął opracowywać zgromadzony materiał podczas zimowych wieczorów (stąd tytuł zbioru). Znał osobiście kilku ówczesnych uczonych, w tym retora Korneliusza Frontona, filozofa Favorinusa z Arelate (który wywarł na niego silny wpływ), Heroda Attyka (z którym zetknął się w Atenach) – ich poglądy na różne tematy (jako poznane z ich ust) dość często przytacza w swym utworze.
Dzieło.
Jest to ujęty w czterystu rozdziałach zbiór bieżących wydarzeń związanych z życiem intelektualnym autora, w głównej części mający charakter opracowania zbieranych przez wiele lat notatek z różnych lektur. Pierwotnie obejmował dwadzieścia ksiąg; do naszych czasów zachowało się 19 (zaginęła ósma oraz kilka fragmentów z początku i końca dzieła).
Całość materiału nie ma określonego porządku, co jest świadomym zabiegiem autora. Dla pobudzenia ciekawości czytelnika Gelliusz stosuje częstą zmianę tematu wraz z manierą ujmowania wywodów w postaci dialogu. Każdy rozdział dotyczy innego zagadnienia z zakresu literatury, języka, kultury, prawa i wielu aspektów życia codziennego starożytnej Grecji i Rzymu. Dzięki temu – jak również dlatego, że autor obficie cytuje dzieła sobie znane, a później zaginione – "Noce attyckie", jako ogromny materiał antykwaryczny, stanowią bezcenną kopalnię wiedzy o Rzymie z II wieku n.e. oraz o starożytności grecko-rzymskiej w ogóle.
Autor był zwolennikiem prądu archaistycznego w literaturze rzymskiej, powstałego w reakcji przeciw mocno zretoryzowanej prozie okresu klasycznego i w poszukiwaniu sposobu na „odmłodzenie” języka literackiego, a to przez nawrót do pisarzy głównie okresu archaicznego i wczesnoklasycznego (z niewielkimi tylko wyjątkami na rzecz wczesnego cesarstwa rzymskiego). Tendencja ta ma wpływ na dobór lektur Gelliusza: mimo że tworzy w drugiej połowie II wieku n.e., najmłodszym autorem, jakiego cytuje, jest wcześniejszy o sto lat Pliniusz Starszy, a najmłodszym poetą wcześniejszy o dwieście lat Wergiliusz.
Charakterystyczne jest, że mimo zainteresowań historycznych Gelliusza, pomija on zupełnie Liwiusza oraz Tacyta. Jedynie Swetoniusz jest cytowany raz i to jedynie mimochodem (jako źródło wiadomości o pewnym pisarzu z okresu republiki rzymskiej). Ulubionym historykiem autora jest (oprócz Katona Starszego) niejaki Quintus Claudius Quadrigarius (znany nam wyłącznie z fragmentów zawartych w "Nocach attyckich"). Seneka stanowi tylko obiekt krytyki jako autor wygłaszający mierne sądy na temat Enniusza. W ogóle nie cytuje poetów okresu cesarstwa, nawet bardzo sławnych, jak Owidiusza, Lukana i Stacjusza. Chętnie wspominani są natomiast poeci okresu republikańskiego – Lukrecjusz, Katullus, Lutacjusz Katulus – a ponadto Plautus, Newiusz, Enniusz.
Z mówców Gelliusz cytuje Cycerona, którego określa pochlebnym mianem "verborum homo diligentissimus" ("człowiek starannego słowa"). Wydaje się, że spośród innych wyróżnia Gajusza Grakchusa i Katona Starszego. 
Łącznie Gelliusz przytoczył aż 275 autorów greckich oraz rzymskich. Po ukończeniu dwudziestu ksiąg, napisaniu posłowia i spisu treści zamierzał kontynuować pracę i wydać następny utwór o podobnym charakterze – czy urzeczywistnił ten zamiar, nie wiadomo.
Datowanie.
Dwie postacie (Herodesa Attyka i Korneliusza Frontona) wspomina się w całym dziele jako osoby żyjące, przy czym pierwszy określany jest konsekwentnie jako były konsul. Wiadomo, że jego konsulat przypadł na rok 143 n.e., zaś Fronton zmarł w 170 n.e., co pozwala zawęzić okres powstawania dzieła do lat 144-170 n.e., czyli do okresu panowania Antoninusa Piusa i Marka Aureliusza. Najpewniej zbiór wydano około 169 r. n.e. Jego fragmenty tłumaczył na polski Stanisław Stabryła.
Inspiracje.
"Noce attyckie" w znacznym stopniu wykorzystali Noniusz Marcellus oraz Makrobiusz, choć nie podali nazwiska autora źródła. Stały się też one inspiracją dla innych zbiorów tekstów znanych z literatury współczesnej. W literaturze polskiej wpływ stylu Gelliusza (zwłaszcza w zakresie krytyki literackiej) oraz kompozycji jego dzieła widoczny jest w "Cicer cum caule" Juliana Tuwima.

</doc>
<doc id="24834" url="https://pl.wikipedia.org/wiki?curid=24834" title="Latensyfikacja">
Latensyfikacja

Latensyfikacja - metoda zwiększenia czułości filmu fotograficznego polegająca na wstępnym naświetleniu filmu bardzo słabym światłem.

</doc>
<doc id="24835" url="https://pl.wikipedia.org/wiki?curid=24835" title="Mazut">
Mazut

Mazut, ciężki olej opałowy – oleista ciecz będąca pozostałością po destylacji niskogatunkowej ropy naftowej w warunkach atmosferycznych (ciśnienie normalne), w temperaturze od 250 °C do 350 °C. Składa się z węglowodorów wysokocząsteczkowych.
Zastosowanie:

</doc>
<doc id="24836" url="https://pl.wikipedia.org/wiki?curid=24836" title="Pierre de Voyer d’Argenson">
Pierre de Voyer d’Argenson

Pierre de Voyer d’Argenson, wicehrabia de Mouzay (ur. 19 listopada 1625, zm. 1710) – gubernator generalny Nowej Francji w latach 1657–1661.
Starał się zaprowadzić porządek w kolonii, między innymi próbował usunąć z niej prostytutki. Dążył do uregulowania statusu kompanii kupieckiej – "Nouvelle Compagnie". Usiłował także ograniczyć wpływy Kościoła katolickiego.

</doc>
<doc id="24838" url="https://pl.wikipedia.org/wiki?curid=24838" title="The Drifters">
The Drifters

The Drifters – amerykańska grupa wokalna założona w 1953 roku, należąca do tych, które zdefiniowały gatunek rhythm and blues, a w szczególności jego odmianę – doo wop. Jej wyjątkowość polega na tym, że udało się jej zachować popularność przez całe następne dziesięciolecia. Grupa stała się odskocznią do kariery wielu solistów, m.in. Bena E. Kinga i Clyde’a McPhattera.
W 1988 grupa The Drifters została wprowadzona do "Rock and Roll Hall of Fame".

</doc>
<doc id="24842" url="https://pl.wikipedia.org/wiki?curid=24842" title="Elektrownia wiatrowa">
Elektrownia wiatrowa

Elektrownia wiatrowa – elektrownia wytwarzająca energię elektryczną przy pomocy generatorów (turbin wiatrowych) napędzanych energią wiatru. Energia elektryczna uzyskana z energii wiatru jest uznawana za ekologicznie czystą, gdyż, pomijając nakłady energetyczne związane z wybudowaniem takiej elektrowni, wytworzenie energii nie pociąga za sobą spalania żadnego paliwa. W 2020 roku elektrownie wiatrowe dostarczyły ludzkości 1590 TWh, czyli 5,9% światowego zapotrzebowania na energię elektryczną. Sumaryczna moc elektrowni wiatrowych w Polsce w 2020 roku wynosiła 6,2 GW.
Zespoły elektrowni wiatrowych wraz z infrastrukturą towarzyszącą nazywane są farmami wiatrowymi lub parkami wiatrowymi (czasem też siłownie wiatrowe).
Typy elektrowni wiatrowych.
Elektrownie wiatrowe dzielone są na typy ze względu na zastosowanie (przydomowe lub przemysłowe), moc (mikro, małe i duże) oraz lokalizację (lądowe i morskie). Do zastosowań przydomowych (na potrzeby własne użytkownika) wykorzystywane są mikro- i małe elektrownie. Duże elektrownie przemysłowe są przystosowane do sprzedaży energii.
Mikroelektrownie wiatrowe mają moc do 100 W. Małymi elektrowniami określane są te o mocy od 100 W do 50 kW. Duże elektrownie wiatrowe wytwarzają moc ponad 50 kW.
Przydomową elektrownią wiatrową określany jest zespół urządzeń terenowych służących do wytworzenia i magazynowania energii elektrycznej dla celów jej użycia w jednym lub kilku domach, najczęściej montowany w pobliżu odbiorców energii.
Farma wiatrowa.
W ustawodawstwie polskim "farmą wiatrową" określana jest jednostka wytwórcza lub zespół tych jednostek wykorzystujących do wytwarzania energii elektrycznej energię wiatru, przyłączonych do sieci w jednym miejscu przyłączenia.
Zwykle jest to instalacja złożona z wielu turbin wiatrowych. Skupienie turbin pozwala na ograniczenie kosztów budowy i utrzymania oraz uproszczenie sieci elektrycznej.
Farmy wiatrowe mogą być lokowane na lądzie lub poza lądem. Pierwszą farmę wiatrową zbudowała amerykańska firma U.S. Windpower (później Kenetech) w 1980 roku na zboczach Crotched Mountain w południowym New Hampshire. Farma składała się z 20 turbin o mocy 30 kW każda.
Morskie farmy wiatrowe.
Instalowanie farm na morzu (ang. "offshore") jest obciążone większymi kosztami inwestycji i eksploatacji, ale wolne od wielu ograniczeń stawianych farmom lądowym. Do głównych zalet należą:
Wiatry wiejące nad morzem są stabilniejsze i silniejsze niż wiejące nad lądami, również na mniejszych wysokościach, co umożliwia stosowanie niższych masztów i uzyskanie większej efektywności urządzeń. Uzasadnia to budowanie farm wiatrowych na dnie morskim, mimo wyższych kosztów infrastruktury i utrzymania. Farmy takie powstają w Belgii, Danii, Finlandii, Niemczech, Irlandii, Holandii, Norwegii, Szwecji i Wielkiej Brytanii. Do końca 2011 roku powstało ich kilkadziesiąt, o łącznej mocy ponad 3 GW. Większość wybudowano w pobliżu lądu (do 20 km), na głębokościach do 20 m. Nowe projekty realizowane są coraz dalej od lądu. Przewidywana lokalizacja przyszłych projektów to 60 km od lądu przy głębokości 60 m.
Wydajność.
Żeby uzyskać 1 MW (megawat) mocy, wirnik turbiny wiatrowej powinien mieć średnicę około 50 m. Ponieważ duża konwencjonalna elektrownia ma moc sięgającą 1 GW (gigawata), tj. 1000 MW, to jej zastąpienie wymagałoby teoretycznie użycia ok. 1000 takich generatorów wiatrowych. W rzeczywistości elektrownie wiatrowe pracują ok. 1500–2000 godzin rocznie, tj. trzykrotnie krócej niż siłownie konwencjonalne i atomowe. Zatem aby wyprodukować tyle samo energii elektrycznej co jedna duża siłownia klasyczna, potrzeba ok. 3000 elektrowni wiatrowych o mocy 1 MW. Jednak opisywanie efektywności wiatraków czasem pracy jest nieprecyzyjne, bowiem wiatrak może się kręcić przez większość roku, ale z niską mocą. Najbardziej miarodajnym jest tu średnioroczny wskaźnik wykorzystania mocy zainstalowanej obliczony z wykorzystaniem rocznej produkcji. W Polsce za 2017 jest to około 30%, patrz roczny uporządkowany wykres produkcji wiatraków w Polsce. Uporządkowany wykres produkcji jednocześnie lepiej (w stosunku do danych prezentowanych np. chronologicznie) obrazuje możliwości produkcyjne wiatraków, wskazując przez ile czasu osiągają one wyniki zadowalające, a przez ile czasu wymagają rezerwacji z elektrowni stabilnych.
W niektórych krajach budowane są elektrownie wiatrowe składające się z wielu ustawionych blisko siebie turbin – tzw. farmy wiatrowe. Na polskim wybrzeżu Bałtyku oddano do użytku w 2006 roku taką farmę w miejscowości Tymień (25 wiatraków o mocy 2 MW każdy = 50 MW).
Niewielkie pojedyncze turbiny mogą być dobrym źródłem energii w miejscach oddalonych od centrów cywilizacyjnych, gdzie brak jest połączenia z krajową siecią energetyczną.
Oceny mocy wiatru dokonywane są globalnie na podstawie pomiarów i wyników modeli numerycznych. Archer i Jacobson opracowali mapy mocy wiatru na wysokości 80 m. Lokalnie oceny wiatru dokonuje się używając mezoskalowych modeli numerycznych, które pozwalają na zejście do skali 2–10 km, a oceny mocy wiatru na skali 100–200 m dokonuje się za pomocą prostszych modeli, często uwzględniających lokalne warunki topograficzne. W Polsce tylko w niewielu miejscach sezonowo prędkość wiatru przekracza 2,5 m/s, co uznawane jest za minimum, aby mogły pracować urządzenia prądotwórcze wiatraków energetycznych. Średnia prędkość wiatrów wynosi 2,8 m/s w porze letniej i 3,8 m/s w zimie. Konsekwencją niskiej wietrzności jest to, że elektrownia wiatrowa wybudowana w Danii dostarczy 100 kW (kilowatów), podczas gdy taka sama elektrownia wybudowana w rejonie Szczecina dostarczy tylko 17,3 kW. Na terenie Polski przeważają strefy ciszy wiatrowej. Najlepsze warunki wiatrowe w Polsce panują nad Bałtykiem, w okolicach Suwalszczyzny oraz na Podkarpaciu. Polskimi „zagłębiami wiatrowymi” są przybrzeżne pasy w okolicach Darłowa i Pucka.
Problemem w wykorzystaniu energii wiatrowej jest zjawisko ciszy wiatrowej.
Wpływ na środowisko.
Energia elektryczna pozyskiwana z energii wiatru jest uważana za „ekologicznie czystą”, jednak nie jest całkowicie wolna od emisji i pozostałych innych oddziaływań na środowisko. Pośrednio przyczynia się do ubożenia zasobów, powoduje nietypowe i trudne do oceny oddziaływanie na środowisko.
Sama praca turbiny charakteryzuje się bardzo niskim wskaźnikiem emisyjności, ale cały proces inwestycyjny prowadzący do zrealizowania obiektów energetyki wiatrowej, a także praca tych obiektów może negatywnie oddziaływać na środowisko. Pełna analiza tych oddziaływań uwzględnia fazę produkcji podzespołów, transport, montaż, eksploatację oraz fazę likwidacji elektrowni. Podzespoły elektrowni wiatrowych wykonywane są z metali i tworzyw sztucznych, a największy wpływ na środowisko wywiera etap produkcji wieży. Z drugiej strony koszty energetyczne produkcji, transportu i montażu turbiny zwracają się już po kilku miesiącach jej pracy.
Czynniki mogące wpływać na środowisko na etapie użytkowania elektrowni wiatrowej (tzw. nietypowe aspekty środowiskowe):
Według badań przeprowadzonych przez brytyjski think tank Civitas, w przeliczeniu na jednostkę energii elektrownie wiatrowe mogą pośrednio przyczyniać się do wyższej emisji przy aktualnych proporcjach pomiędzy wykorzystaniem odnawialnych a nieodnawialnych źródeł energii. Wynika to z tego, że elektrownie wiatrowe produkują prąd przez około 30% czasu i muszą być wspomagane przez elektrownie węglowe, których ciągłe rozpalanie i wygaszanie powoduje większą emisję zanieczyszczeń, niż nieprzerwana praca. Według raportu Międzynarodowej Agencji Energetycznej rozwój energetyki wiatrowej wymusza znaczącą rozbudowę infrastruktury gazowej.
Budowa turbin wiatrowych wymaga ton neodymu, który jest wydobywany głównie w Mongolii Wewnętrznej w sposób powodujący skażenie środowiska. W okolicach miasta Baotou, przetwarzającym 30 tysięcy ton metali ziem rzadkich rocznie, powstało dziesięciokilometrowe jezioro toksycznych odpadów przemysłowych. Uprawa ziemi i hodowla stała się niemożliwa, a wśród mieszkańców zwiększyła się częstotliwość zachorowań na raka, osteoporozę, choroby skóry i choroby układu krążenia.
Wpływ na zdrowie ludzkie.
Z czynników mogących wpływać na zdrowie ludzkie najczęściej wymieniane są efekty akustyczne i optyczne generowane przez obracające się turbiny.
Oprócz hałasu w zakresie słyszalnym turbiny wiatrowe generują infradźwięki, czyli fale w zakresie częstotliwości mniejszych od słyszalnych, oraz hałas niskoczęstotliwościowy (do 500 Hz). Poziom tego hałasu jest zależny od przyjętej konstrukcji i waha się w granicach 100–107 dB(A) przy turbinie. Maleje w miarę oddalania się od niej. W zakresie infradźwięków dominują częstotliwości 1–5 Hz. Infradźwięki są falami bardzo długimi, rozprzestrzeniającymi się na wiele kilometrów i przenikającymi nawet ściany betonowe. Na skutek rezonansu i małej skuteczności ich ekranowania są powodem znacznej uciążliwości w budynkach mieszkalnych położonych w bliskim sąsiedztwie elektrowni wiatrowych.
Wśród czynników optycznych (wizualnych) wymieniane są: efekt stroboskopowy i tzw. „efekt migotania cieni”. Efekt stroboskopowy jest uciążliwy dla ludzi, a u niektórych osób może wywoływać negatywne efekty.
Badania wpływu dźwięków o niskich częstotliwościach oraz efektów wizualnych na zdrowie ludzkie są fragmentaryczne, prowadzone od niedawna, a ich wyniki są często kwestionowane. Coraz więcej środowisk przyznaje jednak, że taki wpływ jest obserwowany w wielu krajach i może mieć znaczenie dla zdrowia. Z drugiej strony, badania wykazały brak zagrożeń dla zdrowia ze strony infradźwięków, uznano także tzw. syndrom turbin wiatrowych za pozbawiony weryfikowalnych dowodów, choć niektóre z nich wskazują na potrzebę dalszych badań.
Wpływ na zwierzęta.
Farmy wiatrowe zagrażają przelatującym obok nich ptakom i nietoperzom, ponieważ łopaty wirnika tną powietrze z prędkością ponad 150 km/h. Z tego powodu farmy wiatrowe nie powinny być lokalizowane na szlakach sezonowych wędrówek ptaków. Np. ważne trasy migracyjne ptaków nad obszarem Polski biegną wzdłuż wybrzeża Bałtyku, Wisły, Odry i Noteci. Na ten problem zwracają też uwagę światowi ekolodzy, m.in. ze Szkocji i USA. Stwierdzono, że szkockie elektrownie wiatrowe przyczyniają się do ginięcia zagrożonych gatunków ptaków (m.in. sokołów, orłów i latających na małych wysokościach drzemlików), a amerykańska organizacja pozarządowa Center for Biological Diversity policzyła, że turbiny jednej tylko lokalnej elektrowni wiatrowej zabijają corocznie nawet do 1,3 tys. latających ptaków drapieżnych. Z innych badań (m.in. duńskich, niemieckich i holenderskich) wynika natomiast, że ptaki niektórych gatunków, np. różnych gęsi, potrafią dostosować swoje trasy przelotów do pojedynczych elektrowni wiatrowych, jak i potężnych farm wiatrowych. Jeśli na drodze przelotu tych ptaków pojawiają się nowe elektrownie wiatrowe (bądź inne elementy mogące stanowić potencjalne zagrożenie), omijają je one szerokim łukiem, wykluczając możliwość kolizji lub znacznie zmniejszając możliwość jej wystąpienia. To jednak możne wydłużać trasy ich migracji, zwiększając zużycie zapasów energii (tłuszczu). Znane są także przypadki, że ptaki niektórych gatunków zakładały gniazda na gondolach elektrowni wiatrowych, co może wskazywać, że w ich przypadku zagrożenie kolizją z łopatami wirnika turbiny wiatrowej jest niewielkie. W przypadku nietoperzy wpływ elektrowni może być nawet większy niż w przypadku ptaków, gdyż jak się okazało, wystarczy by łopata wirnika przeleciała w pobliżu takiego latającego ssaka, aby spowodować jego śmierć. Powodowany przez poruszającą się szybko łopatę skok ciśnienia powoduje tak zwaną „barotraumę”, czyli śmiertelne uszkodzenie układu oddechowego nietoperzy. Dlatego np. zgodnie z rezolucjami Porozumienia o Ochronie Populacji Europejskich Nietoperzy EUROBATS, którego Polska jest stroną, w miejscach możliwego licznego występowania nietoperzy należy rezygnować z lokalizacji elektrowni wiatrowych lub stosować środki ograniczające ryzyko zabijania tych chronionych zwierząt (np. sezonowe wyłączanie wirników na noc, przy prędkościach wiatru poniżej 6 m/s).
Wpływ na mikroklimat.
Elektrownie wiatrowe mogą wpływać na lokalny mikroklimat – większe skupiska wiatraków mogą być przyczyną zmniejszenia prędkości wiatru. Z powodu turbulencji wywoływanych przez wiatraki podnosi się temperatura powietrza. Keith i inni oceniają, że bardzo duże ilości energii generowane przez elektrownie wiatrowe mogą wpływać na klimat w skali kontynentalnej, ale mają minimalny wpływ na zmiany temperatury.
Awarie i wypadki.
Wraz ze wzrostem liczby uruchamianych turbin rośnie liczba awarii i spowodowanych przez nie wypadków z udziałem ludzi. Według oficjalnie potwierdzonych danych, średnioroczna liczba wypadków w latach 1992–1996 wyniosła 6, w latach 1997–2001 22, a w latach 2007–2011 wzrosła do 132 wypadków/rok. Łącznie na 1208 wypadków potwierdzonych do 31 marca 2012 roku odnotowano 102 wypadki, w których nastąpiło uszkodzenie ciała, w tym udokumentowano 89 wypadków śmiertelnych. W latach od 2005 do 2011 w elektrowniach wiatrowych na obszarze Polski odnotowano 1 wypadek śmiertelny. Powyższe dane obejmują jedynie wypadki uznane za poważne (z uszkodzeniem ciała). W samej Wielkiej Brytanii w ciągu 5 lat odnotowano 1500 wypadków oraz incydentów mogących stanowić zagrożenie.
Najwięcej wypadków spowodowanych było urwaniem łopaty turbiny wiatrowej. W skrajnym przypadku fragmenty łopaty zostały odrzucone na 1300 m od turbiny. Drugim czynnikiem powodującym awarie lub wypadki przy turbinach są ich pożary powodowane zwarciami elektrycznymi lub przegrzaniem śmigieł. Ze względu na wysokość wież jest to zjawisko szczególnie niebezpieczne w pobliżu terenów leśnych i zabudowań. Jako trzecią z najczęściej występujących przyczyn określono defekty i nieprawidłowości w wykonawstwie komponentów, z których wykonano elektrownię wiatrową. Dotyczy to szczególnie uszkodzeń spowodowanych przez burze oraz załamania się wież.
Kolejnymi potencjalnie niebezpiecznymi czynnikami związanymi z energetyką wiatrową są: transport elementów na miejsce montażu oraz kawałki lodu odrywające się od łopat. Odnotowano przypadek odrzucenie kawałków lodu w czasie obrotu łopaty na odległość 140 m od wieży.
Utylizacja.
Około 80% masy turbiny wiatrowej jest wykonana z metali i może być powtórnie wykorzystana. Problemem jest wykorzystanie łopat wykonanych z materiałów kompozytowych ich dużej wytrzymałości oraz wielkości. Zwykle się je przecina i zakopuje w ziemi, nie stanowią zagrożenia dla środowiska, tylko zaśmiecają. Z pociętych łopat można produkować ławki i wiaty. W procesie pyrolizy można rozłożyć tworzywa sztuczne i odzyskać niektóre włókna, lecz jest to ekonomicznie nieopłacalne.
Kontrowersje.
Elektrownie wiatrowe charakteryzują się dużą zmiennością dostarczanej mocy, zależną od warunków meteorologicznych, przez co wymuszają na tradycyjnej energetyce utrzymywanie rezerwy mocy oraz znaczącej rozbudowy infrastruktury gazowej, tak aby w każdej chwili można było zastąpić lub uzupełnić spadek mocy dostarczanej przez elektrownie wiatrowe. Duża bezwładność czasowa elektrowni cieplnych, oraz uwarunkowania techniczne sprawiają, że muszą one pracować z pewną mocą, mimo że moc w nich produkowana nie jest potrzebna. Gdy wieje wiatr i elektrownie wiatrowe wytwarzają moc elektryczną, prowadzi do spalania mniejszej ilości węgla, a co za tym idzie mniejszej emisji gazów cieplarnianych.
Jednym z argumentów na rzecz budowania elektrowni wiatrowych na świecie był problem konieczności zmniejszenia emisji dwutlenku węgla do atmosfery. Z raportu organizacji Greenpeace „Morski wiatr kontra atom” wynika, że rozwój energetyki wiatrowej na morzu jest jednym z najbardziej konkurencyjnych i efektywnych sposobów rozwiązywania tego problemu. Produkcja energii z tego źródła jest tania, bezpieczna i może zapewnić tysiące nowych miejsc pracy.. Mamy więc do wyboru taniejącą, lecz niesterowalną energetykę wiatrową i jej niskie koszty środowiskowe lub energię elektryczną ze spalania węgla obarczoną wysokimi kosztami środowiskowymi lub energetykę jądrową.
Elektrownia wiatrowa a budynek autonomiczny.
Na małą skalę, elektrownia wiatrowa połączona z systemem magazynowania energii elektrycznej może służyć do zaopatrzenia budynku autonomicznego w elektryczność. Na rynku dostępne są małe przydomowe instalacje do produkcji energii elektrycznej, składające się z turbiny wiatrowej o mocy kilku kW, ogniwo fotowoltaiczne oraz baterię akumulatorów do przechowywania energii między okresami podaży a zapotrzebowania.

</doc>
<doc id="24844" url="https://pl.wikipedia.org/wiki?curid=24844" title="Pedagogika specjalna">
Pedagogika specjalna

Pedagogika specjalna – dział pedagogiki, którego podstawowym obiektem zainteresowania jest człowiek wymagający wsparcia i pomocy w przekraczaniu różnorakich trudności, utrudniających mu rozwój i funkcjonowanie społeczne. Zajmuje się osobami w każdym wieku, starając się odpowiadać na ich szczególne potrzeby: rozwojowe w wieku niemowlęcym, edukacyjne i wychowawcze w wieku przedszkolnym, szkolnym oraz dorastania, a także socjalizacyjne i zawodowe w wieku dojrzałym.
Podstawowym zadaniem pedagogiki specjalnej jest stworzenie podstaw teoretycznych i metodycznych dla procesów rewalidacji (czyli usprawniania, kompensacji i korektury pedagogicznej w procesie dydaktyczno-wychowawczym) oraz resocjalizacji. Oprócz osób niepełnosprawnych pedagogika specjalna zajmuje się też ludźmi wybitnie zdolnymi.
Główne działy pedagogiki specjalnej to:
Tożsamość pojęciowa.
Rozwój pedagogiki specjalnej w okresie ostatnich stu lat spowodował odejście od pierwotnych założeń, według których winna ona zajmować się przede wszystkim nauczaniem i wychowaniem jednostek niepełnosprawnych. Na zaistnienie takiej sytuacji wpływ miał szereg czynników, przede wszystkim jednak rozwój nurtu aksjologicznego zapoczątkowany przez Marię Grzegorzewską. Według jej poglądów należy zawsze dostrzegać w człowieku „coś pozytywnego”, a humanistyczny stosunek do życia powinien stanowić podstawy porządku moralno-prawnego.
Ze względu na złożoność obszarów objętych bezpośrednim zainteresowaniem pedagogiki specjalnej spotyka się w literaturze także inne terminy, mające określać ten sam lub podobny zakres tej dziedziny naukowej. Najczęściej spotykane to:
Historia.
Państwowy Instytut Pedagogiki Specjalnej.
Na przełomie 1919 i 1920 r., dzięki staraniom Marii Grzegorzewskiej, Ministerstwo Zdrowia Publicznego uruchomiło w Warszawie roczny kurs seminaryjny dla nauczycieli dzieci upośledzonych umysłowo. W 1921 r. powstała pierwsza uczelnia, Państwowe Seminarium Pedagogiki Specjalnej, którego późniejsza działalność wyznaczyła na wiele lat kierunki prac teoretycznych i praktycznych dla nowo ukształtowanej dziedziny naukowej, jaką była pedagogika specjalna. Seminarium, wraz z Państwowym Instytutem Fonetycznym stanowiły fundament utworzonego w 1922 r. Państwowego Instytutu Pedagogiki Specjalnej.
Działalność PIPS w tamtych latach była nierozerwalnie związana z osobą Marii Grzegorzewskiej. Pod jej kierunkiem Instytut opracował wiele nowatorskich metod rozpoznawania i diagnozowania potrzeb osób niepełnosprawnych, swoistych form i metod nauczania i wychowania oraz skutecznych strategii współpracy z ich rodzinami. Do najbardziej znanych, po dziś dzień stosowanych form, wypracowanych przez PIPS należy metoda tzw. „ośrodków pracy” – oparta na systemie „ośrodków zainteresowań” opracowanej na początku XX wieku przez belgijskiego lekarza i pedagoga Ovide Decroly’ego.
Maria Grzegorzewska uczestniczyła w większości działań na rzecz rozwoju pedagogiki specjalnej w Polsce i na świecie. Skoncentrowała wokół siebie wielu wybitnych praktyków i teoretyków tej dziedziny, m.in. M. Stefanowską, J. Joteyko, J. Hellmanna, J. Korczaka, W. Łuniewskiego, T. Mayznera, M. Wawrzynowskiego, H. Rylla, N. Han-Ilgiewicz, J. Doroszewską.
Edukacja i wychowanie osób niepełnosprawnych w latach 1896–1921.
Przed utworzeniem PIPS można było zaobserwować wyraźne działania na rzecz edukacji i wychowania jednostek niepełnosprawnych, chociaż nie używano powszechnie nazwy „pedagogika specjalna”. Do najważniejszych wydarzeń, mających niebagatelne znaczenie dla późniejszego jej rozwoju należy zaliczyć:
Niezwykle ważną dla rozwoju pedagogiki specjalnej rolę, w okresie I wojny światowej odegrała Józefa Joteyko, która podczas swojego pobytu we Francji utworzyła pierwsze projekty organizacji kompleksowego systemu wychowania i kształcenia dzieci niepełnosprawnych w wolnej Polsce.
Pedagogika specjalna – rozwój w latach 1921–1939.
1 czerwca 1924 r. pod przewodnictwem Marii Grzegorzewskiej przy Związku Nauczycielstwa Polskiego powstała Sekcja Szkolnictwa Specjalnego, do jej głównych zadań należało:
W grudniu 1924 wydany został pierwszy numer czasopisma „Pedagogika Specjalna”, wydawanego po dziś dzień przez Akademię Pedagogiki Specjalnej.
Pomimo intensywnej działalności PIPS i osób zaangażowanych w rozwój pedagogiki specjalnej jako nauki, przełożenie ich pracy na liczbę placówek kształcenia specjalnego w Polsce okresu międzywojennego było niewystarczające. W grudniu 1925 r. odbył się I Polski Zjazd Nauczycielstwa Szkół Specjalnych. Uczestnicy domagali się opracowania ustawy o systemie kształcenia specjalnego oraz przygotowania programu rozwoju sieci szkół specjalnych. Niemal 10 lat później, podczas II Zjazdu Nauczycielstwa Szkół Specjalnych, w 1934 r. odniesiono się bardzo krytycznie do osiągnięć tego dziesięciolecia. Stwierdzono, że istniejąca sieć placówek specjalnych zaspokajała jedynie 12% faktycznych potrzeb społecznych w tym zakresie. Do końca okresu międzywojennego nie udało się rozwiązać systemowo problemu edukacji i wychowania osób niepełnosprawnych, mimo tego jednak był to okres niezwykle ważny dla rozwoju powojennej pedagogiki. Dzięki działalności naukowej PIPS udało się m.in.:
W tym okresie Maria Grzegorzewska sformułowała pierwsze jasne cele i zadania pedagogiki specjalnej, wśród których wyróżniła:
Pedagogika specjalna w okresie II wojny światowej.
II wojna światowa wiele dzieci pozbawiła prawa do miłości, szacunku i edukacji. Polityka hitlerowska Niemiec, wykorzystując hasła eugeniki, siała nienawiść do osób niepełnosprawnych. Na wszystkich terenach okupowanych przez hitlerowskie Niemcy, nastąpił zdecydowany regres w pedagogice specjalnej i działalności opiekuńczo-wychowawczej. Zlikwidowano szkoły specjalne, zamykano szpitale psychiatryczne, wstrzymywano prace naukowo-badawcze związane z rozwojem pedagogiki specjalnej.
Jedną z form czynnego przeciwstawiania się hitlerowskiemu okupantowi stał się w Polsce lat 1939–1945 rozbudowany, w znacznej części tajny, system nauczania i wychowania.
Większość pedagogów specjalnych w tym okresie poświęciło się tajnemu nauczaniu dzieci pełnosprawnych. Działania na rzecz upośledzonych były w tym czasie w dużej mierze, działaniami opiekuńczymi, chroniącymi życie, zapewniającymi posiłek czy schronienie. Maria Grzegorzewska w okresie od 1 listopada 1939 do 1 sierpnia 1944 zajmowała się także tajnym nauczaniem dzieci niepełnosprawnych oraz przez całą okupację organizuje pomoc dla dzieci dotkniętych skutkami wojny.
Ludobójstwo i trudne warunki życia podczas wojny spowodowały utratę wielu nauczycieli i wychowawców. Prace na rzecz przetrwania szkół i zakładów dla niepełnosprawnych podejmowane w tak trudnych warunkach, pełnych okrucieństwa, codziennych dramatów i pogardy dla człowieka, miały szczególny wymiar moralny – stanowiły szczególną obronę podstawowych zasad etycznych i moralnych.
Pedagogika specjalna w latach powojennych.
Po II wojnie światowej stopniowo temat kształcenia osób niepełnosprawnych powraca w obszar zainteresowania naukowców i praktyków. Rozwijają się ponownie prace naukowe, prowadzone są intensywne badania, niemal we wszystkich krajach powstają czasopisma specjalistyczne i nowe placówki dla osób niepełnosprawnych.
Początkowo szkolnictwo specjalne rozwijało się bardzo powoli, co wynikało z ogólnego wyniszczenia kraju oraz zubożenia kadr – wielu specjalistów zginęło podczas wojny. Z 63 placówek istniejących w 1939 r., po wojnie pozostało 14. Jednak już w latach 1945–1955 nastąpił ich trzykrotny przyrost.
Absolutna nowością w okresie powojennym było wprowadzenie do systemu oświaty:
Ich rozwój na przestrzeni lat postępował bardzo dynamicznie, wciąż jednak nie zaspokajał faktycznych potrzeb społecznych w tym zakresie. W roku 1995 istniało w Polsce ponad 100 „Szkół życia” i 31 przedszkoli specjalnych.
Rokiem przełomowym dla pedagogiki specjalnej w Polsce był rok 1970, kiedy to PIPS został przekształcony w wyższą szkołę zawodową. Dzięki temu już w 1975 r. dyplomy otrzymali pierwsi magistrowie pedagogiki specjalnej. W latach osiemdziesiątych XX w. w Wyższej Szkole Pedagogiki Specjalnej im. M. Grzegorzewskiej, bo taką nazwę przyjął przekształcony PIPS, oraz w niektórych uniwersytetach i wyższych szkołach pedagogicznych uruchomiono studia podyplomowe z pedagogiki specjalnej.
Pod koniec XX w. pedagogika specjalna była jednym z 92 kierunków studiów ustanowionych przez Radę Główną Szkolnictwa Wyższego. Dnia 1 września 2000 r. WSPS została przekształcona w Akademię Pedagogiki Specjalnej.
Inne uczelnie realizujące nauczanie na kierunkach pedagogika specjalna:
Metodologia.
Tak jak każda dziedzina nauki, tak i pedagogika specjalna nie mogłaby istnieć bez własnej metodologii. Jako dyscyplina stosunkowo młoda czerpie z różnych źródeł – metodologii nauk społecznych i przyrodniczych.
W pedagogicznych badaniach naukowych wyróżnia się modele:
W świetle prowadzonej na świecie debaty wokół modernizmu i postmodernizmu, w metodologii badań pedagogicznych dostrzec można istotne trendy prowadzące do zmiany paradygmatów i tworzenia nowych orientacji badawczych i struktur wiedzy.
Tradycyjnie, pedagogika specjalna, w swojej warstwie badawczej skłaniała się w kierunku badań nad sposobami oddziaływania na jednostki ze specjalnymi potrzebami edukacyjnymi. Obejmowały takie sfery jak:
Obecnie ważniejsze wydaje się być zdążanie w kierunku rozpoznawania podstaw filozoficznych, etycznych i biologicznych pedagogiki specjalnej z uwzględnieniem szczególnych warunków jakie stwarzają warunki globalizacji. Na tym tle wyłaniają się nowe cele prac badawczych w pedagogice:

</doc>
<doc id="24851" url="https://pl.wikipedia.org/wiki?curid=24851" title="Hymn Katalonii">
Hymn Katalonii

Hymnem Katalonii jest pieśń Els Segadors ("Żeńcy").
Historia.
Pieśń "Els Segadors" powstała najprawdopodobniej w XVII wieku jako reakcja na tzw. powstanie żeńców w 1640 r. Pod względem muzycznym jest ona pieśnią pracy.
Dawny tekst skodyfikował w 1882 r. Manuel Milà i Fontanals na podstawie różnych wersji obecnych w tradycji ustnej. Współczesne słowa (drastycznie skrócone względem wersji oryginalnej) napisał Emili Guanyavents w 1899 r. Muzykę uwspółcześnił Francesc Alió w 1892.
Rząd Katalonii proklamował "Els Segadors" hymnem narodowym w 1993 roku. W 2006 r. został on wpisany do statutu autonomicznego Katalonii. Wykonuje się zarówno wersję krótką, jak i tradycyjną.
Wersja oryginalna (dłuższa).
Catalunya, comtat gran,
qui t'ha vist tan rica i plena!
Ara el rei Nostre Senyor
declarada ens te la guerra.
Segueu arran!
Segueu arran,
que la palla va cara!
Segueu arran!
Lo gran comte d'Olivars
sempre li burxa l'orella:
-Ara es hora, nostre rei,
ara es hora que fem guerra.-
Contra tots els catalans,
ja veieu quina n'han feta:
seguiren viles i llocs
fins al lloc de Riu d'Arenes;
n'han cremat un sagrat lloc,
que Santa Coloma es deia;
cremen albes i casulles,
i caporals i patenes,
i el Santíssim Sagrament,
alabat sia per sempre.
Mataren un sacerdot,
mentre que la missa deia;
mataren un cavaller,
a la porta de l'església,
en Lluís de Furrià,
i els àngels li fan gran festa.
Lo pa que no era blanc
deien que era massa negre:
el donaven als cavalls
sols per assolar la terra.
Del vi que no era bo,
n'engegaven les aixetes,
el tiraven pels carrers
sols per regar la terra.
A presencia dels parents
deshonraven les donzelles.
Ne donen part al Virrei,
del mal que aquells soldats feien:
-Llicència els he donat jo,
molta més se'n poden prendre.-
Sentint resposta semblant,
enarboren la bandera;
a la plaça de Sant Jaume,
n´hi foren les dependències.
A vista de tot això
s'és avalotat la terra:
comencen de llevar gent
i enarborar les banderes.
Entraren a Barcelona
mil persones forasteres;
entren com a segadors,
com érem en temps de sega.
De tres guàrdies que n'hi ha,
ja n'han morta la primera;
ne mataren al Virrei,
a l'entrant de la galera;
mataren els diputats
i els jutges de l'Audiència.
Aneu alerta, catalans;
catalans, aneu alerta:
mireu que aixís ho faran,
quan seran en vostres terres.
Anaren a la presó:
donen llibertat als presos.
El bisbe els va beneir
Amb la ma dreta i l'esquerra:
-On es vostre capità?
On és vostre bandera?-
Varen treure el bon Jesús
Tot cobert amb un vel negre:
-Aquí és nostre capità,
aquesta es nostre bandera.-
A les armes catalans,
Que ens ha declarat la guerra!
Segueu arran!
Segueu arran,
que la palla va cara!
Segueu arran!

</doc>
<doc id="24856" url="https://pl.wikipedia.org/wiki?curid=24856" title="Shenzhou 5">
Shenzhou 5

Shenzhou 5 (chiń. 神舟五号) – pierwszy chiński załogowy lot kosmiczny. 
Lot rozpoczął się 15 października 2003 roku, kiedy to o godzinie 9:00 (UTC +8), z jednorocznym opóźnieniem do planu z 1992 roku i dokładnie 39 lat po tym, jak w Chinach eksplodowała pierwsza bomba atomowa, statek kosmiczny Shenzhou 5 z chińskim astronautą Yangiem Liwei (杨利伟) na pokładzie wystartował z kosmodromu Jiuquan. Ten 38-letni podpułkownik Chińskiej Armii Ludowo-Wyzwoleńczej został nazwany pierwszym taikonautą, w odróżnieniu od amerykańskiego astronauty czy rosyjskiego kosmonauty. Pojazd został wyniesiony w przestrzeń kosmiczną za pomocą rakiety Długi Marsz 2F.
Plan zakładał, że Yang Liwei pozostanie w kapsule powrotnej podczas trwania misji i nie wejdzie do modułu orbitalnego. By zagwarantować powodzenie głównego celu – posłania człowieka w kosmos i bezpiecznego sprowadzenia go na Ziemię – oficjalnie nie przeprowadzono żadnych naukowych eksperymentów. Zabrano tylko kilka ziaren z Tajwanu, flagi i inne pamiątkowe materiały. Dwa aparaty fotograficzne zamontowano na górze i z boku modułu orbitalnego. Moduł ten pozostał w kosmosie i przez 6 miesięcy (do 15 kwietnia 2004) prowadził badania naukowe i technologiczne eksperymenty. 30 maja 2004 spłonął w atmosferze. 
Shenzhou 5 w ciągu 21 godzin i 23 min. okrążył Ziemię 14 razy, po czym wylądował o 6:23 (UTC +8), 16 października 2003 roku, na stepie Amugulang w Siziwang Qi (四子王旗) w Mongolii Wewnętrznej. Od tej chwili Chiny dołączyły do dwóch dotychczasowych mocarstw kosmicznych (USA oraz ZSRR/Rosja), zdolnych samodzielnie wynieść człowieka w kosmos.

</doc>
<doc id="24857" url="https://pl.wikipedia.org/wiki?curid=24857" title="Paul Cézanne">
Paul Cézanne

Paul Cézanne (wym. []; ur. 19 stycznia 1839 w Aix-en-Provence, zm. 22 października 1906 tamże) – francuski malarz postimpresjonistyczny, którego twórczość stanowi pomost pomiędzy impresjonizmem i kubizmem.
Życiorys.
Paul Cézanne urodził się 19 stycznia 1839 w małym miasteczku Aix-en-Provence. Rodzina jego ojca pochodziła najprawdopodobniej z Włoch. Ojciec malarza, Louis-Auguste, był kapelusznikiem, co w tamtych czasach było zajęciem na tyle intratnym, że pozwoliło mu zbić fortunę, dzięki której w 1848 otworzył Bank Cézanne &amp; Cabassol. Społeczność Aix-en-Provence nie do końca go akceptowała, po części ze względu na jego skromne pochodzenie, a także ze względu na fakt, że związał się z robotnicą i dopiero po przyjściu na świat dwójki nieślubnych dzieci zalegalizował ten związek. W 1852 Paul zapisał się do gimnazjum Bourbon, które ukończył wraz z Émilem Zolą.
Zgodnie z wolą ojca Paul rozpoczął studia prawnicze na uniwersytecie w Aix-en-Provence, jednak w rzeczywistości studia te zupełnie go nie interesowały. Równolegle do studiów uczęszczał na lekcje rysunku, wreszcie przerwał studia i postanowił całkowicie poświęcić się malarstwu.
Po przyjeździe do Paryża w ⁣⁣1861⁣⁣ uczył się w Académie Suisse, studiując jednocześnie w Luwrze dzieła starych mistrzów.
W 1869 poznał dziewiętnastoletnią modelkę Hortense Fiquet, z którą zamieszkał, zachowując jednak ten fakt w tajemnicy, z obawy przed tym, że jego ojciec nie zgodziłby się na ich związek. Wkrótce urodził im się syn Paul, o czym rodzina Cézanne’a również się nie dowiedziała. W czasie wojny francusko-pruskiej malarz wraz z Hortense i synkiem przeniósł się do Estaque, małej wioski pod Marsylią. W miejscu tym przebywał Cézanne kilkakrotnie w różnych okresach swojego życia. Często również malował okolice Estaque, ukazując na swych obrazach kominy fabryki cegieł, płytek i cementu, a także budynki położone na malowniczym wzgórzu nad morzem (te same okolice malował później również Georges Braque).
Ojciec Cézanne’a, Louis-Auguste, dowiedział się o związku syna z Hortense i o ich dziecku, chociaż sam Paul uparcie temu zaprzeczał. Aby ukarać syna, Louis-Auguste wypłacał mu jedynie niewielką pensję, wystarczającą zaledwie na pokrycie wydatków samotnej osoby. Stałe nalegania matki skłoniły go jednak do wypłacania synowi większych sum pieniędzy. Dopiero pod koniec swojego życia ojciec Cézanne’a zgodził się (po części dzięki siostrze malarza, Marie, która wiedziała o istnieniu nieślubnego syna Paula) na małżeństwo syna. Ślub odbył się 28 kwietnia 1886 w Aix-en-Provence, w obecności całej rodziny. Kilka miesięcy później – 23 października – Louis-Auguste zmarł w wieku 88 lat. Paul Cézanne odziedziczył po ojcu majątek, jednak nadal prowadził spokojne, samotnicze życie, szukając natchnienia w okolicach Aix-en-Provence.
W 1886 Émile Zola wydał powieść "L’Oeuvre" ("Arcydzieło"), która doprowadziła do zakończenia jego przyjaźni z Cézannem. Bohater tej powieści, Claude Lantier, to malarz pozbawiony mocy twórczej, który nie potrafił zrealizować swoich marzeń i w konsekwencji popełnił samobójstwo. Paul Cézanne rozpoznał w nim siebie. W krótkim liście podziękował Zoli za wysłanie mu powieści, po czym nigdy więcej już się nie spotkali.
15 października 1906, podczas pracy w plenerze, artystę zaskoczyła burza, w wyniku czego zaziębił się i stracił przytomność. Kilka dni później Cézanne zmarł na zator płuc.
Twórczość.
We wczesnym okresie twórczości pozostawał pod wpływem malarstwa barokowego i romantycznego. Brał udział w wystawach impresjonistów. Później jednak zakwestionował dotychczasowe sposoby ukazywania przestrzeni. Zrezygnował z perspektywy linearnej na rzecz ujmowania perspektywy z różnych punktów widzenia, kierunek takiego myślenia o sztuce znalazł następnie wyraz w kubizmie. W obrazach Cézanne’a kształt przedmiotów zbliżał się do form geometrycznych.
Duży wpływ na twórczość Cézanne’a wywarło spotkanie z Pissarrem. Pod jego wpływem Cézanne rozjaśnił koloryt swoich obrazów i nadał im lekkość. Zrezygnował też z używania grubych szpachli, nanosząc plamy barwne subtelnymi pociągnięciami pędzla.
Ulubiona tematyka Cézanne’a to pejzaże (szczególnie okolice Aix-en-Porvence i Estaque), portrety oraz martwe natury, którymi zainteresował się w latach 70. XIX wieku. Malował owoce, stoły i krzesła, przedstawiając je w specyficzny sposób – tak, jakby traciły równowagę. Nie interesowało natomiast artysty życie Paryża, wystawnego miasta wraz z gwarem ulicznym, czy teatrami i kabaretami, które było w tym czasie tematem wielu płócien impresjonistów.
W obrazach takich, jak "Góra Sainte-Victoire" (z 1885) czy "Madame Cézanne" (z 1887) można dopatrywać się inspiracji nie tylko dla kubistów, lecz nawet fowistów. Wraz z Paulem Gauguinem i Vincentem van Goghiem jest uważany za jednego z trzech głównych postimpresjonistów. Od 1900 niemal do końca życia pracował nad obrazem "Wielkie kąpiące się", w którym chciał połączyć studium natury z klasycznymi zasadami kompozycji.
W 1895 roku, dzięki staraniom marszanda Ambroise'a Vollarda, odbyła się pierwsza indywidualna wystawa artysty. Nie została dobrze przyjęta przez krytyków, wzbudziła natomiast zachwyt artystów, w szczególności awangardowych.
W 1907 roku, w ramach Salonu Jesiennego, zorganizowano wielką retrospektywną wystawę twórczości artysty, na której pokazano jego 50 obrazów. Wystawa ta doprowadziła do uznania znaczącej roli artysty.
Moderniści z początku XX wieku uważali Cézanne’a za prekursora współczesnego malarstwa. Henri Matisse nazwał go „ojcem wszystkich malarzy”, a wielu twórców uznawało w nim twórcę przełomu w sztuce XX wieku. Również Pablo Picasso zachwycał się jego obrazami.
Cézanne na rynku sztuki.
W 2011 katarska rodzina królewska kupiła od George Embiricosa obraz Gracze w karty (malowany w latach 1892 – 93r.), kosztował on 250 mln dolarów i stał się najdroższym dziełem sztuki sprzedanym do 2017 kiedy sprzedano obraz Leonarda da Vinci "Zbawiciel świata".

</doc>
<doc id="24859" url="https://pl.wikipedia.org/wiki?curid=24859" title="Kanonierka rzeczna">
Kanonierka rzeczna

Kanonierka rzeczna – niewielki okręt artyleryjski, przeznaczony do służby na rzekach, jeziorach i kanałach, mniejszy od monitora rzecznego. Kanonierki rzeczne przeznaczone były do ostrzeliwania celów lądowych, wspierania wojsk lądowych i patrolowania rzek. Wyporność kanonierek rzecznych wynosiła od kilkudziesięciu do ok. 500 ton, zwykle 100–300 ton. Charakteryzowały się one małym zanurzeniem, umożliwiającym pływanie po szlakach śródlądowych. Przeważnie uzbrojone były w 1 lub 2 działa kalibru od 75 mm do 150 mm, ponadto w działa małego kalibru oraz karabiny maszynowe. Część okrętów tej klasy była lekko opancerzona.
Klasa okrętów określanych jako kanonierki rzeczne była niejednolita. Oprócz opancerzonych jednostek, konstruowanych pod kątem przydatności do walki, budowano okręty przypominające konstrukcyjnie statki cywilne, o obszernych nieopancerzonych nadbudówkach (do tej grupy głównie zaliczały się kanonierki kolonialne, w których nacisk kładziono na funkcje patrolowe i możliwość dłuższego przebywania załogi, a także możliwość zabierania dodatkowych żołnierzy lub osób). Liczne kanonierki uzyskiwano z przebudowanych rzecznych statków cywilnych, przez prostą instalację uzbrojenia lub dalej idące modyfikacje, w tym instalację lekkiego opancerzenia (jednostki takie zwłaszcza były tworzone w sposób improwizowany w czasie konfliktów zbrojnych). Początkowo kanonierki rzeczne miały napęd parowy (z kołami łopatkowymi lub śrubą), w XX wieku pojawiły się też silniki spalinowe. Niektóre kanonierki rzeczne posiadały także możliwość pływania po morzu (głównie kanonierki kolonialne), większość mogła pływać jedynie po wodach śródlądowych. Z drugiej strony, „zwykłe” kanonierki („morskie”) również mogły być używane na większych rzekach.
Kanonierki rzeczne, w tym kanonierki pancerne, masowo używane były w czasie wojny secesyjnej od 1862 roku w czasie walk na Missisipi. Oprócz modyfikowanych statków cywilnych, były wśród także nich wyjątkowo duże 500-tonowe okręty pancerne, uzbrojone w aż 13 dział umieszczonych w pancernej kazamacie, napędzane kołami łopatkowymi. Pod koniec XIX wieku i na początku XX wieku kanonierki rzeczne używane były przez mocarstwa kolonialne do utrzymania władzy i porządku w koloniach oraz do reprezentowania interesów w słabszych państwach, zwłaszcza w Chinach (rzeczne kanonierki kolonialne). W czasie I wojny światowej kanonierki rzeczne używane były na rzekach i kanałach Europy Zachodniej do ostrzeliwania celów lądowych (m.in. przez Francję). Jako kanonierki, stosowano wtedy także barki z zamontowanym ciężkim działem (kalibru aż do 240 mm). Po I wojnie światowej, kanonierki rzeczne zostały w większości wyparte przez większe i lepiej uzbrojone i opancerzone monitory rzeczne oraz mniejsze kutry opancerzone. Znanym incydentem stało się zatopienie przez japońskie samoloty amerykańskiej kanonierki kolonialnej USS „Panay” 12 grudnia 1937 roku w Nankinie.
Polska posiadała do 1939 roku w składzie Flotylli Rzecznej Marynarki Wojennej 3 małe kanonierki rzeczne: „Zaradna”, „Zawzięta” i „Zuchwała” oraz szereg odpowiadających w zasadzie kanonierkom statków uzbrojonych.
Po II wojnie światowej, termin „kanonierka rzeczna” przestał być używany, aczkolwiek niektóre państwa używały rzecznych okrętów artyleryjskich odpowiadających charakterystykami dawnym kanonierkom (również monitory rzeczne używane podczas wojny w Wietnamie przez siły zbrojne USA odpowiadały wielkością kanonierkom).

</doc>
<doc id="24863" url="https://pl.wikipedia.org/wiki?curid=24863" title="Partie polityczne w Kanadzie">
Partie polityczne w Kanadzie

Partie polityczne w Kanadzie są ważnym elementem ustroju politycznego Kanady. W wyborach parlamentarnych, kandydaci na deputowanych, posiadający partyjne rekomendacje (także i niezależni), konkurują z sobą w jednomandatowych okręgach wyborczych. Partia zdobywająca największą liczbę miejsc w parlamencie tworzy rząd z premierem, którym jest zawsze lider rządzącej partii. Jeśli, z jakichś powodów, w trakcie kadencji parlamentu partia rządząca zmieni swego lidera, automatycznie następuje zmiana na stanowisku premiera Kanady. Partia gromadząca drugą co do wielkości liczbę mandatów staje się oficjalną opozycją, a jej przewodniczący liderem opozycji.
Zgodnie z dwupoziomową strukturą władzy ustawodawczej i wykonawczej, partie posiadają strukturę federalną na poziomie federalnym i prowincjalną na poziomie prowincji. Choć odpowiadające sobie partie na obu poziomach charakteryzują się podobnymi założeniami ideologicznymi, mogą się nawet znacznie różnić w programie. Niekiedy też nie popierają się wzajemnie.

</doc>
<doc id="24865" url="https://pl.wikipedia.org/wiki?curid=24865" title="Kompleks Edypa">
Kompleks Edypa

Kompleks Edypa – pojęcie wprowadzone do psychoanalizy przez Zygmunta Freuda; rodzaj konfliktu: kateksja lub antykateksja.
Mitycznym prawzorem jest Edyp, grecki król Teb, który, nie znając swoich biologicznych rodziców, zabił ojca, a potem ożenił się z matką i miał z nią dzieci.
Ma to być powszechne zjawisko wśród dzieci między 3. a 5. rokiem życia (faza falliczna rozwoju psychoseksualnego), polegające na pragnieniu seksualnego związku z rodzicem płci przeciwnej, przy jednoczesnej chęci pozbycia się rodzica tej samej płci jako rywala seksualnego.
Konflikt edypalny różnie przebiega zależnie od płci dziecka:
Kompleks Edypa zapoczątkowuje kwestię identyfikacji seksualnej. Według Freuda wcześniejsza seksualność dzieci obu płci była niezróżnicowana (czyli męska – falliczna).
Prawidłowe rozwiązanie kompleksu Edypa ma determinować życie emocjonalne dorosłego człowieka. W psychoanalizie jest to jeden z podstawowych kompleksów libido.
Freud usiłował tłumaczyć kompleksem Edypa mnóstwo ludzkich zachowań. W praktyce jednak nigdy nie udowodniono nawet realnego istnienia tego kompleksu. Jego domniemane skutki często łatwiej wytłumaczyć w inny sposób (np. lęk przed kobietami może być po prostu efektem traumy pierwszych prób nawiązania erotycznego kontaktu).
Krytyka koncepcji.
W psychologii ewolucyjnej kompleks Edypa jest odrzucany, natomiast występujący konflikt między dziećmi a rodzicami tłumaczony jest w następujące sposoby:
W obu tych przypadkach biorąc pod uwagę wskaźnik konfliktu jakim jest dzieciobójstwo, w badaniach opublikowanych w roku 1990 na podstawie statystyk zabójstw dzieci w Kanadzie i Chicago okazało się, że dzieci obojga płci zabijane są w wieku 5–6 lat przez rodziców niezależnie od płci osoby dokonującej dzieciobójstwa, natomiast w przypadku dzieci dorastających najczęściej zabijani są synowie przez swoich ojców – 60% przypadków, 27% to zabójstwa córek przez swoich ojców.
Edward Wilson natomiast dowodził, że kompleks Edypa nie może, jak zakładał Freud, być kulturowym mechanizmem hamującym instynkty kazirodcze, ponieważ występowanie tego typu wrodzonych tendencji prowadziłoby do chowu wsobnego, co musiałoby być szybko wyeliminowane w procesie ewolucji. Tym samym pożądanie osoby spokrewnionej nie może być uwarunkowane biologicznie.

</doc>
<doc id="24868" url="https://pl.wikipedia.org/wiki?curid=24868" title="Flotylla Rzeczna Marynarki Wojennej">
Flotylla Rzeczna Marynarki Wojennej

Flotylla Rzeczna Marynarki Wojennej (do 17 października 1931: Flotylla Pińska) – polska flotylla rzeczna wchodząca w skład Marynarki Wojennej w okresie międzywojennym, stacjonująca w Pińsku na rzece Pinie. Flotylla operowała na tzw. "morzu pińskim" – w dorzeczu Prypeci z głównymi rzekami: Prypeć, Pina, Strumień.
Powstanie flotylli i pierwsze walki.
Flotylla Pińska powstała 19 kwietnia 1919 roku, gdy gen. Antoni Listowski zgodził się, aby Jan Giedroyć stworzył z trzech motorówek "Lech", "Lisowczyk" i "Lizdejko," w Pińsku, patrol rozpoznawczy. W połowie 1919 roku oddział ten wziął udział w starciach z flotą bolszewicką pod Mostami Wolańskimi i pod Horodyszczem, gdzie 3 lipca 1919 roku trzy łodzie motorowe przeprowadziły rajd rzeką Jasiołdą. Na jednej z łodzi znajdował się pluton 34 pułku piechoty pod dowództwem chorążego Andrzeja Baja, który pod nieprzyjacielskim ogniem desantował się i zdobył Horodyszcze, co następnie umożliwiło zajęcie, ważnego ze względów komunikacyjnych, Łunińca. Na pamiątkę tych wydarzeń 3 lipca ogłoszono Świętem Flotylli Rzecznej w II RP.
17 września 1919 roku doszło do pierwszego starcia z kanonierkami przeciwnika. Motorówki uzbrojone "M.I" i "M.II" starły się ze statkami uzbrojonymi "Trachtomirow" i "Burzyn" pod Petrykowem. W wyniku starcia uszkodzony został "Trachtomirow."
Z nadejściem zimy spieszeni marynarze obsadzili okopy między Petrykowem a Nowosiółkami. Kompania marynarska liczyła 4 oficerów i 80 podoficerów oraz marynarzy.
Flotylla w wojnie polsko-bolszewickiej 1920 roku.
W marcu 1920 roku flotylla wzięła udział w zdobywaniu Mozyrza, gdzie włączono do jej składu nowe jednostki zdobyte na Flotylli Dnieprzańskiej. Następnie flotylla brała udział w ofensywie kijowskiej, podczas której w dniu 27 kwietnia doprowadziła podczas walk w rejonie Czarnobyla do wyparcia Rosjan na Dniepr. Następnie flotylla brała udział w tworzeniu przyczółków na lewym brzegu Dniepru w Kijowie oraz w defiladzie w tym mieście. Po zdobyciu nowych okrętów utworzono Flotyllę Kijowską operującą na Dnieprze. W trakcie kontrofensywy bolszewickiej pod koniec maja część Flotylli Pińskiej została odcięta od głównych sił, w związku z czym załogi zatopiły okręty w dniu 13 czerwca 1920 roku. Ocalałe jednostki walczyły podczas odwrotu na wodach Prypeci, jednak część, z uwagi na niski stan wody, zatopiono w Pińsku i pod Kochanowiczami. Flotyllę rozwiązano 2 sierpnia 1920 z powodu zajęcia dorzecza Prypeci przez Armię Czerwoną i samozatopienia większości jednostek pływających.
Flotylla po traktacie ryskim.
11 października 1920 utworzono Oddział Detaszowany Flotylli Wiślanej na Prypeci, 2 marca 1922 przemianowany na Flotyllę Pińską. Po likwidacji 1 października 1925 Flotylli Wiślanej i przejęciu większości jej jednostek przez Flotyllę Pińską stała się ona jedyną flotyllą rzeczną w Polsce. Bazą główną flotylli był Pińsk, w którym cumowało ponad 100 jednostek bojowych i transportowych. Mieściła się w nim Komenda Portu Wojennego, koszary, schrony i hangary dla wodnosamolotów, warsztaty, biura oraz hale dokowe i konstrukcyjne, a także, po drugiej stronie rzeki, bazy paliwowe i składy amunicji. Bazą była także graniczna Nyrcza. W 1939 roku z części sił Flotylli utworzono Oddział Wydzielony Rzeki Wisły. Wiosną 1939 utworzono w ramach Flotylli Oddział Wydzielony na Prypeci.
Rzeczna Eskadra Lotnicza.
W latach 1928–1937 Flotylla miała siły lotnicze (składające się z łodzi latających Schreck FBA-17HMT2). Początkowo był to Rzeczny Pluton Lotniczy, później, rozbudowany stał się Rzeczną Eskadrą Lotniczą.
Kampania wrześniowa.
Działania wojenne.
We wrześniu 1939 roku Flotylla (bez Oddziału Wydzielonego Rzeki Wisły) składała się z 6 monitorów rzecznych, 3 kanonierek rzecznych, 4 statków uzbrojonych, 17 kutrów uzbrojonych (w tym 3 kutry obsługi i 1 zwiadu artyleryjskiego i łączności), 2 kutrów meldunkowych, 7 trałowców rzecznych i statku minowo–gazowego, oraz 48-50 jednostek pomocniczych, w tym 32 kryp, statku szpitalnego, 2 holowników, kilku motorówek i 6 ślizgaczy. Wszystkie jednostki zatopiono na rozkaz generała Franciszka Kleeberga w 1939 roku. Od 25 września do 12 listopada służba awaryjno-ratownicza Wojennej Flotylli Dnieprzańskiej oraz przedsiębiorstwo robót ratowniczych i podwodnych EPRON wydobyły co najmniej 54 z nich, w tym 26 okrętów bojowych (5 monitorów, 2 kanonierki, 15 kutrów uzbrojonych, statek minowo–gazowy i 3 trałowce), które następnie po remoncie i przezbrojeniu wcielono do WFD.
W dniach 10–14 września 1939 na bazie batalionu zapasowego (mobilizowany od 31 sierpnia) i Oddziału Desantowego (utworzony 2 sierpnia) sformowano dwa bataliony morskie, złożone ze spieszonych podchorążych Szkoły Podchorążych Marynarki Wojennej w Gdyni i marynarzy rezerwy. Dowódcami batalionów zostali kmdr Pawłowski i kpt. mar. Marian Foltyn (początkowo por. mar. Władysław Galiński). Marynarze zostali przemundurowani w polowe mundury wojsk lądowych, oficerowie i podchorążowie starszego rocznika zatrzymali garnizonowe czapki marynarskie, młodsi podchorążowie i rezerwiści w większości z własnej inicjatywy umieszczali orzełki Marynarki Wojennej na czapkach polowych.
Większość stanu osobowego Flotylli 20 września, po zatopieniu jednostek pływających, wymaszerowała na rozkaz gen. Kleeberga w kierunku Lubieszowa i Włodawy, z zamiarem przebijania się w kierunku Rumunii. 22 września, pozbawiony łączności z dowództwem gen. Kleeberg, zdecydował podjąć marsz z odsieczą dla Warszawy. 28 września zmienił nazwę swych wojsk na SGO „Polesie”.
Po odejściu, zgodnie z rozkazem Kleeberga, nielicznych wątpiących w celowość dalszej walki oraz części marynarzy narodowości ukraińskiej i białoruskiej, nastąpiła reorganizacja batalionów morskich, które 28 września weszły wraz z innymi marynarzami w skład 182 Pułku Piechoty z 60 Dywizji Piechoty jako 3 batalion „morski”. Dowódcą batalionu został kmdr ppor. Stefan Kamiński, dowódcami kompanii kpt. mar. woj. Lucjan Rabenda, kpt. artylerii Jerzy Wojciechowski i kpt. piechoty Jan Lipecki. Kwatermistrzem został kmdr ppor. Alojzy Pawłowski. Ponadto z marynarzy utworzono 4 kompanię samodzielnego batalionu 179 Pułku Piechoty tej dywizji (dowódca – ppor. mar. Bohdan Korsak).
Część marynarzy flotylli nie dołączyła do SGO „Polesie”, lecz do Grupy KOP gen. bryg. Wilhelma Orlika-Rückemanna, tworząc w niej zbiorczy batalion marynarski, pod dowództwem kolejno: kmdr. por. Henryka Eibla, kpt. mar. Edmunda Jodkowskiego i kpt. art. Bogusława Rutyńskiego. Większość z nich w nocy 25/26 września dostała się do niewoli sowieckiej, przy czym kilkudziesięciu zostało następnego dnia zamordowanych w Mokranach.
Organizacja w 1939 roku.
Jednostki Flotylli.
1 Dywizjon Bojowy.
D-CA oddziału kanonierek – kpt. art. Władysław Jasik
2 Dywizjon Bojowy.
p.o oficera mechanika – st. bsm. Stanisław Sęk
3 Dywizjon Bojowy.
Oficer mechanik – chor. mar. Bolesław Chabałowski
Baza Wysunięta z Pogotowiem Technicznym.
d-ca bazy wysuniętej – kpt. mar. rez. Jan Hordliczka
d-ca pogotowia technicznego – ppor. inż. rez. Stanisław Gwiazda

</doc>
<doc id="24869" url="https://pl.wikipedia.org/wiki?curid=24869" title="Stereotyp etniczny">
Stereotyp etniczny

Stereotyp etniczny – najczęściej spotykany rodzaj stereotypów, odnoszących się swoją treścią do grup etnicznych (innych narodów lub mniejszości narodowych). Może być albo zbyt dużym uproszczeniem reprezentacji typowych cech członków grupy etnicznej lub fałszywym twierdzeniem powtarzanych wiele razy i przyjętym przez wielu ludzi za ogólną prawdę.
Stereotypy etniczne mogą mieć oparcie w rzeczywistości w odniesieniu do masy statystycznej, ale zastosowane wobec jednostek są niedokładne, karykaturalne i obraźliwe. Mogą stanowić podstawę dyskryminacji i rasizmu.

</doc>
<doc id="24870" url="https://pl.wikipedia.org/wiki?curid=24870" title="Flotylla rzeczna">
Flotylla rzeczna

Flotylla rzeczna ― część marynarki wojennej, składająca się z okrętów rzecznych i działająca na wodach śródlądowych - rzekach, kanałach, jeziorach. Głównymi klasami okrętów rzecznych były monitory rzeczne, kanonierki rzeczne, kutry artyleryjskie, kutry patrolowe oraz różne typy doraźnie uzbrojonych statków. Na większych rzekach mogły operować też niektóre okręty pełnomorskie. Zadaniem flotylli rzecznych były głównie obrona linii rzek, wspieranie wojsk lądowych, wspieranie desantów, ochrona przepraw i walka z okrętami przeciwnika.
Flotylle rzeczne po raz pierwszy odegrały istotną rolę bojową podczas wojny secesyjnej w USA (1861-1865), głównie w kampanii na Missisipi. W Europie, z uwagi na uwarunkowania geograficzne i geopolityczne, istotne znaczenie flotylle rzeczne miały jedynie na południu i wschodzie kontynentu. Podczas walk rosyjsko-tureckich XIX wieku oraz I wojny światowej główną areną walk flotylli rzecznych był Dunaj. Flotylle rzeczne odgrywały też dużą rolę podczas rewolucji i wojny domowej w Rosji. Również podczas II wojny światowej odgrywały pewną rolę, głównie na zachodnich, ale także dalekowschodnich obszarach ZSRR. Po tej wojnie flotylle rzeczne zanikły w związku ze zmniejszeniem się ich znaczenia na współczesnym polu walki. W dalszym ciągu natomiast stosuje się zespoły okrętów rzecznych w celach patrolowania granic państwowych na rzekach (np. na Amurze i Dunaju). Ostatnim przykładem zastosowania bojowego flotylli rzecznej było utworzenie amerykańskiej flotylli "Mobile Riverine Force" (MRF) działającej podczas wojny w Wietnamie.
W Polsce przed II wojną światową istniała Flotylla Rzeczna Marynarki Wojennej stacjonująca w Pińsku (Flotylla Pińska), przez krótki okres istniała również Flotylla Wiślana stacjonująca w Toruniu (podczas II wojny światowej na Wiśle działał Oddział Wydzielony Rzeki Wisły).

</doc>
<doc id="24874" url="https://pl.wikipedia.org/wiki?curid=24874" title="Flotylla pińska">
Flotylla pińska



</doc>
<doc id="24876" url="https://pl.wikipedia.org/wiki?curid=24876" title="Tragedia">
Tragedia

Tragedia (łac. "tragoedia", z gr. "tragōdía", od wyrazów "tragos" „kozioł” i "ōdḗ" „pieśń”) – obok komedii i dramatu właściwego jeden z trzech podstawowych gatunków dramatu. Tragedia to utwór dramatyczny, w którym ośrodkiem akcji jest nieprzezwyciężalny i kończący się nieuchronną klęską konflikt wybitnej jednostki z siłami wyższymi – losem, fatum, prawami historii, prawami moralnymi, czy prawami społecznymi. Konflikt ten określa się jako konflikt tragiczny, stanowi on występujący w większości tragedii model sytuacji człowieka, zarazem jako kategoria estetyczna tragizmu stanowiąc o estetycznej wymowie tragedii. Konflikt tragiczny stanowi przeciwieństwo dwóch racji równowartościowych, dlatego też mający dokonać między nimi wyboru musi ponieść klęskę, a jego działania kończą się katastrofą.
Tragedia grecka.
Geneza tragedii.
Źródłem tragedii greckiej są obrzędy religijne na cześć Dionizosa, a być może w jakimś stopniu także misteria eleuzyjskie lub misteria orfickie. Geneza tragedii greckiej jest przedmiotem wieloletniej kontrowersji naukowej, obejmującej szeroką gamę sprzecznych stanowisk. Według przekazu Arystotelesa tragedia stanowi przekształcony dytyramb, utwór liryczny (należący do liryki chóralnej) związany z kultem Dionizosa.
Grecka twórczość tragiczna.
Tragedie greckie powstawały od VI w. p.n.e. do okresu rzymskiego. Zachowana w "Księdze Suda" i przekazie Diaconusa Ioannesa tradycja przypisywana Solonowi mówi, że pierwszym twórcą tragedii był, mający żyć w Koryncie za tyranii Periandra, legendarny poeta Arion. Wiadomo, że pierwszą tragedię ateńską za panowania Pizystrata w 534 p.n.e. wystawił Tespis. Wszystkie zachowane w całości tragedie są jednak dziełami trzech wielkich twórców ateńskich V wieku p.n.e. - Ajschylosa, Sofoklesa i Eurypidesa. Pierwsze wystawienie tragedii odbyło się w 534 p.n.e. w Atenach za rządów Pizystrata - pierwsza zachowana tragedia, "Persowie" Ajschylosa (472 p.n.e.), wiąże się ze zwycięstwem Aten stanowiącym początek ich potęgi politycznej i kulturalnej. Koniec potęgi Aten na skutek klęski w wojnie peloponeskiej (404 p.n.e.) jest zarazem końcem epoki wielkich ateńskich utworów tragicznych. Zachowało się siedem tragedii Ajschylosa, siedem tragedii Sofoklesa i osiemnaście tragedii Eurypidesa.
W IV w. p.n.e. tragedia grecka zeszła na dalszy plan wobec zainteresowania prozą, a jej poziom artystyczny znacznie spadł. Wystawiano jednak nowe tragedie, a także wznawiano stare. Do najwybitniejszych tragików tego okresu należeli Astydamas, syn tragika Morismosa, jego syn Astydamas Młodszy i Teodektes z Faselis, ponadto Afareus, Euretos, Dikajogenes, Timokles, Poliejdos, Antyfon ("Antymach", "Meleager"), Kleajnetos i Klejtofon.
W okresie hellenistycznym dramat grecki nie doczekał się wybitnych przedstawicieli.
Tragedia rzymska.
Charakter tragedii rzymskiej.
Tragedia rzymska rozwinęła się już w okresie archaicznym - jej reprezentantami byli wtedy Liwiusz Andronikus, Enniusz i Newiusz. Najważniejszym przedstawicielem dojrzałej tragedii rzymskiej jest Seneka Młodszy. W pewnym stopniu nawiązała do dawnych widowisk scenicznych Italii, zasadniczo jednak wzorowała się ściśle na wzorcach formalnych tragedii greckiej. Mimo przyswojenia sobie wzorców formalnych tragedii greckiej, tragedia rzymska odeszła od jej wzorców kulturowych. W szczególności wyzbyła się jej elementów kultowych i religijnych - przy zachowaniu dominacji mitologii w tematyce utworu, nad funkcją oczyszczającą przeważały w niej funkcje wychowawcze, moralne, polityczne, psychologiczne i poznawcze. Tematyka zresztą odeszła częściowo od mitologii na rzecz tematów politycznych, a szczególnie sensacyjnych.
W dziedzinie formy tragedia rzymska pogłębiła tendencje rozwojowe tragedii greckiej. Rola chóru uległa dalszemu ograniczeniu i oderwaniu od akcji. Oderwane od przebiegu akcji wypowiedzi chóru nabrały charakteru pouczającego, sentencjonalnego i moralizatorskiego. Ograniczenie roli chóru doprowadziło również do zaniku prologu - utwierdził się natomiast schemat tragedii pięcioaktowej, przejęty przez tragedię klasycystyczną. Tragedia rzymska wykształciła specyficzny model języka, ściśle powiązany z rzymską retoryką i cechujący się koturnowością. Typowy dla tragedii rzymskiej był także fatalistyczny nastrój. Seneka wypracował nowy model bohatera tragicznego oparty na filozofii stoickiej - bohater senekański wyróżnia się szczególną siłą charakteru, która pozwala mu zachowanie niewzruszonego spokoju wobec przeciwności losu i cierpień.
Rzymska twórczość tragiczna.
Poza utworami Seneki nie zachowała się do naszych czasów żadna tragedii rzymska. Wszystko, co wiemy o tragediach okresu archaicznego, znamy jedynie z fragmentów i opisów. Pierwszą tragedią wystawioną w Rzymie była łacińska przeróbka tragedii greckiej pióra Liwiusza Andronikusa. Wystawiono ją razem z przerobioną komedią grecką w czasie święta Ludi Romani (między 15 a 18 września) w 240 p.n.e. Liwiusz Andonikus, zwany „ojcem literatury greckiej” przybył do Rzymu jako jeniec. Prowadził w Rzymie szkołę, a jego przekłady literatury greckiej służyły jej uczniom. Dramaty greckie przekładał na potrzeby teatru rzymskiego, spośród tragedii były to głównie utwory Sofoklesa i Eurypidesa. Nie zachował się żaden fragment tragedii Liwiusza Andronikusa - znamy jedynie niektóre tytuły, świadczące o tym, że pisał on utwory związane z cyklem trojańskim ("Koń trojański", "Achilles", "Ajaks") i mitami o Atrydach ("Egist", "Hermione").
Drugi chronologicznie z tragików rzymskich, Gnejusz Newiusz, którego pierwszy swój utwór wystawił już pięć lat po pierwszych dziełach Liwiusza Andronikusa, również tworzył dramaty opierające się o twórczość grecką. Mimo że także był cudzoziemcem, wzbogacił jednak tematykę dramatu rzymskiego o motywy rodzime. Obok komedii greckiej, palliaty, w której aktorzy występowali w stroju greckim pallium), pojawiła się dzięki niemu także komedia fabula togata, w której aktorzy występowali w rzymskim stroju narodowym, todze. Obok tragedii greckiej Newiusz wprowadził tragedię rzymską, od togi obramowanej purpurowym szlakiem, w której występowali aktorzy zwaną fabula praetexta. Tragedie rzymskie Newiusza mówiły o rzymskich dziejach i mitach - "Romulus" przedstawiał mit o założeniu Rzymu przez Romulusa, historyczna tragedia "Clastidium" zwycięstwo Rzymian pod wodzą konsula Marka Marcellusa nad Gallami w 222 p.n.e. Tragedie Newiusza tematyce greckiej opierają się na cyklu trojańskim ("Koń trojański", "Hektor wyruszający"), tragedia "Likurg" o królu trackim Likurgu ukaranym przez Dionizosa za sprzeciw wobec jego kultu. Z twórczości Newiusza zachowały się tylko tytuły i nieliczne fragmenty.
Nie napisali żadnych tragedii Plaut i Terencjusz, najwybitniejsi dramaturdzy rzymscy okresu archaicznego. Natomiast w twórczości Kwintusa Enniusza (239-169 p.n.e.) ważne miejsce zajmuje preteksta. Enniusz jest autorem tragedii o porwaniu Sabinek "Sabinae" i o oblężeniu Ambrakii przez Fulwiusza Nobiliora "Ambracia". Siostrzeniec Enniusza, Marcus Pacuvius z Brundizjum (220-130 p.n.e.) w roku 168 p.n.e. uświetnił tragedią "Paulus" zwycięstwo Emiliusza Paulusa w bitwie pod Pydną. Młodszy od nich Lucius Accius wystawił dwie fabulae praetextae: tragedię "Brutus" i tragedię "Enneadzi" ("Decjusz"), napisaną na cześć bohaterskiej śmierci konsula Publiusza Decjusza. Prócz preteksty, Enniusz, Pakuwiusz i Akcjusz tworzyli także dostosowane do potrzeb sceny rzymskiej przeróbki tragedii greckich. Enniusz przerabiał przede wszystkim tragedie Eurypidesa, Pakuwiusz i Akcjusz głównie tragedie hellenistyczne. Z dzieł wszystkich trzech zachowały się jedynie fragmenty.
Literatura rzymska okresu cycerońskiego nie wydała tragedii ani żadnych wartościowych utworów scenicznych - na scenie zaczął dominować mim, popularna komedia łącząca elementy komedii rzymskiej i greckiej. Także w okresie augustowskim tragedia nie odgrywa dużej roli - np. niezachowane "Medea" Owidiusza i "Tyestes" Wariusza. W okresie augustowskim wystawiano tragedie na scenie, popularna była także recytacja fragmentów. Odrodzenie tragedii rzymskiej przynosi dopiero twórczość Seneki, autora 10 tragedii łacińskich, które jednocześnie stanową jedyne zachowane tragedie rzymskie.
Tragedia rzymska jako widowisko sceniczne.
Tragedia rzymska cechowała się dominacją widowiska nad akcją sztuki. Oprócz sztuk teatralnych wystawiane były okazy flory i fauny, a często odbywały się również w cyrku. Rzymian ciekawiły m.in. drzewa hebanowe, krzewy balsamu, oraz zwierzęta np. tygrysy czy dwudziestometrowe węże. Najsławniejszym wydarzeniem tego okresu była rzeź słoni opisana w licznych relacjach.
Tragedia renesansowa i klasycystyczna.
Tragedia regularna i nieregularna.
Tragedia regularna.
W średniowieczu zanikła tradycja gatunkowa tragedii, choć samo pojęcie było znane. Elementy tragiczne znalazły wyraz w średniowiecznych misteriach. W odniesieniu do form dramatycznych termin „tragedia” pojawił się ponownie w końcu XV w. Dramaturgia renesansowa przyniosła rozkwit twórczości tragicznej i powrót do wzorców starożytnych, przy czym były to nie tyle wzorce greckie, ile senekańskie. Powstały dość liczne komentarze do "Poetyki" Arystotelesa, które przyniosły konwencjonalizację arystotelesowskich zasad teoretycznych. Do najbardziej znanych należy zasada trzech jedności ukształtowana na podstawie przekształcenia myśli Arystotelesa przez manierystyczną poetykę włoską. Poetyka włoska przeszczepiona w XVII w. na grunt klasycystycznej tragedii francuskiej (np. Pierre Corneille - "Cyd", "Cynna", "Le mort de Pompée", Jean Racine - "Andromacha", "Brytannik", "Berenika", "Fedra", "Ifigenia w Aulidzie") doprowadziła do kanonizacji i usztywnienia wzorców starożytnych. Absolutyzacja tych norm stała się podłożem rozwoju klasycystycznej poetyki normatywnej, której jednym z czołowych reprezentantów jest Nicolas Boileau.
W skład rozbudowanego systemu norm estetycznych tragedii klasycystycznej wchodziły zasady prawdopodobieństwa, zasady dobrego smaku, zasady stosowności (decorum), zasada trzech jedności, zasada pięciu aktów, wysoki styl retoryczny bogaty w wyszukane figury. Ściśle określony był status bohatera tragedii, co związane było z jej rozumieniem jako gatunku wysokiego - bohaterami mogły być tylko osoby wysoko urodzone (monarchowie, książęta) lub legendarni bohaterowie. Stałość schematu kompozycyjnego, sposób doboru bohaterów oraz nacisk na elementy intelektualne i erudycyjne nadały tragedii klasycystycznej charakter sztuki elitarnej, powiązanej ze środowiskami dworskimi.
W tragedii klasycystycznej występowały jednak także liczne i ważne odstępstwa od zasad tragedii starożytnej. Najważniejsze to całkowita eliminacja chóru oraz brak motywacji metafizycznej, którą całkowicie zastąpiła motywacja psychologiczna - konflikt tragiczny nie miał w tragedii klasycystycznej związku z fatum, ale opierał się na przeciwieństwie namiętności i nakazów moralnych. Ponadto tragedia klasycystyczna rozszerzyła zakres tematyczny o wątki biblijne i historyczne.
Występujące w tragedii klasycystycznej stałe napięcie między prawdopodobieństwem psychologicznym i fabularnym a normami estetycznymi tragedia tzw. pseudoklasycyzmu (np. "Barbara Radziwiłłówna" Alojzego Felińskiego całkowicie przezwyciężyła na rzecz norm estetycznych, co doprowadziło skonwencjonalizowania gatunku. Ponadto w tragedii pseudoklasycznej szczególnego znaczenia nabiera kategoria patosu - niezmienny, jednolity ton wzniosłości i związana z nią surowa jednolitość języka poetyckiego stają się dla tragedii pseudoklasycystycznej naczelną zasadą gatunkową.
Tragedia nieregularna.
Całkowicie odmienny od humanistycznego i klasycystycznego modele tragedii, tragedia nieregularna, ukształtował się w teatrze i dramaturgii Anglii elżbietańskiej i Hiszpanii „złotego wieku”. Tragediopisarze angielscy konflikt tragiczny osadzali nie w świecie wyidealizowanym, ale w konkretnej rzeczywistości historycznej, obyczajowej, społecznej i psychologicznej. W tragedii nieregularnej nie występowały sztywne zasady jednorodności estetycznej i stylistycznej jak zasada trzech jedności, jej kompozycja była zaś luźna, składała się z dość swobodnie związanych epizodów, można ją określić jako rodzaj kroniki dramatycznej. Tragedia szekspirowska ma charakter polifoniczny, cechuje ją także nieobecna w dramaturgii klasycystycznej fantastyka i groteska. Nawiązując do tradycji rodzimej (np. do auto sacramental) reguły poetyki klasycystycznej porzucili także dramaturdzy hiszpańscy (Lope de Vega, Calderón de la Barca), których utwory charakteryzują się obecnością motywów fantastycznych. Tak tradycja angielskiej, jak i hiszpańskiej tragedii nieregularnej wywarła znaczny wpływ na dramaturgię preromantyzmu i romantyzmu.
Już w XVII w. wykształciła się także tzw. „tragedia domowa”, rozwijająca się w wieku XVIII. Tragedia domowa przeniosła konflikt tragiczny ze sfery wielkich wydarzeń mitologicznych i historycznych do środowiska mieszczańskiego i rodzinnego. Stała się jednym ze źródeł przemian tragedii niemieckiej w okresie „burzy i naporu”.
Tragedia w teatrze i dramatopisarstwie francuskim.
Francuski teatr renesansowy.
Francuski teatr renesansowy jest owocem powstałego na skutek idei humanizmu rozdziału twórczości artystycznej opartej na wzorcach starożytnych od ludowej i średniowiecznej twórczości dramaturgicznej. Nastąpiło w nim zbliżenie dramaturgii i poezji lirycznej - humaniści uznawali tragedię i komedię za gatunki literackie o ściśle określonej charakterystyce - praktyka teatralna miała dla nich mniejsze znaczenie, w przeciwieństwie do teatru średniowiecza, widowisko teatralne zostało ściśle poddane wymaganiom literatury. Zbliżenie dramatu i poezji lirycznej znalazło wyraz w humanistycznym rozumieniu widowiska teatralnego jako formy recytacji poezji, zwłaszcza poezji szczególnie wzniosłej, za jaką uznawano tragedię.
Właściwe tragedie i komedie humanistyczne stworzyło we Francji środowisko Plejady w drugiej połowie XVI w. - w pierwszej połowie wieku nadal tworzono przede wszystkim średniowieczne misteria, moralitety i farsy. Rozwój dramatu średniowiecznego podsycały spory religijne - protestanci francuscy także uprawiali takie gatunki jak moralitet czy "sotie". Jeszcze przed powstaniem właściwej tragedii francuskiej w środowisku Plejady istniała już jednak we Francji szkolna tragedia łacińska. W kolegium w Bordeaux działał Szkot George Buchanan tworzący tragedie łacińskie naśladujące wzorce starożytne. Znanym autorem tragedii łacińskich był Marc-Antoine Muret. Istniały także francuskie przekłady Sofoklesa i Eurypidesa, a w 1548 powstał przekład głośnej włoskiej tragedii klasycystycznej - "Sofonisby" Giana Giorgia Trissina. W tym samym roku rozwojowi teatru średniowiecznego położył kres oficjalny zakaz wystawiania misteriów - aż do końca wieku istniały jednak jeszcze trupy teatralne średniowiecznego typu, wystawiające jednak przede wszystkim farsy.
Pierwszą oryginalną tragedią francuską była "Kleopatra" Étienne’a Jodelle’a. Jej premiera przyjęta została z entuzjazmem, uznaje się ją za punkt zwrotny w historii teatru francuskiego. Sztuka została wystawiona po raz pierwszy w 1533 w obecności króla Henryka II i jego dworu na dziedzińcu pałacu w Reims, a następnie w kolegium szkolnym w obecności innych znaczących osób. Treść utworu przedstawia życie Kleopatry od śmierci Marka Antoniusza, który pojawia się w pierwszym akcie jako duch – władczyni Egiptu deklaruje chęć połączenia się z nim poprzez własną śmierć. Tymczasem Oktawian chce okazać jej łagodność i wyrozumiałość - jego zamiar niweczy jednak zdrada. Kleopatra wybiera więc samobójstwo.
"Kleopatra" realizuje postulaty Plejady do której kręgu należeli Jodelle i związani z nim aktorzy, reprezentuje więc typ teatru klasycystycznego. Temat tragedii Jodelle’a nie został zaczerpnięty z repertuaru tragedii starożytnej, ale z historycznego dzieła Plutarcha. Tragizm utworu zasadza się nie na starożytnym metafizycznym fatalizmie, ale na splocie przeciwstawnych czynników psychologicznych i moralnych, które może rozwiązać tylko samobójstwo bohaterki. Konflikt tych czynników przedstawiony jest klasycznie, w momencie największego natężenia napięcia. Tak jak w tragedii greckiej, śmierć bohaterki nie jest przedstawiona na scenie, a jedynie w lamentacjach chóru. Rola chóru jest w tragedii Jodelle’a istotna, ale inna niż w starożytności - chór komentuje przeżycia, działania i cechy moralne bohaterki. Taka funkcja chóru i ograniczenia fabularne utworu (to, że wszystkie ważne zdarzenia dokonały się już przed rozpoczęciem akcji, Kleopatra w chwili jej rozpoczęcia zrealizowała już wszystkie swoje nadzieje) sprawia, że przebieg akcji jest powolny a intryga mało urozmaicona. Utwór pozbawiony jest przez to dramatycznego napięcia, zbliża się w wielu miejscach do poezji lirycznej, elegii o podniosłym, lamentacyjnym i żałobnym nastroju.
Tragedia Jodelle’a jest więc typowym reprezentantem tragedii humanistycznej. Akcja dramatyczna ma w tragedii humanistycznej małe znaczenie, ważniejsze jest przedstawienie wzniosłości i piękna moralnego śmierci bohatera. Drugorzędne znaczenie ma też sceniczność tragedii - nad dialogiem dominuje bowiem monolog, co ma na celu ukazanie indywidualnej godności bohatera. Tragedia renesansu francuskiego ma więc charakter utworu lirycznego - charakteryzuje ją statyczność i elegijność, dostojny nastrój i intelektualne wysublimowanie, wyrażanie złożonych i dostępnych nielicznym uczuć i postaw. Wielu tragedii wcale nie wystawiano - jeden z najsławniejszych tragediopisarzy epoki, Robert Garnier, doczekał się licznych wydań swoich utworów, jego sława nie wyszła jednak poza książkę i szkołę.
Inni XVI-wieczni tragicy francuscy są w dużej mierze naśladowcami Jodelle’a. Należą do nich Jean de la Péruse ("Medea"), Jacques Grévin ("Śmierć Cezara"), Jean de La Taille, Robert Garnier i wielu innych. Jodelle spełnił bowiem jeden z podstawowych dążących do ścisłego nawiązania do starożytności postulatów Plejady, którym było wprowadzenie do literatury francuskiej gatunków opartych na starożytnych wzorcach formalnych. Tragicy XVI-wiecznej Francji naśladowali jednak nie tyle tragików greckich, co Senekę. Pojawiła się także nawiązująca do starożytności poetyka, oparta na poglądach Arystotelesa i Horacego, ale wprowadzająca do tragedii nieznane im kategorie, takie jak zasada prawdopodobieństwa i zasada trzech jedności. Autorem najważniejszego traktatu przyswajającego Francji zasady poetyki starożytnej jest osiadły w tym kraju Włoch Juliusz Cezar Scaligeri.
W XVI w. za najwybitniejszego tragika francuskiego uznawano Roberta Garnier. Garnier był urzędnikiem i adwokatem - retoryka jego czasów wywarła wpływ na jego praktykę poetycką. Jego utwory wyróżniają się poczuciem logiki, zmysłem oratorskim oraz umiejętnością prowadzenia dysputy. Mniejsze znaczenie ma w nich natomiast motywacja psychologiczna. Napisał siedem tragedii znajdujących się pod wpływem Seneki - jedną z ważniejszych jest "Antygona, czyli Litość". Akcja utworów Garniera jest bardziej złożona niż utworów Jodelle’a, przez co w pewnym stopniu oddala się on od wzorca tragedii renesansowej. Jodelle jest także twórcą pierwszej tragikomedii francuskiej - utworu "Bradamante" opierającego się na "Orlandzie Szalonym" Ariosta.
Francuski teatr klasycystyczny.
Kształtowanie się doktryny klasycznej:
Proponowana przez króla (Ludwik XIII) i dwór zasada jedności moralnej, społecznej i politycznej Francji obowiązywała również w sztuce, której - zdaniem kardynała Richelieu – potrzeba autorytetu, dyscypliny i doskonałości. W 1634 r. Richelieu powołał Akademię Francuską – oficjalną instytucję orzekająca w sprawach literatury i języka francuskiego. Akademia powstała w atmosferze niechęci pisarzy, traktowana jako jeszcze jeden ze sposobów ograniczania swobody wypowiedzi.
W latach 1630-1660 (tzw. preklasycyzm) kształtował się zwarta, konsekwentna doktryna estetyczna, a jej pierwszym kodyfikatorem był Jean Champelian. 
Zasady doktryny klasycznej:
Tragedia romantyczna.
Gatunek dramatyczny twórczo nawiązujący i kontynuujący model tragedii szekspirowskiej, stojący natomiast w opozycji do skodyfikowanej koncepcji tragedii antycznej oraz klasycznej. Tragedia romantyczna kierowała się wzorem Szekspira. Określały ją m.in. następujące cechy:
odrzucenie estetycznej jednorodności
mieszanie tragizmu, patosu, komizmu i groteski,
zerwanie z tradycyjnymi wyznacznikami kompozycyjnymi (np. zasadą trzech jedności),
stosowanie fragmentarycznej, luźnej fabuły,
wprowadzenie bohaterów uosabiających ludzkie namiętności i niepoddających się jednoznacznie ocenie moralnej
osadzenie wydarzeń oraz konfliktu tragicznego w szerokim kontekście psychologicznym i konkretnych realiach obyczajowych, historycznych, społeczno- politycznych, filozoficznych.
Można przyjąć, iż te właśnie cechy tragedii romantycznej doprowadziły w pewnym sensie do śmierci gatunku. Tendencja romantyzmu do modyfikowania, a nawet zacierania wyrazistości gatunkowej, musiała bowiem przekształcić z czasem nową koncepcję tragedii tak dalece, że w efekcie zrodził się nowy gatunek: dramat romantyczny.
Do najwybitniejszych twórców tragedii romantycznej należą m.in.: Friedrich Schiller, George Byron, Aleksander Puszkin, Juliusz Słowacki i Cyprian Kamil Norwid z koncepcją białej tragedii, czyli „nietragicznej tragedii”.
Tragedia w literaturze współczesnej.
W literaturze współczesnej (od drugiej połowy XIX w.) cechy gatunkowe tragedii uległy zatarciu - powstał nawet pogląd o „końcu tragedii” jako gatunku dramatycznego. Nadal jednak pojawiało się w utworach dramatycznych wiele elementów typowych dla tragedii - w twórczości naturalistów, symbolistów i ekspresjonistów widoczne są one w dramatach wielu czołowych pisarzy, jak Georg Büchner, Henrik Ibsen, August Strindberg, Gerhart Hauptmann, Frank Wedekind czy Eugene O’Neill. Tematyka tragedii uległa w ich twórczości przemianom - Büchner jest współtwórcą tzw. „tragedii niskiej”, operującej kategorią tragizmu w przedstawieniu życia człowieka przeciętnego. Zbliżone do tragedii utwory Ibsena, Strindberga i Hauptmanna podnoszą zagadnienia rodziny i społeczeństwa. W drugiej połowie XIX w. nie zanikły jednak jeszcze całkowicie ambicje stworzenia tragedii monumentalnej, o tematyce historycznej i biblijnej, naznaczonej ambicjami erudycyjnymi - nurt ten określa się czasem jako „tragedię archeologiczną”.
Przekształcone elementy tragedii starożytnej, zwłaszcza jej funkcji religijno-kultowych, pojawiają się w dziełach pisarzy nawiązujących do literatury greckiej i greckiego mitu - widoczne jest to np. w twórczości Stanisława Wyspiańskiego. Odrodzenie tragedii na przełomie XIX i XX ze względu na zainteresowanie orfizmem, dionizyjskością, jej aspektami religijnymi, mistycznymi, mitologicznymi i ezoterycznymi nastąpiło zwłaszcza pod wpływem refleksji Friedricha Nietzschego nad cywilizacją grecką w "Narodzinach tragedii z ducha muzyki" - tendencja taka wystąpiła zwłaszcza w dramaturgii symbolistycznej i ekspresjonistycznej.
Konwencje tragedii greckiej i próby jej interpretacji w wieku XX podejmowali m.in. Gabriele D’Annunzio, Hugo von Hofmannsthal, Maurice Maeterlinck, Paul Claudel, Jean Giraudoux, Jean Anouilh, Jean-Paul Sartre, Samuel Beckett, Bertolt Brecht, Thomas Stearns Eliot (np. "Mord w katedrze", "Cocktail Party"). Maurice Maeterlinck wprowadził opartą na „tragizmie codziennym” tragedię statyczną. Paul Claudel adaptował w utworach o charakterze tragicznym modele japońskiego teatru nō i hiszpańskiej dramaturgii barokowej. W twórczości części pisarzy współczesnych, zwłaszcza zbliżających się do egzystencjalizmu, tragizm wyraźny jest zwłaszcza w kreacji bohatera - widoczne jest to np. w twórczości dramatycznej Sartre’a, Becketta, a także Brechta. Tragedia jako gatunek szczególnie silnie powiązany z tradycją literacką i w szczególny sposób realizujący rozumienie poezji jako opartej na normach bliska była także neoklasycystom - np. Claudelowi i Eliotowi. Eliot, którego utwory dość ściśle realizują formalne wzorce tragedii regularnej, ale jednocześnie zawierają wiele elementów nowych, odnowił w literaturze angielskiej tradycje dramatu poetyckiego - jego dokonania kontynuował następnie ruch literacki zwany nowym teatrem elżbietańskim.
Tragedia w literaturze polskiej.
Pierwszą polską tragedią jest "Odprawa posłów greckich" Jana Kochanowskiego (1578), wyróżniająca się oryginalnością problematyki narodowej i politycznej. W XVI w. terminem „tragedia” określano jednak często w Polsce utwory komediowe (np. "Tragedia o polskim Scylurusie" Jana Jurkowskiego, "Tragedia żebracza"). W drugiej połowie XVI w. upowszechniły się w Polsce tragikomedie. Od XVI w., a zwłaszcza w wieku XVII, dominowały przekłady, stanowiące najczęściej adaptacje i parafrazy - np. "Jeftes" George’a Buchanana w przekładzie Jana Zawickiego, "Cyd" Pierre’a Corneille’a w przekładzie Jana Andrzeja Morsztyna, przekłady utworów Racine'a. W wieku XVIII tłumaczono zwłaszcza tragedie Woltera.
Popyt na utwory tragiczne stwarzał żywy od końca XVI wieku teatr jezuicki, a później także dworski, reformacyjny i pijarski.
Odrodzenie twórczości tragicznej w Polsce, którego domagała się powiązana z ideami klasycyzmu krytyka literacka, przypada na drugą połowę XVIII wieku – za datę graniczną między barokiem a klasycyzmem bywa uznawane wystawienie "Tragedii Epaminondy" Stanisława Konarskiego w Collegium Nobilium w 1756. Teatr polski tego okresu stawiał sobie przede wszystkim cele dydaktyczne, a także publicystyczne. Ośrodkiem akcji był często konflikt polityczny rozumiany jako przeciwieństwo dobra jednostki i dobra ogółu. Twórczość dramatyczna stawiała sobie za cel pochwałę cnót patriotycznych i obywatelskich, dlatego też - zwłaszcza po utracie niepodległości - przedstawiała często motywy z historii Polski. Bohaterami byli przeważnie wodzowie - rzadziej przedstawiano dzieje królów, co stało się popularniejsze w okresie późniejszym i stanowiło przejaw oddziaływania na klasycyzm wzorców preromantycznych. Formatem wierszowym polskiej tragedii klasycystycznej był przeważnie parzyście rymowany 13-zgłoskowiec.

</doc>
<doc id="24877" url="https://pl.wikipedia.org/wiki?curid=24877" title="Tool">
Tool

Tool – amerykańska grupa wykonująca muzykę z pogranicza rocka i metalu progresywnego. Założona w 1990 roku w Los Angeles przez wokalistę Maynarda Jamesa Keenana, gitarzystę Adama Jonesa, basistę Paula D’Amoura i perkusistę Danny’ego Careya. Do 2007 roku zespół wydał cztery albumy studyjne które zostały pozytywnie ocenione zarówno przez fanów, jak i krytyków muzycznych. Ich piąty studyjny album, Fear Inoculum, jest ich pierwszym od trzynastu lat, został wydany 30 sierpnia 2019 r.
Zespół dał szereg koncertów na całym świecie i uczestniczył w licznych festiwalach: Lollapalooza, Coachella, Download Festival, Roskilde, Big Day Out oraz Bonnaroo. Został wielokrotnie nagrodzony i wyróżniony w plebiscytach muzyki heavy metalowej, czterokrotnie otrzymał nagrodę amerykańskiego przemysłu fonograficznego Grammy. W samych Stanach Zjednoczonych grupa sprzedała blisko 11 mln egzemplarzy płyt. Podczas koncertów Tool prezentuje charakterystyczny rodzaj ekspresji, obejmujący rozwiązania scenograficzne z użyciem wizualizacji.
Historia.
Wczesne lata (1990–1993).
Członkowie zespołu przenieśli się do Los Angeles w latach 80., Podczas gdy D’Amour i Jones poszukiwali pracy w przemyśle filmowym, Danny Carey był już profesjonalnym perkusistą, grał z Carole King oraz w Pigmy Love Circus i Green Jellÿ. Keenan, D’Amour i Jones, chcąc założyć zespół, musieli znaleźć perkusistę, zasięgnęli więc opinii znajomego Jonesa z liceum – Toma Morello, który polecił im właśnie Danny’ego Careya.
Keenan i Jones poznali się dzięki wspólnemu przyjacielowi w 1989. Keenan nagrał kasetę dla Jonesa z jego poprzedniego zespołu, Adam był bardzo zafascynowany głosem kolegi, więc zaczęły się wspólne rozmowy o założeniu nowego zespołu. Zaczęli razem improwizować, w międzyczasie szukając basisty i perkusisty. Szczęśliwie się złożyło, że Danny Carey mieszkał nad Maynardem i został przedstawiony Adamowi przez Toma Morello, starego przyjaciela ze szkoły Jonesa i kumpla z zespołu Electric Sheep. Carey zaczął grać z nimi, ponieważ „było mu trochę przykro”, kiedy inni zaproszeni muzycy nie pojawiali się. Skład zespołu Tool był już kompletny, kiedy Jones zaprosił do niego basistę, Paula D’Amoura. Adam Jones jako ideologię leżącą u podstawy założenia zespołu podał lakrymologię – filozofię podnoszącą znaczenie bólu i płaczu. Miała być ona oparta na książce Ronalda P. Vincenta "„A Joyful Guide To Lachrymology”". Zarówno autor, jak i książka nie istniały, i były mistyfikacją tworzącą wizerunek grupy. Idea lakrymologii spopularyzowała się jednak wśród fanów i rozpropagowała się w sieci. Lakrymologia była też podawana jako inspiracja nazwy grupy. Później jednak Keenan wyjaśnił inaczej jej znaczenie: „Tool jest dokładnie taki jak brzmi: To wielki penis. To klucz francuski... jesteśmy... jesteś narzędziem (Tool); używany jako katalizator we własnym procesie poszukiwań tego, co chcesz znaleźć lub tego, co próbujesz osiągnąć."
Po sformowaniu składu i zagraniu kilku koncertów, grupa rozpoczęła przygotowania do nagrania swojego pierwszego wydawnictwa w wytwórni Zoo Entertainment, "Opiate" (1992), którego nazwę zaczerpnęli ze znanego cytatu Karola Marksa – „Religia jest opium ludu”. EP-ka zawierała 6 ostrzejszych utworów, w tym single "Opiate" i "Hush", które szybko zyskały sobie miłośników. Do utworu "Hush" powstał również teledysk, w którym zespół wystąpił nago z plakietkami na genitaliach i ustach, oznaczającymi sprzeciw wobec cenzury. Tool zaczął trasę koncertową z Rollins Band, Skitzo, Fishbone i Rage Against the Machine. Grupa zbierała dobre opinie, a Janiss Garza z RIP Magazine napisał, że to „mocny start”.
Undertow (1993–1995).
Tool już w 1993 roku nagrał swój pierwszy długogrający album – "Undertow". Wkrótce po wydaniu płyty ruszył w trasę z Henrym Rollinsem i jego Rollins Band oraz Fishbone a także Rage Against The Machine, dzięki której album osiągnął szczyt popularności (14 maja 2001 "Undertow" osiągnął status podwójnej platynowej płyty).
Zespół wzbudził również wiele kontrowersji wraz z wydaniem singla i teledysku "Prison Sex" (wyreżyserowanym przez Adama Jonesa), którego temat stanowiło wykorzystywanie seksualne dzieci. Kilka stacji telewizyjnych odmówiło jego emisji (w tym MuchMusic i MTV).
Tuż po rozpoczęciu nagrań materiału na kolejny albumu, we wrześniu 1995, D’Amour opuścił zespół z powodów ambicjonalnych (chciał tworzyć bardziej eksperymentalną muzykę). W listopadzie zastąpił go Justin Chancellor, wcześniejszy basista Peach, angielskiego zespołu, z którym Tool grał trasy w Europie.
Ænima (1995–2001).
Po przyjęciu nowego basisty Tool kończy nagrywanie drugiego albumu, który oficjalnie wydany zostaje w październiku 1996 roku pod nazwą "Ænima". Jest on zadedykowany zmarłemu satyrykowi Billowi Hicksowi, z którego skeczy zespół często korzystał w swoich utworach (np. refren utworu "Ænema").
Po raz kolejny singiel zespołu wzbudza kontrowersje w mediach. Utwór "Stinkfist", którego nazwa i tekst mogą zostać łatwo skojarzone z fistingiem (choć sam Maynard zaprzeczał takiej interpretacji), w wielu stacjach radiowych zostaje skrócony i pozbawiony części tekstu, zaś MTV zmienia jego nazwę na "Track #1".
W 1997 dotychczasowa wytwórnia promująca zespół, Volcano Records, zerwała kontrakt i wniosła sprawę do sądu przeciwko grupie, co stało się bezpośrednim powodem absencji zespołu na tle wydawniczym. Niemożność wydawnicza spowodowała także powstanie grupy A Perfect Circle, którą Maynard James Keenan założył z byłym technicznym Toola Billym Howerdelem.
Tool na doniesienia prasowe dotyczące domniemanego rozpadu zespołu wydaje w roku 2000 VHS/DVD/CD box set "Salival", zawierający jeden nowy utwór, "Merkaba", covery zespołów Led Zeppelin ("No Quarter") oraz Peach ("You Lied") oraz nową wersję bardzo popularnego wśród fanów utworu "Pushit". Box zawierał również szereg teledysków i materiałów video.
Lateralus (2001–2006).
W lutym 2001 r. zespół wydaje kolejny album, "Lateralus", na którym średnia długość utworu oscylowała w okolicach sześciu i pół minuty, a teledysk do utworu "Parabola" (na albumie stanowi on dwa utwory "Parabol" oraz "Parabola") trwał ponad dziesięć i pół minuty, co było powodem niechęci mediów do jego puszczania.
Mimo to album osiągnął ogromny światowy sukces, dochodząc do pierwszego miejsca na liście Billboard Top 200 już w pierwszym tygodniu po debiucie, a utwór "Schism" nagrodzony został nagrodą Grammy za najlepsze wykonanie metalowe 2001 r.
Pierwszy koncert Tool w Polsce odbył się 19 czerwca 2001 roku w warszawskiej hali „Mera” około godziny 21. Pierwotnie koncert miał się odbyć w klubie Stodoła, jednak ze względu na ogromne zainteresowanie przeniesiono go do mogącej pomieścić około 5 tysięcy osób hali. Drugi koncert odbył się następnego dnia – 20 czerwca – w krakowskiej hali „Wisła”.
Trzeci koncert Tool w Polsce odbył się w ramach festiwalu Ozzfest w katowickim Spodku 29 maja 2002. Wspólnie z Toolem gwiazdami byli Slayer i Ozzy Osbourne.
10,000 Days (2006-2019).
Płyta "10,000 Days" została wydana w maju 2006 i sprzedawała się bardzo dobrze. Tytuł nawiązywał do 27 lat (w przybliżeniu 10000 dni), które minęło od początku choroby aż do śmierci matki Maynarda Jamesa Keenana. Pierwszy singel promujący album pt. "Vicarious" ukazał się w 2006 roku. W lipcu ukazał się drugi singel pt. "The Pot".
24 czerwca 2006 zespół zagrał koncert w katowickim Spodku. Koncert rozpoczął się o 19:33 i trwał przez 90 minut. W tle sceny ustawione były 4 ekrany, na których wyświetlano teledyski zespołu oraz inne obrazy ilustrujące muzykę.
Trzeci singel promujący pt. "Jambi" ukazał się w 2007 roku. 12 sierpnia tego samego roku zespół wystąpił w Spodku jako główna gwiazda Metal Hammer Festiwal. Koncert trwał 80 min. (zapowiadany na 105 minut z powodu nieobecności Chrisa Cornella), od godz. 21:20 do 22:40.
W marcu 2009 roku na oficjalnej stronie zespołu pojawiła się informacja o planowanej na przełomie lipca i sierpnia minitrasie zespołu po Stanach Zjednoczonych i Kanadzie. Trasa liczyła 16 koncertów. Rozpoczęła się 18 lipca w Denver a zakończyła 22 sierpnia w Pomona.
Fear Inoculum (2019).
W czasie trasy koncertowej wiosną 2019 roku, zespół umieścił na twitterze klip sugerujący, że nowy album zespołu ukaże się 30 sierpnia 2019 roku. W czasie koncertów wśród materiału z poprzednich albumów pojawiły się nowe utwory: "Invincible" oraz "Descending". 7 sierpnia 2019 zadebiutował pierwszy singiel z nowej płyty "Fear Inoculum" potwierdzając, że nowy album ukaże się 30 sierpnia 2019 i będzie nosił taki sam tytuł. Zespół zapowiedział limitowaną wersję deluxe poszerzoną o nigdzie nie publikowany film, który jednak nie będzie zapisany na nośniku zewnętrznym, ale będzie wyświetlany na 4-calowym ekranie HD zintegrowanym z pudełkiem płyty, wspartym przez 2-wattowy głośnik. 
Poprzednie albumy zespołu przez długi czas nie były dostępne w dystrybucji cyfrowej. Zadebiutowały w niej dopiero 2 sierpnia 2019.
Muzycy.
Obecny skład zespołu
Byli członkowie

</doc>
<doc id="24878" url="https://pl.wikipedia.org/wiki?curid=24878" title="Brian Mulroney">
Brian Mulroney

Martin Brian Mulroney (ur. 20 marca 1939 w Baie-Comeau) – kanadyjski polityk, premier kraju z ramienia Partii Konserwatywnej w latach 1984–1993.
Życiorys.
Urodził się w Baie-Comeau w Quebecu, w niezamożnej, robotniczej rodzinie. Ukończył politologię na St. Francis Xavier University w Nowej Szkocji, a następnie studiował prawo na Dalhousie University w Halifaksie oraz na Université Laval w Québecu. Po studiach praktykował prawo w Montrealu, a następnie zajmował kierownicze stanowiska w korporacjach przemysłowych. W 1973 ożenił się z córką jugosłowiańskich emigrantów, Milą Pivnicki. Ma z nią czworo dzieci.
Zanim Mulroney objął funkcje państwowe, był działaczem Partii Konserwatywnej. W 1976 był jednym z kandydatów na lidera partii, lecz przegrał z Joe Clarkiem. W ponownych wyborach w 1983 zgromadzenie partii usunęło Clarka z przywództwa i powołało na to miejsce Briana Mulroneya. Tego samego roku w wyniku wyborów uzupełniających do Izby Gmin Parlamentu Kanady Mulroney został deputowanym. W 1984 w wyborach parlamentarnych Partia Konserwatywna pokonała liberałów. Brian Mulroney został premierem na dziewięć następnych lat.
Okres jego rządów zdominowały zagadnienia gospodarcze oraz separatyzm quebecki.
W dziedzinie gospodarki Mulroney prowadził politykę zacieśniania związków z USA, czego ukoronowaniem było utworzenie północnoamerykańskiej strefy wolnego handlu (NAFTA). Otworzyło to gigantyczny rynek amerykański na towary kanadyjskie, lecz także uczyniło gospodarkę kanadyjską bardziej podatną na wahania koniunkturalne.
Druga połowa lat osiemdziesiątych to odrodzenie się separatyzmu frankofonów z Quebecu. Pierwszym symptomem tego był rozłam w samej Partii Konserwatywnej. Grupa posłów frankofońskich wystąpiła z partii, tworząc konkurencyjną grupę Bloc Quebecois. Mulroney, zdając sobie sprawę z aspiracji frankofonskiej mniejszości, dążył do zmiany Konstytucji Kanady tak, by dać Quebecowi pewną autonomię – jak to nazywano – status "distinct society". W tym celu zaproponowano szereg zmian w prawodawstwie znanych jako porozumienie z Meech Lake ("Meech Lake Accord") oraz jego rozszerzenie – porozumienie z Charlottetown ("Charlottetown Accord"). Porozumienie to zostało odrzucone w federalnym referendum, dzięki głosom angielskojęzycznych Kanadyjczyków, którzy uznali treść porozumienia za zbyt daleko idące ustępstwa. Wynikiem tego była dalsza radykalizacja poglądów w Quebecu, której kulminacja nastąpiła już po odejściu Briana Mulroneya od władzy.
Ostatnie lata rządów Mulroneya były niezwykle trudne. Wzrost radykalizacji frankofonów zbiegł się z radykalizacją zachodnich prowincji Kanady, w których powstała nowa, zdobywająca coraz szerszą popularność, Partia Reform, oskarżająca konserwatystów o odejście od konserwatywnych pryncypiów. W istocie, polityka Mulroneya u schyłku rządów była mało konsekwentna. Liberalizacja rynku połączona była z coraz większym etatyzmem. Niepohamowanie rosnący deficyt budżetowy doprowadził do wzrostu oprocentowania kredytów, a w konsekwencji i inflacji. W wyniku tych i innych przyczyn, gospodarka Kanady weszła w fazę ostrej i długotrwałej recesji. Ostatnim posunięciem Briana Mulroneya było wprowadzenie podatku typu VAT ("GST – Goods and Services Tax") w 1991. Wobec zbliżających się wyborów partia zdecydowała się na zmianę lidera. 25 czerwca 1993 Brian Mulroney zrzekł się przewodnictwa partii, automatycznie tracąc fotel premiera, by ostatecznie wycofać się z polityki i wrócić do pracy w prywatnym biznesie.

</doc>
<doc id="24879" url="https://pl.wikipedia.org/wiki?curid=24879" title="Kim Campbell">
Kim Campbell

Kim Campbell, właśc. Avril Phaedra Douglas Campbell (ur. 10 marca 1947 w Port Alberni w prowincji Kolumbia Brytyjska) – kanadyjska polityk, premier kraju z ramienia Partii Konserwatywnej od 25 czerwca do 4 listopada 1993.
Życiorys.
Kim Campbell ukończyła w 1969 studia licencjackie w dziedzinie politologii na University of British Columbia. Potem kontynuowała edukację w London School of Economics na kierunku sowietologii. W latach 1975–1988 zajmowała stanowiska profesora na University of British Columbia oraz Uniwersytecie Harvarda. Sprawowała także funkcję konsula Kanady w Los Angeles. W 1988 została wybrana do Izby Gmin Parlamentu Kanady. W latach 1989–1990 sprawowała funkcję ministra do spraw Indian, w 1990–1993 ministra sprawiedliwości i od 1993 ministra obrony.
25 czerwca po rezygnacji Briana Mulroneya z przewodniczenia partii, niespodziewanie wygrała wybory partyjne i została pierwszą kobietą sprawującą urząd premiera Kanady.
Głównym zamierzeniem Kim Campell było poprawienie wizerunku Partii Konserwatywnej, nadszarpniętego u schyłku rządów jej poprzednika. Początkowo próby były bardzo udane. Fakt, że Campbell była pierwszą kobietą-premierem oraz jej zdecydowanie i energia, przysporzyły jej popularności. W czasie intensywnej kampanii przedwyborczej zaczęła jednak tracić poparcie. Wynikało to z braku zdolności medialnych i licznych gaf. Jednak najgorsze było publiczne naśmiewanie się z niepełnosprawności swojego oponenta, Jeana Chrétiena, cierpiącego na częściowy paraliż twarzy. W efekcie doszło do bezprecedensowej klęski wyborczej. Partii Konserwatywnej udało się uzyskać zaledwie dwa mandaty w 35. Parlamencie Kanady. Kim Campbell musiała udać się na polityczną emeryturę.
Była dwukrotnie zamężna i dwukrotnie rozwiedziona.

</doc>
<doc id="24880" url="https://pl.wikipedia.org/wiki?curid=24880" title="Quality of service">
Quality of service

QoS (ang. "Quality of Service" – jakość usługi) to, zgodnie z zaleceniem ITU-T E.800, całość charakterystyk usługi telekomunikacyjnej stanowiących podstawę do wypełnienia wyrażonych i zaspokajanych potrzeb użytkownika tej usługi.
Rozróżniane są metody usług zróżnicowanych (DiffServ) oraz metody usług zintegrowanych (IntServ)
Aby zapewnić QoS, stosowane są następujące mechanizmy:

</doc>
<doc id="24882" url="https://pl.wikipedia.org/wiki?curid=24882" title="Aulus Gellius">
Aulus Gellius



</doc>
<doc id="24884" url="https://pl.wikipedia.org/wiki?curid=24884" title="Samaweda">
Samaweda

Samaweda – jedna z czterech samhit ("zbiorów") wchodzących w skład Wed; jej strofy śpiewał w trakcie spełniania ofiary udgatar (kapłan biorący udział w ofierze wedyjskiej, „kantor”). Powstała ok. XI wieku p.n.e.
Samaweda to w znacznej mierze zbiór nieoryginalny: większość strof zaczerpnięto wprost z Rygwedy (głównie mandali ósmej i dziewiątej). Dotarła do naszych czasów w trzech redakcjach – co oznacza, że tradycja czytania i zgłębiania Samawedy rozpadła się na trzy szkoły i to prawdopodobnie już we wczesnym okresie jej kształtowanie się, przed ostateczną kodyfikacją. Różnice między redakcjami są niezbyt znaczące.
Redakcje te to:
Samaweda jest znacznie mniejsza od Rygwedy – redakcja "Kauthuma" zawiera jedynie 1810 strof, a jeśli odliczy się powtórzenia to 1549 (z czego tylko 76 strof nie pochodzi z Rygwedy). Strofy ułożone są w dwóch częściach ("arcika") według kolejności wymaganej przez rytuał (a nie według kolejności logicznej). Pierwsza część ("purwarcika") zawiera 587 strofy i tylko 45 jest oryginalnych. Zebrano je w dziesiątki ("dasiat"); dziesięć takich dziesiątek stanowi „recytację” ("prapathaka"). Druga część ("uttararcika") liczy 1225 strof, 31 nie pochodzi z Rygwedy.
Większość strof napisano w metrum "gajatri" lub "pragatha".
Samaweda podaje teksty w postaci mówionej, melodie zaś zapisane są w śpiewnikach ("gana"), które zawierają teksty w takiej postaci, w jakiej należało je śpiewać (z zaznaczeniem, gdzie trzeba przedłużyć samogłoskę, gdzie powinno pojawić się powtórzenie, z dodanymi wykrzyknikami itd.).

</doc>
<doc id="24885" url="https://pl.wikipedia.org/wiki?curid=24885" title="Akropol ateński">
Akropol ateński

Akropol ateński (nw.gr. , od "akropolis" = "górne miasto") – akropol w Atenach, położony na wapiennym wzgórzu o wysokości względnej 70 m (prawie 157 m n.p.m.), zamieszkany w neolicie, w okresie mykeńskim znajdował się tu pałac z megaronem, od VI w. p.n.e. miejsce kultu Ateny.
Świątynie zbudowane w okresie archaicznym zostały zniszczone podczas wojen perskich. Podczas odbudowy zainicjowanej przez Peryklesa powstał tu kompleks świątyń: Partenon, Erechtejon, Apteros, sanktuarium Artemidy Brauronia i Propyleje. Zniszczone rzeźby, elementy starszych budowli zostały użyte przy poszerzaniu tarasu w kierunku południowym (odnaleziono je podczas prac archeologicznych rozpoczętych w latach 70. XVIII wieku, w tzw. „rumowisku perskim”). Perykles odbudowę Akropolu powierzył Fidiaszowi, a w pracach uczestniczyli architekci: Iktinos, Mnesikles i Kallikrates.
W 1987 roku akropol ateński został wpisany na listę światowego dziedzictwa UNESCO.
Wzgórze Akropolu.
Akropol wznosi się na wysokość 156,63 m n.p.m. (wysokość względna to 70 m) – nie jest najwyższym wzgórzem Aten, lecz relatywnie łatwo dostępnym od strony zachodniej, z rozległym (ok. 270 m długości i ok. 156 m szerokości) szczytem o powierzchni ok. 30 tys. m² i dostępem do wody pitnej. Zbudowany jest ze skał wapiennych uformowanych w okresie kredy, które zalegają na warstwie łupków metamorficznych, piaskowców, margieli i zlepieńców. W części północno-zachodniej znajdują się liczne jaskinie, gdzie czczono Zeusa, Pana i Apolla. 
Nazwa.
Wzgórze nazywane było przez starożytnych "Akropolis" lub "Polis". W okresie prehistorycznym mogło nazywać się "Athene" lub "Athenai" i dać nazwę bogini Atenie. Hurwit (1999) utrzymuje, że imię bogini pochodzi od wzgórza. 
Historia.
Pierwsze ślady osadnictwa na wzgórzu pochodzą z okresu neolitu (ok. 4500–3000 p.n.e.); w pobliżu Erechtejonu znaleziono także pozostałości naczyń ceramicznych z wczesnej i środkowej epoki brązu. Początkowo na wzgórzu znajdowała się najprawdopodobniej osada, pałac władcy i domy najważniejszych członków społeczności. 
W XIII w. p.n.e., w okresie mykeńskim, wzgórze zostało ufortyfikowane murem cyklopowym o długości 760 m i wysokości 10 m, który częściowo zachował się w późniejszych strukturach architektonicznych. Wzniesiono tu wówczas również pałac z megaronem. 
W VIII w. p.n.e. wzgórze stało się miejscem kultu bogini Ateny Polias (pol. Ateny Bogini Miasta) ze świątyniami na północno-wschodnim zboczu. Świadczą o tym figurki i brązowe kociołki z poł. VIII w. p.n.e. znalezione w ruinach. 
Za panowania tyrana Aten Pizystrata w latach 561–527 p.n.e. ustanowiono święto upamiętniające narodziny bogini Ateny – Panatenaje, a na wzgórzu zaczęto wznosić pierwsze monumentalne budowle, m.in. dedykowane Atenie Stara Świątynię i hekatompedon, a także sanktuarium Artemidy Brauronii i pierwsze propyleje. Do dziś zachowały się fragmenty najprawdopodobniej frontonów proto-Partenonu z pozostałościami rzeźb przedstawiających lwy atakujące woły oraz prace Heraklesa oraz pozostałości dekoracji wschodniego frontonu Starej Świątyni Ateny ze scenami z Gigantomachii i najprawdopodobniej pierwszym rzeźbiarskim przedstawieniem Ateny na większą skalę. W sanktuarium znajdowało się wówczas również wiele darów wotywnych, m.in. marmurowe posągi kor i koni oraz statuy z brązu i terakoty. Na podstawie odnalezionych pozostałości szacuje się, że na wzgórzu stało ok. 200 posągów kor przedstawionych z charakterystycznym archaicznym uśmiechem. 
W 490 roku p.n.e. po wygranej nad Persami w bitwie pod Maratonem wzniesiono 5-metrową kolumnę z posągiem Nike ku czci Kallimacha, jednego z bohaterskich dowódców greckich, który zginął w bitwie. Rozpoczęła się wówczas budowa wielkiej świątyni – pre-Partenonu, która nie została nigdy ukończona, ponieważ Persowie zniszczyli świątynie, posągi i fortyfikacje Akropolu podczas inwazji Attyki w 480 roku p.n.e. Akropol został następnie umocniony – wzniesiono dwa nowe mury: mur Temistoklesa od strony północnej (w który wbudowano fragmenty trzonów kolumn ze zniszczonego pre-Partenonu oraz elementy innych zniszczonych archaicznych budowli tak, by były widoczne z agory) i mur Kimona od strony południowej, a wota przeniesiono do jaskiń. Zniszczenia perskie nie przerwały tradycji składania darów wotywnych – odnaleziono wiele pozostałości posągów z tego okresu, które wykonano w nowym stylu – stylu surowym. 
W połowie V w. p.n.e. Perykles (ok. 495–429 p.n.e.) zainicjował program budowy 12 świątyń na terenie Attyki i udekorowania imperialnych Aten finansowanego z budżetu związkowego, zasilonego przez łupy wojenne. Program miał na celu ukazanie pobożności Ateczyków i wdzięczności Atenie i innym bogom za zwycięstwo nad Persami, odbudowanie pozycji Aten jako ośrodka kultu i wykorzystanie sztuki i architektury jako narzędzi propagandowych dla wzmocnienia wizerunku imperium . Wówczas na Akropolu powstały monumentalne budowle, m.in. Partenon, Erechtejon, Propyleje i Świątynia Ateny Nike. Według Plutarcha (ok. 50–125 n.e.) Fidiasz nadzorował prace nad budową akropolu. Ok. 460 roku p.n.e. między Propylejami a Erechtejonem postawiono ogromny (ok. 7–16 m) posąg z brązu autorstwa Fidiasza przedstawiający boginię Atenę, stojącą z tarczą trzymaną lewą ręką, z prawą wspartą na włóczni, której grot, połyskujący w słońcu, był widoczny dla okrętów zbliżających się do Pireusu. 
W czasach rzymskich status sanktuarium Akropolu został utrzymany. W 27 roku p.n.e. wzniesiono niewielką świątynię dedykowaną Augusta i Romy po wschodniej stronie Partenonu. 
Po inwazji Herulów w III w. n.e. fortyfikacje wzgórza zostały wzmocnione – wzniesiono nowy mur z bramami po stronie zachodniej. Jedna z nich zachowała się do dziś. 
W VI w. świątynie Akropolu zostały zamienione w kościoły chrześcijańskie – Partenon stał się kościołem dedykowanym Matce Boskiej, Erechtejon – kościołem Zbawiciela, świątynia Ateny Nike kaplicą a propyleje siedzibą episkopatu. W XI w. Partenon pełnił funkcję katedry. 
W okresie frankokracji (1204–1456) w propylejach rezydował możnowładca. 
Po zajęciu Aten przez Turków w 1458 roku Partenon został zamieniony w meczet – w jego południowo-zachodnim narożniku wzniesiono minaret.
W okresie Imperium Osmańskiego (1456–1833) na Akropolu stacjonował garnizon armii tureckiej. W XVII w. Turcy w Partenonie urządzili magazyn amunicji, który eksplodował 26 września 1687 roku wskutek bombardowania podczas oblężenia Aten przez Wenecjan pod przywództwem Francesco Morosiniego (1618–1694). Eksplozja ta zniszczyła środkową część świątyni. Na początku XIX wieku większość pozostałych tam jeszcze wówczas rzeźb (18 posągów, 15 metop i 56 bloków fryzu) została za zgodą władz tureckich usunięta przez brytyjskiego dyplomatę Thomasa Bruce'a (1766–1841), wywieziona do Anglii jako tzw. „marmury Elgina” i sprzedana British Museum w 1816 roku. Thomas Bruce złupił wówczas również Erechtejon i świątynię Ateny Nike. 
W 1822 roku, podczas wojny o niepodległość, garnizon na Akropolu przeszedł w ręce Grecji, a jego pierwszym greckim dowódcą został Odysseas Androutsos (1788–1825). Po wyzwoleniu Grecji Akropol został objęty opieką nowo powstałego państwa greckiego. Pierwsze prace archeologiczne przeprowadzono w latach 1835 i 1837, a w latach 1885–1890 przeprowadzono dokładne prace wykopaliskowe pod kierownictwem greckiego archeologa Panagiotisa Kavvadiasa (1850–1928). W latach 1898–1902 i później w okresie 1921–1933 wdrożono programy rekonstrukcji Partenonu pod kierownictwem greckiego architekta Nikolaosa Balanosa (1860–1942).
W 1975 roku greckie władze podjęły decyzje o renowacji Akropolu ze względu na postępującą degradację zabytków w tym Partenonu. Wtedy też rozpoczęły się prace badawcze oraz inwentaryzacyjne. Prace konserwacyjne i restauracyjne trwają do dziś. 
W 1987 roku akropol ateński został wpisany na listę światowego dziedzictwa UNESCO.
Plan akropolu.
Na wzgórze wchodzi się od zachodu, przez bramę Beule'a (jedną z dwóch bram wzniesionych po najeździe Herulów w III w. n.e.) lub niewielkie wejście pod świątynią Ateny Nike, następnie przechodzi się przez Propyleje. Na południe od Propylejów stoi świątynia Ateny Nike a przy niej epistyle z dawnej kapliczki Afrodyty Pandemos. Naprzeciwko północnego skrzydła Propylei zachował się tzw. piedestał Agryppy, gdzie Ateny złożyły kiedyś ofiarę Markowi Agryppie, zięciowi cesarza Augusta. Nad wzgórzem dominują monumentalne ruiny Partenonu. Pomiędzy Partenonem a Propylejami znajdują się ślady dwóch budynków Brauronejonu – kapliczki poświęconej Artemis Brauronii i Chalkoteki, gdzie przechowywane brązowe dary wotywne. Na wschód od Partenonu znajdują się pozostałości małej okrągłej świątyni z 27 roku p.n.e. dedykowanej Augustowie i Romie. W najwyższym punkcie, po wschodniej stronie wzgórza, zachowały się ślady sanktuarium Zeusa Polieusa. Po stronie północnej znajdują się pozostałości Erechtejonu z charakterystycznym gankiem kariatyd, a przy jego południowej ścianie fundamenty Starej Świątyni Ateny. Na północny zachód od Erechtejonu widać ślady Arreforjonu. Za akropolem znajdował "barathron" – rozpadlina lub dół, do którego wrzucano skazanych na śmierć przestępców, aby ich ciała splugawiły zwierzęta padlinożerne.
Plan przedstawia główne pozostałości archeologiczne na wzgórzu ateńskim.
Muzeum Akropolu w Atenach.
Artefakty znalezione na Akropolu prezentowane są w Muzeum Akropolu, które od 2009 roku znajduje się w nowym gmachu w bezpośrednim sąsiedztwie wzgórza. Na parterze prezentowane są znaleziska ze zboczy wzgórza, na pierwszym piętrze m.in. 5 z 6 kariatyd podtrzymujących dach Erechtejonu, a na ostatnim znaleziska z Partenonu, m.in. fragmenty fryzu panatenajskiego dłuta Fidiasza zdobiącego Partenon oraz 92 metopy z Partenonu.

</doc>
<doc id="24890" url="https://pl.wikipedia.org/wiki?curid=24890" title="Mikołaj z Miry">
Mikołaj z Miry

Mikołaj z Miry, Święty Mikołaj (, ), znany również jako Mikołaj z Bari – święty katolicki i prawosławny. Najstarsze przekazy o nim pochodzą z VI wieku. Według średniowiecznej hagiografii żył na przełomie III i IV wieku (legendarne przekazy twierdzą, że urodził się około roku 270, a zmarł 6 grudnia między rokiem 345 a 352), był biskupem Miry w Licji, wsławił się cudami oraz pomocą biednym i potrzebującym. 
Przez wieki był jednym z najbardziej czczonych świętych na Zachodzie i Wschodzie. Największe jego sanktuarium znajduje się we włoskim Bari. 
Współczesna baśniowa postać Świętego Mikołaja, wzorowana na św. Mikołaju z Miry, jest wykorzystywana w kulturze popularnej w czasie świąt Bożego Narodzenia.
Życiorys.
Najstarsze przekazy.
Według średniowiecznych przekazów Święty Mikołaj żył na przełomie III i IV wieku. Był biskupem Miry w Licji i uczestniczył w soborze nicejskim z 325 roku. Historycy nie odnaleźli jednak żadnego zapisu z III, IV czy nawet V wieku, który potwierdzałby istnienie takiej postaci. Nie wymieniono imienia Mikołaja w przekazach z soboru nicejskiego. Nie wspominał o nim uczestnik tego zgromadzenia, Atanazy z Aleksandrii. Żadne z zachowanych źródeł sprzed VI wieku nie przekazało o Mikołaju nawet najkrótszej informacji.
Wzmianki o Świętym Mikołaju pojawiają się dopiero w wieku VI, ponad 200 lat po jego domniemanej śmierci, za panowania cesarza Justyniana. Zapisano wówczas krótką opowieść zwaną "Stratelatis" ("Praxis de Stratelatis", „Oficerowie”), według której Mikołaj uratował życie sześciu żołnierzom cesarza Konstantyna. Anonimowy autor znał dobrze topografię Miry. W VII wieku pismo to krążyło w kościołach greckich, łacińskich oraz syryjskich i cieszyło się dużą popularnością.
W spisanym około 565 roku żywocie archimandryty Mikołaja z klasztoru Syjon ("Vita Nicolai Sinonitae") pojawiła się opowieść o tym, że ów pobożny mnich, wyruszając na pielgrzymkę do Jerozolimy, odwiedził Mirę. Tam modlił się w bazylice poświęconej "świętemu biskupowi Mikołajowi". Z tekstu wynikało, że biskup był uważany za męczennika, a jego zwłoki przeniesiono wiele lat po męczeństwie z miejsca śmierci do bazyliki, gdzie zbudowano "martyrion". Natomiast Prokopiusz z Cezarei w dziele "O budowlach", powstałym w latach 553–555, zanotował w księdze drugiej, że cesarz Justynian wybudował w Konstantynopolu kościół pod wezwaniem świętych Priskosa i Mikołaja. Nie jest jednak jasne, któremu Mikołajowi dedykowano nową świątynię.
Od VI do drugiej połowy VIII wieku nie zapisano żadnych nowych informacji o Mikołaju. Dopiero w aktach drugiego soboru nicejskiego z 787 roku zanotowano, że jeden z archidiakonów miał sen, w którym ukazał się Święty Mikołaj. Diakon sądził, że przemówił do niego patriarcha Konstantynopola, jednak biskup Miry Teodor sprostował, że chodziło o biskupa jego miasta.
Z początkiem IX wieku w źródłach pojawia się coraz więcej postaci o imieniu Mikołaj, co świadczyć może o rosnącej popularności kultu świętego.
Żywoty.
Na początku XX wieku bollandysta, jezuita Hippolyte Delehaye wykazał, że w przypadku Mikołaja z Miry pierwotnym zjawiskiem był kult świętego. Natomiast hagiografia była wtórna wobec kultu, odpowiadała na rosnące zapotrzebowanie wiernych. Z biegiem lat dodawano nowe epizody do życia Mikołaja, budując je z pewnych stereotypowych elementów. Delehaye pierwszy określił opowieści o Mikołaju jako "legendę hagiograficzną".
W pierwszej połowie IX wieku, w Konstantynopolu powstał najstarszy żywot, napisany przez archimandrytę Michała, tzw. "Vita per Micheaelem". W utworze tym autor podaje nowe informacje, które na trwale wejdą do legendy o świętym. Michał twierdził, że Mikołaj urodził się w niewielkim miasteczku Patara w Licji, jako jedyne dziecko szlachetnych, bogatych i pobożnych rodziców. Od dzieciństwa związane z nim były cudowne wydarzenia. Dorastając wyrzekł się kobiet, rozrywek, polityki i handlu, a poświęcił pobożności. Po śmierci rodziców rozdał cały odziedziczony majątek. Stawał w obronie pokrzywdzonych, wspomagał biednych. Podczas wyborów biskupa w Mirze uradzono, że urząd obejmie pierwsza osoba, która rankiem wejdzie do kościoła, aby się pomodlić. Dzięki interwencji Boga był to Mikołaj. Jako biskup wspierał naukę o Trójcy Świętej, przeciwstawiał się zwolennikom Ariusza i zwalczał pogaństwo – doprowadził między innymi do zburzenia świątyni Artemidy. Słynął z wielu cudów, dzięki którym pomagał bliźnim w potrzebie. Michał przytacza pod koniec "Vita" opowieść o "Stratelatis", natomiast o śmierci Mikołaja tylko krótko wspomina.
Drugim z kolei, niezwykle ważnym dla rozwoju legendy Mikołaja, był napisany w IX wieku żywot autorstwa Szymona Metafrastesa. Był on kompilacją utworu archimandryty Michała oraz "Vita" archimandryty Mikołaja z VI wieku. Mikołaj z klasztoru Syjon został pod koniec życia biskupem Pinary w Licji. Zbieżność imion była prawdopodobnie przyczyną połączenia w dziele Szymona opowieści dotyczących dwóch odrębnych świętych.
Dzieło Szymona Metafrastesa zachowało się do współczesnych czasów w największej liczbie rękopisów, gdyż cieszyło się przez wieki niezwykłą popularnością. Jego tekst zawiera przede wszystkim ponowne opracowanie żywota autorstwa archimandryty Michała, z dodaniem wielu nowych szczegółów ubarwiających opowieści. Na przykład przytaczając opowieść o "Stratelatis", Szymon dodaje wiele mów, które wkłada w usta głównych bohaterów. Czerpie od Michała opowieści i rozwija je, rozpoczynając się od urodzin Mikołaja w Patarze a kończąc na zburzeniu świątyni Artemidy.
W Żywocie znajduje się też wiele nowego materiału. Rozpoczyna się on od opowieści o uwięzieniu Mikołaja za czasów cesarzy Dioklecjana i Maksymiana oraz jego uwolnieniu przez Konstantyna Wielkiego. Cierpienia świętego w więzieniu są zredagowane w stylu opowieści o męczennikach, bowiem zdaniem Szymona przysługiwał Mikołajowi tytuł "bezkrwawego męczennika". W tekście znalazły się też opowieści o udziale Mikołaja w soborze nicejskim oraz jego bliskich związkach z cesarzem Konstantynem.
W oparciu o dzieło Szymona Metafrastesa, pod koniec IX wieku Jan Diakon z Neapolu napisał pierwszy łaciński żywot Mikołaja z Miry. Stał się on podstawą późniejszej hagiografii zachodniej – między innymi angielskiego żywota pióra Roberta Wace’a z XII wieku, niemieckich i francuskich dzieł hagiograficznych z XIII wieku oraz rozdziału poświęconego Mikołajowi w "Złotej Legendzie".
Legendy.
Stratelatis.
Najstarsza legenda związana ze Świętym Mikołajem pochodzi z połowy VI wieku. "Stratelatis" („Oficerowie”), to krótka opowieść o uratowaniu skazanych na śmierć żołnierzy. Zgodnie z nią cesarz Konstantyn wysłał morzem z Konstantynopola wojsko, aby stłumić bunt we Frygii. Oddziały wylądowały w Andriake, porcie niedaleko Miry, gdzie żołnierze splądrowali miasto. Po opanowaniu zamieszek, lokalny prefekt Eustachios skazał na śmierć trzech żołnierzy. W ostatniej chwili miecz katowski powstrzymał Mikołaj, który wykazał niewinność skazanych, a potem zaprosił trzech dowodzących wyprawą oficerów – Nepotianosa, Ursosa i Herpyliona – do pałacu biskupiego. Po zakończonej zwycięstwem kampanii, w Konstantynopolu oficerowie zostali oskarżeni przez prefekta Ablabiosa o nadużycia. Cesarz Konstantyn skazał ich na śmierć. W nocy przed egzekucją, oficerowie błagali w modlitwach o pomoc Mikołaja. Biskup ukazał się we śnie Konstantynowi i Ablabiosowi, zaświadczył o niewinności skazanych i wskazał prawdziwych winowajców. Rano, przed obliczem senatu, oficerowie zostali uniewinnieni i wysłani do Miry z bogatymi darami.
Trzy córki.
W spisanym w pierwszej połowie IX wieku żywocie autorstwa archimandryty Michała, w rozdziałach od dziesiątego do osiemnastego, po raz pierwszy pojawiła się bardzo popularna legenda o trzech córkach.
Zgodnie z jej wersją z IX wieku, młody Mikołaj, jeszcze przed wyborem na biskupa, miał chciwego i bogatego sąsiada, który drwił z pobożności świętego. Bóg ukarał sąsiada i sprawił, że stracił majątek oraz popadł w skrajną biedę. Gdy nie miał już z czego utrzymać rodziny, postanowił sprzedać swoje trzy córki do domu publicznego, ponieważ nikt nie chciał ich poślubić bez otrzymania stosownego posagu. Mikołaj, po długich rozważaniach tekstów Pisma Świętego i modlitwie, postanowił uratować cnotę dziewcząt. Trzykrotnie, pod osłoną nocy, wrzucał przez okno pieniądze przeznaczone na posag dla każdej kolejnej siostry. Gdy sąsiad wyprawił już dwa wesela, postanowił dowiedzieć się, skąd biorą się tajemnicze pieniądze. Czuwał całą noc i ze zdumieniem odkrył, że to pogardzany przez niego Mikołaj wrzuca po raz trzeci pieniądze przez okno. Podziękował mu zawstydzony i postanowił zmienić swoje życie na zgodne z przykazaniami.
Żeglarze i zboże.
W żywocie autorstwa archimandryty Michała spisano też pierwsze dwie legendy związane z morzem – "Praxis de nautis" („Żeglarze”) i "Praxis de navibus frumentariis in portu" („Zboże w porcie”). Pierwsza opowiada o żeglarzach, którzy podczas sztormu, gdy ich statek zaczął tonąć, wzywali pomocy Mikołaja. Biskup pojawił się na statku, wydobył go z topieli, nakazał uciszyć się wiatrowi, a potem zniknął. Żeglarze dopłynęli do portu, dotarli do Miry, gdzie w kościele dziękowali Mikołajowi. Ten nakazał im milczenie i skłonił do zmiany obyczajów.
Legenda o zbożu opowiada o czasach wielkiego głodu. Mikołaj ukazał się we śnie kapitanowi statku, który płynął z Aleksandrii do Konstantynopola i skłonił go do zawinięcia do portu w Andriake. Tam wyładowano na ląd sto korców zboża, które rozdzielono między głodujących mieszkańców Miry. Gdy statek dopłynął do Konstantynopola okazało się, że w ładunku niczego nie brakuje. Opowieść ta będzie później rozwijana w wielu wariantach.
Kult.
Święta.
Od IX wieku Mikołaj był czczony w chrześcijaństwie wschodnim i zachodnim jako święty i cudotwórca. Żywot pióra archimandryty Michała z IX wieku przekazuje, że 6 grudnia obchodzono w Konstantynopolu święto Mikołaja, które traktowano jako "godne przygotowanie do Bożego Narodzenia". Cesarz Leon VI (zmarły w roku 912) stwierdził: "nieprzyjaciel ludzkości doznaje porażki podczas każdej uroczystości ku czci świętych, ale w największy gniew wprawia go święto świętego Mikołaja, ponieważ jest ono obchodzone na całym świecie".
Na Zachodzie jego wspomnieniu nadano również rangę święta. Najstarszy o tym przekaz pochodzi z akt synodów w Neapolu z lat 821 i 842. Na synodzie w Oksfordzie z 1222 roku podniesiono rangę tego święta w kalendarzu do najwyższej. Na pamiątkę translacji ciała Mikołaja do Bari z 1087 roku, ustanowiono drugie święto na dzień 9 maja. Było ono obchodzone tak w Kościele katolickim, jak i Kościołach prawosławnych. Pierwsze znane hymny liturgiczne ku czci świętego powstały w IX wieku w południowej Italii.
Kult świętego był tak popularny, że od XVI wieku w kalendarzach protestanckich zachowano przy 6 grudnia zapis o wspominaniu tego dnia Mikołaja. Nazwę "święto" zastąpiono w nich "Dniem Mikołaja".
Sobór watykański II zarządził rewizję kultu świętych w Kościele katolickim. Powołano komisję złożoną z teologów i historyków, która miała zaproponować usunięcie świąt tych postaci, których istnienia nie sposób było udowodnić. Zakwestionowała ona historyczność Mikołaja, co wywołało ożywioną dyskusję, w której znaczna część hierarchii i wiernych stanęła w obronie kultu świętego. Papież Paweł VI zdecydował się na rozwiązanie kompromisowe. W opublikowanym w 1969 roku "Calendarium Romanum" zniósł święto 6 grudnia i postanowił, że tego dnia będzie obchodzone tzw. "wspomnienie dowolne". Z kalendarza usunięto również średniowieczne teksty hagiograficzne poświęcone Mikołajowi, pozostawiając krótką notatkę opartą na "Stratelatis" z VI wieku. W motu prioprio "Mysterii Paschalis" Paweł VI uzasadnił: "aby wprowadzić w życie postanowienia Soboru Powszechnego, usunięto z kalendarza ogólnego imiona niektórych świętych; zezwolono, aby wspomnienia pewnych świętych obchodzono według uznania i aby przywrócono ich kult, ograniczony do ich własnych krajów".
Ikonografia.
W ikonografii św. Mikołaj przedstawiany jest z brodą, w szatach biskupa rytu łacińskiego lub greckiego, z mitrą i pastorałem. Najczęściej w jednej ręce trzyma księgę a drugą wykonuje gest błogosławieństwa. Wśród jego atrybutów występują rekwizyty z legend – między innymi trzy złote kule, trzy jabłka, trzy sakiewki, troje dzieci lub młodzieńców w cebrzyku, kotwica czy okręt. Jest też często przedstawiany w towarzystwie innych świętych, zwłaszcza Marii z Dzieciątkiem lub Anny Samotrzeciej.
O ikonach Mikołaja wspominają już najstarsze żywoty i translacje. Mowa jest w nich o krwawiących wyobrażeniach świętego, kradzieży otoczonych kultem obrazów, czy cudami słynących ikonach. Obrazy te, obok wyobrażeń samego Mikołaja, przedstawiała sceny z legend związanych z jego życiem. W spisie dworskich, urzędowych ikon z Konstantynopola, sporządzonym na przełomie X i XI wieku, spośród świętych najczęściej przedstawiany jest Mikołaj. Wyliczono czterdzieści trzy jego obrazy, przy trzydziestu trzech archanioła Michała i dwudziestu czterech świętego Grzegorza.
Patronat.
Mikołaj był uważany za świętego, który udziela pomocy w każdej potrzebie. Był na przykład przywoływany w rytuałach egzorcystycznych. Popularność kultu spowodowała, że poświęcono mu tysiące kościołów, ołtarzy, kaplic, szpitali i hospicjów. Historycy wyliczyli, że w roku 1500 liczba poświęconych Mikołajowi kościołów, tylko w Europie zachodniej przekroczyła 2000.
Już w średniowieczu uważano Mikołaja za patrona dzieci. W X wieku wystawiano dramaty liturgiczne dla dzieci, opowiadające historię świętego, które w późnym średniowieczu staną się niezwykle popularne w całej Europie. XII-wieczne zapiski ze środkowej Francji przekazują, że w wigilię 6 grudnia zakonnice roznosiły prezenty dla dzieci z biednych rodzin i zostawiały je wieczorem pod drzwiami. Związek kultu z wręczaniem prezentów jest udokumentowany od XV wieku w źródłach polskich, czeskich, austriackich, holenderskich, belgijskich i niemieckich. Wieczorem 5 grudnia, w wigilię święta Mikołaja, osoba przebrana za świętego obdarowywała owocami, orzechami, ciastkami czy cukierkami dobrze zachowujące się dzieci. Niegrzeczne uderzała pastorałem. Gdy święty nie pojawiał się osobiście, dzieci starały się przekazać, że czekają na prezenty, na różne sposoby. Z Holandii zachowały się zapisy o wystawianiu butów przy kominku. W Czechach dzieci wieszały skarpety na ramach okiennych, a w Austrii kładły buty na parapecie.
Mikołaj jest patronem: Albanii, Grecji, Rosji, Aberdeen, Antwerpii, Bari, Berlina, Bydgoszczy, Chrzanowa, Elbląga, Głogowa, Miry, Moskwy, Nowogrodu, bednarzy, wytwórców guzików, cukierników i piekarzy, panien szukających kandydata na męża, gorzelników i piwowarów, jeńców, kancelistów parafialnych, kierowców, kupców, marynarzy, rybaków i żeglarzy oraz flisaków, młynarzy, uczonych i studentów, notariuszy, obrońców wiary przed herezją, pielgrzymów i podróżnych, sędziów i więźniów, sprzedawców perfum, wina, zboża i nasion, pojednania Wschodu i Zachodu.
Translacje.
Bari.
Domniemane ciało świętego Mikołaja zostało przeniesione w 1087 roku z Miry do Bari w południowej Italii. Wydarzenie to zostało szczegółowo zrelacjonowane we współczesnej mu "Translatio Sancti Nicolai Confessoris" („Translacji świętego Mikołaja wyznawcy”) pióra Nikefora z Bari.
Według Nikefora, przebywający w Antiochii kupcy z Bari dowiedzieli się, że Wenecjanie planują wywieźć ciało świętego Mikołaja z Miry, aby uchronić je przed profanacją, gdyż do miasta zbliżały się wojska tureckie. Kupcy z Bari postanowili uprzedzić Wenecjan i całą flotą popłynęli do Miry. Tam, w bazylice świętego Mikołaja, negocjowali ze strażnikami świątyni przekazanie ciała. Kilka cudów, proroctw i wizji skłoniło strażników do oddania relikwii, które znaleziono pod posadzką kościoła, w marmurowym grobowcu. Kości wydzielały cudowny zapach. Mimo protestów mieszkańców Miry Włosi przenieśli je na statek, w mieście pozostawili jednak cudowną ikonę oraz pusty sarkofag świętego. Podczas podróży morskiej flota napotkała groźny sztorm, który jak się okazało był wywołany kradzieżą części relikwii przez marynarzy. Po kolejnych cudownych wydarzeniach flota dopłynęła do Bari, gdzie 9 maja 1087 r. zniesiono ciało Mikołaja na ląd. Stąd 9 maja również lokalnie, w Bari, obchodzone jest wspomnienie św. Mikołaja. Złożono je w kościele św. Benedykta, ale wkrótce wybudowano bazylikę. 
Wenecja.
W odpowiedzi Wenecjanie sprowadzili do swojego miasta „prawdziwe” relikwie, gdy podczas pierwszej wyprawy krzyżowej w roku 1100 zdobyli Mirę. Niewdzięczne zadanie przekonania świata o słuszności sprawy zaaranżowanej przez Wenecjan wziął na siebie anonimowy Mnich z Lido, autor "Historia de translatione sanctorum Magni Nicolai" („Historii o translacji św. Mikołaja Wielkiego”), spisanej w latach 1102–1108.
Według Mnicha z Lido, flota wenecka jesienią 1099 roku wyruszyła na pierwszą wyprawę krzyżową, podczas której Wenecjanie zdobyli Mirę. W tamtejszej katedrze rozpoczęli poszukiwania grobu św. Mikołaja, podczas których burzyli mury, przekopywali grunt, a nawet torturowali strażnika świątyni. W końcu odnaleźli relikwie, które uznali za najdroższy skarb. Wypłynęli z nimi na Cypr, potem do Jafy w Ziemi Świętej, aby dotrzeć do Jerozolimy. Wzięli udział w oblężeniu i szturmie Hajfy. Po zwycięstwie drogą morską wrócili do Wenecji, a relikwie św. Mikołaja zostały złożone w klasztorze na wyspie Lido.
Inne.
Wenecjanie nie przekonali Europy do swojej wersji wydarzeń, bowiem sanktuarium na Lido miało oddziaływanie jedynie lokalne, podczas gdy sanktuarium w Bari stało się w średniowieczu najważniejszym ośrodkiem kultu świętego w Europie i pozostaje nim nadal. Fragmentami relikwii z Bari zostały obdarowane inne sanktuaria Mikołaja w Europie – lotaryńskie opactwo w Gorze (XI wiek) oraz francuska bazylika w Saint-Nicolas-de-Port (XII wiek).
W roku 1972 papież Paweł VI przekazał fragmenty relikwii Mikołaja z Bari przedstawicielom prawosławia, jako gest dobrej woli w rozpoczynającym się dialogu Kościołów zachodnich i wschodnich. Relikwie te czczone są współcześnie między innymi w greckiej katedrze prawosławnej na Manhattanie oraz sanktuarium świętego we Flushing, w stanie Nowy Jork.

</doc>
<doc id="24891" url="https://pl.wikipedia.org/wiki?curid=24891" title="Klizymetr">
Klizymetr

Klizymetr (pochyłościomierz) – prosty optyczny przyrząd geodezyjny stosowany w geologicznych pracach terenowych, służący do mierzenia kątów pionowych przez celowanie, w tym pomiaru kąta nachylenia stoku, do wyznaczania płaszczyzny poziomej i mogący również służyć za odległościomierz. Może być wbudowany w kompas geologiczny lub występować niezależnie.

</doc>
<doc id="24892" url="https://pl.wikipedia.org/wiki?curid=24892" title="Kompas geologiczny">
Kompas geologiczny

Kompas geologiczny – przyrząd stosowany do podstawowych pomiarów podczas geologicznych prac w terenie, zawierający oprócz kompasu magnetycznego z celownikiem i podziałką, także klinometr, klizymetr i zestaw poziomic. Przyrząd służy do mierzenia biegu i upadu warstw geologicznych.

</doc>
<doc id="24893" url="https://pl.wikipedia.org/wiki?curid=24893" title="Kompas geodezyjny">
Kompas geodezyjny

Kompas geodezyjny – precyzyjny kompas magnetyczny zaopatrzony w dokładny celownik, przystosowany do mocowania na statywie geodezyjnym. Służy do pomiaru kątów poziomych w terenie, podczas opracowywania zdjęć topograficznych.

</doc>
<doc id="24896" url="https://pl.wikipedia.org/wiki?curid=24896" title="Paolo dal Pozzo Toscanelli">
Paolo dal Pozzo Toscanelli

Paolo dal Pozzo Toscanelli (ur. w 1397 we Florencji, zm. 10 maja 1482 tamże) – włoski matematyk, astronom i kosmograf.
Życiorys.
Jego ojcem był florencki lekarz, Dominic Toscanelli. Paolo rozpoczął swoje studia matematyczne pod okiem Giovanniego dell’Abacco. W wieku osiemnastu lat dostał się na uniwersytet w Padwie, gdzie studiował medycynę, filozofię i matematykę. W czasie studiów zaprzyjaźnił się z Mikołajem z Kuzy, którego poznał w kolegium Prosdocimos de'Beldomandi. Mikołaj nie zapomniał o swoim przyjacielu nawet w okresie największej sławy, dedykując mu swój traktat "De transformationibus geometricis". W roku 1424 Toscanelli ukończył studia na uniwersytecie z tytułem doktora medycyny.
Po studiach Paolo powrócił do Florencji, gdzie prowadził swoje badania i obserwacje, i pozostał tam już do końca swojego życia, z wyjątkiem krótkich wypraw do Toskanii i krótkiego pobytu w Todi i w Rzymie. We Florencji podjął się studiów astronomicznych, wchodząc w skład badaczy skupionych wokół architekta Filippa Brunelleschiego, gdzie obcował z najwybitniejszymi uczonymi z Włoch i Europy. W tym czasie znalazł się w centrum naukowym świata tamtej epoki. Współcześni mu uważali go za jednego z największych matematyków tamtych czasów. Regiomontanus i Mikołaj z Kuzy pytali go o zdanie w najbardziej zawiłych zagadnieniach matematycznych i popierali swoje badanie i teorie jego autorytetem. Toscanelli zmarł we Florencji 10 maja 1482 roku w wieku 85 lat.
Praca naukowa.
Toscanelli zajmował się wieloma dziedzinami nauki; był nie tylko matematykiem i astronomem, ale również geografem i doktorem medycyny. Prowadził obserwacje komet, m.in. w 1456 roku obserwował kometę nazwaną później kometą Halleya. Jego badania były bardzo pracochłonne i wymagały długich okresów czuwania. Toscanelli nie mógł jednak uwolnić się od wpływu astrologii, przez co współcześni mu Marsilio Ficino i Giovanni Pico nie wierzyli jego badaniom.
W 1468 roku w katedrze Santa Maria del Fiore we Florencji Toscanelli skonstruował zegar słoneczny (gnomon), umieszczony w kopule nad środkiem lewej nawy na wysokości 277 stóp. Za pomocą zegara można było obliczyć południe słoneczne z dokładnością do połowy sekundy, pozwalał on także na obliczenie z dużą precyzją wysokości słońca podczas przesileń. Gnomon został później rozbudowany przez kardynała Franciszka Ximenesa.
Toscanelli przykładał również dużo wagi do kosmografii. W tej dziedzinie uznawany jest przez niektórych za najwybitniejszego uczonego XV wieku. Studiował dzieła Ptolemeusza i wyprawy Marca Polo, oraz osobiście zbierał informacje od kupców i żeglarzy, przede wszystkim od włoskiego podróżnika Nicolo Coti.
Toscanelli obliczył, że droga na wschód z Europy do Azji wynosi 2/3 długości Ziemi, tj. 230 stopni długości geograficznej, więc droga zachodnia musi się równać długości 130 stopni. W liście do kanonika Ferdama Martinsa z Lizbony, datowanym na 25 czerwca 1474, radził królowi portugalskiemu Alfonsowi V porzucić wyprawy szukające drogi wschodniej i podjęcie poszukiwań drogi zachodniej, która według jego obliczeń była dużo krótsza. Do listu dołączył również mapę, którą sam wykonał. Król Alfons nie był jednak przychylny temu pomysłowi. Istnieje teoria mówiąca, że list Toscanellego zainspirował Krzysztofa Kolumba, który mieszkał w Lizbonie od 1476 roku. O korespondencji pomiędzy uczonym a tronem Kolumb miał dowiedzieć się od swojego przyjaciela Lorenza Giraldiego, który otrzymał od Toscanellego opis schematu wyprawy na zachód. Kolumb miał na listowną prośbę dostać od uczonego kopię listu i mapy. Na początku listu Toscanelli miał dodać kilka słów adresowanych do przyszłego odkrywcy Ameryki. Według biografów Kolumba Toscanelli miał mu wysłać drugi list, w odpowiedzi na drugi list Kolumba. Żaden z listów Toscanellego nie zachował się w oryginale. Jedynym zachowanym w oryginale źródłem jest środkowa część pierwszego listu do Kolumba, która była kopią listu do Ferdama Martinsa z 25 czerwca 1474.

</doc>
<doc id="24898" url="https://pl.wikipedia.org/wiki?curid=24898" title="Pierre du Bois d’Avaugour">
Pierre du Bois d’Avaugour

Pierre Du Bois d’Avaugour (ur. 1620, zm. 24 lipca 1664) – francuski baron, gubernator generalny Nowej Francji w latach 1661–1663.
W czasie jego urzędowania kolonia w dalszym ciągu pogrążona była w kryzysie. Wprowadził prawo zakazujące sprzedaży alkoholu Indianom pod groźbą kary śmierci. Planował także przebudowę umocnień w Québecu, ustanowienie stałej armii w liczbie 4 tysięcy zbrojnych, budowę fortów wzdłuż zachodnich rubieży oraz podział terytorialny kolonii na 10 prowincji. Żaden z elementów planu nie został wprowadzony w życie za jego urzędowania. Prohibicja natomiast okazała się sukcesem. Po krótkiej wizycie na dworze Ludwika XIV zaciągnął się do armii elektora z Moguncji wysłanej do Austrii, aby wziąć udział w konflikcie przeciwko Turkom. Został zabity w akcji 24 lipca 1664 roku w obronie twierdzy Zrin.

</doc>
<doc id="24899" url="https://pl.wikipedia.org/wiki?curid=24899" title="Kilodżul na mol">
Kilodżul na mol

kilodżul na mol (kJ/mol) – jednostka energii na jednostkę liczności materii, często używana w termodynamice, zwłaszcza do opisu energetyki przemian fazowych lub reakcji chemicznych. Np. ciepła topnienia, parowania.
Mol jest podstawową jednostką liczności materii w układzie SI i jest często stosowany w chemii i fizyce.
W fizyce statystycznej stosowane są także równoważne jednostki: elektronowolty na cząsteczkę (eV).
Przelicznik:

</doc>
<doc id="24900" url="https://pl.wikipedia.org/wiki?curid=24900" title="Ajerkoniak">
Ajerkoniak



</doc>
<doc id="24905" url="https://pl.wikipedia.org/wiki?curid=24905" title="Metryka Friedmana-Lemaître’a-Robertsona-Walkera">
Metryka Friedmana-Lemaître’a-Robertsona-Walkera

Metryka Friedmana-Lemaître’a-Robertsona-Walkera (FLRW) jest metryką Riemanna, która reprezentuje jednorodny, izotropowy Wszechświat (spotykane są jeszcze inne określenia metryki, np. metryka Friedmana-Robertsona-Walkera (FRW) lub metryka Robertsona-Walkera (RW)).
Metrykę FLRW zapisuje się w postaci:
gdzie formula_2 jest czynnikiem skali,
jest odległością ruchu własnego,
formula_4 jest krzywizną, formula_5 jest odległością współporuszającą się, natomiast
Model FLRW nie jest dobrym przybliżeniem rzeczywistego Wszechświata. Dopiero model "prawie FLRW", czyli FLRW uzupełniony o zaburzenia gęstości zadowala astrofizyków i jest podstawą kosmologii obserwacyjnej. Nie jest to jednak pełny model Wszechświata, ponieważ związany jest tylko z kształtem lokalnym, a nie globalnym (kształt Wszechświata), ale w wielu rozważaniach jest wystarczający.

</doc>
<doc id="24906" url="https://pl.wikipedia.org/wiki?curid=24906" title="FLRW">
FLRW



</doc>
<doc id="24909" url="https://pl.wikipedia.org/wiki?curid=24909" title="Podofilotoksyna">
Podofilotoksyna

Podofilotoksyna – organiczny związek chemiczny, lek przeciwmitotyczny, który hamuje podział komórek w wyniku nieznanego mechanizmu działania. Silny efekt przeciwmitotyczny prowadzi do nekrozy komórek nabłonkowych. Podofilotoksyna otrzymywana jest z roślin z klasy iglastych (np. "Juniperus") i z rodziny berberysowatych (np. "Podophyllum"). W porównaniu z podofiliną wykazuje większą skuteczność działania. Lek stosowany jest wyłącznie miejscowo. W wykonanych badaniach po aplikacji 0,05 ml 0,5% podofilotoksyny nie stwierdzono obecności leku w osoczu. 1–2 h po zastosowaniu dawki 0,1–1,5 ml stężenie w osoczu wynosi 1–17 ng/ml. T½ wynosi 1,0–4,5 h.
Podofilotoksynę stosuje się w leczeniu kłykcin kończystych okolic płciowych (łac. "condylomata acuminata") u kobiet i mężczyzn. Nie stwierdzono interakcji z innymi lekami, przeciwwskazaniem jest nadwrażliwość na ten lek. Do działań niepożądanych zalicza się miejscowe podrażnienie połączone z pieczeniem, paleniem, lekkim bólem, zapalenie żołędzi i napletka, owrzodzenia nabłonka spowodowane martwicą tkanki kłykciny i otoczenia. Nie zaobserwowano niepożądanych reakcji ogólnych. W przypadku ciąży i laktacji należy rozważyć konieczność przerwania karmienia piersią. W przypadku dostania się leku do oczu należy przepłukać worek spojówkowy wodą i zgłosić się do okulisty.
Podofilotoksynę dawkuje się wyłącznie miejscowo za pomocą aplikatora po uprzednim umyciu i osuszeniu obszaru poddanego leczeniu. Preparat stosuje się 2 razy na dobę przez 3 dni; następnie 4 dni przerwy; w razie potrzeby powtarzać postępowanie w cyklach tygodniowych przez 4 tyg. Jeśli po tym okresie nie stwierdzi się efektu terapeutycznego, należy rozważyć inne metody leczenia. Zdrowe okolice sąsiadujące ze zmianami chorobowymi należy odpowiednio zabezpieczyć wazeliną przed kontaktem z lekiem. Preparatu nie należy stosować na powierzchni przekraczającej 10 cm², a ilość nie powinna przekraczać 0,5 ml.

</doc>
<doc id="24912" url="https://pl.wikipedia.org/wiki?curid=24912" title="Francuskie kolonie w Ameryce Północnej">
Francuskie kolonie w Ameryce Północnej



</doc>
<doc id="24913" url="https://pl.wikipedia.org/wiki?curid=24913" title="Friedman-Lemaître-Robertson-Walker">
Friedman-Lemaître-Robertson-Walker



</doc>
<doc id="24914" url="https://pl.wikipedia.org/wiki?curid=24914" title="Jadwiga Śląska">
Jadwiga Śląska

Jadwiga Śląska, niem. "Hedwig von Andechs", "Hedwig von Schlesien" (ur. między 1178 a 1180 w Andechsie, zm. 14/15 października 1243 w Trzebnicy) – święta Kościoła katolickiego, żona Henryka I Brodatego, księcia wrocławskiego, matka Henryka II Pobożnego, córka hrabiego Bertolda VI von Andechs, księcia Meranii, fundatorka kościołów i klasztorów.
Życiorys.
Urodziła się i wychowała w zamku Andechs w Bawarii, jako córka Bertolda VI von Andechs i Agnieszki von Rochlitz z rodu Wettynów. Miała czterech braci, w tym Eckberta, biskupa Bambergu oraz trzy siostry, w tym Agnieszkę (żonę Filipa II Augusta) i Gertrudę (żonę króla węgierskiego Andrzeja II i matkę św. Elżbiety Węgierskiej). Trzecia z jej sióstr była przełożoną klasztoru benedyktynek w Kitzingen koło Würzburga, dokąd Jadwiga została wysłana w młodym wieku, gdzie zdobyła wykształcenie.
W wieku 12 lat została wydana za mąż za śląskiego księcia Henryka I Brodatego. Uroczystość ślubna odbyła się najprawdopodobniej w rodzinnym zamku Andechs. W 1202 roku Henryk został księciem całego Śląska, a w 1233 został księciem Wielkopolski. W 1229 roku Henryk w wyniku wojny z Mazowszem o ziemię krakowską dostał się do niewoli. Z pomocą przybyła mu Jadwiga. W wyniku rozmów z Konradem Mazowieckim Henrykowi zwrócono wolność w zamian za zrzeczenie się roszczeń do Małopolski. Jadwiga urodziła siedmioro dzieci: Bolesława, Konrada, Henryka, Agnieszkę, Zofię, Gertrudę i Władysława.
Oboje z Henrykiem I byli ludźmi bardzo religijnymi, w 1209 roku złożyli śluby czystości, dbali o rozwój Kościoła i byli fundatorami wielu kościołów, w tym klasztoru sióstr cysterek w Trzebnicy. Jadwiga chodziła w habicie mniszki, z premedytacją spała na twardym łożu, podczas mrozów chodziła boso, a każdy dzień wypełniała wielogodzinnymi modlitwami. Gdy zwrócono jej uwagę, aby przynajmniej zimą nosiła buty, posłuchała i od tego czasu związane buty nosiła przewieszone przez ramię. Nie miała też umiaru w uczestniczeniu we mszach. W związku z tym powstało nawet łacińskie powiedzenie dotyczące jej pobożności -"una missa non est contenta ducissa" (jedna msza nie zadowoli księżnej). Z powodu silnej wiary planowała przeznaczyć trzy swoje wnuczki na zakonnice i dwóch wnuków na księży, ostatecznie tylko jedna wnuczka i dwóch wnuków (Władysław wrocławski, Konrad I głogowski) spełniło jej oczekiwania.
Prowadziła też działalność dobroczynną, starała się o pomoc chorym i ubogim – zorganizowała działalność wędrownego szpitala dla ubogich, otworzyła szpital dla trędowatych w Środzie Śląskiej, kolejną placówkę leczniczą założyła w Trzebnicy.
Po śmierci męża w 1238 zamieszkała w trzebnickim klasztorze, prowadzonym przez jej córkę Gertrudę. Wkrótce zaangażowała się w ożywienie życia religijnego Śląska, sprowadzając do tamtejszych kościołów duchownych z Niemiec. Wspierała też sprowadzanie niemieckich osadników na słabo wówczas zaludnione rejony zachodniej części Śląska, wspierając tym samym rozwój rolnictwa.
W czasie najazdu tatarskiego w 1241 r. Jadwiga Śląska schroniła się na zamku w Krośnie Odrzańskim, dokąd najeźdźcy już nie dotarli. Od wielu lat w tym właśnie mieście w województwie lubuskim, organizowany jest turniej rycerski „O Pierścień Księżnej Jadwigi” (zwykle we wrześniu), a także wydarzenie muzyczne pod nazwą Festiwal Jadwigensis (zwykle w październiku).
Jadwiga zmarła 14 lub 15 października 1243 roku w Trzebnicy w opinii świętości i została pochowana w kościele w Trzebnicy.
W marcu 2020, w czasie renowacji 340-letniego sarkofagu świętej, w jego wnętrzu odkryto mały relikwiarz z jej szczątkami.
Święta Jadwiga.
Kult Jadwigi rozpoczął się zaraz po jej śmierci. Po odwiedzinach klasztoru w Trzebnicy w 1260 roku legata papieskiego Anzelma rozpoczął się proces kanonizacyjny, popierany przez papieża Urbana IV, który poznał Jadwigę jeszcze jako legat w Polsce. 26 marca 1267 roku papież Klemens IV w kościele dominikanów w Viterbo dokonał kanonizacji Jadwigi, którą zaczęto czcić jako patronkę Polski i całego Śląska.
Kult świętej propagował przez cały okres panowania książę Ludwik I, za którego panowania wykonano tzw. „Kodeks lubiński” z ilustrowaną legendą o św. Jadwidze Śląskiej.
Grób świętej Jadwigi odwiedzali monarchowie i ich żony: Władysław Łokietek, król węgierski Maciej Korwin (1469), żona późniejszego króla Stanisława Leszczyńskiego Katarzyna Opalińska (1703).
Propagatorem kultu świętej na Górnym Śląsku był dominikanin Peregryn z Opola, który jest autorem zbioru kazań jej poświęconych. W 1680, na prośbę Jana III Sobieskiego i jego żony papież Innocenty XI rozszerzył kult Jadwigi Śląskiej na cały Kościół katolicki. Po tym wydarzeniu zaczęto czcić świętą na innych ziemiach polskich.
W roku 1746 król Prus Fryderyk II Wielki ufundował katedrę berlińską św. Jadwigi. Z okazji jej poświęcenia w 1773 roku kapituła kolegiaty Św. Krzyża we Wrocławiu jako dar przekazała XVI-wieczny relikwiarz św. Jadwigi, przechowywany do dziś w katedralnym skarbcu. W 1929 roku arcybiskup wrocławski kard. Adolf Bertram podarował klasztorowi w Andechs jako relikwię drzazgę z głowy świętej Jadwigi. Poza Polską i Niemcami, kult świętej istnieje również w Austrii, Czechach oraz na Węgrzech. 
Patronat.
Św. Jadwiga uznawana jest za patronkę Polski i całego historycznego Śląska, a także małżeństw i chrześcijańskich rodzin. W XX wieku czczona jako patronka pojednania polsko-niemieckiego. Województwo dolnośląskie ogłosiło ją swoją patronką, a jej wspomnienie liturgiczne (16 października) od 2010 roku jest obchodzone jako Święto Województwa Dolnośląskiego. W Polsce patronuje min. Krosnu Odrzańskiemu, Trzebnicy i Dębicy.
Legenda.
Według podań Jadwiga była osobą posiadającą cechę wielkiej skromności, a jednocześnie bardzo zaangażowaną w swoje działanie. Cechy te ilustruje legenda, według której Jadwiga, aby nie odróżniać się od reszty swego ludu oraz w imię pokory i skromności, chodziła boso. Irytowało to bardzo jej męża, wymógł więc na spowiedniku, aby ten nakazał jej noszenie butów. Duchowny podarował swej penitentce parę butów i poprosił, aby zawsze je nosiła. Księżna, będąc posłuszną swojemu spowiednikowi, podarowane buty nosiła ze sobą, ale przywieszone na sznurku.
Atrybuty.
Święta Jadwiga przedstawiana jest boso w habicie cysterskim lub płaszczu książęcym, z mitrą książęcą na głowie. W ręku trzyma buty, makietę kościoła lub klasztoru.
Fundacje świętej.
Tradycja przypisuje księżnej Jadwidze 20 fundacji kościelnych. Ich budową zajmowali się sprowadzeni z Nadrenii budowniczowie i rzeźbiarze. Źródła wymieniają m.in:
Genealogia.
Jadwiga urodziła siedmioro dzieci: Bolesława, Konrada, Henryka, Agnieszkę, Zofię, Gertrudę i nieznanego z imienia syna (według niektórych źródeł Władysława).
Upamiętnienie.
W 2017 Sejmik Województwa Dolnośląskiego nadał jej tytuł Honorowego Obywatela Dolnego Śląska "Civi Honorario".

</doc>
<doc id="24916" url="https://pl.wikipedia.org/wiki?curid=24916" title="Punktak">
Punktak

Punktak – narzędzie ślusarskie w postaci trzpienia wykonanego z twardej stali narzędziowej, z zaostrzonym jednym z końców, oraz spłaszczonym drugim końcem w celu pobijania go młotkiem.
Punktak służy do punktowania, czyli nanoszenia zaznaczeń na powierzchni metalu poprzez wybijanie na tej powierzchni niewielkich zagłębień. Służą one do trasowania, przygotowania miejsc pod wiercenie, itp.
Zobacz też: rysik traserski, ślusarstwo.

</doc>
<doc id="24917" url="https://pl.wikipedia.org/wiki?curid=24917" title="Nierówność Czebyszewa">
Nierówność Czebyszewa

Nierówność Czebyszewa podaje górne ograniczenie prawdopodobieństwa zdarzenia, że wartość nieujemnej zmiennej losowej jest większa lub równa od z góry ustalonej dodatniej liczby. Nazwana na cześć Pafnutija Czebyszewa.
Jedynym warunkiem na rozkład zmiennej losowej jest jej nieujemność (ściślej: zerowe prawdopodobieństwo formula_1) Nierówność ta jest więc bardzo ogólnym ograniczeniem. Nierówność Czebyszewa-Bienayme jest odpowiednikiem nierówności Czebyszewa także dla zmiennych niespełniających tego warunku i często również jest nazywana po prostu nierównością Czebyszewa, co może prowadzić do nieporozumień.
Twierdzenie.
Niech formula_2 będzie zmienną losową na przestrzeni probabilistycznej formula_3 taką, że formula_4 zaś formula_5 jest jej wartością oczekiwaną. Wówczas dla każdego formula_6 zachodzi:
Dowód.
Z prawdopodobieństwem 1 zachodzą następujące nierówności:
gdzie formula_9 jest funkcją wskaźnikową zdarzenia formula_10 zdefiniowaną jako:
Pierwsza z nierówności wynika w oczywisty sposób z następujących dwóch nierówności (z których pierwsza zachodzi z prawdopodobieństwem 1):
Druga nierówność przyjmuje postać:
czyli jest oczywista.
Biorąc wartości oczekiwane powyższych zmiennych losowych i korzystając z elementarnych własności wartości oczekiwanej, otrzymujemy łańcuszek nierówności:
Ostatnia równość wynika z definicji całki Lebesgue’a z funkcji wskaźnikowej. Dzieląc skrajne wyrazy przez formula_16 otrzymujemy nierówność Czebyszewa.
Z nierówności Czebyszewa wynikają nierówności: Markowa, Czebyszewa-Bienayme, wykładnicza Czebyszewa.

</doc>
<doc id="24920" url="https://pl.wikipedia.org/wiki?curid=24920" title="Martha Graham">
Martha Graham

Martha Graham (ur. 11 maja 1894 w Pittsburghu, zm. 1 kwietnia 1991 w Nowym Jorku) – amerykańska tancerka, choreograf i pedagog. Uznawana za jedną z najważniejszych postaci wśród prekursorów współczesnego tańca. 
Dzieciństwo i młodość.
Martha Graham była córką neurologa, któremu zawdzięczała wiadomości o czynnościach układu nerwowego oraz o jego roli w motoryce człowieka. Ojciec nie pochwalał jej zamiłowania do muzyki i teatru, toteż dopiero po jego śmierci wstąpiła w 1916 do Denishawn School of Dancing and Related Arts. Najważniejszym nauczycielem Marthy Graham był Ted Shawn, a jej głównym partnerem – Charles Weidman. Opieka Shawna wpłynęła na formowanie się jej nieco szorstkiej, kanciastej, pozbawionej kobiecego wdzięku osobowości. Po opuszczeniu grupy Denishawn, żeby zarobić pieniądze na założenie własnego zespołu, występowała jako solistka w teatrach rewiowych. Otrzymanie pracy w Eastman School of Music w Nowym Jorku w 1925 umożliwiło jej samodzielną pracę badawczą nad ruchem tanecznym.
Taniec.
Praca nad ruchem tanecznym.
Zaczęła od obserwacji ruchów własnego ciała. Za podstawę tańca przyjęła "effort" (dosłownie: wysiłek, ale pojęty szerzej jako źródło ruchu) i ciągłe współdziałanie dwóch naprzemiennych czynników: "contraction" (skurczenie i sprężenie), które następuje w mięśniach brzucha (ich skurcz) przy równoczesnym rozciąganiu mięśni odcinka lędźwiowego i "release" (wydłużenie ruchu) mięśni brzucha. Tu sytuacja jest odwrotna i rozciągane są mięśnie brzuszne z jednoczesnym napięciem mięśni lędźwiowo-piersiowych. Stworzyła elewacje, czyli sposób unoszenia korpusu w siadzie i na stojąco. 
Dużą wagę przywiązywała do oddechu zakładając, że ruch, gest stanowią jego kontynuację, są mu podporządkowane. 
Sposoby upadków.
Wykorzystała również opozycje upadków ze wstaniem. W technice, jaką stworzyła punktem wyjścia był środek ciała, czyli miednica. Ruch natomiast zawsze musiał wyrażać emocje, uczucia i inne stany człowieka. Wprowadziła swoją terminologię (używaną później na całym świecie): "floor work", gdy podłoga stanowiła tzw. drążek dla tancerza, który najczęściej w siadzie lub klęku wykonuje w wolnym tempie rozciąganie uelastyczniając mięśnie; "centre work", czyli rozwijanie i odnajdywanie własnego środka ciężkości ciała, którym jest miednica, oraz wzmacnianie kończyn i mięśni pleców; "moving in space" polegający na koordynacji ruchu w przestrzeni jak również zdobywaniu umiejętności konfrontacji ciała z przestrzenią otaczającą go. Ważną sprawą stała się też dla niej ciągłość ruchów i plastyczna dynamika ciała, traktowanego jako bryła, która może poruszać się nie tylko w pozycji pionowej, lecz także leżącej, klęczącej czy siedzącej. Zalecała taniec boso, do ćwiczeń wkładała obcisły czarny trykot, sięgający do połowy łydki; stał się on ćwiczebnym ubiorem współczesnych tancerzy.
Filozofia tańca.
Martha Graham stworzyła też własną filozofię tańca. Uważała, że jego treścią nie może być subiektywny świat wzruszeń i przeżyć, lecz jego zobiektywizowana forma zewnętrzna. Ruchy powinny być jakby „stenogramem” wewnętrznego monologu, przekazem myśli i uczuć, a ponieważ nie wszystkie ludzkie uczucia są piękne, więc ich przykazy ruchowe nie mogą być zawsze banalnie „ładne”, miłe dla oka. Sądziła, że tancerka nie powinna być dla widzów baśniowym zjawiskiem, uroczą wróżką czy romantyczną zjawą, ale cząstką ludzkości, emanacją ludzkiej istoty i tego, co jest w niej głęboko ukryte. Każda kompozycja wymaga, zatem nowych środków wyrazu, czerpanych z ruchów naturalnych, które mogą stać się bardziej wzmożone, intensywne, czasem nawet zdeformowane.
Inscenizacja.
Przy inscenizacji Graham dążyła do wyeksponowania ruchu i oczyszczenia go z wszelkiej zbędnej ornamentyki. Tło stanowiła pusta scena, której przestrzeń organizują nieliczne często rzeźbiarskie, elementy dekoracyjne, jednobarwny horyzont, zmienne światła i kostium współgrający z ruchami tancerzy. W ten sposób powstał atrakcyjny wizualnie, ale dość hermetyczny świat tańca, przeładowanymi podtekstami filozoficznymi, mało czytelny dla przeciętnego, zwłaszcza europejskiego widza. Graham nie była też ulubienicą szerokiej publiczności amerykańskiej; jej pierwsze kompozycje spotkały się z ostrą krytyką.
Okresy twórczości.
W twórczości Marthy Graham zarysowały się różne etapy. W początkowym okresie (1925-1927) pozostawała jeszcze pod wpływami orientalizmu Ruth Saint-Denis. W 1927 założyła istniejącą do dziś szkołę w Nowym Jorku: Martha Graham Dance Company. Okres krystalizowania się i wcielania w życie jej teorii przypada na lata 1928-1938. Na początku lat trzydziestych, sięgając do źródeł tańca ludowego w Ameryce, do folkloru Indian amerykańskich i brazylijskich, stworzyła "Prymitywne misteria", "Pokutnika" oraz nawiązała do przeszłości Ameryki w kompozycjach: "Amerykański dokument", "List do świata" według tekstu amerykańskiej poetki Emily Dickinson i "Wiosna w Appalachach". W każdej z nich wprowadzała nowe środki wyrazu. Po II wojnie światowej Graham skoncentrowała się na symbolice, poszukiwaniu postaci będących symbolami wiecznie żywych ludzkich uczuć i ideałów. Znajdowała je w mitologii oraz literaturze greckiej, ożywiała w swych utworach Medeę w "Jaskini serca", Edypa i Jokastę w "Nocnej podróży" oraz inne postaci, których imiona dały tytuły spektaklom: "Klitajmestra", "Alcesta" i "Fedra". Ta późniejsza twórczość rozwijała się już raczej w ramach ustalonych zasad, bez nowatorskich odkryć. Stawiała ona Marthę Graham w rzędzie klasyków tańca nowoczesnego. 
Wkład Marthy Graham w formowanie się tego kierunku jest olbrzymi. Główną jej zasługą jest jednak opracowanie zasad i metody nauczania nowej techniki, stale wzbogacanej i rozwijanej w jej szkole nowojorskiej.
Taniec nowoczesny, nauczany w szkołach, college'ach i na uniwersytetach, rozpowszechnił się szeroko w Stanach Zjednoczonych. Do Europy dotarł dopiero po II wojnie światowej.

</doc>
<doc id="24921" url="https://pl.wikipedia.org/wiki?curid=24921" title="Bohdan Zenobi Chmielnicki">
Bohdan Zenobi Chmielnicki



</doc>
<doc id="24926" url="https://pl.wikipedia.org/wiki?curid=24926" title="Bee Gees">
Bee Gees

Bee Gees – brytyjska grupa softrockowa, złożona z trzech braci Robina, Barry’ego i Maurice’a Gibbów. Czwarty z muzykalnych braci, Andy, wybrał karierę solową. Grupa powstała w 1958 roku, a rozwiązana została 21 stycznia 2003 roku po śmierci Maurice’a. Zanim bracia Gibb stali się znani pod nazwą Bee Gees, występowali jako „Brothers Gibb”, „Blue Cats” oraz „The Rattlesnakes” i mieszkali w australijskim Brisbane. Po powrocie do Anglii grupa początkowo wzorowała się na amerykańskim duecie The Everly Brothers, lecz później uwidocznił się także wpływ zespołów The Beatles i The Beach Boys oraz duetu Simon &amp; Garfunkel. Muzyka grupy oparta na wielogłosowych harmoniach śpiewanych falsetem, z raczej delikatnym akompaniamentem instrumentalnym potrafiła zdobyć uznanie publiczności – z pomocą producenta Roberta Stigwooda, który pomógł zespołowi wznieść się na wyżyny.
Zespół Bee Gees odnosił sukcesy przez większość czasu istnienia formacji, jednak kariera braci podzieliła się na dwa odmienne okresy. Będąc odnoszącym sukcesy komercyjne zespołem pod koniec lat 60. i na początku kolejnej dekady, stali się pod koniec lat 70. czołowym wykonawcą światowej muzyki rozrywkowej. Stało się tak dzięki nagraniu utworów w stylu disco, które trafiły na ścieżkę dźwiękową filmu "Gorączka sobotniej nocy" (1977). Ten spektakularny sukces doprowadził także do włączenia grupy w 1997 w poczet członków muzeum Rock and Roll Hall of Fame.
Całkowita liczba sprzedanych płyt zespołu Bee Gees szacowana jest na ponad 220 milionów sztuk, sytuując zespół w gronie artystów muzycznych z najwyższą liczbą sprzedanych płyt wszech czasów. W 1997 uzasadniono ich nominację do Rock and Roll Hall of Fame słowami: „Tylko Elvis Presley, The Beatles, Michael Jackson, Garth Brooks oraz Paul McCartney mogą się pochwalić większą liczbą sprzedanych płyt od Bee Gees”.
Historia.
Wczesne lata.
Trzej bracia Gibb urodzili się na wyspie Man. Niebawem, jednak rodzina powróciła do rodzinnego miasta ich ojca, Hugo Gibba, Manchesteru w Anglii – było to we wczesnych latach pięćdziesiątych. Tam też chłopcy zaczęli śpiewać w stylu, który później przyniósł im sukces, czyli z zastosowaniem harmonii wielogłosowej. Jeden z ich pierwszych występów odbył się w miejscowym kinie, ale gdy biegli na występ, Robin upuścił płytę, która pękła (na której zapisany był playback do ich występu). Nie mając żadnego innego egzemplarza, bracia zaśpiewali na żywo i za to otrzymali tak bardzo pozytywną reakcję widowni, że zdecydowali się rozpocząć karierę zespołową.
W 1958 roku rodzina Gibb wraz z nowo narodzonym najmłodszym bratem Andym (ur. 5 marca 1958 w Manchesterze w Anglii) wyemigrowała do Redcliffe w Australii. Wciąż bardzo młodzi artyści zaczęli zarabiać na swoje kieszonkowe grając i śpiewając w klubach i pubach. Ich pierwsza nazwa to „Rattlesnakes” (Grzechotniki), później „Johnny Hayes &amp; the Bluecats”. Pod taką nazwą zaśpiewali po raz pierwszy w radiu dla audycji prowadzonej przez DJ-a Billa Gatesa. Dostali się tam dzięki promotorowi wyścigów żużlowych Billowi Goode’owi, który zobaczył ich występ podczas zawodów w Brisbane. Bill Gates przemianował nazwę ich zespołu na „Bee Gees” w nawiązaniu do inicjałów własnych lub Billa Goode’a. Nie jest więc prawdą plotka, że nazwa pochodzi od słów Bracia Gibb.
W 1960 roku Bee Gees zostali zaprezentowani w telewizji i przez kilka następnych lat zaczęli dawać regularne występy w ośrodkach wypoczynkowych wzdłuż wybrzeży stanu Queensland. Barry zwrócił uwagę australijskiej gwiazdy, Col Joye ze względu na jego umiejętność pisania piosenek i Joye pomógł chłopcom zdobyć kontrakt z wytwórnią Festival Records. W 1963 roku właśnie to wydawnictwo wydawało dwa lub trzy single rocznie dla zespołu Bee Gees, a Barry pisał kolejne piosenki dla innych australijskich artystów.
Przebój zespołu z 1965 roku „Wine and Women” doprowadził do nagrania pierwszego albumu w historii grupy "Bee Gees Sing and Play 14 Barry Gibb Songs". Pod koniec 1966 roku cała rodzina zdecydowała się powrócić do Anglii i bracia próbowali zrobić karierę w Europie. Chłopcy nie byli pewni jakiegokolwiek sukcesu w Anglii – Barry tak bardzo był sceptyczny, że powiedział wówczas swojemu przyjacielowi Stephenowi Spence’owi, że wrócą za rok. Już w czasie podróży do Anglii, w styczniu 1967 roku, usłyszeli, że ich utwór „Spicks and Specks” zajmuje pierwsze miejsce na liście przebojów w Australii.
Koniec lat 60.: początek kariery międzynarodowej.
Przed wyjazdem z Australii do rodzinnej Anglii Hugh Gibb wysłał taśmy demo do Briana Epsteina, który w tamtym czasie był menedżerem The Beatles, a także dyrektorem firmy NEMS, sklepu muzycznego oraz promotorem. Epstein wręczył taśmy Robertowi Stigwoodowi, który niewiele wcześniej dołączył do firmy. Po przesłuchaniu w obecności Stigwooda, w lutym 1967 roku, Bee Gees podpisali pięcioletni kontrakt z wytwórnią Polydor. Oprócz tego, wydawnictwo ATCO miało być dystrybutorem na terenie Stanów Zjednoczonych. Szybko rozpoczęła się praca nad ich pierwszym międzynarodowym albumem, a Stigwood zaplanował ogromną kampanię promocyjną, która miała zbiec się z wydaniem ich pierwszego longplaya.
Stigwood ogłosił Bee Gees „Najbardziej Znaczącym Nowym Talentem roku 1967” i w ten sposób rozpoczęto natychmiastowe porównania do będącego wtedy u szczytu popularności zespołu The Beatles. Ich pierwszy brytyjski singiel „New York Mining Disaster 1941” został wydany w wersji dla stacji radiowych z czystą białą etykietą, a na niej znajdował się tylko tytuł piosenki. Wielu z prezenterów radiowych natychmiast założyło, że jest to nowy singiel The Beatles i zaczęli grać piosenkę bardzo regularnie. Efektem tego był szybki awans do pierwszej dwudziestki listy przebojów zarówno w Wielkiej Brytanii jak i w USA. Dopiero wydanie drugiego singla przekonało niektórych, że wcześniejsza piosenka to nie był utwór Beatlesów, ale faktycznie formacji Bee Gees. Singiel „To Love Somebody” także wspiął się do czołowej dwudziestki amerykańskiej listy przebojów. Pierwotnie napisana dla Otisa Reddinga piosenka była smutną balladą śpiewaną przez Barry’ego – obecnie stała się standardem i została wykonywana przez setki artystów takich jak: Rod Stewart, Janis Joplin, The Animals, Nina Simone i Michael Bolton. Kolejny singiel „Holiday” ukazał się w USA i osiągnął miejsce 16. Wszystkie single pochodziły z promowanego pierwszego albumu zespołu, który zanotował miejsce 7. w USA i 8. w Wielkiej Brytanii.
Podążając za sukcesem pierwszej płyty, zespół (który wówczas grał w składzie: Barry na gitarze rytmicznej, Maurice na basie, Vince Melouney na gitarze prowadzącej i Colin Petersen na perkusji) rozpoczął pracę nad ich drugim albumem. Wydany pod koniec 1967 roku, "Horizontal" powtórzył sukces ich pierwszego albumu. Z niego pochodził singiel „Massachusetts”, który zajął pierwsze miejsce na brytyjskiej liście przebojów (USA: 11) oraz „World”, który osiągnął pozycję 7. w Wielkiej Brytanii. Dźwięk albumu "Horizontal" był bardziej rockowy niż poprzedni, chociaż zawierał ballady („And the Sun Will Shine” i „Really and Sincerely”), które wyróżniały się wśród innych utworów. „Horizontal” dotarł do pierwszej dwudziestki po obu stronach Atlantyku, osiągając pozycję 12. w USA oraz 16. w Wielkiej Brytanii. Aby wypromować album, Bee Gees po raz pierwszy pojawili się w Ameryce grając koncerty na żywo oraz występując w programach telewizyjnych typu "The Ed Sullivan Show" czy "Laugh In".
Dwa kolejne single pojawiły się na początku 1968 roku, ballada „Words” (USA: 15, UK: 8) oraz „Jumbo”. Był to najsłabszy singiel Bee Gees od początku kariery międzynarodowej i osiągnął zaledwie 57. pozycję w USA, ale w Wielkiej Brytanii wspiął się na miejsce 25. Popełniono tutaj prawdopodobnie błąd marketingowy, gdyż utwór „The Singer Sang His Song” – zawarty na singlu „Jumbo” – był prawdopodobnie lepszy, gdyż w Holandii osiągnął miejsce 3. Jeszcze w tym samym roku pojawiły się kolejne single „I’ve Gotta Get a Message to You” (USA: 8, UK: 1) oraz „I Started a Joke” (USA: 6), które pochodziły już z trzeciego albumu zespołu – "Idea". Podczas tournée promującego tę płytę, Vince Melouney zdecydował się odejść z zespołu. Stwierdził, że chciał grać więcej bluesa niż to, co pisał Barry Ԍibb. Melouney pozostał w pamięci jako autor jedynej piosenki („Such a Shame”) zawartej na albumie Bee Gees.
Od 1969 roku zaczęły pojawiać się w grupie nieporozumienia, ponieważ Robin zaczął czuć, że Stigwood sprzyja Barry’emu i widzi go jako lidera zespołu. Rozpoczęły się nagrania do ich następnego albumu, który miał być albumem koncepcyjnym (tematycznym) o nazwie "Masterpeace". Ostatecznie projekt rozwinął się do podwójnego albumu zatytułowanego "Odessa". Większość krytyków rocka uważa, ten właśnie album za najlepszą produkcję Bee Gees w latach sześćdziesiątych. Jest to wyraźny ukłon w stronę rocka progresywnego, słyszanym w szczególności w utworze tytułowym. Rock progresywny był słyszalny także w innych utworach takich jak: „Marley Purt Drive” oraz „Give Your Best”, które są oparte na stylu country, oraz w balladach „Melody Fair” oraz „First of May”. Ta ostatnia była jedynym singlem z tej płyty. Robin rozczarowany tym, że jego kompozycja „Lamplight” została zamieszczona jedynie na stronie B singla, odszedł z zespołu. Szybko rozpoczął karierę solową i osiągnął takie sukcesy jak nagranie płyty zatytułowanej "Robin’s Reign" wraz z singlem „Saved By the Bell”, który osiągnął drugie miejsce na liście przebojów. W tym czasie Barry i Maurice kontynuowali kariery jako zespół Bee Gees, powiększając skład o ich siostrę Leslie, aby występowała z nimi na scenie.
W tym czasie wydano pierwszy z wielu w późniejszych czasach album składankowy zespołu zatytułowany "Best of Bee Gees". Album ten zawierał zupełnie nową kompozycję „Tomorrow, Tomorrow” oraz niewydaną wcześniej na singlu piosenkę „Words”, która osiągnęła pozycję 23. w Wielkiej Brytanii, ale w USA zaledwie 54. Sam album sprzedał się bardzo dobrze i osiągnął pierwszą dziesiątkę zarówno w USA, jak i w Wielkiej Brytanii.
W czasie kiedy Robin nie był członkiem zespołu, Barry, Maurice oraz Collin nagrali kolejny album zatytułowany "Cucumber Castle". W tym czasie powstał też specjalny program telewizyjny o powstaniu tej płyty, który został wyemitowany przez BBC w 1971 roku. Collin Petersen (ówczesny perkusista) zagrał wszystkie ścieżki perkusyjne zarejestrowane na potrzeby albumu, jednak został on usunięty z zespołu zaraz po tym, jak zdjęcia rozpoczęły się, a nagrania filmowe z jego udziałem zostały wycięte z ostatecznej wersji materiału jeszcze przed jego emisją. Głównym singlem z płyty był utwór „Don’t Forget to Remember” (UK: 2), który w USA był powodem do rozczarowania, osiągając jedynie pozycję 73. Następne dwa single: („I.O.I.O” oraz „If I Only Had My Mind on Something Else”) zaledwie zbliżyły się do szczytów list przebojów. Wskutek tego rozdzieliły się drogi braci pozostałych w zespole, i mogło się wydawać w tamtym czasie, że zespół Bee Gees zakończył swoją działalność. Barry zajęty był rejestrowaniem własnego albumu solowego, który nigdy nie ujrzał światła dziennego, chociaż singiel z tego albumu, „I’ll Kiss Your Memory” został wydany bez większych fajerwerków. Maurice również w tym czasie nagrywał na własne konto i wydał singiel „Railroad”, oraz zagrał główną rolę w musicalu "Sing a Rude Song" wystawianym na scenie londyńskiego West Endu.
Wczesne lata 70..
Trzej bracia ponownie połączyli siły pod koniec 1970 roku. Być może ich rozstanie było powodem powstawania wielu emocjonalnych piosenek o samotności i bólu serca. Taki styl nie znalazł odbiorców w Wielkiej Brytanii, ale stał się bardzo popularny w Stanach Zjednoczonych. Dzięki temu grupa uzyskała trzecie miejsce na tamtejszych listach przebojów za utwór „Lonely Days” (z pierwszego po zjednoczeniu muzyków albumu "2 Years On"), oraz w końcu pierwsze miejsce z piosenką „How Can You Mend a Broken Heart?” (z albumu "Trafalgar"). W tym czasie powstało także kilka piosenek związanych ze ścieżką dźwiękową do filmu "Melody". W 1972 roku, powrócili na listy przebojów z utworem „Run to Me” z albumu "To Whom It May Concern"; singiel również przywrócił nazwę Bee Gees na brytyjskim notowaniu najlepszych singli po raz pierwszy od trzech lat.
1973 rok przyniósł jednak całkowitą odmianę. Album "Life in a Tin Can" i jego jedyny singiel „Saw a New Morning” sprzedawały się słabo, osiągając zaledwie pozycję 94. W tym czasie miał się ukazać album zatytułowany "A Kick in the Head Is Worth Eight in the Pants", ale nie został wydany. Zamiast tego wydano kolejną składankę "Best of Bee Gees, Volume 2", która nie powtórzyła sukcesu pierwszej kompilacji "Best of Bee Gees".
Za radą Ahmeta Ertegüna z ich amerykańskiego wydawnictwa Atlantic Records, Stigwood zaaranżował grupie wspólne nagrania ze słynnym twórcą muzyki soul Arifem Mardinem. W wyniku tego powstał longplay zatytułowany "Mr. Natural", na którym zawarto niewiele ballad, ale który zapowiedział kierunek muzyczny kontynuowany podczas reszty ich kariery, a mianowicie R&amp;B. Ale kiedy i to zawiodło, nie przyciągając nazbyt dużego zainteresowania, Mardin zachęcił ich do kontynuowania pracy ze stylem soulowym.
Bracia usiłowali zebrać zespół, który mógłby odegrać na żywo ich dźwięki ze studia. Gitarzysta prowadzący, Alan Kendall, doszedł do zespołu w 1971 roku, ale nie miał zbyt dużo czasu do nagrania "Mr. Natural". Podczas nagrywania samego albumu do grupy doszedł perkusista Dennis Bryon, a później dodano byłego klawiszowca z zespołu Strawbs o pseudonimie „Blue Weaver”, który uzupełnił zespół Bee Gees. Maurice, który wcześniej grał na pianinie, gitarze, organach, melotronie i gitarze basowej, jak i również na tak egzotycznych instrumentach jak mandolina i moog, teraz ograniczył się tylko do basu scenicznego.
Zgodnie z sugestią Erica Claptona, bracia przenieśli się do Miami na Florydzie w roku 1975, aby rozpocząć nagrania. Jednak tym razem Mardin i Stigwood starali się zmusić zespół do grania bardziej rytmicznych dyskotekowych piosenek, takich jak „Jive Talkin'” oraz „Nights on Broadway”. W tym drugim utworze można usłyszeć pierwsze próby Barry’ego Gibba w śpiewaniu falsetem, w chórkach pod koniec utworu. Zespół natychmiast polubił wynikający z takiego grania nowy dźwięk, z czym zgodzili się słuchacze, dzięki którym longplay "Main Course", został ich kolejnym numerem jeden, a zarazem pierwszym w stylu R&amp;B. Falset Barry’ego Gibba mógłby zostać tylko ciekawostką na tej płycie, gdyż Mardin był niezdolny, aby pracować z grupą w dalszym ciągu. Stało się jednak inaczej, gdyż kolejni współpracownicy zwerbowani przez Bee Gees to: Albhy Galuten oraz Karola Richardson, którzy pracowali z Mardinem podczas sesji do albumu „Main Course”. Taki zespół produkcyjny związał się z Bee Gees przez resztę lat 70.
Następny album, "Children of the World", został mocno naznaczony w nowo odkrytym falsecie Barry’ego, oraz odrobinie dyskotekowego syntezatora „Blue Weavera”. Promowany przez singiel "You Should Be Dancing" wzniosło Bee Gees na poziom sławy, której poprzednio nie osiągnęli w USA. Niestety, ich nowy R&amp;B/dyskoteka styl nie był tak popularny wśród zaprzysięgłych fanów z lat sześćdziesiątych. Pomimo to, to właśnie teraz zespół Bee Gees stał się bardziej rockowy – dzięki gitarze rytmicznej i prawdziwej perkusji, skrytymi za falsetem wokalisty.
Późne lata 70.: "Gorączka sobotniej nocy".
Podążając ścieżką wytyczoną przez album "Here at Last… The Bee Gees… Live", Bee Gees zgodzili się uczestniczyć w tworzeniu muzyki do filmu "Gorączka sobotniej nocy". Materiał ten został później wydany na ścieżce dźwiękowej o takim samym tytule, czyli "". To był przełomowy punkt w ich karierze. Odzew w kulturze masowej, jaki spowodowały zarówno ten film, jak i ścieżka dźwiękowa był olbrzymi – nie tylko w Stanach Zjednoczonych, ale również na całym świecie, wprowadzając nowo powstały styl disco do głównego nurtu muzycznego tamtych czasów.
Zaangażowanie zespołu w filmie nie rozpoczęło się aż od początkowych momentów produkcji. Jak stwierdził główny aktor tego filmu – John Travolta – "„Bee Gees nie istnieli w filmie od początku... Tańczyłem do muzyki Steviego Wondera oraz Boz Scaggs”"
Producent Robert Stigwood zlecił Bee Gees, aby stworzyli piosenki do produkcji. Zespół napisał piosenki w ciągu jednego weekendu w studio w Château D’Hérouville, we Francji. Barry Gibb zapamiętał moment, kiedy Stigwood oraz odpowiedzialny za muzykę w filmie Robert Oakes przybyli do Francji i słuchali pierwszych wersji utworów:
Robert Oakes, który kontrolował ścieżkę dźwiękową do filmu, z całą stanowczością twierdzi, że "Gorączka sobotniej nocy" nie rozpoczęła szału dyskoteki; a raczej go przedłużyła: "„Dyskoteka miała już ugruntowaną pozycję w tamtych dniach. Utwór „Fever” jest uznany za pierwszy utwór disco – ale w istocie tak nie jest. Prawda natomiast jest, że ten film dał nowe życie gatunkowi, który właściwie już umierał.”"
Trzy single Bee Gees ("How Deep Is Your Love", "Stayin' Alive", oraz "Night Fever") osiągnęły najwyższą pozycję w Stanach Zjednoczonych i większości krajów świata, rozpoczynając najbardziej popularny okres ery dyskoteki. W tym czasie napisali również piosenkę „If I Can't Have You” która stała się numerem 1 dla Yvonne Elliman, podczas gdy ich własna wersja tego utworu była Stroną B singla „Stayin' Alive”. Popularność filmu "Gorączka sobotniej nocy" była tak ogromna, że dwie różne wersje jednej piosenki „More than a Woman”, były grane w radiu w jednym czasie. Pierwszą z nich była wersja zespołu Bee Gees, a drugą wersja zespołu Tavares, która również stała się przebojem. W tym czasie usłyszenie dźwięków produkowanych przez braci Gibb było nieuniknione. W ciągu ośmiu miesięcy – począwszy od Bożego Narodzenie roku 1977 – bracia napisali sześć piosenek, które zajęły pierwsze miejsce na amerykańskiej liście przebojów, czyli przez 25 z 32 kolejnych tygodni okupowali pozycję numer jeden. Z tych sześciu utworów trzy były pod ich własną nazwą, dwa były śpiewane przez ich brata Andy’ego Gibba (nienależącego do zespołu Bee Gees) oraz jedna w wykonaniu Yvonne Elliman.
Wspomagany przez sukces filmu album wielokrotnie pobił rekordy, zostając najlepiej sprzedawanym albumem w historii muzyki w tamtym czasie. "" sprzedała się dotąd w liczbie około 40 milionów kopii na całym świecie, stając się najlepiej sprzedawanym soundtrackiem w historii.
W tym czasie Barry i Robin napisali utwór „Emotion” zaśpiewany przez wokalistkę o imieniu Samantha Sang, który wszedł do pierwszej dziesiątki najlepszych utworów (Bee Gees śpiewali w tle utworu). W następnym roku Barry napisał utwór tytułowy do kinowej wersji znanego broadwayowskiego musicalu "Grease" w wykonaniu Frankie Valli. Utwór ten był kolejnym, który został numerem jeden na liście przebojów. W tym czasie równocześnie pięć piosenek napisanych przez braci Gibb było w USA na szczycie listy dziesięciu najlepszych utworów. Po raz pierwszy ten rodzaj dominacji był widziany od kwietnia 1964, kiedy to zespół The Beatles miał pięć pierwszych miejsc na amerykańskiej liście najlepiej sprzedawanych singli.
W 1976 Bee Gees zarejestrowali trzy utwory zespołu The Beatles, a były to „Golden Slumbers / Carry That Weight”, „She Came in Through the Bathroom Window” oraz „Sun King” – dla powstałego w tamtym czasie dokumentu o muzyce zespołu The Beatles zatytułowanego „All This and World War II”. Trzej członkowie Bee Gees zagrali również główne role wraz z Peterem Framptonem w filmie "Sgt. Pepper’s Lonely Hearts Club Band" ("Orkiestra Klubu Samotnych Serc Sierżanta Peppera"), (1978) luźno opartego na klasycznym albumie Beatlesów z 1967 roku. Film był bardzo słabo promowany przed premierą i pomimo oczekiwań wielkiego sukcesu komercyjnego, nie zdołał zadowolić ani krytyki ani fanów – czyli ogólnie poniósł porażkę.
Podczas tego okresu najmłodszy brat z klanu Gibb, Andy, podążył śladami swojego starszego rodzeństwa i próbował zrobić karierę w muzyce. Dzięki pomocy rodziny odniósł nawet znaczny sukces. Wyprodukowany przez Barry’ego pierwsze trzy single Andy Gibba odniosły sukces na listach przebojów w USA.
Bee Gees starali się kontynuować sukces „Saturday Night Fever” i wydali album utrzymany w tym samym stylu o tytule "Spirits Having Flown". Z niego pochodzą trzy kolejne numery 1 na listach przebojów: „Too Much Heaven”, „Tragedy”, oraz „Love You Inside Out”. To dało w efekcie sześć kolejnych singli w Ameryce które zajmowały najwyższe pozycje w ciągu półtora roku (ten rekord pobity został dopiero przez Whitney Houston). Kolejny utwór „Too Much Heaven” stał się muzycznym wkładem zespołu na cele charytatywne i zakończył koncert Music for UNICEF Concert podczas Zgromadzenia Ogólnego Narodów Zjednoczonych w styczniu 1979, który został zorganizowany przez zespół, jego menedżera Roberta Stigwooda oraz Davida Frosta dla UNICEF, a był nadawany na całym świecie. Bracia ofiarowali wszelkie dochody z tej piosenki na cele dobroczynne.
Bee Gees miał nawet przebój w stylu country w 1979 piosenka „Rest Your Love On Me” z singla „Too Much Heaven”, weszła na listę przebojów muzyki country. W 1981 Conway Twitty nagrywając ponownie ten utwór, zdobył nim pierwsze miejsce na tejże liście.
Przytłaczający sukces Bee Gees wyrósł i pękł jak bańka mydlana dyskoteki. Do końca 1979, zjawisko dyskoteki szybko zmniejszało swą popularność a gwałtowne reakcje przeciw dyskotece, szybko zakończyły ogromną karierę Bee Gees. Okazało się nagle, że od ich nadzwyczajnego okresu 1975–79, do roku 1989 zespół zdobył zaledwie tylko jeszcze jedno miejsce w czołowej dziesiątce list przebojów. Międzynarodowa popularność zespołu Bee Gees trwała nieco dłużej.
Barry Gibb rozważał sukces "Gorączki Sobotniej Nocy" zarówno jako błogosławieństwo jak i przekleństwo:
Lata 80. i 90..
W 1981, Bee Gees wydali album "Living Eyes", ale z wciąż żywą niechęcią do tematyki dyskotekowej, zespół, który chcąc nie chcąc, był jej symbolem, nie zdołał osiągnąć czołowej czterdziestki ze swoją najnowszą płytą na amerykańskiej liście najlepiej sprzedawanych albumów. Dopiero w 1983 Bee Gees odnieśli drobny sukces ze ścieżką dźwiękową do filmu "Pozostać żywym", który był dalszym ciągiem do "Gorączki Sobotniej Nocy". Soundtrack został uhonorowany platyną w USA, a zawarty na nim utwór „Woman In You” wszedł do czołowej trzydziestki.
W związku z takim obrotem sprawy, członkowie Bee Gees postanowili się skupić na karierze solowej, a także na pracy autorów piosenek dla innych artystów. Robin oraz Barry Gibb wydali różne albumy solowe w latach 80., ale większość z nich, tylko ze sporadycznym i umiarkowanym sukcesem na listach przebojów. Natomiast ich praca kompozytorska była doceniana zarówno przez artystów, jak i często nieświadomą autorstwa piosenki, publiczność. W tym czasie napisali piosenki dla takich artystów jak: Barbra Streisand, Dionne Warwick, Diana Ross czy Kenny Rogers, włączając w to największy przebój Rogersa, sprzedany w wielu milionach egzemplarzy duet wraz z Dolly Parton o tytule "Islands in the Stream".
W 1983 zespół został pozwany przez pochodzącego z Chicago amerykańskiego autora tekstów Ronalda Selle, który twierdził, że bracia Gibb ukradli mu melodię z jednej z jego piosenek o tytule „Let It End” i użyli jej w swoim utworze „How Deep Is Your Love”. Pierwsza rozprawa została przegrana przez rodzeństwo. Wniesiona apelacja od wyroku oddaliła zarzuty Ronalda Seele'a – zespół został uniewinniony od popełnienia plagiatu kilka miesięcy później.
Bee Gees wydali swój kolejny album "E.S.P." w 1987, które sprzedał się w liczbie ponad 3 milionów kopii. Singiel „You Win Again” doszedł do pierwszego miejsca w wielu krajach, włączając w to Wielką Brytanię, ale był rozczarowaniem w USA, uzyskując zaledwie pozycję 75.
W dniu 10 marca 1988 najmłodszy brat członków zespołu, Andy zmarł w wieku zaledwie 30 lat w wyniku zapalenia mięśnia sercowego powstałego w wyniku infekcji wirusowej. Jego bracia uważają, że nadużywanie narkotyków oraz alkoholu przez Andy’ego mogło uczynić jego serce bardziej podatne na taką dolegliwość. Tuż przed jego śmiercią pozostali bracia zdecydowali się dołączyć najmłodszego do zespołu i grupa stałaby się kwartetem braci Gibb. Następny album Bee Gees, zatytułowany "One" został wydany w roku (1989) i zamieszczono na nim piosenkę, która została poświęcona najmłodszemu bratu: „Wish You Were Here”. Album zawierał również ich pierwszy przebój z czołowej dziesiątki utworów (uplasował się ostatecznie na miejscu siódmym) w USA o tytule „One”. Po wydaniu albumu, zaczęli ich pierwsze od dziesięciu lat światowe tournée.
Po kolejnym ich albumie, "High Civilization", który zawarł w sobie piosenkę „Secret Love” z czołowej piątki listy przebojów w Wielkiej Brytanii, Bee Gees udali się na europejskie tournée. Po serii koncertów Barry Gibb zdecydował się na operację kręgosłupa, z którym od jakiegoś czasu miał poważny problem, natomiast Maurice zajął się leczeniem swojego alkoholizmu, z którym walczył już przez wiele lat. W końcu z pomocą Anonimowych Alkoholików zdołał ostatecznie zerwać z nałogiem.
W 1993 wyprodukowali album "Size Isn't Everything", z którego piosenka „For Whom the Bell Tolls” znowu znalazła się piątce najlepszych w Anglii. Cztery lata później wydali album "Still Waters", który sprzedał się w ponad czterech milionach egzemplarzy i uzyskał pozycję 11 w USA. Pierwszy singiel z tego albumu, "Alone", dał im kolejny raz miejsce w brytyjskiej najlepszej piątce oraz miejsce w pierwszej trzydziestce w USA.
"One Night Only".
Pod koniec 1997 roku, Bee Gees zagrał koncert w Las Vegas nazwany "One Night Only". Płyta CD z tego występu, wydana w 1998 roku sprzedała się w ponad pięciu milionach kopii. Koncert ten był rozpoczęciem kolejnego tournée światowego o takim samym tytule. W jego trakcie doszło do koncertu w Londynie na stadionie Wembley (5 września 1998) dla 56 000 ludzi, a potem w marcu 1999 roku, zakończył się na nowo wybudowanym stadionie olimpijskim w Sydney.
W 1998 roku, muzyka grupy została wykorzystana w adaptacji "Gorączki sobotniej nocy" do postaci musicalu, który przedstawiany początkowo w teatrach West Endu został przeniesiony później na deski Broadwayu. Zespół napisał trzy nowe piosenki dla potrzeb adaptacji.
Bee Gees zamknął dekadę koncertem, który okazał się być ich ostatnim jak do tej pory, znanym pod nazwą "BG2K" a który odbył się dokładnie w noc sylwestrową 31 grudnia 1999.
Śmierć Maurice’a.
W 2001 roku, wydano ostatni w historii album grupy zatytułowany "This Is Where I Came In". Album dał szansę każdemu członkowi zespołu, aby mógł napisać swoje własne utwory, jak również komponowali piosenki wspólnie. Ostatni publiczny występ Bee Gees odbył się w tym samym roku, specjalnie dla sieci telewizyjnej "A&amp;E" zatytułowany był "Live by Request".
Maurice, który sprawował wiodącą rolę w zespole Bee Gees, podczas ostatnich lat (pozostali bracia bardziej angażowali się w inne projekty), zmarł nagle w dniu 12 stycznia 2003. Stało się to w wyniku zawału niedokrwiennego jelita, a nie, jak często się opisuje, zawału serca. Początkowo dwaj pozostali bracia ogłosili, że zamierzają kontynuować pracę w zespole „Bee Gees” aby zachować pamięć o zmarłym bracie, jednak po krótkim czasie zmienili zdanie i zdecydowali się zawiesić działalność, tak aby ta nazwa nie przestała być kojarzona z trójką braci. W tym samym tygodniu, w którym zmarł Maurice, został wydany solowy album Robina noszący tytuł "Magnet".
Pomimo że początkowo planowany był pamiątkowy koncert, na którym mogliby wystąpić dwaj żyjący bracia jak i zaproszeni goście, do dzisiaj takowy się nie odbył. Od tego czasu Barry i Robin kontynuowali pracę niezależnie od siebie i obaj mieli wydane nagrania wraz z innymi artystami, a tylko czasami udawało się im razem zagrać w wydarzeniach specjalnych.
Działalność solowa braci.
Pod koniec 2004 roku Robin odbył serię koncertów solowych po Niemczech, Rosji oraz po Azji. W styczniu 2005 roku Barry, Robin oraz kilku innych znanych muzyków nagrało utwór charytatywny „Grief Never Grows Old”, będący oficjalnym trybutem artystów dla ofiar ówczesnego tsunami. Później w tym samym roku, Barry połączył swoje siły wraz z Barbarą Streisand w jej bardzo dobrze sprzedającym się albumie "Guilty Pleasures", wydanym pod pseudonimem "Guilty Too" w Anglii jako dalszy ciąg poprzedniego albumu "Guilty". Robin kontynuował koncerty w Europie.
W lutym 2006 roku Barry i Robin wystąpili razem na scenie w Miami w koncercie charytatywnym. To był ich pierwszy wspólny występ od śmierci ich brata Maurice’a. Barry i Robin zagrali także podczas 30. dorocznego Koncertu charytatywnego organizowanego przez księcia Walii Karola w dniu 20 maja 2006 roku.
W wywiadzie, który odbył się dla telewizji BBC Robin Gibb powiedział, że jest „bardzo otwarty” na możliwość powrotu do zespołu Bee Gees. Zapytany, czy są możliwe występy zespołu bez Maurice’a, piosenkarz powiedział, że to mogłoby się zdarzyć, jeśli tylko Barry „czułby się z tym dobrze”.
Śmierć Robina.
20 maja 2012 zmarł w klinice w Londynie trzeci z czterech braci – Robin Gibb przegrywając długą walkę z rakiem okrężnicy.
Sukcesy autorskie.
Zespół Bee Gees odniósł sukces, sprzedając ponad 220 milionów płyt oraz singli na całym świecie. „How Deep Is Your Love” jest ich najbardziej popularną kompozycją, z ponad 400 wersjami nagranymi przez innych artystów.
Ich piosenki były nagrywane przez takich wybitnych artystów jak: Elvis Presley, Janis Joplin, Al Green, Eric Clapton, Elton John, Tom Jones czy Nina Simone. Znane są także wykonania takich muzyków jak John Frusciante (który często śpiewa cover „How Deep Is Your Love” podczas koncertów Red Hot Chili Peppers czy Feist śpiewający w soulowej wersji „Love You Inside Out”, Billy Corgan i Robert Smith wykonujący „To Love Somebody”, Ardijah śpiewająca „Love So Right” czy „Desire”, Steps („Tragedy”) i Destiny’s Child.
Piosenki napisane przez braci Gibb, ale bardziej znane w wersjach innych artystów, to takie tytuły jak:
Nagrody.
Pamiątkowe znaczki pocztowe.
W październiku 1999, Urząd pocztowy na wyspie Man wydał zbiór 6 znaczków w uznaniu zasług muzyków (urodzili się na wyspie). Oficjalna prezentacja miała miejsce w Londynie Palladium, gdzie wystawiano musical Gorączka sobotniej nocy. Podobna prezentacja miała miejsce w Nowym Jorku niedługo po tym, jak odbył się tam premierowy pokaz musicalu. Wydane znaczki przedstawiały sceny z piosenek „Massachusetts”, „Words”, „I've Gotta Get A Message To You”, „Night Fever”, „Stayin' Alive” i „Immortality”.
Dyskografia.
Limitowane edycje.
Utwór "Ellan Vannin", będący nieoficjalnym hymnem Wyspy Man został nagrany w 1997 i wydany na singlu w nakładzie 1000 sztuk. Dochód uzyskany z tego przedsięwzięcia został przeznaczony na cele charytatywne związanej z wyspą Man. Sam tytuł „Ellan Vannin” to w języku manx nazwa wyspy. Piosenka została zaprezentowana występów zespołu oraz w programie telewizji ITV zatytułowanym „Wieczór z …” ale do dzisiaj nie została wydana w obiegu ogólnym. Singiel był później również dostępny jako element kolekcji związanej z wydaniem znaczków pocztowych w 1999.
Skład.
Barry Gibb grał na gitarze rytmicznej.
Podczas wczesnych lat siedemdziesiątych, Robin Gibb grał na pianinie oraz czasami na skrzypcach, jednak większość czasu, który spędził na scenie, tylko śpiewał. Pomimo że prywatnie nie przestał grać na instrumentach strunowych oraz klawiszowych, to na scenie nie występował z nimi od połowy lat 70.
Maurice Gibb grał na gitarze basowej, rytmicznej oraz prowadzącej, pianinie, organach, melotronie i syntezatorach oraz programował ścieżki perkusyjne. Od 1966 do 1972 zagrał wielokrotnie na wielu instrumentach. Podczas późnych lat siedemdziesiątych grał już głównie na gitarze basowej. Od około 1986 grał tylko na instrumentach klawiszowych.
Muzycy związani z zespołem Bee Gees:
Pozostali muzycy którzy wspomagali Bee Gees w koncertach oraz nagraniach studyjnych:

</doc>
<doc id="24927" url="https://pl.wikipedia.org/wiki?curid=24927" title="Budgie">
Budgie

Budgie – walijska grupa hardrockowa powstała w 1967 w Cardiff jako trio w składzie: Burke Shelley, Tony Bourge i Ray Phillips.
Wśród krytyków uchodzi za jedną z wpływowych grup w historii tzw. „ciężkiego rocka”, porównywaną pod tym względem z takimi zespołami jak Black Sabbath, Led Zeppelin czy Deep Purple. W latach 80. XX w. była jednym z prekursorów nurtu zwanego New Wave of British Heavy Metal.
Cechą stylu Budgie jest pełna napięcia gra sekcji rytmicznej oraz ciężkie riffy gitarowe, zwłaszcza w epickich utworach ("Parents" oraz "Napoleon Bona Parts 1 &amp; 2"). Wszystko to wypełniał wysoki głos wokalisty i teksty: jednym razem egzaltowane, dotyczące wspomnień z młodości i wskazówek godziwego życia, drugim zaś – groteskowe, nasycone czarnym humorem, osadzone w absurdalnym, surrealistycznym świecie ("Nude Disintegrating Parachutist Woman" i inne). Pod koniec działalności piosenki grupy zaczęły nieść ze sobą treści chrześcijańskie, związane z nawróceniem się Burke Shelleya na katolicyzm.
W 2006, po ponad 20-letniej przerwie, grupa wydała nowy studyjny album "You’re All Living in Cuckooland".
Historia.
Lata klasyczne.
Budgie powstało w Cardiff w 1967 r. w składzie: basista/wokalista Burke Shelley, gitarzysta Brian Goddard, perkusista Ray Phillips i pod nazwą Budgie Droppings, oprotestowana przez pastora, który udostępniał muzykom salę na próby. (Podobno nazwę zespołu zaczerpnięto z serialu telewizyjnego.) Historii tej jednak zaprzeczył sam Burke Shelley w wywiadzie dla pisma "Teraz Rock" w 2004 roku. Podobno grupa początkowo nazywała się "Six Ton Budgie". W późniejszych latach pod tą nazwą występował oryginalny perkusista Budgie – Ray Phillips. Niedługo do muzyków dołączył drugi gitarzysta Tony Bourge, a Goddard opuścił grupę. Początkowo zespół inspirował się dokonaniami The Beatles, ale wkrótce zaczął dążyć do osiągnięcia mocniejszego brzmienia w stylu Led Zeppelin i Black Sabbath. Aż do 1971 r. miał status amatorski, występując w klubach w Walii. Przełom nadszedł, gdy nagrania Budgie trafiły w ręce znanego producenta Rodgera Baina. Dzięki temu zespół podpisał kontrakt z wielką wytwórnią i mógł wejść do studia, by nagrać materiał na swoją debiutancką płytę.
Album nazwany po prostu "Budgie" ukazał się w 1971 r. nakładem koncernu MCA. Nagrany został w 4 dni na żywo w studiu na tzw. ośmiośladzie. Przyniósł ciekawe połączenie ciężkich basowo-gitarowych riffów i charakterystycznego wysokiego, nieco infantylnego głosu wokalisty. Zapoczątkował częste u Budgie tworzenie kompozycji kolażowych o kilku zmianach tempa i nastroju (tu w utworze "The Author"). Niezwykłości dopełniały dziwne, humorystyczne teksty autorstwa Shelleya oraz akustyczne przerywniki. Na płycie wyróżniał się najdłuższy utwór, zamykający pierwszą stronę albumu winylowego, czyli "Nude Disintegrated Parachutist Woman" (pod koniec 2003 r. nagrał go amerykański zespół Federation X z pomocą słynnego inżyniera dźwięku Steve’a Albiniego). Ale mimo ciekawego materiału i pochlebnych opinii krytyków, album nie zyskał zbyt dużej popularności. Nie zniechęciło to członków zespołu, którzy rok po debiucie wydali kolejną dobrze ocenianą płytę "Squawk", również produkowana przez Baina. Na niej znalazł się singlowy utwór "Whiskey River" oraz epicka kompozycja "Young Is a World".
Największym sukcesem artystycznym Budgie stała się trzecia płyta długogrająca "Never Turn Your Back on a Friend" (1973), wyprodukowana przez zespół, na której znalazły się m.in.: "Breadfan" (w 1988 r. nagrany przez Metallikę) oraz przeróbka bluesa z 1935 r. "Baby, Please Don’t Go". Ten album uważany jest dziś przez krytyków za jedno z największych osiągnięć hard rocka i heavy metalu w ogóle, a zamykająca go monumentalna ballada "Parents", napisana przez basistę przed powstaniem zespołu, stawiana jest często w jednym rzędzie z najciekawszymi utworami ówczesnej światowej czołówki muzyki rockowej. "Parents" opowiada o problemach pokoleniowych. Mimo to "Never Turn Your Back on a Friend" sprzedało się w niewiele większej liczbie egzemplarzy niż dwa pierwsze albumy. Równocześnie na limitowanej płycie promocyjnej dla stacji radiowych pojawił się 40-minutowy materiał "Budgie In Concert".
Sukcesem komercyjnym okazał się dopiero kolejny album "In for the Kill!" (1974), zawierający m.in. singlowy utwór "Crash Course In Brain Surgery", nawiązujący do słynnego nagrania "Paranoid" grupy Black Sabbath. Tuż przed rozpoczęciem sesji nagraniowej do płyty doszło do kłótni pomiędzy Shelleyem a Phillipsem. W rezultacie ten longplay współtworzył angielski perkusista Pete Boot. Grupa udowodniła, że mimo zmian personalnych nadal jest w stanie tworzyć wysokiej klasy muzykę, taką jak kilkuczęściowy utwór tytułowy czy rozbudowany, niemal 10-minutowy "Zoom Club". Sięgnęła w rejony dostępne dla wielkich gwiazd, jak Led Zeppelin, którego utwór "Dazed And Confused" mógł zainspirować kompozycję "Hammer And Tongs", czy Ten Years After w "Running From My Soul". "In for the Kill!" zajął 29 miejsce na brytyjskiej liście przebojów. To wydawnictwo pozwoliło grupie Budgie krótkotrwale wspiąć się na szczyt swej kariery.
Po trasie koncertowej promującej "In for the Kill!" doszło do kolejnej zmiany perkusisty – Boot został zastąpiony przez Walijczyka Steve’a Williamsa, z zespołu Quest, z którym Budgie zarejestrował materiał na swą kolejną płytę "Bandolier" (1975). Charakteryzowała się ona zwrotem ku jeszcze cięższym brzmieniom, czego przykładem jest heavymetalowy, napędzany brzmieniem basu utwór "Napoleon Bona Part 1 &amp; 2" czy "Breaking All The House Rules". Zawierała też cover "I Ain’t No Mountain", kompozycję Andy’ego Fairweather Low’a, wydaną również na singlu. Z pozostałego materiału pozytywnie wyróżniały się nagrania "Slipaway" i "Who Do You Want For Your Love". "Bandolier" zajął 36 miejsce na brytyjskiej liście przebojów. Z powodu trudności w odtworzeniu muzyki z tej płyty na żywo, zespół dokooptował do składu koncertowego drugiego gitarzystę poleconego przez Steve’a Williamsa – Myfa Isaaca.
Przesilenie.
W tym składzie zespół grał do lipca 1978 r., kiedy to po tournée w Ameryce Północnej odszedł gitarzysta prowadzący Bourge, a wraz z nim Myf Isaac. W tym czasie Budgie przeszło do koncernu A&amp;M i nagrało dwa albumy, które jednakże okazały się znacznie słabsze od wcześniejszych dokonań zespołu i, co stało się niemal niechlubną tradycją, nie porażały liczbą sprzedanych kopii. "If I Were Brittania I’d Waive the Rules" (1976) oraz "Impeckable" (1978) charakteryzowały się zwrotem ku muzyce funky. Mimo to pierwsza zawierała rockowy utwór "Anne Neggen", długi utwór z podniosłą codą "Black Velvet Stallion" i akustyczną balladę "Heaven Knows Our Name". Na drugiej zaś wyróżniały się rockowe nagranie "Melt The Ice Away", urozmaicone "Pyramids" i "Don’t Dilute The Water" oraz melancholijna kompozycja "Don’t Go Away". Na singlu ukazał się z niej "Smile Boy Smile". W tych latach MCA wydała też składankę "Best of Budgie".
Kryzys.
Po 1978 r. doszło do najważniejszej zmiany w historii zespołu. Wakujące miejsce gitarzysty po Tonym zajął najpierw na krótko Rob Kendrick, były gitarzysta zespołu Trapeze (przez krótki czas grał też drugi gitarzysta m.in. Hawkwind czy Widowmaker Huw Lloyd-Langton), a po nim John Thomas. Już pierwsze wydawnictwo nowego składu zapowiadało kolejne zmiany stylistyczne. Sprzedana w niewielkim nakładzie i trudno dostępna później „czwórka” "If Swallowed Do Not Induce Vomiting" (1980), nagrana już dla firmy RCA, dowodziła zwrotu zespołu w stronę tzw. nowej fali brytyjskiego heavy metalu, którego dokonywały też w tamtych czasach inne zespoły, np. Wishbone Ash. Zespół zmienił też image i włożył skórzane kurtki. Niestety grupa nie potrafiła znaleźć swego miejsca w tym nurcie i próbowała naśladować młodszych wykonawców, np. zespół Saxon czy nawet Iron Maiden. Skróciła też swoje utwory do formatu standardowego pop-rockowego nagrania. Płyty "Power Supply" (1980) i "Nightflight" (1981) były ogólnie mało przekonujące i niezbyt oryginalne wobec modnej wówczas muzyki. Na pierwszym znalazł się balladowy utwór "Time To Remember" i rockowe nagrania "Gunslinger" oraz "Crime Against The World", na drugim singiel "Keeping A Rendezvous" (jedyny singiel który osiągnął 71 miejsce na brytyjskich listach przebojów) i utwór "I Turned To Stone", wydany później w Polsce przez firmę Tonpress na singlu razem z "She Used Me Up", również z płyty "Nightflight". Mogły się na niej podobać też energetyczne nagrania "Don’t Lay Down And Die" i "Reaper Of The Glory", najbardziej zbliżone do nagrań popularnej wtedy grupy Saxon. "Nightflight" osiągnął 68 miejsce na brytyjskich listach przebojów.
Upadek.
W 1982 r. poszerzono skład o klawiszowca Duncana Mackaya, co zbliżyło styl grupy do album-oriented rock, czego dowodem jest nagranie mocno w zamiarze komercyjnej płyty "Deliver Us From Evil" (1982). Album ten poniósł jednak klęskę artystyczną oraz komercyjną i do dziś uważany jest za najsłabsze wydawnictwo zespołu. Zawiera jednak bardzo popularne nagrania, które trafiły na listę przebojów w Polsce: balladę "Alison" oraz rockowy utwór "Hold On To Love", a także początkowo nie prezentowany w Polskim Radiu utwór "Bored With Russia". Najciekawszy na płycie jest utwór "Flowers In The Attic", kończący pierwszą stronę płyty analogowej, w którym wykorzystano gitarę akustyczną i brzmienia orkiestrowe. Reszta materiału znamionuje wyczerpanie inwencji, tak w muzyce, jak i w nienadzwyczajnych, pozbawionych wcześniejszego surrealizmu tekstach np. "Don’t Cry" (utwór "Alison" mógł zainspirować zespół Sonic Youth i jego nagranie "Dirty Boots"). "Deliver Us From Evil" zajął 62 miejsce na brytyjskich listach przebojów.
Latem 1982 r. Budgie zagrało na festiwalu w Reading, a w sierpniu 1982 r. odwiedziło Polskę dając podczas dwutygodniowego tournée 16 koncertów, które zgromadziły ogromne rzesze ludzi i potwierdziły wielką popularność grupy w tym kraju. Zaskoczyło to również muzyków, którzy w trakcie trasy zmienili jej program i dodali więcej klasycznych nagrań. Na nowej płycie zamieścili dedykację po polsku, a dla fanów z Białegostoku, gdzie planowany koncert nie doszedł do skutku, przeznaczyli kilkanaście egzemplarzy albumu. Mimo to był to bardzo nieudany artystycznie okres dla grupy, która zagubiła swój styl oraz traciła fanów.
Po niepowodzeniach z początku lat 80. zespół zwolnił tempo. W 1986 r. miejsce Williamsa zajął Jim Simpson, były perkusista UFO, jednak ten skład okazał się epizodem. Rozpad grupy nastąpił w 1988 r. Burke Shelley najpierw próbował nagrywać solo, rok później założył grupę The Superclarkes, która przetrwała dwa lata by w końcu zarzucić muzykę i oddać się studiom, podróżom po Azji i rodzinie. Przerwa trwała w latach 1990–1995, kiedy to poświęcił się głównie życiu rodzinnemu i doczekał dwojga dzieci: córki (1995) i syna (1997). Na krótko Budgie zostało wskrzeszone w latach 1995–1996 w składzie z Thomasem oraz Robertem ‘Congo’ Jonesem, ale skład nie utrzymał się.
W Polsce nagrania zespołu prezentowali na radiowej antenie m.in. Piotr Kaczkowski, który zafascynował się ich pierwszą płytą, Marek Niedźwiecki, Janusz Kosiński, Jerzy Janiszewski oraz Tomasz Beksiński. W lutym, marcu i kwietniu 1985 r. większość nagrań Budgie przedstawił w "Trójce" w audycji "Katalog nagrań" red. Grzegorz Wasowski. Dyskografię zespołu podał też wtedy tygodnik "Razem", który przedstawił sylwetkę grupy również w 1981 r., a relację z jej koncertów w 1982 r. Koncerty tamte opisała też m.in. "Gazeta Młodych".
Hibernacja.
Pod koniec lat 80. niektóre płyty Budgie wyszły w limitowanych edycjach na pirackich płytach kompaktowych, m.in. w Japonii i Niemczech. Zainteresowanie fanów skłoniło firmę MCA do wydania w 1990 r. na kompakcie płyty "Squawk". Rok później nagranie koncertowe utworu "Rockin’ Man" znalazło się na składance "Don’t Dare To Forget", zaś byli muzycy Budgie Tony Bourge i Ray Phillips nagrali płytę pod szyldem "Tredegar" (1986). Dodatkowo wykonywanie utworów Budgie przez takie zespoły jak Metallica czy Iron Maiden ożywiło zainteresowanie zespołem. Konsekwencją tego była reaktywacja grupy i wznowienie jej nagrań oraz publikacja materiałów archiwalnych. Wśród nich była kompilacja "Ecstasy Of Fumbling" (1996, zawiera też niewydaną kompozycję Shelleya "Beautiful Lies" z 1988 r.) i dwa albumy koncertowe "We Came, We Saw..." (1997, zawierające nagrania z Reading 1980 i 1982) oraz "Heavier Than Air" (1998). W Polsce w latach 90. ukazało się kilka pirackich kaset zespołu Budgie, w tym składanki i nagrania koncertowe, np. z St. Louis z roku 1976. W październiku 1996 r. miesięcznik "Tylko Rock" poświęcił grupie tzw. wkładkę.
Reaktywacja.
Wznowienie działalności przez Budgie nastąpiło w 1999 r. w składzie Burke Shelley, John Thomas i Steve Williams. Wkrótce Thomas poważnie zachorował i został zastąpiony przez Andy’ego Harta; z nim w składzie Budgie nagrało koncertową płytę "Life in San Antonio". Pod koniec 2002 r. Hart zrezygnował z występów, a jego miejsce zajął Simon Lees. Przygotowano kompaktowe reedycje albumów Budgie, poszerzone o mało znane lub niepublikowane bonusy oraz pliki video.
W 2004 r. zespół ponownie odwiedził Polskę. Zagrał koncerty: 4 marca w Warszawie i 5 marca w Krakowie, zaś 1 maja w Lublinie. W listopadzie 2006 r. grupa wydała nowy, przygotowywany od 2003 r. album "You’re All Living in Cuckooland", prezentujący dotychczasowe, dość różnorodne w sumie oblicze zespołu, choć bez zaskakujących rewelacji. W 2007 r. Budgie zagrało w Polsce trasę koncertową promującą tę płytę: 12 kwietnia w Poznaniu, 13 kwietnia w Warszawie i 14 kwietnia w Krakowie.
W lipcu 2007 r. zespół opuścił Simon Lees. Kontynuował karierę solową oraz pomagał młodemu zespołowi Anubis, który został stworzony przez Pete’a Williamsona – człowieka wspomagającego głównego managera Budgie oraz Andy’ego Harta.
W związku z tym grupa musiała przełożyć swoją pierwszą w historii trasę po Australii z października 2007 na luty 2008 r., do czasu znalezienia nowego gitarzysty. Pierwszym oficjalnym następcą Leesa został Andy James, ale ze względów osobistych zrezygnował z występów i dopiero w styczniu 2008 r. zespół zagrał swój pierwszy koncert z nowym gitarzystą, którym został Craig Goldy, były członek grupy Dio. Nowe tournée po Polsce zaplanowane na listopad 2008 r. objęło Poznań, Warszawę, Łódź, Lublin i Katowice. Drugą jego część zaplanowano na przełom kwietnia i maja 2009 roku. Zespół zagrał w kilkunastu polskich miastach, po czym powrócił do Wielkiej Brytanii skąd po kilku koncertach ponownie wyjechał na tournée do Australii.
W sierpniu 2009 zespół powrócił do Polski, dając koncert na Festiwalu Legend Rocka. Jesienią 2010 roku, zaplanowano kolejną trasę po Polsce. Po przybyciu zespołu do kraju lider grupy Burke Shelley musiał być hospitalizowany. Przeprowadzona została operacja aorty brzusznej. Trasa z przyczyn zdrowotnych została odwołana. Shelley po blisko dwóch latach przerwy wrócił do koncertowania jednak ograniczył się tylko do występów w lokalnych pubach, akompaniując innym artystom. W sierpniu 2012 roku, perkusista Steve Williams, na swoim profilu w serwisie Facebook zdradził, że jest bardzo mało prawdopodobne aby zespół wyruszył jeszcze kiedykolwiek w trasę koncertową. Perkusista skoncentrował się na wspomaganiu rockowego zespołu LowLife.
W marcu 2013 ukazała się książka autorstwa Chrisa Pike’a zatytułowana "Budgie’s First Three Albums", która opisuje najwcześniejszą część historii zespołu, do momentu odejścia z niej Raya Phillipsa. Blisko 300-stronicowa książka zawiera również wywiad-rzekę z pierwszym perkusistą Budgie, który udziela odpowiedzi na pytania dotyczące czasów gdy zespół nagrywał swoje pierwsze trzy albumy. Zapowiadane są kolejne części ukazujące dalsze losy grupy.
Niespodziewanie w kwietniu i maju 2013 roku Tony Bourge wydał dwa solowe albumy zatytułowane odpowiednio "Crank It Up" i "Chilling Out". Płyty zostały nagrane na przestrzeni kilkunastu lat w jego domowym studiu. Gitarzystę wspomógł w nagraniach jego syn Kingsley. Albumy można kupić w sklepie Amazon, na razie tylko w postaci plików mp3.
4 marca 2016 roku Steve Williams, za pośrednictwem portalu Facebook, poinformował o śmierci Johna Thomasa, gitarzysty Budgie, który nagrał z zespołem trzy albumy studyjne – "Power Supply", "Nightflight" oraz "Deliver Us From Evil".
27 lutego 2018 roku Pete Boot, perkusista Budgie w latach 1973–1974, zmarł w wieku 67 lat. Przez wiele lat cierpiał na chorobę Parkinsona.
W kwietniu 2018 roku została wydana autobiografia Raya Phillipsa, pierwszego perkusisty Budgie.
10 stycznia 2022 zmarł Burke Shelley.

</doc>
<doc id="24928" url="https://pl.wikipedia.org/wiki?curid=24928" title="Jean Chrétien">
Jean Chrétien

Joseph Jacques Jean Chrétien (ur. 11 stycznia 1934 w Shawinigan) – premier Kanady z ramienia Partii Liberalnej od 3 listopada 1993 do 12 grudnia 2003.
Życiorys.
Urodził się w Shawinigan w Quebecu. Ukończył studia prawnicze na Uniwersytecie Laval w 1958. W 1957 poślubił Aline Chainé (1936-2020), z którą ma troje dzieci. Przed zaangażowaniem się w politykę praktykował prawo w Quebecu.
Na początku lat sześćdziesiątych zaangażował się w politykę. Do parlamentu został wybrany po raz pierwszy w 1963. Od tego czasu niemal nieprzerwanie w nim zasiada jako deputowany z ramienia Liberalnej Partii Kanady. Piastował liczne funkcje państwowe. W 1967 został ministrem bez teki, a następnie był kolejno ministrem skarbu, spraw indiańskich, finansów, sprawiedliwości, energetyki. W rządzie Pierre’a Trudeau aktywnie uczestniczył w tworzeniu i implementacji polityki multikulturalizmu oraz opieki socjalnej. W momencie, gdy jego wielki poprzednik i mentor Pierre Trudeau odchodził na polityczną emeryturę, Jean Chrétien był najbardziej doświadczonym politykiem i biurokratą w Partii Liberalnej. Nic więc dziwnego, że bez trudu został liderem partii i opozycji w 1984. W dziesięć lat później pokonał z kretesem konserwatystów, zapewniając swej partii większość parlamentarną na kolejne trzy kadencje.
Jowialny i wzbudzający sympatię Chrétien w czasie prawie dziesięciu lat rządów spełnił niemal wszystkie swe przedwyborcze obietnice (z wyjątkiem nierealnej – zniesienia podatku VAT). Dokonania jego rządu graniczą z cudem. W krótkim czasie udało mu się wydźwignąć gospodarkę kanadyjską z głębokiej recesji i uczynić ją jedną z najszybciej rozwijających się w G7. Udało się jednocześnie zdławić inflację, pobudzić rozwój, zmniejszyć bezrobocie, ograniczyć wydatki budżetowe, zredukować etatyzm, zlikwidować deficyt budżetowy, a nawet rozpocząć spłacanie długu publicznego.
W pierwszych latach XXI wieku opinia publiczna zaczęła być nieco zmęczona obecnością Chrétiena na scenie politycznej. On sam, jak się wydaje, zaczął powoli tracić energię. Dokładając do tego szereg kontrowersyjnych wypowiedzi i gaf dyplomatycznych, spowodowało to rewoltę w Partii Liberalnej. Choć z początku Chrétien nie zamierzał rezygnować z przywództwa, wobec nacisków swej partii złożył rezygnację z przewodzenia partii w listopadzie 2003. Zakończył urzędowanie jako premier 12 grudnia 2003.
Na pożegnalnej gali obok emocjonalnych przemówień, często przerywanych owacjami, w części artystycznej wystąpili: kanadyjski weteran rock and rolla Paul Anka i jazzman Oscar Peterson.
W 2009 został odznaczony przez królową Elżbietę II Orderem Zasługi.

</doc>
<doc id="24929" url="https://pl.wikipedia.org/wiki?curid=24929" title="Nawigacja">
Nawigacja

Nawigacja (łac. "navigatio" "żegluga" od "navigare" "żeglować" z "navis" "statek") – dział wiedzy zajmujący się określaniem bieżącego położenia oraz optymalnej drogi do celu dla ludzi, statków, pojazdów lądowych i innych przemieszczających się obiektów.
Rodzaje nawigacji:

</doc>
<doc id="24933" url="https://pl.wikipedia.org/wiki?curid=24933" title="Budgie (album)">
Budgie (album)

Budgie – eponimiczny album studyjny walijskiej grupy hardrockowej Budgie, który wydano w 1971 roku. Przez niektórych płyta uważana jest za prekursora doom metalu.
O albumie.
Nagrania rejestrowano w ciągu 4 dni w 1971 w studiach Rockfield Studios w pobliżu Monmouth. Materiał nagrany „na żywo” w studiu, był później uzupełniany przez typowe nagrania studyjne. Efektem było połączenie naturalności grania koncertowego z czystością i siłą nagrań studyjnych. Autorami wszystkich kompozycji są członkowie zespołu. Płyta została wydana przez wytwórnię płytową MCA w czerwcu 1971 (MCF 2506) i miała kilka reedycji. M.in. w 1991 roku ukazało się wydawnictwo CD amerykańskiej wytwórni Roadrunner zawierające dodatkowo nagranie „Crash Course in Brain Surgery” z albumu "In for the Kill". W 2004 roku nakładem Noteworthy Productions ukazała się płyta CD, na której zamieszczono cztery dodatkowe nagrania (dwie
wersje zarejestrowane ponownie w 2003 roku, jedną wersję singlową i jedną alternatywną).

</doc>
<doc id="24936" url="https://pl.wikipedia.org/wiki?curid=24936" title="Czarnobóg i Białobóg">
Czarnobóg i Białobóg

Czarnobóg i Białobóg – domniemana para bóstw połabskich. Czarnobóg pojawia się w "Kronice" Helmolda, jako bóg niepomyślności czczony przez Wagrów i Obodrytów, natomiast Białobóg nie zostaje wymieniony – został on zrekonstruowany na zasadzie opozycji do Czarnoboga. Obaj bogowie pojawią się też w późniejszych źródłach, lecz nie uznawane są one za wiarygodne. Badacze nie są zgodni co do statusu Czarnoboga i Białoboga: wielu badaczy uznaje autentyczność tych teonimów i tłumaczy ich np. jako bogów dobra i zła, z drugiej strony wielu badaczy uważa, że są oni pseudobóstwami, a "czarnobóg" pierwotnie mógł oznaczać ‘zły los’, a następnie skojarzony z chrześcijańskim diabłem.
Źródła.
W zapiskach łacińskich teonim ten zapisywany jest jako lub .
Niemiecki mnich i kronikarz Helmold, który towarzyszył w misjach chrystianizacyjnych przeciwko Słowianom połabskim, w swojej "Kronice Słowian" opisuje kult Czarnoboga:
&lt;poem&gt;
Panuje zaś wśród Słowian dziwaczny zabobon: w czasie uczt i pijatyk podają sobie wkoło czaszę, w którą imieniem boga dobra i zła składają słowa – nie powiem poświęcenia, lecz przekleństwa. Wierzą bowiem, że losem pomyślnym kieruje dobry bóg, wrogim zaś – bóg zły. Dlatego owego złego boga nazywają w swoim języku Diabłem, czyli Czarnebogiem, to znaczy bogiem czarnym.
– Helmold, "Kronika Słowian"
&lt;/poem&gt;
Białobóg nie pojawia się w żadnych wiarygodnym źródle – został on odtworzony na zasadzie opozycji do Czarnoboga.
Źródła późniejsze.
Następne źródła mówiące o Czarnobogu i Białobogu pojawiają się dopiero w XVI wieku. Około roku 1530 bogów wspomina w swojej kompilacji dominikański mnich z Pirna Johan Lindner. Mimo że mieszkał w regionie łużyckim lub w jego pobliżu to najprawdopodobniej korzystał tylko ze źródeł pisanych i opowieści klasztornych, a nie z badań terenowych, przez co jego twórczość została szybko uznana za niewiarygodną np. przez czy . Uważali, że mimo iż jego źródła są liczne i różnorodne, to wykorzystywał je bezkrytycznie. Pod koniec XVII wieku w swojej liście bogów łużyckich także wymienia Czarnoboga. Tę informację również uważa się za niewiarygodną ponieważ powstała późno, kiedy łużyckie pogaństwo prawdopodobnie całkowicie wymarło, a około połowa wymienionych przez niego bogów jest pochodzenia pruskiego.
W 1538 r. pomorski kronikarz Tomasz Kantzow w swojej "Kronice Pomorza" pisze:
&lt;poem&gt;
Wcześniej opisałem wszystkie rodzaje wiarołomstwa i bałwochwalstwa, w które byli zaangażowani przed nastaniem Cesarstwa Niemieckiego. Wcześniej ich sposób postępowania był podobno jeszcze bardziej pogański. Stawiali swoich królów i panów, którzy dobrze rządzili, ponad bogami i czcili tych ludzi [jako bogów] po ich śmierci. Ponadto czcili słońce i księżyc, a wreszcie dwóch bogów, których czcili ponad wszystkich innych bogów. Jednego z nich nazywali "Bialbug", czyli biały bóg; uważali go za dobrego boga. Drugiego zaś nazywali "Zernebug", to jest bóg czarny; uważali go za boga, który szkodzi. Dlatego czcili "Bialbuga", ponieważ czynił im dobro i aby mógł je nadal czynić. "Zernebuga" zaś czcili, aby im nie szkodził. "Zernebugowi" składali ofiary, bo wierzyli, że nie ma lepszego sposobu, by go ułagodzić, niż krew ludzka, co jest prawdą, gdyby tylko widzieli to we właściwym świetle: "Zernebug" nie szuka niczego innego, niż śmierci ciała i duszy człowieka.
– Tomasz Kantzow, "Kronika Pomorza"
&lt;/poem&gt;
Następnie Sebastian Münster, w "Cosmographiae universalis" z 1550 r. opisuje obrzęd żniw związany ze Świętowitem i dalej pisze: „Ogólnie rzecz biorąc, oni (Rugianie) czcili dwóch bogów, mianowicie "Belbucka" i "Zernebucka", jak białego i czarnego boga, dobrego i złego geniusza, Boga i Szatana, jako źródło dobra i zła, zgodnie z błędem Manichejczyków”. Utwory Kantzowa i Münstera najprawdopodobniej są niezależne od siebie (różne formy zapisu imienia Białoboga, "Kronika Pomorza" powstała jako pierwsza, ale została wydana dopiero w XIX w.), ale korzystają ze wspólnego źródła, którym, według Mirosławy Znajenko, mogło być archiwum opactwa Białoboki, gdzie sfalsyfikowano, dorobiono "Białoboga". , teolog i profesor ze Szczecina, prawdopodobnie miał w rękach kronikę z tego archiwum lub znał cytat, ponieważ w swojej "Kronice" parafrazuje prawdopodobnie jej część:
&lt;poem&gt;
Klasztorowi temu (mnisi założyciele) nadali nazwę "Belbug", poprawniej "Bialbuck", co w języku Wenedów oznacza dosłownie „biały bóg”, aby dać [Słowianom] do zrozumienia, że w przeciwieństwie do ich (Słowiańskich) pogańskich przodków, chrześcijanie nie znali żadnego czarnego boga. Nazwa [Belbug] dobrze pasuje również do ubioru pramonstratenów, którzy [zawsze] chodzili ubrani na biało.
– Daniel Cramer, "Pommerisches Kirchen-Chronicon"
&lt;/poem&gt;
Czarnobóg pojawia się także w anonimowym "Historia Caminensis" jako bóg Wandalów, które bazuje na utworze Münstera (oba utwory mówią o „błędzie Manichejczyków”). Czarnobóg i Białobóg pojawiają się także w innych, pomniejszych tekstach.
Interpretacje.
W środowisku naukowym nie ma zgody co do statusu Czarnoboga i Białoboga w mitologii Słowian, ani co do tego czy obaj bogowie w ogóle istnieli w mitologii słowiańskiej. Część badaczy całkowicie odrzuca istnienie Białoboga z powodu jego niewystępowania w źródłach. W nauce wykształciły się co najmniej cztery poglądy:
Jako bóstwa.
Informacja Helmolda spowodowała, że w XIX w. powstała koncepcja wedle której w religii słowiańskiej miał występować dualizm, który dotarł do Słowian od Irańczyków (Scytów, Sarmatów lub bogomiłów); Czarnoboga i hipotetycznego Białoboga porównano do Arymana i Ormuzda – odwiecznych wrogów. W takim duchu Czarnoboga zinterpretował Aleksandr Hilferding. Później Aleksandr Afanasjew i uznali, że wschodnim odpowiednikiem Białoboga ma być Belun (duch polny). Żaden z tych badaczy nie uznawał jednak dualizmu za ważny element religii Słowian, taki pogląd wyraził dopiero w swojej amatorskiej pracy (1872), jednak jego praca nie uznawana jest za ważną. Franciszek Sławski w "Słowniku prasłowiańskim" rekonstruował prasł. oraz prasł. dial. , dla tego ostatniego głównym poświadczeniem ma być podanie Helmolda. Za takim dualizmem optował np. Aleksander Gieysztor, Wiaczesław Iwanow i Władimir Toporow uznali Czarnoboga za boga przynoszącego nieszczęścia. Niektórzy autorzy próbowali dowieść kultu Czarnoboga przy pomocy nazw gór Czorneboh i Bieleboh w Górnych Łużycach, na których rzekomo mieli być czczeni bogowie, lecz nazwy te powstały dopiero w epoce nowożytnej z powodu popularności bogów w kulturze tamtych rejonów. Przy rozważaniach o autentyczności boga jako argumenty wymienia się też nazwy miejscowości, które mają nawiązywać do Czarnoboga, np. wieś "Czernobożje" w Rosji czy wieś "Czarnobożna" na Ukrainie, również sąsiadujące ze sobą wsie i w Czechach mają być dowodem na prawdziwość kultu Czarnoboga i Białoboga.
Jako pseudobóstwa.
Z kolei Andrzej Szyjewski uznał Czarnoboga za pejoratywny epitet diabła, Stanisław Urbańczyk stwierdził:
&lt;poem&gt;
Prawdopodobnie Helmold słyszał coś o wierze Słowian w złośliwe duchy, w personifikowaną dolę, połączył to z wyobrażeniami chrześcijańskimi, które zresztą mogły już wcześniej między Słowian przenikać. Takie jest, moim zdaniem, jądro jego opowieści; ze związków z Irańczykami trzeba w tym wypadku zrezygnować, bo podstawy są za kruche. Nazwą słowiańską złych duchów były wyrazy bies i czart; jaskrawo to różne od Czarnoboga.
&lt;/poem&gt;
Jego pogląd poparł Jerzy Strzelczyk. Czarnobóg miał być personifikacją złego losu także według Martina Pitro i Petra Vokáč i Stanisława Rosika.
Szereg badaczy jednak krytycznie odnosi się do uznania Czarnoboga za bóstwo. Aleksander Brückner zanegował istnienie Czarnoboga (i Białoboga) w religii słowiańskiej i stwierdził, że "Czarnobóg" powstał pod wpływem chrześcijaństwa, w tym średniowiecznych przedstawień diabła jako czarnego demona i porównał go do rzekomego pruskiego boga "Pikulasa", który ostatecznie wywodzi się od polskiego słowa "piekło". Pogląd wsparł np. Henryk Łowmiański.
Rozbudowanej analizy "Czarnoboga" i "Białoboga" dokonał Michał Łuczyński. Wskazuje on przede wszystkim, że słowiański materiał językowy pozwala na stwierdzenie, że słowa typu "czarny bóg" i "biały bóg" mają zasięg ogólnosłowiański i pochodzenie prasłowiańskie. Poświadczenia "czarnego boga" to słowiń. "čǻrnï bȯ́u̯g" ‘diabeł’, ‘zły duch, diabeł’, oraz nazwy własne: ros. , ukr. i serb. ; poświadczenia białego boga to słowiń. "bjǻu̯lï bȯ́u̯g" ‘Bóg’, ‘dobre, przyjazne człowiekowi bóstwo; dobry duch’, serb. dial. ‘dola’, bułg. dial. ‘szczęście, powodzenie’, oraz nazwy własne: , , ros. , , , , i inne. Według niego powyższy materiał skłania do przyjęcia że: słowa "czarny" i "biały" użyte w wyrażeniach zostały użyte w ich metaforycznym znaczeniu, kolejno ‘zły’ i ‘dobry’, a słowo "bóg" zostało użyte w jego abstrakcyjnym znaczeniu ‘los, szczęście, dola’. W związku z czym prasł. oznaczało ‘zły los’, a ‘dobry los’ i takie było ich oryginalne znaczenie. Dowodem na taką etymologię są analogie, np. , serb. , , ‘zły los’. Następnie określenia te przeszły w nazwy osobowe i służyły do określenia Boga/Jezusa i diabła jako postaci odpowiadających za dobry los i zły los. W związku z tym uznaje Helmoldowego "Czarnoboga" za pseudobóstwo, który został błędnie rozpoznany przez współczesnych badaczy za bóstwo z powodu kalkowania przez Helmolda "czarnego" i "białego boga" do języka łacińskiego jako "niger deus" i "bonus deus" co sugeruje, że "bóg" = "deus", a nazwy osobowe i za neologizmy semantyczne należące do chrześcijańskiego kręgu kulturowego, nie pogańskiego, za terminy religijne, nie mitologiczne, na co może wskazywać dodatkowo toponimia (chrześcijańskie miejsca kultu w Bielboh i Biełowożskij monastyrʹ).
W kulturze popularnej.
W produkcjach Disneya.
Czarnobóg pojawia się w poemacie symfonicznym "Noc na Łysej Górze" rosyjskiego kompozytora Modesta Musorgskiego. Przedstawiany jest tam jako skrzydlaty demon wzywający dusze zmarłych. Na tym dziele oparty został jeden z segmentów "Fantazji" (1940) wytwórni Walta Disneya. Disney nazywał Czarnaboga „Diabłem we własnej osobie”. W 2015 roku zapowiedziano pełnometrażowy film aktorski na podstawie tego segmentu. Od czasów "Fantazji" Czarnabóg pojawia się w wielu produkcjach Disneya:

</doc>
<doc id="24937" url="https://pl.wikipedia.org/wiki?curid=24937" title="Radogost (mitologia)">
Radogost (mitologia)

Radogost – według średniowiecznych kronikarzy bóg północnych Słowian połabskich, którego świątynia znajdowała się w Radogoszczy. We współczesnej literaturze naukowej dominuje pogląd, że "Radogost" jest lokalnym przydomkiem lub lokalnym, alternatywnym imieniem słonecznego boga Swarożyca, który, według wcześniejszych źródeł, był bogiem naczelnym Radogoszczy. Część badaczy uważa również, że nazwa grodu, w którym Swarożyc był głównym bóstwem, została omyłkowo wzięta za teonim.
Źródła.
Pierwszym źródłem wzmiankującym ten teonim jest "Gesta Hammaburgensis ecclesiae pontificum" autorstwa Adama z Bremy:
&lt;poem&gt;
Stary biskup Jan wzięty z innymi chrześcijanami w Meklemburgu został zachowany na odprawienie triumfu. Zbity kijami za wyznawanie Chrystusa, wodzony był następnie po różnych grodach słowiańskich na pośmiewisko; gdy nie dał się odwieść od imienia Chrystusa, po obcięciu rąk i nóg ciało jego porzucono na ulicy, a głowę odcięto, którą poganie wbiwszy na pal ofiarowali za zwycięstwo bogu swojemu Radogostowi. Stało się to w stolicy Słowian, Retrze.
Świątynia tam [w Retrze] wielka została zbudowana dla bożków; z tych najpierwszy jest Radogost. Podobizna jego ze złota, łoże z purpury przygotowane.
– Adam z Bremy, "Gesta Hammaburgensis ecclesiae pontificum"
&lt;/poem&gt;
Za Adamem o Radogoście wspomina także Helmold w "Kronice Słowian", który pisze o składaniu mu corocznych ofiar i korzystania z wyroczni związanej z jego świątynią, nazywa go też „bogiem Obodrytów”. Wymieniają go także "Annales Augustani" mówiące o zniszczeniu Retry w 1068 r. przez biskupa Halberstadtu Burcharda II, który zabrał tamtejszego „konia czczonego jak boga” na którym wrócił do Saksonii. Ostatnim źródłem wzmiankującym Radogosta jest "Pasja świętych męczenników spoczywających w Ebstorfie".
Etymologia i interpretacje.
W łacińskich źródłach imię to zapisywane jest jako , , , , natomiast w literaturze naukowej dominuje zapis "Radogost" lub "Radgost".
W pierwszej części imienia znajduje się staropołabski kontynuant prasłowiańskiego przymiotnika ‘zadowolony’ (por. polskie "rad") o niepewnej dalszej etymologii, a w drugiej kontynuant prasł. rzeczownika ‘gość’ (por. polskie "gość"), z praindoeuropejskiego (por. gockie ‘gość’, łacińskie "hostis" ‘obcy’). Nazwa ta ostatecznie wywodzi się z prasł. imienia , por. serbo-chorwackie "Radogost", staropolskie "Radogost", "Radgost", "Radogosta", "Radosta", starosłoweńskie "Radegost", prawdopodobnie poświadczone już w VI wieku w greckim źródle wspominającym wodza słowiańskiego plemienia o imieniu "Ardagast" (stgr. Αρδάγαστος; forma przed prawdopodobną przestawką). Imię to, rozszerzone o przyrostek dzierżawczy (), tworzyło wiele toponimów na terenie całej słowiańszczyzny, por. polskie miejscowości "Radogoszcz", czeska góra "Radhošť", serbochorwacki toponim "Radogošta", rosyjski i rosyjskie hydronimy i i inne, a także gród "Radogoszcz" będący centrum politycznym połabskiego plemienia Redarów.
Thietmar w swojej "Kronice" (spisanej ok. 1018 r.) podaje, że bogiem, który był najbardziej czczony w połabskiej Radogoszczy, był Swarożyc (interpretowany jako bóg słoneczny). Ten sam gród, wymieniany jednak już pod nazwą "Retra" (łac. "Rethre"), opisywany jest też ok. 50 lat później przez Adama z Bremy, który za boga naczelnego tego grodu uznaje "Redigasta". W związku z tym powszechnie uważa się, że Radogost to inne imię połabskiego Swarożyca albo że Radogost to lokalny przydomek Swarożyca. W literaturze często wymieniany jest jako "Rad(o)gost-Swarożyc", lub "Swarożyc/Radogost".
Niektórzy uczeni uważają jednak, że nazwa miasta została błędnie przyjęta jako nazwa głównego bóstwa miasta. Nikołaj Zubow zwraca przede wszystkim uwagę na to, że źródła pierwotne nigdzie nie zrównują Swarożyca i Radogosta. Co więcej, rdzeń "-rad" występuje w prawie 150 antroponimach, co czyni go jednym z najpopularniejszych elementów imion; bardzo popularnym składnikiem jest też rdzeń "-gost", co naturalnie skutkuje istnieniem takich imion jak "Radogost" czy "Gostirad". Wskazuje on również, że Słowianie pierwotnie nie nadawali dzieciom imion boskich (jak to bywało w starożytnej Grecji), a więc uznanie Radogosta za teonim wymagałoby przyjęcia założenia o wyjątkowej sytuacji. Aleksander Brückner twierdził również, że Adam z Bremy popełniał wiele błędów.
Inne propozycje.
Imię "Radogost" próbowano także łączyć z imieniem gockiego wodza "Radagajsa" (łac. ), lecz "Radagajs" ma własną, gocką etymologię. XVIII-wieczni autorzy, Karl Gottlob Anton i Anton Tomaž Linhart, uważali Radogosta za „boga radości lub hojnego, szczęśliwego cudzoziemca”, ale pogląd, że Radogost jest samodzielnym bóstwem, uważa się za mało prawdopodobny. Mało prawdopodobne jest także, by Radogost był pseudobóstwem. Niektórzy badacze sugerowali również, że gród został nazwany na cześć bóstwa, a nie odwrotnie. Według Gerarda Labudy łacińskie "Riedegost" odnosi się do obszaru otoczonego lasem. Proponuje on odczytać drugi człon jako "gozd" ‘las’, a całą nazwę jako ‘Las Redarów’ lub też pierwszy człon jako "redny" ‘błotnisty, podmokły’, a całą nazwę jako ‘błotnisty, podmokły las’.
W fałszerstwach.
W drugiej połowie XIX wieku popularne stały się tzw. "idole prillwickie", które miały przedstawiać bóstwa słowiańskie. Obecnie znalezisko to uważane jest za XVIII-wieczne fałszerstwo. Jeden z posągów przedstawia Radegasta, a na samym posągu imię boga wypisane jest za pomocą run.
Radogost występuje również w glosach sfałszowanych przez Václava Hankę w XIX wieku w czesko-łacińskim słowniku "Mater Verborum".
Legenda z Radhošť.
W Czechach istnieje lokalna legenda związana ze świętymi Cyrylem i Metodym, wedle której Radogost był czczony na górze Radhošť. Według tej legendy Cyryl i Metody postanowili udać się na górę z misją chrystianizacyjną. Wyruszyli do Radhošť z Velehradu przez Zašovą, gdzie chrzcili ludzi. Gdy zbliżali się do góry, z daleka usłyszeli dźwięki instrumentów muzycznych i śpiew. Gdy dotarli na górę, ujrzeli pogańskie obrzędy, którym przewodził książę Radoch. Gdy książę dowiedział się o przybyszach, którzy umniejszali bogom pogańskim, zaczął ganić Cyryla i chciał użyć wobec niego siły. W tym momencie wokół krzyża trzymanego przez Cyryla pojawił się blask – Cyryl zaczął mówić o „jedynym prawdziwym bogu” i bogach pogańskich jako „wymyśle piekielnym”. Następnie rozległ się hałas i grzmot i wszystkie posągi bogów rozpadły się na tysiąc kawałków. Później w miejscu, gdzie stała wspaniała świątynia i bałwan Radogosta, święci postawili krzyż.
Legenda ta często pojawia się w publikacjach dotyczących góry i, mimo że opowieść ta została wielokrotnie obalona, pojawiała się u niektórych autorów i w folklorze. Legenda ta po raz pierwszy pojawia się w 1710 r. w "Sacra Moraviae historia sive Vita S. Cyrilli et Methodii" autorstwa proboszcza Jana Jiříego Středovskiego. W rozdziale poświęconym nazwie góry i jej pochodzeniu powołuje się na zeznanie pewnego kapłana, według którego wśród ludzi krąży legenda o bogu o tej samej nazwie, który stał na szczycie góry i został obalony przez misjonarzy. Na tej podstawie Středovský stworzył barwną historię o tłumie czcicieli i pogańskich obrzędach na górze. Brak też jakichkolwiek przesłanek archeologicznych czy historiograficznych potwierdzających, by tereny góry mocno porośnięte lasem były dawniej zasiedlone.

</doc>
<doc id="24938" url="https://pl.wikipedia.org/wiki?curid=24938" title="Żywa">
Żywa

Żywa (łac. "Siwa") – bogini plemienia Obodrytów Słowian połabskich. Bogini tak pojawia się jedynie tylko w "Kronice" Helmolda z Bozowa. Opisywał on wzmacnianie się kultu pogańskiego za czasów rządów Niklota:
W oryginale imię zapisane jest jako "Siwa" (odpis kopenhaski), w późniejszych rękopisach jako "Siwe" (lubecki), "Silue" (wiedeński), "Synna" (szczeciński). Odpis kopenhaski, lubecki i szczeciński wskazują, że nazwa zwierała grafem "w" – zapis szczeciński ("Synna") powstał na skutek częstej wymiany "u" → "n" i oddawał formę "*Syuua", natomiast podwójne "u" = "w", co wskazuje na pierwotną formę "*Sywa". Najbardziej zniekształcony w stosunku do oryginału jest zapis wiedeński.
Badacze są zgodni co do etymologii tego teonimu. Odczytywany on jest jako słowiański przymiotnik "*Živa" ‘Żywa’. "Żywa" to także nazwa osobowa poświadczona w kilku językach słowiańskich, np. staropołabska nazwa osobowa "*Živa" (łac. "Zive", 1336), staropolskie nazwisko "Żywa" (łac. "Siwa", "Sywa", "Szywa", "Szyva"), starochorwackie imię "Živa", bułgarskie Жива, "Żiwa" i inne. Pierwotnie więc teonim ten był imieniem, który następnie został przydomkiem nieznanej bogini, której cechy musiałby być związane ze znaczeniem imienia; teonim ten można rozumieć jako imię życzące, np. ‘niech będzie żywa i żyje długo’, lub charakteryzujące, np. ‘ta, która jest żywa’. Wiaczesław Iwanow i Władimir Toporow uznali Żywą za epitet bogini Mokoszy (która po chrystianizacji zachowała się w imionach połabskich).

</doc>
<doc id="24941" url="https://pl.wikipedia.org/wiki?curid=24941" title="Jufers">
Jufers

Jufers (daw. "nawlek") - element ściągacza talrepowego zwanego też ściągaczem linowym. Krążek wykonany z twardego drewna, rzadziej metalowy, zaopatrzony w otwory (najczęściej trzy) dla talrepu, czyli liny ściągającej, oraz posiadający na swym obwodzie rowek dla końcowego odcinka okalającej ten krążek wanty lub innej napinanej liny. Otwory w jufersie zwane są kipami.

</doc>
<doc id="24944" url="https://pl.wikipedia.org/wiki?curid=24944" title="Feniks">
Feniks

Feniks (gr. "φοίνιξ foínix", łac. "phoenīx") – mityczny ptak uznawany za symbol Słońca oraz wiecznego odradzania się życia.
Symbolika.
W starożytnym Egipcie jako "benu" (zgrecyzowane "boinu") był ptakiem świętym, pierwotnie wyobrażanym jako pliszka, a następnie na podobieństwo czapli albo złotego sokoła o głowie czapli. W tej postaci uważany był za wcielenie słonecznego boga Ra oraz codziennego przebiegu słońca, a także corocznego przyboru i wylewu Nilu. U Egipcjan symbolizował potem (zwłaszcza w okresie Nowego Państwa) ogólnie nieśmiertelność i duchową przemianę. Za pośrednictwem Greków, Rzymian i wczesnochrześcijańskich Ojców Kościoła to powiązanie z nieustanną odnową przeniesiono na symbol stworzenia, które w określonych odstępach czasu ginie, ażeby powstać na nowo. W tym alegorycznym ujęciu feniks stał się też później symbolem zarówno Chrystusa, jak i ogólniej – zmartwychwstania i nieśmiertelności. 
W literackich przekazach historycznych.
Był znany niemal wszystkim pisarzom starożytności klasycznej, poczynając od Herodota, który jednak podawał jego istnienie w wątpliwość, choć opisywał związane z nim legendy. Według niego feniks miał wielkość i wygląd orła ze złoto-czerwonym upierzeniem. Przybywał do Egiptu z Arabii co 500 lat, przynosząc w kuli mirry szczątki swego poprzednika składane na ołtarzu słońca w Heliopolis.
Wedle innego antycznego źródła feniks miał przylatywać z Indii, skąd po 500 latach życia udawał się do Lasu Lebannon, gdzie „kąpał skrzydła w wonności”; następnie odlatywał do Egiptu, gdzie na ołtarzu słońca w Heliopolis, w miesiącu Adar kapłani przygotowywali specjalny stos, na którym się spalał i zmartwychwstawał po trzech dniach.
Według Owidiusza miał się żywić kroplami kadzidła i sokami kardamonu, zaś po 500 latach życia budował gniazdo wypełnione korą kasji, kolcami nardu, żółtą mirrą i cynamonem, następnie zaś umierał i odradzał się sam z siebie, a gniazdo swe zanosił do miasta Hyperion, ponownie na ołtarz poświęcony słońcu.
Zgodnie z przekazem Pliniusza na świecie miał być tylko jeden feniks o purpurowym ubarwieniu ze złotą głową i niebiesko-różowym ogonem oraz z grzebieniem z piór na głowie. Żyć miał 540 lat, później zaś budował gniazdo z wonności i przypraw, w którym ginął. Z kości i szpiku odradzał się najpierw w postaci czerwia, który przemieniał się w pisklę i ostatecznie w nowego ptaka feniksa. Gniazdo z resztkami poprzednika zanosił wedle Pliniusza do Miasta Słońca nieopodal Panchai.
Laktancjusz poświęcił feniksowi cały poemat. Poza dotychczasowymi opisami dodawał, iż ptak ten zamieszkiwał odległą, przepiękną krainę, gdzie co rano pił 4 razy wodę ze strumienia życia i machaniem skrzydeł witał Febusa (słońce). Po 1000 lat życia udawał się do Syrii, gdzie na drzewie palmowym budował sobie grób z soczystych ziół, akantu i mirry. Tam, śpiewając pieśni pogrzebowe, spalał się, a następnie przybierał postać jakby nasienia, następnie jaja, a ostatecznie – dorosłego ptaka. Był złoto-czerwony o żółtym ogonie z plamkami purpury, z białym dziobem o szmaragdowym połysku, szafirowymi oczami, różowymi pazurami i złotymi łuskami na nogach.
Do istniejących opisów Izydor z Sewilli dodaje, iż ptak po zbudowaniu stosu z gałęzi i przypraw czeka na wschód słońca, którego promienie zapalają gniazdo, feniks zaś roznieca je machając skrzydłami i w ten sposób spala się, by potem się odrodzić z popiołów.
Bartłomiej Anglik podaje, iż feniks mógł żyć 300 lub 500 lat, zaś jego odrodzenie trwać miało 3 dni: pierwszego dnia powstawał robak o zapachu słodszym od róży i każdego innego kwiatu, drugiego – pisklę, które trzeciego dnia przekształcało się w dorosłego feniksa.
Według różnych innych autorów feniks miał żyć od 300 (poprzez 340, 500, 540, 1000) aż do 1461 lat. Był bezpłciowy, ponieważ rozmnażał się sam z siebie. Jego kolorystyka różni się niekiedy, przeważa jednak barwa złota i purpurowa. Zwykle budował z przypraw i gałązek wonnych roślin gniazdo albo stos, w którym umierał lub spalał się, a następnie odradzał. Ponieważ związany był z kultem słonecznym, w legendach na ogół zanosił gniazdo bądź szczątki swego poprzednika do świątyni słońca w Egipcie. W wielu mitologiach spotykane są ptaki podobne do feniksa zarówno w opisie i charakterystyce, jak i w konotacji ze słońcem.
Według niektórych to greckie podanie jest być może związane ze świętą egipską czaplą, która jest symbolem wiecznie się odradzającego wschodzącego Słońca. Jej złote i purpurowe upierzenie symbolizowało wschód Słońca w Egipcie.
Feniks najczęściej był portretowany na tle Słońca ze skrzydłami wzniesionymi do lotu.
Podobno siadał jedynie na paulowni cesarskiej, gdyż to drzewo również ma zdolność odradzania się ze ściętego pnia.

</doc>
<doc id="24945" url="https://pl.wikipedia.org/wiki?curid=24945" title="Talk">
Talk

Talk – minerał z gromady krzemianów. Należy do grupy minerałów pospolitych.
Nazwa pochodzi od arabskiego słowa "talk" oznaczającego mikę i nawiązuje do podobieństwa tych minerałów. Z kolei po łacinie "talcus" to tłuszcz, stąd w dawnej polszczyźnie czasem używano nazwy "łojek".
Właściwości.
To najbardziej miękki z minerałów. Można go z łatwością zarysować paznokciem, jak również skruszyć lub kroić nożem, rozpoczyna on skalę twardości Mohsa. Jego blaszki są dość giętkie. W dotyku jest tłusty, mydlany.
Nie występuje zazwyczaj w postaci wykształconych kryształów, lecz w postaci skupień łuseczkowatych, blaszkowatych, gęsto upakowanych. Kryształy spotykane są niezmiernie rzadko.
Talk zbity o zielonoszarej barwie nazywany jest steatytem. Talk przypomina wyglądem pokrewny minerał, pirofyllit.
Występowanie.
Talk jest pochodzenia metamorficznego, występuje głównie w skałach powstałych w średnio wysokich temperaturach (300-400 stopni Celsjusza). Powstaje także z hydrotermalnego przeobrażenia skał ultrazasadowych (oliwiny i pirokseny) oraz w wyniku metamorfozy marmurów dolomitowych.
Miejsca występowania to głównie: Austria (Rabenwald w Styrii, Zillertal w Tyrolu, Karyntia), Szwajcaria (St. Gothard, Hospental), Niemcy (Gopfersgrun w Smreczanach), Indie (Madras) i RPA.
W Polsce występuje w Górach Sowich (w serpentynitach) i Wieściszowicach w Rudawach Janowickich (w łupkach talkowych).

</doc>
<doc id="24946" url="https://pl.wikipedia.org/wiki?curid=24946" title="Augustin de Saffray de Mézy">
Augustin de Saffray de Mézy

Augustin de Saffray de Mézy, rzadziej stosowana pisownia de Mésy (ur. 1598 w Caen, zm. 5 maja 1665) – gubernator Nowej Francji.
Mianowany w 1633 przybył do kolonii 16 września. Rozbudował miasto Québec. Prowadził dalsze działania administracyjne, mające na celu zaprowadzenie porządku w prowincji. Starał się unormować stosunki z biskupem Nowej Francji. W 1665 odwołany ze stanowiska wrócił do Francji.

</doc>
<doc id="24950" url="https://pl.wikipedia.org/wiki?curid=24950" title="Paliwo umowne">
Paliwo umowne

Paliwo umowne - hipotetyczne paliwo mające w przypadku węgla kamiennego wartość opałową około 29300 kJ/kg (dokładnie 7000 kcal/kg). Jest to tak zwany równoważnik węgla. Równoważnik ropy naftowej wynosi zaś 10 000 kcal/kg. Pojęcie to jest często używane do porównywania różnych paliw kopalnych i odnawialnych źródeł energii.

</doc>
<doc id="24961" url="https://pl.wikipedia.org/wiki?curid=24961" title="Ostrosłup">
Ostrosłup

Ostrosłup – wielościan, którego wszystkie wierzchołki poza jednym leżą w jednej płaszczyźnie wyznaczając wielokąt zwany podstawą. Boki tego wielokąta nazywają się krawędziami podstawy a płaszczyzna - płaszczyzną podstawy. Punkt, który leży poza płaszczyzną podstawy, nazywa się wierzchołkiem ostrosłupa, odcinki łączące go z wierzchołkami podstawy nazywają się krawędziami bocznymi. Każda krawędź podstawy wraz z wierzchołkiem ostrosłupa wyznacza trójkąt zwany ścianą boczną.
Wysokość ostrosłupa jest to odległość od wierzchołka do płaszczyzny podstawy. Punkt będący rzutem prostopadłym wierzchołka ostrosłupa na płaszczyznę podstawy nazywa się spodkiem wysokości.
Wzory.
Objętość ostrosłupa dana jest wzorem
gdzie formula_2 jest wysokością ostrosłupa, a formula_3 jest polem powierzchni jego podstawy.

</doc>
<doc id="24962" url="https://pl.wikipedia.org/wiki?curid=24962" title="Ostrołuk">
Ostrołuk

Ostrołuk – łuk, którego szczyt powstał z przecięcia się dwóch fragmentów okręgu. Występuje w późnym romanizmie i gotyku, a także w architekturze islamu. Zastosowanie ostrołuku w architekturze gotyckiej pozwoliło między innymi na uniezależnienie szerokości naw bocznych od szerokości nawy głównej w kościołach bazylikowych.

</doc>
<doc id="24963" url="https://pl.wikipedia.org/wiki?curid=24963" title="Ostrość widzenia">
Ostrość widzenia

Ostrość widzenia

</doc>
<doc id="24964" url="https://pl.wikipedia.org/wiki?curid=24964" title="Ostrzarka">
Ostrzarka

Ostrzarka - urządzenie mechaniczne służące do ostrzenia części roboczych (ostrzy) narzędzi skrawających. Ostrzarki mechaniczne składają się najczęściej ze szlifierki i uchwytu do mocowania ostrzonych narzędzi.

</doc>
<doc id="24965" url="https://pl.wikipedia.org/wiki?curid=24965" title="Ekonomizer">
Ekonomizer

Ekonomizer (przest. "oszczędzacz") - urządzenie służące do redukcji zużycia energii, które funkcjonalnie jest wymiennikiem ciepła. Ekonomizery są używane w związku z ogrzewaniem, wentylacją i klimatyzacją w budynkach, a także elektrowniach cieplnych i szeroko pojętym chłodnictwie. Najprostszym przykładem ekonomizera jest wymiennik ciepła.

</doc>
<doc id="24966" url="https://pl.wikipedia.org/wiki?curid=24966" title="Glaukodot">
Glaukodot

Glaukodot – bardzo rzadki minerał, zasobna w kobalt odmiana arsenopirytu. Po raz pierwszy został opisany w 1849 roku.
Charakterystyka.
Właściwości.
Tworzy kryształy o pokroju słupkowym zwykle pionowo zbrużdżone. Tworzy zbliźniaczenia. Minerał kruchy, nieprzezroczysty, wykazuje silny efekt anizotropii. Zwykle zawiera 10-22% Co.
Występowanie.
Produkt hydrotermalny.
Miejsca występowania:

</doc>
<doc id="24967" url="https://pl.wikipedia.org/wiki?curid=24967" title="Glaukonit">
Glaukonit

Glaukonit – minerał z gromady krzemianów, zaliczany do minerałów ilastych. Jest pospolity i szeroko rozpowszechniony. Ma zmienny skład chemiczny.
Nazwa pochodzi z gr. "glaukos" = niebieskozielony, niebieskawy i nawiązuje do charakterystycznej barwy tego minerału.
Właściwości.
Tworzy niewielkie kryształy o pokroju drobnopłytkowym, listewkowym lub łuseczkowym. Przeważnie występuje w postaci drobnych, okrągławych ziaren o średnicy dochodzącej do 1,5 –2,0 mm. Często tworzy skupienia oolitowe, sferolityczne i ziemiste. Jest miękki, przeświecający, barwny – przeważnie w odcieniach zielonych.
Występowanie.
Pospolity składnik osadów morskich szelfowych – powstaje do około 1000 m głębokości. Spotykany niekiedy w znacznej ilości w piaskach, piaskowcach – tzw. piaski i piaskowce glaukonitowe – glaukonityty. Także w marglach, wapieniach, mułowcach.
Miejsca występowania: Wielka Brytania – Kent, Anglia, Francja, Szwecja, Włochy – Grognardo.
W Polsce występuje pospolicie na Opolszczyźnie i Roztoczu. Stwierdzono je też w otworach wiertniczych na Suwalszczyźnie, na Podlasiu, na Lubelszczyźnieoraz w okolicach Kruszyna.
Zastosowanie.
Wybrane zastosowania glaukonitu:

</doc>
<doc id="24968" url="https://pl.wikipedia.org/wiki?curid=24968" title="Eluwium">
Eluwium

Eluwium, residuum zwietrzelinowe – nierozpuszczalna w wodzie pozostałość skały macierzystej (glina, piasek), która uległa procesowi zwietrzenia. Eluwium jest częścią tej skały, która pozostała w miejscu jej zwietrzenia, a więc nie została ani spłukana, ani uniesiona przez wiatr, podczas gdy materiał rozpuszczalny (deluwium) zostaje odprowadzony przez wody spływające po zboczach. Występuje w postaci osadu. Zwietrzeliny eluwialne nie są warstwowane ani posortowane według wielkości czy wagi. W glebach równin materiał powierzchni jest wymywany przez wody wsiąkowe i odprowadzany w głąb gruntu. Eluwium stanowi wierzchnią, zwykle dość cienką warstwę gleby, zalegająca bezpośrednio pod darnią bądź runem leśnym.

</doc>
<doc id="24969" url="https://pl.wikipedia.org/wiki?curid=24969" title="Lutowanie">
Lutowanie

Lutowanie – metoda trwałego łączenia elementów metalowych za pomocą metalowego spoiwa zwanego lutem o temperaturze topnienia niższej niż temperatura topnienia łączonych elementów. Proces lutowania należy prowadzić w temperaturze wyższej od temperatury topnienia lutu, lecz nie wyższej od temperatury topnienia łączonych elementów. Dzięki temu lut topi się, a łączone elementy pozostają cały czas w stanie stałym. Istotne jest, aby zarówno lut, jak i elementy lutowane, osiągnęły temperaturę lutowania (wyższą od temperatury topnienia lutu), w przeciwnym przypadku mogą powstać wadliwe złącza zwane zimnymi lutami lub zimnymi stykami, o niezadowalających właściwościach użytkowych. Podstawową różnicą między lutowaniem a spawaniem jest to, że w przypadku spawania temperatura procesu jest tak wysoka, że ulega stopieniu zarówno materiał dodatkowy jak i brzegi elementów spawanych.
Podczas lutowania powierzchnia łączonych metali nie zostaje stopiona, a trwałe połączenie następuje dzięki wystąpieniu zjawiska adhezji i płytkiej dyfuzji. Spoiwo lutownicze wnika w szczelinę między elementami lutowanymi oraz mikropory materiału lutowanego dzięki zjawisku zwilżania powierzchni elementów lutem. Żeby powstało prawidłowo wykonane złącze lutowane, musi dojść do wytworzenia wiązania metalicznego między elementami lutowanymi a lutem. Aby do tego doszło, ciekły lut musi zwilżyć powierzchnie elementów lutowanych. W tym celu powierzchnie lutowane są czyszczone z warstw tlenków i aktywowane za pomocą topnika nakładanego razem z lutem lub tuż przed nałożeniem lutu.
Zależnie od temperatury topnienia lutu rozróżnia się:
Materiałem łączącym jest lut (lutowie).
Narzędzie ręczne służące do lutowania to lutownica lub palnik. Czynność lutowania jest również wykonywana w specjalnych piecach.
Procesem odwrotnym do lutowania jest rozlutowywanie.
Lutowanie przemysłowe.
Przemysłowe, masowe lutowanie obwodów drukowanych zawierających duże ilości elementów elektronicznych wytwarzanych techniką montażu przewlekanego wykonuje się metodą lutowania "na fali" (ang. "wave soldering"). Technika ta polega na przesuwaniu obwodu drukowanego, po włożeniu na miejsca wszystkich przewidzianych do lutowania elementów, tuż nad powierzchnią ciekłego lutu. W pewnym miejscu zbiornika z lutem, za pomocą pompy wytwarzany jest poprzeczny "garb" na powierzchni lutu (czyli "fala", od której pochodzi nazwa metody). Szczyt fali lutu dotyka spodu przesuwającego się obwodu drukowanego i metalowe części (nóżki elementów oraz miedziane ścieżki na płycie) zostają pokryte stopionym lutem. Po przejściu płyty nad falą nagrzane miejsce stygnie i zakrzepły lut tworzy złącza lutowane wysokiej jakości.
Lutowanie współcześnie stosowanych układów elektronicznych realizuje się również techniką rozgrzewania przy pomocy gorącego powietrza lub podczerwieni. Jest to tak zwane lutowanie bezdotykowe. Jest to metoda stosowana do obwodów drukowanych wytwarzanych techniką montażu powierzchniowego. W tym przypadku mieszanina lutu i topnika jest nakładana w postaci pasty na odpowiednie miejsca obwodu drukowanego. Po umieszczeniu elementów elektronicznych na swoich miejscach płytę i elementy na niej rozgrzewa się gorącym powietrzem lub promiennikiem podczerwieni. Po stopieniu lutu (a wcześniej - topnika) obwód drukowany jest chłodzony, złącza lutowane stygną, lut krzepnie i proces lutowania kończy się.
Hot air to nowoczesne stacje lutownicze na gorące powietrze.
Strumień powietrza jest wytwarzany przez pompę, następnie elementem grzejnym podgrzewany jest do żądanej temperatury. Nad utrzymywaniem zadanej temperatury czuwa mikroprocesor, który reguluje temperaturę, przepływ powietrza, czas pracy i inne parametry. Strumień powietrza możemy dowolnie regulować za pomocą dysz.

</doc>
<doc id="24970" url="https://pl.wikipedia.org/wiki?curid=24970" title="Zimny lut">
Zimny lut

Zimny lut lub zimny styk – nieprawidłowe złącze wykonane metodą lutowania. Powstaje, gdy lutowanie odbywa się przez bezpośrednie stopienie lutu lutownicą, a nie pośrednio poprzez łączone metale. Z tego powodu nie jest spełniony podstawowy warunek lutowania, tzn. zarówno materiał łączony jak i materiał dodatkowy, którym jest lut, muszą osiągnąć temperaturę przewyższającą temperaturę topnienia lutu. Nieprawidłowe połączenie ma wtedy charakter wyłącznie adhezyjny, bez udziału dyfuzji w głąb elementów lutowanych. W takich warunkach powstaje wadliwe złącze o bardzo słabych właściwościach użytkowych. W obwodach elektrycznych zimny lut charakteryzuje się wysoką rezystancją lub zupełną przerwą w obwodzie, co ułatwia jego zlokalizowanie, a na jego powierzchni może wystąpić iskrzenie, co prowadzi do uszkodzenia elementów elektronicznych. Poza pogorszeniem właściwości elektrycznych, zimny lut może charakteryzować się np. małą wytrzymałością mechaniczną, brakiem szczelności, słabą odpornością na korozję.
W klasycznym lutowaniu lutem zawierającym ołów utworzone złącze jest najczęściej chropowate i łatwo się odrywa, a jego powierzchnia jest matowa. W lutowaniu bezołowiowym złącze takie z wyglądu jest bardzo podobne do prawidłowego, co utrudnia jego wykrycie. 
Innym powodem powstania zimnego lutu może być niestosowanie topnika oczyszczającego powierzchnie lutowanych elementów z warstwy tlenków, która utrudnia zwilżenie powierzchni łączonych przez stopiony lut. Dobrym sposobem na uniknięcie powstania zimnych lutów jest uprzednie, staranne „pobielenie” elementów lutowanych (np. końcówek przewodów) z użyciem topnika poza miejscem docelowego wykonania złącza. Podczas lutowania na „gotowo” wystarcza wtedy nagrzanie końcówek do stopienia spoiwa, którym były pobielone, z ewentualnym dodatkiem niewielkiej ilości lutu.
W spawalnictwie odpowiednikiem zimnego lutu jest niezgodność spawalnicza (wada spawalnicza) zwana przyklejeniem.

</doc>
<doc id="24971" url="https://pl.wikipedia.org/wiki?curid=24971" title="Smołobeton">
Smołobeton

Smołobeton - masa mineralno-smołowa, w której skład wchodzi smoła drogowa oraz rodzaje kruszywa: grys, piasek i mączka mineralna. Może być układanana i wałowana na zimno lub gorąco.

</doc>
<doc id="24972" url="https://pl.wikipedia.org/wiki?curid=24972" title="Pawęż (żegluga)">
Pawęż (żegluga)

Pawęż, lustro – jeden ze sposobów zakończenia rufy statku wodnego w części nawodnej. Stanowi płaszczyznę prostopadłą lub lekko pochyłą do powierzchni wody. W linię poszycia burty, jak również dna jednostki, przechodzi poprzez wyraźną krawędź.
Na jednostkach szkieletowych pawęż jest połączona ze stępką za pomocą stewy rufowej (tylnicy), lub też tylko samej węzłówki rufowej (dejwudu). Natomiast w konstrukcjach samonośnych stanowi jednocześnie element konstrukcyjny i poszycie.
Przeciwieństwem pawężowego (płaskiego) zakończenia rufy jest zakończenie zbieżne (podobne do dziobowego) zwane szpicgatem.
Wyjątkowo pawęż dziobową zastosowano w konstrukcji kadłuba jachtu klasy Optymist.

</doc>
<doc id="24974" url="https://pl.wikipedia.org/wiki?curid=24974" title="Apollin">
Apollin



</doc>
<doc id="24982" url="https://pl.wikipedia.org/wiki?curid=24982" title="Wenus (mitologia)">
Wenus (mitologia)

Wenus (także Wenera, łac. "Venus", gr. "Aphrodítē" ‘wdzięk’, ‘urok’) – w mitologii rzymskiej bogini miłości.
Utożsamiana od II wieku p.n.e. z grecką Afrodytą. Wcześniej Wenus była italską boginią wiosny, roślinności i ogrodów warzywnych. Głównymi atrybutami tej bogini były owoce i kwiaty. Towarzyszyły jej gołębie. W sztuce najczęściej była ukazywana naga lub do połowy obnażona, ale także jako piękna i młoda jadąca rydwanem zaprzężonym w gołębie.
Wenus była najbardziej czczona przez ród Juliuszów, zwłaszcza za czasów Juliusza Cezara, gdyż uważano, że bogini była antenatką Juliuszów. Ród ten mianowicie wywodził swe korzenie od Julusa, syna Eneasza, protoplasty Rzymian, który z kolei miał być synem Trojanina Anchizesa i Wenus.
Najstarsza świątynia Wenus znajdowała się na Kapitolu.

</doc>
<doc id="24984" url="https://pl.wikipedia.org/wiki?curid=24984" title="Historia Kanady">
Historia Kanady

Historia Kanady jako państwa rozpoczęła się w 1867, kiedy nastąpiło zjednoczenie brytyjskich kolonii leżących na północ od Rzeki Świętego Wawrzyńca, Wielkich Jezior oraz dalej na zachód od równoleżnika 49°N.
Sądzi się, że ludzie na stałe zaczęli się osiedlać na terytorium dzisiejszej Kanady około 12 tysięcy lat temu.
Od XVI wieku wybrzeża Kanady penetrowali francuscy żeglarze, od początku XVII wieku trwała francuska kolonizacja kraju (Nowa Francja). W 1608 założono Quebec. W XVIII wieku Francuzi byli stopniowo wypierani przez Brytyjczyków. W 1763 na mocy pokoju paryskiego Wielka Brytania przejęła Nową Francję, rozpoczynając brytyjską kolonizację kraju. W 1867 nastąpiło zjednoczenie brytyjskich posiadłości i powstanie Kanady jako państwa federalnego o statusie dominium. W I wojnie światowej stała po stronie aliantów. W 1931 Kanada uzyskała niepodległość i została suwerennym członkiem brytyjskiej Wspólnoty Narodów. W II wojnie światowej stała po stronie aliantów. W 1945 została członkiem ONZ, a w 1949 NATO.
Historia Kanady indiańskiej.
Pierwsi ludzie przeszli z Azji do Ameryki Północnej około 25-30 tysięcy lat temu. Przesuwali się wzdłuż wschodniej linii brzegowej w tempie 70-80 kilometrów na pokolenie i najpierw zasiedlili Amerykę Południową i Środkową, by około 12 tysięcy lat temu rozpocząć migrację zwrotną w kierunku dzisiejszej Kanady. Były co najmniej dwie wielkie fale migracji z Azji do Ameryki: w pierwszej przybyli przodkowie Indian, w drugiej – około 12 tysięcy lat temu – przodkowie Inuitów. Zwolennicy podziału języków indiańskich na grupy amerind, na-dene i eskimo-aleucką mówią o co najmniej trzech głównych falach migracji.
W okresie od 8000 do 6000 p.n.e. rozwijała się kultura Plano people. Około 3000 p.n.e. kultury pierwotnych mieszkańców Ameryki Północnej zaczęły się różnicować; na zachodnich równinach rozwinęła się kultury skupiona wokół polowań na bizony, z kolei na zachodnim wybrzeżu – półosiadła kultura, żywiąca się głównie łososiami. Około 1000 p.n.e. nastąpił rozwój ceramiki wokół Wielkich Jezior.
W okresie od 500 p.n.e. do 500 n.e. południowa Kanada znalazła się w strefie kultury, koncentrującej się w dolinie rzeki Ohio, a charakteryzującej się budową kopców
Na obszarze tundry arktycznej około 500 p.n.e. pojawiła się kultura Dorset, która później rozprzestrzeniła się na terenie między Alaską a Grenlandią. Około 600 na Nowej Fundlandii zastąpiła ją kultura Beothuk. Na pozostałym obszarze kulturę Dorset zastąpiła około 1150 protoinuicka kultura Thule.
Terytorium zamieszkane przez pierwotnych mieszkańców Kanady dzieli się na pięć stref: arktyczną, subarktyczną, Równiny, Prerie i Puszcze Wschodu. Z kolei samych mieszkańców żyjących w XV wieku dzieli się na sześć grup.
Pierwszą stanowiły zamieszkujące teren dzisiejszej Kanady Atlantyckiej plemiona algonkińskie. Największym z nich na tym terenie byli Mikmakowie. Zajmowali się polowaniem i rybołówstwem, mieszkali w wigwamach, korzystali z canoe. Panowało wśród nich niewolnictwo.
Drugą grupę tworzyły takie plemiona jak Innuici (mieszkający na terenie północnego Quebecu i południowego Labradoru), Odżibwejowie (mieszkający nad północnym brzegiem Jeziora Huron i Jeziora Górnego) czy Kri (mieszkający na zachód od Jeziora Winnipeg).
Trzecią stanowili mieszkańcy Wielkich Równin. Na terenach dzisiejszej Alberty i Saskatchewan dominowały algonkińskie Czarne Stopy, które dzieliły się na trzy plemiona: Czarne Stopy, Plegan i Blood. Czarne Stopy polowały na bizony, a do ich obrzędów religijnych należały "łaźnia" i Taniec Słońca.
Czwarta grupa mieszkała w południowym Ontario i nad brzegami Rzeki Świętego Wawrzyńca. Stanowiły ją irokeskie plemiona Irokezów znad Rzeki Świętego Wawrzyńca, Huroni, Petun i Neutralni. W irokeskich społeczeństwach panował matriarchat. Uprawiali kukurydzę, dynię, fasolę i tytoń. Charakterystycznym świętem dla Huronów był Festiwal Zmarłych, z kolei wśród Neutralnych panował przesąd, że należało zabić każde napotkane zwierzę. Irokeskie plemiona Mohawk, Oneida, Onondoga, Cayuga i Seneka – za sprawą Deganawidy i Hiawathy – zawiązały Ligę Pięciu Narodów.
Piątą grupą byli mieszkańcy wybrzeży Pacyfiku, żyjący na terenie dzisiejszej Kolumbii Brytyjskiej – plemiona Tsimshian, Kwakwala, Indianie Salisz z Wybrzeża, Haida i Nootka. Rozwinęli skomplikowaną i hierarchiczną strukturą społeczną. Mieszkali w drewnianych domach. Stworzyli swoją kulturę totemiczną. Charakterystyczny był dla nich rytuał Potlatch. Ważnym elementem ich życia była wojna, będąca także metodą rozwiązywania sporów terytorialnych i zdobywania niewolników. Tych ostatnich traktowali źle. Niewolnictwo było dziedziczne.
Szóstą grupę tworzyli mieszkańcy terenów subarktycznych (Indianie z grupy atapaskańskiej) oraz tundry arktycznej (kultura Thule). Polowali na foki, łosie i karibu. Mieszkali w chatkach zbudowanych z mchu i kości bądź w iglo.
Liczba mieszkańców Kanady pod koniec XV wieku u progu europejskiej kolonizacji pozostaje dyskusyjna. Szacuje się, że nie przekraczała 500 tysięcy; przyjmuje, że wynosiła niewiele ponad 200 lub około 300 tysięcy.
Od początków kolonizacji do 1763.
Pierwsze wyprawy europejskie.
Pierwszymi Europejczykami, którzy dotarli na tereny dzisiejszej Kanady byli wikingowie, na co wskazują relacje skandynawskich sag oraz znaleziska archeologiczne w L’Anse aux Meadows w Nowej Fundlandii. Pierwszym, który dotarł do Ameryki Północnej był Leif Eriksson; kolejnymi wyprawami przewodzili jego brat Thorvald oraz Thorfinn Karlsefni.
W 1497 Giovanni Caboto, włoski żeglarz w służbie angielskiego króla Henryka VII, dotarł do wybrzeży Kanady i zajął ten teren w imieniu swojego mocodawcy.
Później w kierunku północnych terenów Ameryki Północnej wyruszyli Portugalczycy. W 1500 lub 1501 do wybrzeży dzisiejszej Kanady dotarł Gaspar Corte-Real. Juan Fagundes, próbował założyć kolonię na Nowej Fundlandii, jednak portugalskie osiedle zostało zniszczone przez miejscowych Indian.
Również Anglicy w dalszym ciągu badali tamte tereny. W 1502 Henryk VII nadał przywilej zajmującej się tym obszarem "Company of Adventures to the New Found Lands". W 1509 Sebastian Cabot odkrył wejście do Zatoki Hudsona. W 1536 wyprawę do Nowej Fundlandii zorganizował angielski kupiec Richard Hore; liczyła ona 120 osób. Gdy wyczerpały się zapasy żywności, wśród uczestników ekspedycji doszło podobno do przypadków kanibalizmu. W latach 1576–1578 na teren Kanady dotarły trzy wyprawy angielskiego żeglarza i pirata Martina Frobishera. W 1583 Humphrey Gilbert wziął Nową Fundlandię w posiadanie korony angielskiej. W latach 1607–1611 kilka wypraw odbył Henry Hudson, angielski żeglarz w służbie holenderskiej, który dotarł m.in. do zatoki nazwanej jego imieniem. W 1610 angielscy kupcy zawiązali "New Foundland Company" i rozpoczęli kolonizację Nowej Fundlandii. Stałe osadnictwo na tym terenie zapoczątkował John Guy.
Do badania wybrzeży Kanady włączyli się też Francuzi. Dotarli tam Jean Dany w 1506, Thomas Aubert w 1508 i Włoch w służbie francuskiej Giovanni da Verrazzano w 1523.
Trzy wyprawy do Kanady odbył Jacques Cartier. W 1534 pożeglował w górę Rzeki Świętego Wawrzyńca, odkrył Wyspę Księcia Edwarda i Wyspy Magdaleny, a także wziął ziemie Indian kanadyjskich we władanie króla Francji Franciszka I. W czasie drugiej wyprawy w latach 1535–1536 dotarli do indiańskich osiedli Stadaconé i Hochelaga.
Na czele trzeciej wyprawy, w której brał udział Cartier, stanął szlachcic Jean-François de La Rocque de Roberval. Cartier wyruszył w 1541, przezimował w Stadaconé, gdzie założył francuski fort, i w 1542 wyruszył w drogę powrotną. Na Nowej Fundlandii spotkał de Robervala, odmówił podporządkowania się jego rozkazom i wrócił do Europy. Z kolei de Roberval podjął próbę założenia francuskiej kolonii. Zakończyła się ona fiaskiem i w 1543 powrócił do Europy.
Początki francuskiego osadnictwa.
W 1597 Troilus de la Roche Mesquez na czele 200 kolonistów osiedlił się na wyspie Sable. Kolonia ta upadła zimą 1602/1603.
W 1604 Pierre du Gua de Monts próbował założyć osiedle przy ujściu Rzeki Świętego Krzyża. W 1605 przeniósł się do nowej osady – Port Royal, jednak w 1607 musiał powrócić do Francji.
W 1608 Samuel de Champlain założył fort Quebec w okolicy nieistniejącej już osady Stadaconé. Nawiązał przyjazne stosunki z Huronami; wraz z nimi w 1609 nad Jeziorem Champlain odniósł sukces w niewielkim starciu z Irokezami. W 1610 oddał na wychowanie Indianom Étienne Brûlé’a, pierwszego "coureur des bois".
Początki Nowej Francji (1612–1663).
W 1612 Samuel de Champlain uzyskał nominację na generała-porucznika Nowej Francji.
Kolonia od początku borykała się z problemami jak mała liczba osadników (przed 1615 było ich około 50), surowy klimat, wrogość plemion irokeskich oraz niechęć drobnych towarzystw handlowych, widzących w kolonistach konkurencję. Podstawowym źródłem utrzymania Nowej Francji był handel futrami. W 1615 do Nowej Francji przybyli pierwsi misjonarze (franciszkanie). W latach 1615–1616 Champlain wyruszył na kolejną wyprawę badawczą, docierając do Jeziora Huron i Ontario; przy okazji dokonał wspólnie z Huronami nieudanego ataku na osadę irokeskich Seneków. W 1625 Champlain zaprosił do Nowej Francji misję jezuicką. W 1627 z inicjatywy kardynała Armanda Richelieu powstała Kompania Stu Wspólników, która w 1628 została usankcjonowana przez króla Ludwika XIII. Kompania na 15 lat otrzymała wyłączność na handel z Kanadą. Wspólnicy w zamian mieli sprowadzić osadników i dbać o rozwój kolonii, jednocześnie pozwolono osiedlać się tylko katolikom, a zamieszkujący Nową Francję hugenoci mieli przejść na katolicyzm. W 1628 flotę Kompanii Stu Wspólników rozbił angielski korsarz Lewis Kirke, który w 1629 wraz ze swoim bratem Thomasem zmusił do kapitulacji Quebec. Champlain został odesłany do Europy. W 1632 na mocy pokoju w Saint-Germain-en-Laye Francja odzyskała swoje zamorskie kolonie, a w lipcu 1633 Champlain powrócił do Québecu. W 1634 założył osadę Trois-Rivières. Zmarł 20 grudnia 1635. W 1645 monopol handlowy nad Nową Francją przejęła Wspólnota Mieszkańców Nowej Francji.
W Nowej Francji panował system senioralny. Wśród mieszkańców tej kolonii wyróżnia się seniorów, posiadających ziemię z nadania królewskiego; rolników ("habitants", "censitaires"); najemnych pracowników kontraktowych ("engagés"), mieszczan (stanowili niewielką grupę) oraz księży. Pozycja kobiet – ze względu na ich liczebność – była wyższa niż na kontynencie europejskim.
Francuzi prowadzili też działalność misyjną wśród miejscowych Huronów. W 1639 jezuici wybudowali osadę – misję pod wezwaniem Najświętszej Marii Panny wśród Huronów. Misja jezuicka załamała się w 1649 w wyniku najazdów irokeskiej Ligi Pięciu Narodów.
W 1639 do Nowej Francji przybyła pierwsza urszulanka – Maria Guyart-Martin ("św. Maria od Wcielenia").
Również osoby świeckie włączały się w działalność misyjną. Powstało Towarzystwo Najświętszej Marii Panny z Montrealu do Nawracania Indian. W 1642 Paul de Chomedey de Mausonneuve i Jeanne Mance założyli misyjną osadę Montreal. W 1658 powstała tam Congrégation de Notre-Dame założona przez Marguerite Bourgeoys.
Nowa Francja jako prowincja królewska.
W 1663 Nowa Francja została przekształcona w prowincję królewską. Na wniosek ministra Jean-Baptiste Colberta w miejsce Wspólnoty Mieszkańców Nowej Francji stworzono Kompanię Indii Zachodnich. Na czele systemu zarządzania stanął król. Ważną rolę odgrywał minister floty i kolonii. W Nowej Francji przedstawicielem króla był gubernator, w którego gestii znajdowały się sprawy wojskowe. Z kolei intendent królewski zajmował się finansami oraz sprawami cywilnymi i gospodarczymi. Gubernator przewodniczył obradom Rady Niezawisłej, będącej sądem apelacyjnym.
Rozwijał się Kościół katolicki. W 1663 powstało seminarium duchowne w Quebecu, a w 1664 pierwsza parafia na terenie Nowej Francji. W późniejszych latach sieć parafialna w Nowej Francji rozwijała się ospale, głównie ze względu na małą liczbę potencjalnych parafian oraz brak środków materialnych (dziesięcina wynosiła 1/26 plonów). W 1674 powstało biskupstwo Quebecu; jego pierwszym biskupem został François de Montmorency Laval, dotychczasowy wikariusz generalny Nowej Francji.
W latach 1665–1668 i 1670–1672 intendentem był Jean Talon. Starał się rozwijać przemysł w Nowej Francji, lecz ze względu na brak wykwalifikowanych robotników oraz niski poziom hutnictwa żelaza na tym terenie reformy zakończyły się niepowodzeniem. Upadła też założona z inicjatywy Talona manufaktura wyrabiająca kapelusze. Dbał o przyrost naturalny Nowej Francji, sprowadzając z Francji młode kobiety, zwykle sieroty lub pochodzące z ubogich rodzin. Założył też browar.
W latach 1672–1682 gubernatorem Nowej Francji był Louis de Buade de Frontenac. Założył Fort Frontenac, zorganizował i przeszkolił pospolite ruszenie, jednak sprawował rządy w duchu absolutnym, popadając w konflikt z intendentem Jakiem Duchesnayem oraz francuskimi kolonistami. Frontenac po raz drugi sprawował urząd gubernatora w latach 1689–1698.
W latach 1748–1760 intendentem Nowej Francji był François Bigot, prowadzący zakrojoną na szeroką skalę korupcyjną działalność. W 1749 założył Towarzystwo Kanady, po 1755 przekształcone w Wielkie Towarzystwo, które służyło jego nieuczciwym interesom. Bigot został odwołany w 1760, wytoczono mu proces oraz skazano go na grzywnę i wygnanie.
Akadia.
Po Pierre de Montsie francuską kolonizację Akadii podjęli Jean de Biencourt de Poutrincourt et de Saint-Just i jego syn Charles. Francuscy koloniści ułożyli sobie przyjaźnie stosunki z miejscowymi Mikmakami; ich wódz Membertou przyjął chrzest w 1610. Jednak napotykali na trudności ze strony Anglików. W 1613 Port Royal został spalony przez angielskiego żeglarza Samuela Argalla. W 1621 Jakub I Stuart, król Anglii, nadał Nową Szkocję (angielska nazwa Akadii) Williamowi Alexandrowi. W 1629 Alexander zajął Port Royal, dając w ten sposób początek szkockiemu osadnictwo na tym obszarze. W 1632 na mocy pokoju w Saint-Germain-en-Laye Akadia wróciła w ręce francuskie. W latach 1640–1645 trwała tam wojna domowa, którą prowadzili między sobą Charles de Saint-Étienne de la Tour i Charles de Menou d'Aulnay Charnisay.
Akadia nie cieszyła się takim zainteresowaniem jak sąsiednie angielskie kolonie czy Nowa Francja; w 1703 mieszkało tam 1300 Francuzów. W 1710 przeszła w ręce brytyjskie.
W 1752 w Halifaxie zaczęto wydawać „Halifax Gazette”, pierwszą kanadyjską gazetę; wydawcami byli dwaj Bostończycy – Barholomew Green i John Bushell.
W 1755 Brytyjczycy na czele z gubernatorem Charlesem Lawrancem rozpoczęli przymusową deportację francuskich mieszkańców Akadii. W tym roku wysiedlono około 7000 mieszkańców, do 1763 dalszych 3000-5000.
Indianie.
Od XVI wieku Indian zaczęły przetrzebiać choroby, na które byli uodpornieni Europejczycy – w ich wyniku zmarło od 60 do 90% pierwotnej ludności Kanady. Na początku XVII wieku plemiona indiańskie zaczęły – pod wpływem strat ludzkich wywołanych epidemiami – dokonywać przymusowej „adopcji” jeńców wojennych, co dało początek wojnie żałobnej.
Od lat 40. XVII wieku trwały walki irokeskiej Ligi Pięciu Narodów z Huronami i najazdy na sprzymierzonych z nią kolonistów z Nowej Francji. W latach 1648–1649 Irokezi zniszczyli Huronię, biorąc do niewoli i zabijając jezuickich misjonarzy.
Wiosną 1660 Irokezi ruszyli na Quebec i przy wodospadzie Long Sault pokonali bohaterską garstkę Francuzów dowodzoną przez Adama Dollarda des Ormeauxa, jednak zdecydowali się zaprzestać dalszych walk.
W 1665 władze francuskie wysłały pierwszą znaczącą formację wojskową do Nowej Francji – regiment Carignan-Salières, skierowany zaraz po przybyciu przeciwko Irokezom. Wyprawa z lat 1665–1666 nie przyniosła sukcesu. W takiej sytuacji Alexander de Prouville de Tracy i gubernator Daniel de Rémy de Courcelle zdecydowali się spalić pola kukurydzy należące do Irokezów, w wyniku czego ci rozpoczęli rokowania, zakończone w lipcu 1667 zawarciem pokoju w Quebecu. W 1684 gubernator Joseph-Antoine Lefebvre de La Barre wyprawił się przeciwko Irokezom, jednak został zmuszony nad rzeką La Famine do podpisania traktatu, będącego w istocie kapitulacją. Z tego powodu wiosną 1685 de La Barre został odwołany.
4 sierpnia 1701 gubernator Nowej Francji Louis-Hector de Callière, przedstawiciele irokeskiej Ligi Pięciu Narodów, Odżbuejów i Huronów podpisali wielki pokój montrealski.
Zimą 1711/1712 Francuzi poparli plemiona Ottawa, Wyandot i Miami przeciwko Lisom. W odpowiedzi wódz tych ostatnich, Kiala, wystąpił przeciwko Nowej Francji. Walki trwały do schwytania Kiali w 1733.
Sprzymierzeni z Francuzami Indianie byli zaniepokojeni sukcesem Wielkiej Brytanii, która w 1760 zajęła Nową Francję. Zdaniem Brytyjczyków Indianie jako sojusznicy francuscy byli przegraną stroną w wojnie. Pontiak, wódz plemienia Ottawa, w 1762 rozpoczął przygotowania do powstania, które wybuchło wiosną 1763. Podstawą ideologiczną powstania były nauki szamana Neolina. W 1764 zawarto pokój, a Pontiak został uznany za wodza wszystkich Indian z okolic Wielkich Jezior. Niedługo potem, w 1769, został zamordowany.
Kompania Zatoki Hudsona. Francuska ekspansja terytorialna.
Francuscy "coureurs des bois" Médard Chouart des Groseilliers i Pierre-Esprit Radisson z sukcesem wyprawiali się po futra na północ od Jeziora Górnego. Po skonfiskowaniu części przywiezionych futer przez władze Nowej Francji, udali się do Anglii, gdzie zyskali poparcie księcia Ruperta. Po sukcesie pierwszej wyprawy obu Francuzów, król Karol II Stuart nadał patent przyznający nowo powstałej Kompanii Zatoki Hudsona tereny wokół Zatoki Hudsona (Ziemia Ruperta) oraz monopol na handel z Indianami. W 1682 powstała francuska "Compagnie du Nord", mająca stanowić konkurencję dla Kompanii Zatoki Hudsona.
Mieszkańcy Nowej Francji dalej próbowali znaleźć drogę do Azji. W 1670 René-Robert Cavelier de La Salle, finansowany przez intendenta Jeana Talona, dotarł do jeziora Michigan, a 1673 Louis Jolliet i jezuita Jacques Marquette do rzeki Arkansas.
W 1681 René-Robert Cavelier de La Salle zjawił się na ziemiach zamieszkanych przez Indian Arkansas, biorąc symbolicznie okoliczne tereny we władanie króla Francji. W 1682 dotarł do Zatoki Meksykańskiej. W czasie kolejnej wyprawy, dotarł do Luizjany w 1685, ale później zabłądził i został zastrzelony przez swoich ludzi w 1687. Kolonizację Luizjany rozpoczął w 1699 Pierre Le Moyne d’Iberville, zakładając osiedle w Biloxi. W latach 1717–1720 była to kolonia karna.
Wojna króla Wilhelma. Wojna królowej Anny. Wojna króla Jerzego.
W 1686 Jacques-René de Brisay, markiz Denonville, gubernator Nowej Francji, atakiem na faktorie Kompanii Zatoki Hudsona rozpoczął serię walk kolonialnych z Anglią.
W 1689 wybuchła wojna króla Wilhelma, będąca częścią wojny Ligi Augsburskiej. Na początku 1690 Louis de Buade de Frontenac, gubernator Nowej Francji, w sojuszu z katolickimi Irokezami z Kahnawake i Kanasetaké oraz z Abenakami zaatakował północne tereny kolonii Nowy Jork i Massachusetts. Z kolei sympatyzujące z Nową Francją algonkińskie plemiona Ottawa, Mississauga i Saulteurs zaatakowały irokeską Ligę Pięciu Narodów. Kontrofensywa angielska zakończyła się niepowodzeniem ze względu na epidemię ospy oraz brak koordynacji między siłami lądowymi a flotą. W kwietniu 1690 angielski dowódca William Phips zajął Akadię. W październiku 1690 flota angielska pod wodzą Phipsa bezskutecznie oblegała Quebec. Francuz Pierre Le Moyne d’Iberville w 1694 zajął forty angielskiej Kompanii Zatoki Hudsona, a w latach 1696–1697 pokonał Anglików w Zatoce Hudsona i koło Nowej Fundlandii. W 1697 został podpisany pokój w Ryswicku, przywracający stan posiadania sprzed konfliktu.
W 1701 rozpoczęła się wojna o sukcesję hiszpańską, która spowodowała w 1702 wybuch nowej wojny między Nową Francją a angielskimi koloniami znanej jako wojna królowej Anny. Na początku wojny siły francusko-indiańskie zniszczyły angielską osadę Deerfield; z Francuzami współpracowali Abenakowie i Mikmakowie. W 1704 Jérôme de Pontchartrain, francuski minister do spraw kolonii, namawiał władze Nowej Francji do zajęcia Albany; gubernator Philippe de Vaudreuil odmówił, gdyż przemyt futer do angielskich kolonii stanowił jedno z głównych źródeł dochodu montrealskich kupców. W 1710 Anglicy pod wodzą generała Francisa Nicholsona zajęli całą Nową Szkocję wraz z Port Royal (jego nazwę zmienili na Annapolis Royal). Z drugiej strony angielska flota pod wodzą admirała Hovendena Walkera wysłana na Quebec została rozbita, a wojska lądowe idące na Montreal zmuszone do odwrotu. Na mocy pokoju utrechckiego z 1713 Francja oddała Anglii Zatokę Hudsona, Nową Fundlandię oraz Akadię (nie oddała kontynentalnej części Nowej Szkocji, lecz tylko półwysep); dostęp do Krainy Wielkich Jezior przestał być francuską domeną.
Po zawarciu pokoju Francuzi przystąpili do budowy twierdzy Louisburg na wyspie Cape Breton; ukończono ją w 1720.
W lutym 1744 Francja oficjalnie wypowiedziała wojnę Wielkiej Brytanii, co oznaczało rozpoczęcie kolonialnej wojny króla Jerzego, będącej częścią wojny o sukcesję austriacką. Francuskich kolonistów wspomagali Maleceetowie i Mikmanowie, prowadzący wojnę podjazdową. Wiosną 1744 w Louisburgu, największej twierdzy Nowej Francji, miał miejsce bunt żołnierzy. Wiosną 1745 pod Louisbourgiem zjawiła się flota angielska; twierdza skapitulowała w czerwcu tego roku. W październiku 1748 został zawarty pokój w Akwizgranie; na jego mocy w koloniach utrzymano stan sprzed wojny. Oznaczało to powrót Louisbourga w ręce francuskie.
Wojna siedmioletnia.
W grudniu 1753 oficer George Washington, przysłany przez angielskiego gubernatora Wirginii Roberta Dinwiddiego, zażądał oddania w brytyjskie ręce Fortu Le Boeuf. Francuski dowódca, Jacques Legardeu de Saint-Pierre, odmówił, co faktycznie oznaczało początek wojny kolonialnej. W 1754 doszło do potyczek w dolinie Ohio. W 1755 George Washington przegrał na Great Meadows, angielski generał Edward Braddock został pokonany przez połączone siły francusko-indiańskie, William Pepperell ze względu na francuską przewagę wycofał się znad jeziora Ontario, z kolei inny brytyjski dowódca, William Johnson, nad jeziorem George, zwyciężył Indian i Francuzów, lecz nie wykorzystał tego sukcesu i nie zdecydował się na kontynuację marszu.
Wiosną 1756 Pierre de Rigaud de Vaudreuil-Cavagnal, gubernator Nowej Francji, zajął Fort Bull, zaś latem tego roku francuski generał Louis-Joseph de Montcalm zdobył Oswego. Na wieść, że 17 maja 1756 Wielka Brytania oficjalnie wypowiedziała wojnę Francji, de Montcalm, wspomagany przez Indian, w 1757 zdobył angielski Fort William Henry.
Francuskie sukcesy zakończyły się z powodu kurczenia się zapasów, spowodowanego działalnością intendenta François Bigota, szalejących w wojsku chorób oraz ze względu na konflikt między gubernatorem Vaudreuilem a generałem Montcalmem.
W 1758 pod Ticonderogą Montcalm odparł atak generała Abercromby’ego, z drugiej jednak strony generał Jeffery Amherst zdobył Louisbourg, a John Forbes i George Washington zajęli Fort Duquesne. 13 września 1759 w bitwie na równinie Abrahama Anglicy pokonali Francuzów; w starciu polegli dowódcy obu armii – James Wolfe i Montcalm; kilka dni później, 18 września, Brytyjczycy wkroczyli do Quebecu.
27 kwietnia 1760 pod Sainte-Foy Francuzi pod wodzą François Gastona de Lévisa pokonali angielskiego generała Jamesa Murraya, lecz nie miało to poważniejszego znaczenia dla losów wojny. 8 września tego samego roku Anglicy wkroczyli do Montrealu, a gubernator de Vaudreuil podpisał bezwarunkową kapitulację.
Reżim wojskowy w Nowej Francji (1760–1763).
Po upadku Nowej Francji, zgodnie z warunkami kapitulacji, poddani króla Francji mogli powrócić do Europy. Z tej możliwości skorzystali jedynie wyżsi urzędnicy oraz nieznaczna liczba kupców i duchownych. Akt kapitulacji przewidywał też gwarancję wolności wyznania. Na mocy pokoju paryskiego z 1763 Kanada przeszła w ręce brytyjskie. Francja zachowała prawo połowu u wybrzeży Nowej Fundlandii oraz wysepki Saint-Pierre i Miquelon w Zatoce Świętego Wawrzyńca.
Od 1763 do 1867.
Proklamacja Królewska i Quebec Act.
Reżim wojskowy w Kanadzie zakończył się 7 października 1763, kiedy ogłoszono Proklamację Królewską. Ustanowiła ona nowe granice Quebecu oraz utworzyła w dolinie Ohio i nad Wielkimi Jeziorami Terytorium Indiańskie. Mieszkańcom Quebecu zagwarantowano wolność wyznania.
W 1764 wprowadzono brytyjską administrację cywilną; pierwszym gubernatorem został James Murray. Był on przychylny francuskim mieszkańcom Quebecu; w 1766 zezwolił na konsekrację Jean-Oliviera Brianda, biskupa Quebecu. W tym samym roku został odwołany. Następcą Murraya został Guy Carleton, także przychylny francuskiej ludności i w 1770 udał się do Londynu, przekonując rząd brytyjski do zmiany polityki wobec ludności Quebecu.
W czerwcu 1774 uchwalono "Ustawę o Quebecu" (Akt Quebecu). Zawierała ona szereg ustępstw na rzecz francuskiej ludności: zachowano system senioralny, francuskie prawo cywilne i dopuszczono katolików do pełnienia urzędów, zachowując brytyjskie prawo karne. Ustawa nie wspominała o organach przedstawicielskich. Przyłączała do Quebecu ziemie położone między rzekami Ohio i górną Missisipi.
Rewolucja amerykańska i lojaliści.
W 1775 na południe od Kanady wybuchła wojna o niepodległość Stanów Zjednoczonych. Mimo wezwań ze strony Amerykanów Quebec i Nowa Szkocja nie zdecydowały się dołączyć do rewolucji amerykańskiej. Quebec był zamieszkany przez katolickich Francuzów, którzy do niedawna walczyli z protestanckimi angielskimi kolonistami; z kolei w Nowej Szkocji silna załoga w forcie Halifax oraz miejscowa oligarchia kupiecka zapobiegły wystąpieniom przeciwko brytyjskim władzom. Dodatkowo mieszkańców Nowej Szkocji od akcji zbrojnych odciągał ruch religijny Henry’ego Alline’a. W 1775 amerykański generał Richard Montgomery po siedmiotygodniowym oblężeniu zmusił do kapitulacji Montreal. Pod koniec tego roku rozpoczął oblężenie Quebecu. 31 grudnia 1775 przypuścił nieudany szturm, w czasie którego zginął. Oblężenie Québecu przez Amerykanów trwało do przybycia brytyjskiej floty w maju 1776. W tym samym roku Brytyjczycy odzyskali Montreal.
W 1783 został podpisany traktat paryski, kończący wojnę w Ameryce Północnej. Wyznaczył granicę między Kanadą a Stanami Zjednoczonymi wzdłuż 45 równoleżnika; dolina Ohio przypadła Amerykanom, Brytyjczycy zachowali Nową Fundlandię, prowincje nadatlantyckie i Quebec. W 1794 stosunki amerykańsko-brytyjskie uregulował traktat Jaya; na jego mocy ustalono, że tereny wokół Wielkich Jezior będą użytkowane wspólnie i nie będzie ograniczeń w przekraczaniu granicy.
Po traktacie paryskim na terenie Kanady osiedlili się lojaliści, zwolennicy Wielkiej Brytanii z czasów rewolucji, którzy po jej zakończeniu zdecydowali się opuścić Stany Zjednoczone. Największa grupa lojalistów (około 30 000) osiedliła się w Nowej Szkocji. Od 6000 do 8000 osiedliło się w Quebecu, wybierając na miejsce zamieszkania tereny nad górnym biegiem Rzeki Świętego Wawrzyńca oraz nad Ottawą, która stała się rzeką rozgraniczającą tereny zamieszkane przez ludność anglo- i francuskojęzyczną.
W 1784, pod wpływem żądań angielskich mieszkańców Nowej Szkocji, którym przewodził Edward Wislow, z jej północno-zachodniej części utworzono nową prowincję – Nowy Brunszwik. Jej pierwszym gubernatorem został Thomas Carleton.
W 1789 lojaliści w Windsor w Nowej Szkocji założyli King’s College, pierwszą szkołę wyższą w Kanadzie.
Wśród lojalistów znalazło się około 3500 czarnoskórych Amerykanów; w 1792 około 1200 z nich udało się do Freetown w Afryce, dając w ten sposób początek Sierra Leone.
Od Aktu konstytucyjnego do wojny brytyjsko-amerykańskiej.
W czerwcu 1791 angielski parlament uchwalił Akt konstytucyjny. Podzielił on Quebec na dwie kolonie: Kanadę Dolną i Kanadę Górną. Każda z nich miała swoje zgromadzenia ustawodawcze, administrację i gubernatorów. W Kanadzie Dolnej przeważała ludność francuska – zachowano tam własność senioralną, francuskie prawo cywilne i przywileje dla Kościoła katolickiego. W Kanadzie Górnej przewagę miała ludność angielska – stąd ta kolonia otrzymała angielskie prawo i instytucje.
W Górnej Kanadzie wpływy angielskie umacniał gubernator John Graves Simcoe. Nadaniami ziemskimi przyciągał nowych imigrantów ze Stanów Zjednoczonych. W 1792 zwołał pierwsze posiedzenie Rady Wykonawczej; w tym samym roku odbyły się pierwsze wybory do Zgromadzenia Ustawodawczego. W 1793 założono miasto York. Następował wzrost ludności tej prowincji – z 14 000 w 1791 do 90 000 w 1812.
W Dolnej Kanadzie dochodziło do napięć między Anglikami i Francuzami. Angielscy kupcy, pozostający w mniejszości, odgrywali ważną rolę w życiu gospodarczym kraju. Angielskich interesów strzegł James Henry Craig, generalny gubernator Kanady w latach 1807–1811. Z kolei Francuzi zdominowali władze ustawodawcze. W 1806 francuski polityk i dziennikarz Pierre-Stanislas Bédard założył gazetę "Le Canadien".
Początek XIX wieku spowodował wzrost nastrojów antybrytyjskich w Stanach Zjednoczonych. Spowodowane było to zwłoką Wielkiej Brytanii w przekazaniu spornych terenów nad Wielkimi Jeziorami, porywaniem amerykańskich żołnierzy przez Brytyjczyków, niechęcią Stanów Zjednoczonych do blokady kontynentalnej oraz wspieranie przez Anglików wodza Szaunisów, Tecumseha, pokonanego przez Amerykanów w 1811 w bitwie pod Tippecanoe. W czerwcu 1812 James Madison, prezydent Stanów Zjednoczonych, wypowiedział wojnę Wielkiej Brytanii; celem amerykańskiej inwazji stała się Kanada. W 1812 Isaac Brock, brytyjski dowódca, zdobył amerykański fort Michilimackinac, następnie Detroit, poległ jednak w bitwie nad Niagarą. W 1813 Amerykanie pokonali pod Moraviantown indiańskiego wodza Tecumseha, a następnie zdobyli i spalili York. W 1814 wojska brytyjskie spaliły Waszyngton. W grudniu 1814 zawarto pokój w Gandawie, kończący tę wojnę. Zanim wiadomość o podpisaniu traktatu pokojowego dotarła do Ameryki, w styczniu 1815 pod Nowym Orleanem Amerykanie pokonali Brytyjczyków. Traktat gandawski przywrócił sytuację sprzed wojny.
Kwestia granic ze Stanami Zjednoczonymi.
W 1816 traktat Rusha-Bagota zdemilitaryzował okolice Wielkich Jezior. Porozumienie brytyjsko-amerykańskie z 1818 wytyczyło granicę do Gór Skalistych wzdłuż 49°N równoleżnika; tereny między Górami Skalistymi a Oceanem Spokojnym miały być użytkowane wspólnie.
W 1838 aneksjoniści zebrani w Cleveland uchwalili powstanie republikańskiego rządu Kanady. Walki jednak ograniczyły się do kilku strzelanin.
W 1842 został podpisany układ Ashburton-Webster, ustanawiający granicę między Nowym Brunszwikiem a Maine.
Osadnictwo w Brytyjskiej Ameryce Północnej.
W pierwszej połowie XIX w. do Brytyjskiej Ameryki Północnej napływała spora ilość brytyjskich imigrantów – zwykle byli rozproszeni, lecz pojawiły się próby zorganizowania zwartego osadnictwa brytyjskiego. Aktywną działalność rozwinął na tym polu pułkownik Thomas Talbot, mieszkający w Górnej Kanadzie od 1801. Sprowadził i osiedlił nad jeziorem Erie około 30 000 osadników. Od 1823 działała Kanadyjska Spółka Ziemska ("Canada Land Company"), która założyła szereg miast.
Thomas Douglas, piąty hrabia Selkirk, widział w imigracji do Kanady rozwiązanie problemów ubogich mieszkańców Szkocji. Zorganizował kilka akcji osadniczych, najpierw na Wyspie Księcia Edwarda. W 1811 zakupił od Kompanii Zatoki Hudsona 116 tysięcy mil kwadratowych ziemi wokół doliny rzeki Red. W latach 1812–1814 trwała akcja osiedleńcza na tych terenach. W 1816 miejscowi Metysi pod wodzą Cuthberta Granta w sojuszu z Kompanią Północno-Zachodnią pokonali Szkotów w bitwie pod Siedmioma Dębami. W odwecie w 1817 Selkirk zajął Fort William. Później próbowano rozwiązać spór na drodze sądowej. Selkirk zmarł w 1820, a w 1835 jego rodzina sprzedała sporne tereny Kompanii Zatoki Hudsona.
Opozycja w Górnej i Dolnej Kanadzie. Bunt 1837–1838.
W Górnej Kanadzie silne wpływy miała oligarchia kupców zwana Umową Rodzinną ("Family Compact"). Związany z tą grupą John Strachan starał się umacniać wpływy anglikańskie w szkolnictwie. Na czele stronnictwa reformistycznego, przeciwnego oligarchii, stanął William Lyon Mackenzie. W 1824 założył gazetę "Colonial Advocate", a w 1834 został pierwszym burmistrzem Toronto.
W Dolnej Kanadzie władzę skupiła związana z gubernatorem oligarchiczna grupa zwana kliką zamkową ("château clique"). Francuskiej opozycji przewodził Louis-Joseph Papineau, którego stronników po 1826 nazywano Patriotami. W 1827 Patrioci wygrali wybory do Zgromadzenia Ustawodawczego. W 1828 brytyjski parlament nadał zgromadzeniom ustawodawczym Dolnej i Górnej Kanady prawo kontrolowania finansów. Papineau sformułował później „92 rezolucje”, będące listą krzywd mieszkańców Dolnej Kanady. W 1837 brytyjski parlament odrzucił „92 rezolucje” i uchwalił własne „10 rezolucji”, w których nie zezwolił koloniom na posiadanie samorządu i wybierania ciał prawodawczych. To w połączeniu z klęską nieurodzaju w Górnej Kanadzie, kryzysem finansowym w Anglii i recesją w Stanach Zjednoczonych doprowadziło do buntu 1837.
Papineau z kilkoma współpracownikami zdecydował się opuścić Montreal, by spotkać ze swoimi zwolennikami w Saint-Charles.
Władze kolonialne potraktowały to jako początek rewolucji i wydały nakaz aresztowania przywódców Patriotów. 23 listopada 1837 w Saint-Charles ochotnicy odparli oddziały, wysłane na poszukiwanie Papineau. Dwa dni później wojska rozbiły Patriotów koło Saint-Denis, a 14 grudnia tego roku krwawo rozpędziły ich zgromadzenie w Saint-Eustache. Wydarzenia wymknęły się spod kontroli samego Papineau, który zdecydował się schronić w Stanach Zjednoczonych.
Na wieść o wydarzeniach w Dolnej Kanadzie, Mackenzie ze swoimi zwolennikami 5 grudnia 1837 przeszedł ulicami Toronto na spotkanie z wojskiem brytyjskim. Demonstranci zostali rozproszeni, zaś sam Mackenzie schronił się w Stanach Zjednoczonych.
Powstańców wspierały działające w Stanach Zjednoczonych irlandzkie loże strzeleckie „Hunter's Lodges”, które zorganizowały kilka wypraw na teren Górnej Kanady. Największą była akcja, którą dowodził Nils von Schoultz. W październiku 1838 prowadził obronę starego wiatraka Windmill Point. Oddział Schoultza został rozbrojony, a jego dowódca skazany na śmierć i stracony.
Uczestników buntu w 1837 spotkały represje – w Górnej Kanadzie skazano na śmierć dwie osoby, w Dolnej – 99 osób otrzymały wyrok śmierci, 58 osób zesłano do kolonii karnych w Australii.
Zachodnia Kanada. Działalność kompanii handlowych.
Europejczycy dotarli do zachodnich wybrzeży dzisiejszej Kanady w XVIII wieku. Odkrył je w 1778 James Cook. W 1790 została zawarta Nootka Sound Convention, na mocy której Hiszpanie zrzekli się pretensji do północnych terenów Ameryki Północnej. Na przełomie XVIII i XIX wieku w kierunku zachodniego wybrzeża wyruszyło szereg wypraw badawczych. W 1789 Alexander Mackenzie dotarł do Oceanu Arktycznego, a w 1793 jako pierwszy Europejczyk przeszedł Amerykę Północną na północ od Meksyku i dotarł do Pacyfiku. W latach 1791–1794 George Vancouver penetrował wybrzeża Pacyfiku, bezskutecznie szukając drogi wodnej przez kontynent. Zbadał dokładnie przy okazji wyspę Vancouver. W latach 1805–1808 Simon Fraser odbył wyprawę, w czasie której odkrył rzekę nazwaną jego imieniem. W latach 1807–1810 David Thompson zbadał system rzeczny Kolumbii Brytyjskiej.
Nowo odkryte tereny stały się miejscem, gdzie rywalizowały ze sobą brytyjska Kompania Zatoki Hudsona i Kompania Północno-Zachodnia, założona w 1784 przez Simona McTavisha, skupiająca montrealskich handlarzy futer. Kompania Północno-Zachodnia na szeroką skalę korzystała z usług francuskich gońców zwanych "voyageurs". Z rywalizacji zwycięsko wyszła Kompania Zatoki Hudsona, która w 1821 wchłonęła konkurencję. W efekcie terytorium między Kalifornią a Alaską było administrowane przez brytyjską kompanię. Z czasem napłynęli tam amerykańscy osadnicy, na początku lat 40. XIX wieku Partia Demokratyczna w Stanach Zjednoczonych żądała przesunięcia granicy na 54°40′N równoleżnik. W 1846 zawarto porozumienie, w myśl którego granica na zachód od Gór Skalistych została poprowadzona wzdłuż 49° równoleżnika, z tym, że wyspa Vancouver znalazła się w rękach brytyjskich. W 1849 Vancouver stało się kolonią królewską. Akcja osadnicza rozwinęła się tam za sprawą gubernatora Jamesa Douglasa. Z kolei na kontynencie wielki napływ ludzi nastąpił za sprawą gorączki złota, która wybuchła nad rzeką Fraser. W tym samym roku utworzono kolonię Kolumbia Brytyjska, której gubernatorem także został James Douglas. W 1866 kontynentalną Kolumbię Brytyjską i wyspę Vancouver połączono w jedną kolonię o nazwie Kolumbia Brytyjska.
Od raportu Durhama do powstania Konfederacji.
W 1838 do Kanady przybył John George Lambton, hrabia Durham, nowy gubernator generalny Brytyjskiej Ameryki Północnej. Ogłosił on amnestię dla większości uczestników buntu 1837, co spotkała się z niechętną reakcją Wielkiej Brytanii. Durham po 5 miesiącach urzędowania podał się do dymisji, a w 1839 opracował „Raport”. Potępiał w nim rządy oligarchii, nadmierne przywileje kościoła anglikańskiego oraz nadużycia przy nadawaniu ziemi. Postulował wprowadzenie w Brytyjskiej Ameryce Północnej systemu odpowiedzialności rządowej przed zgromadzeniami ustawodawczymi oraz zjednoczenie Dolnej i Górnej Kanady.
W 1839 gubernatorem generalnym Brytyjskiej Ameryki Północnej został Charles Poulett Thomson, lord Sydenham, aktywnie działający na rzecz połączenia Dolnej i Górnej Kanady. W 1840 parlament brytyjski uchwalił ustawę o Unii Kanadyjskiej (ang. "Act of Union"), która weszła w życie 10 lutego 1841. Na jej mocy powstała zjednoczona prowincja Kanady z jednym gubernatorem, Radą Wykonawczą, mianowaną Radą Ustawodawczą i wybieranym Zgromadzeniem Ustawodawczym. Językiem oficjalnym został angielski, zaś stolicą – Kingston. W 1843 gubernator Charles Metcalfe przeniósł stolicę z Kingston do Montrealu.
Zwolennikiem odpowiedzialności rządu przed parlamentem był James Bruce, hrabia Elgin, gubernator generalny Kanady w latach 1847–1854. W 1848 w Nowej Szkocji wybory parlamentarne wygrali reformatorzy na czele z Josephem Howe’em. Tamtejszy gubernator John Harvey zlecił im utworzenie rządu. W tym samym roku w Zjednoczonej Prowincji Kanady w jej Zgromadzeniu Narodowym wyłoniono rząd większościowy; na jego czele stanęli przywódcy reformistów Louis-Hippolyte La Fontaine i Robert Baldwin.
Pod koniec lat 50. XIX w. stolicą Prowincji Kanady została Ottawa. W 1854 Kanada i Stany Zjednoczone podpisały traktat o wzajemnej wymianie, gwarantujący bezcłowy przepływ surowców.
Do Kanady w wyniku działalności tzw. „kolei podziemnej” napływały grupy czarnoskórych niewolników ze Stanów Zjednoczonych; najsłynniejszą „konduktorką” była Harriet Tubman. Na lidera czarnych Kanadyjczyków w połowie XIX wieku wyrósł Josiah Hanson.
W 1854 na czele nowego rządu stanęli George-Étienne Cartier, przywódca francuskich "Bleus", i John Alexander Macdonald, przywódca angielskich torysów. W 1855 parlament zniósł system senioralny. W opozycji do nich znajdowała się Partia Reform na czele z George’em Brownem, który szukał porozumienia z liberalnymi i antyklerykalnymi Francuzami z Czerwonej Partii.
W 1864 zawiązała się wielka koalicja, działająca na rzecz stworzenia konfederacji wszystkich kolonii kanadyjskich, chcąca doprowadzić przynajmniej do połączenia Wschodniej i Zachodniej Kanady w federację. Na czele koalicyjnego rządu stanął Étienne-Paschal Taché, a do koalicji weszli George-Étienne Cartier z konserwatywnymi "Bleus", angielscy torysi Johna Macdonalda i Alexandra Galta oraz Partia Reform na czele z George’em Brownem, Williamem McDougallem i Oliverem Mowatem. Najpierw w Charlottetown, a później w Quebecu spotkali się przedstawiciele wszystkich kolonii, którzy przygotowali 72 rezolucje, zawierające zasady mającej powstać Konfederacji. Pod wpływem kryzysu wewnętrznego i zagrożenia ze strony Stanów Zjednoczonych Kanada Wschodnia (Quebec), Kanada Zachodnia (Ontario), Nowa Szkocja i Nowy Brunszwik zdecydowały się połączyć w konfederację. 29 marca 1867 brytyjski parlament uchwalił ustawę o Brytyjskiej Ameryce Północnej (ang. "British North America Act"). Wszedł on w życie 1 lipca 1867, dając początek Konfederacji Kanady
Konfederacja Kanady od 1867 do 1914.
Pierwszy rząd Macdonalda (1867–1873).
Akt o Brytyjskiej Ameryce Północnej oddawał w gestię rządu federalnego sprawy wojskowe, indiańskie, imigracyjne oraz związane z rodziną, opiekę społeczną, obsługę długu państwowego, rybołówstwo, część wymiaru sprawiedliwości, służbę zdrowia oraz zarząd miastami i lasami. Parlament Kanady miał składać się z Senatu i Izby Gmin.
W 1869 rząd kanadyjski kupił od Kompanii Zatoki Hudsona Ziemię Ruperta za 300 000 funtów szterlingów. Tymczasem mieszkający tam Metysi utworzyli Komitet Narodowy na czele którego stanął Louis Riel. Zajęli Fort Garry i sformułowali „Listę praw”, w których domagali utworzenia nad Red River lokalnego Zgromadzenia Ustawodawczego, równego statusu dla języka angielskiego i francuskiego oraz potwierdzenia lokalnych przywilejów. W 1870 bunt został stłumiony, Riel musiał uciekać do Stanów Zjednoczonych. Mimo to władze w Ottawie uchwaliły ustawę na mocy której powstała prowincja Manitoba, którą włączono do Konfederacji. Mieszkańcom Manitoby zagwarantowano prawo do nauczania w języku francuskim.
W zamian za pokrycie długów i zobowiązanie się rządu kanadyjskiego do wybudowania transkontynentalnej linii kolejowej władze Kolumbii Brytyjskiej wyraziły zgodę na przyłączenie się do Konfederacji. 20 lipca 1871 Kolumbia Brytyjska została prowincją Dominium.
W 1871 premier John Macdonald pod naciskiem amerykańskim i brytyjskim podpisał traktat waszyngtoński, który wszedł w życie w 1873.
W 1873 do Dominium przyłączyła się Wyspa Księcia Edwarda.
W 1872 torysi wygrali w pierwszych wyborach od czasu powstania Konfederacji. W czasie kampanii wyborczej finansowo wsparł ich Hugh Allan, który w zamian uzyskał kontrakt na budowę kolei Canadian Pacific. Afera korupcyjna wyszła na jaw i w 1873 John Macdonald podał się do dymisji.
Od Mackenziego do Tuppera (1873–1896).
W 1873 premierem Kanady został Alexander Mackenzie, przywódca Partii Liberalnej, popierany przez George’a Browna, wydawcę "Globe". Liberałowie utworzyli Sąd Najwyższy i akademię wojskową w Kingston, zmienili ordynację wyborczą, wprowadzając tajne głosowanie. Kryzys gospodarczy sprawił, że w wyborach w 1878 wygrali torysi i premierem po raz drugi został John Macdonald.
Macdonald, głoszący hasło „Polityki narodowej”, po objęciu rządów wprowadził bariery celne. Nastąpiło ożywienie gospodarcze, dzięki czemu torysi wygrali też kolejne wybory w 1884. W 1885 ukończono budowę Canadian Pacific Railway. W tym samym roku w Manitobie wybuchło powstanie Metysów pod wodzą Louisa Riela. Riel utworzył Rząd Tymczasowy i porozumiał się z wodzami Indian Kri – Wielkim Niedźwiedziem i Poundmakerem. Metysi, otoczeni przez wojsko kanadyjskie w Batoche, zostali rozbici. Riel zdecydował się oddać w ręce zwycięzców, jego zastępca Gabriel Dumont zbiegł do Stanów Zjednoczonych. Riel, oskarżony o zdradę stanu, został skazany na karę śmierci i powieszony; sprzymierzeni z nim wodzowie indiańscy, Wielki Niedźwiedź i Poundmaker, otrzymali długoletnie wyroki więzienia.
W 1887 torysi Macdonalda po raz kolejny wygrali wybory. Nasilały się spory między Quebekiem a anglojęzyczną Kanadą, krytykowana barierę celną ze Stanami Zjednoczonymi. W 1891 torysi jeszcze raz wygrali wybory. Krótko potem zmarł premier Macdonald, a jego następcą został J.J.C. Abbott. Ten w 1892 podał się do dymisji i kolejnym premierem został John Thompson, który zmarł niespodziewanie w 1894. Kolejnymi premierami byli Mackenzie Bowell (1894-1896) i Charles Tupper (1896).
W 1890 parlament Manitoby pozbawił francuskie szkoły katolickie rządowego wsparcia finansowego. Sąd Najwyższy Kanady uznał tę decyzję za nielegalną i niezgodną z ustawą o Manitobie; wyrok ten uchylił Sąd Najwyższy w Londynie. Kwestia szkolna w Manitobie oraz dający o sobie znać od 1893 kryzys gospodarczy sprawiły, że konserwatyści przegrali wybory w 1896.
Od zwycięstwa liberałów do wybuchu I wojny światowej (1896–1914).
W 1896 premierem Kanady został Wilfried Laurier, przywódca Partii Liberalnej. Poprowadził on liberałów do zwycięstw w wyborach parlamentarnych w 1900, 1904 i 1908. Czasy rządów Lauriera to okres rozwoju gospodarczego, zwłaszcza zachodnich prowincji rolniczych i przemysłowego południa Ontario. W 1896 wybuchła gorączka złota nad Klondike. Jednocześni z miastami rozwijały swoją działalność związki zawodowe (Kanadyjski Związek Zawodowy, Rycerze Pracy, Kongres Pracy). W 1900 utworzono Departament Pracy na czele z Williamem Lyonem Mackenziem, mający pośredniczyć między pracownikami a pracodawcami. W polityce imigracyjnej za czasów ministra spraw wewnętrznych Clifford Siftona trwała wielka akcja zachęcająca do imigracji do Kanady. W 1906 nastąpiła zmiana polityki w tym zakresie i wprowadzono ograniczenia dla przybyszów spoza Europy Zachodniej. Doszło do zmian w podziale administracyjnym – w 1898 utworzono Terytorium Jukon, a w 1905 prowincję Albertę.
W czasie wojen burskich Joseph Chamberlain, brytyjski minister odpowiedzialny z kolonie, naciskał na Kanadę, by wysłały swoje wojska na pomoc Brytyjczykom. Laurier, po długich wahaniach, wysłał do Afryki oddział ochotników, liczący około 6000 ludzi. Spotkało się to z dezaprobatę Frankofonów; poseł Henri Bourassa na znak protestu wystąpił z Partii Liberalnej. W 1910 rozpoczęto budowę kanadyjskiej floty morskiej. Chwiejna polityka zagraniczna Lauriera przyczyniła się do porażki liberałów w wyborach parlamentarnych w 1911. Wygrali je konserwatyści, a nowym premierem został Robert Laird Borden.
Od 1914 do 1945.
Kanada w okresie I wojny światowej.
Początkowo sądzono, że I wojna światowa będzie krótkotrwałym konfliktem, dlatego w 1914 kanadyjski parlament uchwalił ustawę o prowadzeniu wojny, która nadała liczne uprawnienia rządowi. Rozwinął się interwencjonizm państwowy; w 1916 powołano do życia Kanadyjską Komisję Zaopatrzenia ("Canadian Supply Commission"). W 1916 rząd wprowadził podatek dochodowy od przedsiębiorstw, a w 1917 od osób fizycznych.
Pierwsi żołnierze kanadyjscy zostali wysłani do Europy w 1914. 1 Dywizja Kanadyjska brała udział w drugiej bitwie pod Ypres (1915) i w bitwie pod Givenchy (1915). Od września 1915 na froncie znajdowała się też 2 Dywizja Kanadyjska dowodzona przez Richarda Turnera. Wszystkie siły Kanadyjskiego Korpusu Ekspedycyjnego wzięły udział w bitwie nad Sommą w 1916; zginęło wtedy 24 000 kanadyjskich żołnierzy.
W 1917 konserwatyści zgłosili projekt tzw. prawa o poborze ("Military Service Bill"), który w czerwcu tego roku przeszedł w parlamencie mimo opozycji liberałów na czele z Wilfridem Laurierem. Przeciwko ustawie szczególnie protestował Quebec. W wyniku poboru wojsko kanadyjskie zwiększyło się o 60 000 żołnierzy. Prawo głosu przyznano kobietom spokrewnionym z żołnierzami, z drugiej strony odebrano je imigrantom z państw Trójprzymierza.
Jesienią 1917 konserwatyści ponownie wygrali wybory, jednak prawie cały Quebec głosował na Partię Liberalną. Nastroje w społeczeństwie się pogarszały; w 1917 rząd musiał przejąć bankrutujące przedsiębiorstwa kolejowe Canadian Northern i Grand Trunk Pacific. 6 grudnia 1917 część portu w Halifaksie została zniszczona w wyniku wybuchu okrętu za amunicją; zginęło 1630 osób, a 9000 zostało rannych.
Kanadyjscy żołnierze wiosną 1918 walczyli na terenie Rosji, z kolei w 1919 kanadyjska jednostka wojskowa została skierowana na Syberię.
Kanada w okresie międzywojennym.
W 1919 w Calgary przedstawiciele kanadyjskich związków zawodowych zdecydowali się stworzyć Jeden Wielki Związek, a następnie zorganizowali szereg strajków. Największy z nich wybuchł w Winnipegu. Przeciwko strajkującym zawiązał się Obywatelski Komitet Tysiąca, który przy pomocy Policji Specjalnej po 6 tygodniach doprowadził do zakończenia protestu.
W 1919 nowa formacja polityczna – Partia Zjednoczonych Farmerów wygrała w wyborach prowincjonalnych w Ontario. W 1921 farmerzy wygrali w Albercie. W wyborach krajowych reprezentacją farmerów była Partia Narodowo-Postępowa.
W lipcu 1920 premier Robert Borden zrezygnował ze stanowiska premiera i zastąpił go Arthur Meighen. W wyborach parlamentarnych w grudniu 1921 wygrali liberałowie przed Partią Narodowo-Postępową i konserwatystami. Premierem został William Lyon Mackenzie King. Liberałowie utrzymali się po wyborach w październiku 1925. Krótko potem wybuchła afera korupcyjna z udziałem wysoko postawionych polityków Partii Liberalnej. Mackenzie King zażądał od Juliana Bynga, gubernatora generalnego Kanady, rozwiązania parlamentu. Ten odmówił i powierzył tekę premiera Meighenowi, który nie zdołał sformować gabinetu. W efekcie we wrześniu 1926 odbyły się kolejne wybory. Wygrali zdecydowanie liberałowie. Klęskę poniosła Partia Narodowo-Postępowa, na co wpłynął konflikt między jej liderami Thomasem Crearem i Henry Wisem Woodem. Premierem ponownie został Mackenzie King.
W 1927 liberałowie wprowadzili system emerytur. W 1929 kobiety uzyskały pełnię praw obywatelskich. Światowy kryzys gospodarczy, który dotknął w 1929 Kanadę, przyczynił się do porażki liberałów w wyborach parlamentarnych w 1930. Wygrali konserwatyści, a premierem został Richard Bedford Bennett. Próbował ratować gospodarkę selektywnymi cłami oraz skromnymi reformami pomocy społecznej. W 1932 powstała Kanadyjska Państwowa Sieć Radiowa, a w 1934 centralny Bank Kanadyjski.
W czasie kryzysu rozwinęły się nowe ugrupowania polityczne. W 1932 James S. Woodsworth założył socjalistyczną partię pod nazwą Spółdzielcza Federacja Wspólnoty. W 1935 w wyborach prowincjonalnych w Albercie wygrała ludowa Partia Kredytu Społecznego pod wodzą Williama Aberharta.
W krajowych wyborach parlamentarnych w październiku 1935 zdecydowanie wygrali liberałowie; premierem po raz trzeci został Mackenzie King. Nowy rząd porzucił politykę wysokich ceł. Utworzono państwowe linie lotnicze. W 1937 Bank Kanadyjski stał się wyłącznie instytucją państwową.
Okres międzywojenny przyniósł rozwój nastrojów nacjonalistycznych w Quebecu. Duży wpływ na rozwój świadomości francuskich mieszkańców Kanady wywarły dzieła księdza Lionela-Adolphe’a Groulxa. Dbali oni o pracę u podstaw, walczyli o najmniejsze ustępstwa na rzecz języka francuskiego. Popularnością cieszyła się inicjatywa popierania francuskich kupców. W 1921 powstał Związek Katolickich Robotników Kanady, w 1924 Katolicki Związek Rolników, a w 1935 platforma wyborcza Union Nationale. W 1936 jej przywódca, Maurice Duplessis, został premierem Quebecu i był nim do wyborów prowincjonalnych w 1939.
W tym czasie Kanada zaczęła się usamodzielniać na arenie międzynarodowej. W 1922 w czasie kryzysu w stosunkach brytyjsko-tureckich premier Mackenzie King nie udzielił pomocy wojskowej Wielkiej Brytanii, uzależniając ją od decyzji parlamentu w Ottawie. W 1923 Kanada po raz pierwszy podpisała samodzielnie umowę międzynarodową – był to Układ o Halibucie zawarty ze Stanami Zjednoczonymi. W 1926 Konferencja Imperialna w Londynie przyznała dominiom, w tym Kanadzie, status autonomicznych i suwerennych jednostek. Statut Westminsterski z 1931 stanowił, że prawa przyjmowane w Wielkiej Brytanii nie obowiązują automatycznie w dominiach. W 1935 Kanada i Stany Zjednoczone zawarły umowę, przyznając sobie nawzajem w stosunkach ekonomicznych status „Najbardziej Uprzywilejowanego Narodu”. W 1938 Kanada, Wielka Brytania i Stany Zjednoczone zawarły trójstronne porozumienie handlowe.
Kanada w okresie II wojny światowej.
10 września 1939 Kanada wypowiedziała wojnę Niemcom. W grudniu tego roku wysłano na pomoc Anglii 1 Kanadyjską Dywizję Piechoty. W 1940 parlament przyjął Ustawę o mobilizacji zasobów naturalnych, która przewidywała pobór rezerwistów do obrony terytorium Kanady. W sierpniu 1940 w Ogdenburgu kanadyjski premier William Lyon Mackenzie King i amerykański prezydent Franklin Delano Roosevelt zdecydowali się utworzyć Stałą Wspólną Komisję Obrony, mający kierować obroną kontynentu północnoamerykańskiego. Jesienią 1940 do Europy wyruszyły 3 kolejne kanadyjskie dywizje piechoty i 25 dywizjonów lotniczych. Kanadyjscy żołnierze brali udział w nieudanej próbie desantu pod Dieppe w sierpniu 1942, w walkach na Sycylii i na północy Półwyspu Apenińskiego w 1943, w lądowaniu w Normandii w 1944 oraz w walkach na terenie Belgii i Holandii pod koniec wojny. Ważną rolę w działaniach wojennych odegrały kanadyjskie lotnictwo (Canadian Royal Air Force) i marynarka Royal Canadian Navy.
W marcu 1940 liberałowie wygrali w krajowych wyborach parlamentarnych. Premierem pozostał William Lyon Mackenzie King. C. D. Howe, minister zbrojeń i zaopatrzenia, powołał do życia 28 konsorcjów państwowych, które zapewniały dostęp do artykułów o strategicznym znaczeniu. 1 grudnia 1941 Wojenna Komisja Cen i Handlu zamroziła ceny. Od 1 września 1942 nikt nie mógł nikogo zwolnić bez zezwolenia Służby dla Narodu.
W 1942 wystąpił problem związany z poborem Kanadyjczyków do wojska. W przeprowadzonym referendum większość opowiedziała się za poborem, jednak Quebec się temu sprzeciwiał. Zawiązała się Liga Obrony Kanady, przeciwna wysyłaniu poborowych do Europy. Przeciw poborowi wystąpił także Henri Bourassa. Mimo starań Mackenziego Kinga, pod wpływem rozwoju sytuacji na froncie, w listopadzie 1944 musiał podjąć decyzję o wysłaniu 16 000 rezerwistów na front europejski.
Kanada w czasie II wojny światowej kontynuowała prowadzoną od 1931 polityka zamkniętych drzwi dla imigrantów. Nastroje antysemickie w Kanadzie podgrzewał Maurice Duplessis, przywódca Union Nationale, który wygrał wybory prowincjonalne w Quebecu w 1944. W czasie wojny wzrosło znaczenie socjalistów – Spółdzielcza Federacja Wspólnot utworzyła rząd w Saskatchewan w 1944. Pod wpływem Johna Brackena w 1942 Partia Konserwatywna zmieniła nazwę na Partia Postępowo-Konserwatywną.
Ogólnokrajowe wybory parlamentarne w 1945 przyniosły sukces Partii Liberalnej.
Od 1945 do 1982.
Polityka wewnętrzna.
Pod koniec II wojny światowej premier William Lyon Mackenzie King wystąpił z programem Nowego Porządku Społecznego. Powracający z frontu weterani otrzymali zasiłki; Narodowa Karta Mieszkaniowa pobudziła ruch w branży budowlanej. W latach 1946–1957 nastąpił powojenny baby boom – urodziło się prawie 6 milionów osób. W 1947 złagodzono przepisy imigracyjne, w 1962 zrezygnowano z systemu preferencji narodowościowych, a w 1967 wprowadzono system punktowy. W 1951 wprowadzono ogólnokrajowy system rent i emerytur, a w 1957 prawo o powszechnej opiece zdrowotnej.
W 1950 rozpoczęto budowę drogi transkanadyjskiej (trwała do 1965). W latach 50. XX wieku uregulowano żeglugę na Rzece Świętego Wawrzyńca. W 1952 rozpoczęto budowę reaktora atomowego CANDU.
W wyniku referendum przeprowadzonego w 1948 Nowa Fundlandia w 1949 przyłączyła się do dominium kanadyjskiego.
W 1948 premier Mackenzie King zrezygnował z urzędu na rzecz Louisa St. Laurenta, który poprowadził liberałów do zwycięstwa w ogólnokrajowych wyborach parlamentarnych w 1948, a później w 1953.
W 1956 Kongres Rzemiosł i Pracy połączył się z Kanadyjskim Kongresem Pracy, tworząc ogólnokrajowy Kongres Pracy Kanady.
Wybory parlamentarne w 1957 wygrali konserwatyści, a premierem został John Diefenbaker. Nastąpiło spowolnienie rozwoju gospodarczego, osłabł rozwój przemysłu, za to poprawiła się sytuacja rolników. W 1961 na scenie politycznej pojawiła się Nowa Partia Demokratyczna, powstała z połączenia Kanadyjskiego Kongresu Pracy i Spółdzielczej Federacji Wspólnot. W 1963 połączone siły liberałów, Nowej Partii Demokratycznej i kilku posłów niezależnych doprowadziły do upadku rządu Diefenbakera. Nowe wybory zakończyły się zwycięstwem liberałów, a premierem został Lester Pearson. Powołał on Królewską Komisję do Spraw Dwujęzyczności i Dwukulturowości. 15 lutego 1965 z flagi Kanady zniknęły kolonialne symbole. Liberałowie wygrali wybory w 1965, lecz ponownie musieli utworzyć rząd mniejszościowy. Sukcesem zakończyły się targi Expo w Montrealu w 1967.
W kwietniu 1968 Pearson przeszedł na polityczną emeryturę, a jego następcą został Pierre Trudeau. Dwa miesiące później Partia Liberalna w wyborach uzyskała zdecydowaną większość i mogła utworzyć rząd większościowy. Nowy premier doprowadził do liberalizacji prawa rozwodowego, legalizacji stosunków homoseksualnych oraz legalizacji aborcji z przyczyn zdrowotnych. W 1969 wprowadzono ustawę o językach urzędowych, która zrównała w administracji państwowej status języka angielskiego i francuskiego.
Tymczasem w Quebecu po zwycięstwie Liberalnej Partii Quebecu w 1960 i objęciu teki premiera przez Jeana Lesage’a w rządzie prowincjonalnym doszło do „spokojnej rewolucji”. Nastąpiła laicyzacja społeczeństwa; podniósł się też poziom życia francuskich mieszkańców m.in. dzięki powstaniu państwowej firmy Hydro-Quebec. Wizyta Charles’a de Gaulle’a z 1967 podgrzała nastroje nacjonalistyczne w tej prowincji Kanady. W 1968 powstała Partia Quebecu na czele z René Lévesque. W październiku 1970 terroryści z Frontu Wyzwolenia Quebecu porwali Jamesa Crossa, brytyjskiego attaché wojskowego w Montrealu, a kilka dni później Pierre’a Laporte’a, quebeckiego ministra pracy. W odpowiedzi premier Trudeau wprowadził w Quebecu stan wyjątkowy. Laporte został zamordowany przez porywaczy, którzy później zostali schwytani i osądzeni. Crossa uwolniono.
W wyborach parlamentarnych w październiku 1972 liberałowie odnieśli minimalne zwycięstwo. W 1973 doszło do kryzysu naftowego; rząd zdecydował się zamrozić ceny ropy na rynku wewnętrznym. W lipcu 1974 doszło do przedterminowych wyborów, które w wielkim stylu wygrali liberałowie. Trudeau zdecydował się na program „nacjonalizmu gospodarczego”; w 1975 powstało państwowe przedsiębiorstwo Petro-Canada. Mimo tych prób sytuacja gospodarcza Kanady była zła, co znalazło przełożenie w wynikach wyborów z 1979. Wygrali konserwatyści, a premierem został Joe Clark. Niepopularne pomysły rządu, jak prywatyzacja Petro-Canada czy wprowadzenie podatku od benzyny, doprowadziły do jego upadku. Wybory w 1980 przyniosły zwycięstwo Partii Liberalnej; Pierre Trudeau ponownie został premierem.
Tymczasem w Quebecu w 1976 wybory prowincjonalne wygrała separatystyczna Partia Quebecu. W 1977 wprowadzono tam Prawo 101, ustanawiające język francuski jedynym językiem urzędowym w tej prowincji. W 1980 w Quebecu odbyło się referendum w sprawie niepodległości – opowiedziało się za nią 40% głosujących. Najbardziej radykalni separatyści założyli organizację zbrojną Front Wyzwolenia Quebecu i rozpoczęli akcje przeciwko rządowi.
Trwały prace nad wprowadzeniem w miejsce Ustawy o Brytyjskiej Ameryce Północnej konstytucji kanadyjskiej. W 1981 w tej kwestii doszli do porozumienia premierzy wszystkich prowincji, oprócz Quebecu.
Od 1982.
Polityka wewnętrzna.
17 kwietnia 1982 oficjalnie proklamowano Konstytucję Kanady. Początek lat 80. XX wieku w Kanadzie był okresem recesji gospodarczej. W 1984 niepopularny premier Pierre Trudeau wycofał się z życia politycznego, a jego następcą został John Turner. Zmiana lidera nie pomogła liberałom. We wrześniu 1984 konserwatyści odnieśli największe zwycięstwo w historii Kanady, wprowadzając 211 posłów do parlamentu (liberałowie wprowadzili 40). Premierem został Brian Mulroney. Za jego rządów zmodernizowano Północny System Ostrzegania.
W 1987 powstała Partia Reform, której działacze twierdzili, że premier jest zbyt mało konserwatywny. W tym samym roku uczyniono krok w kierunku przyjęcia Konstytucji przez Quebec, zawierając ugodę nad jeziorem Meech. Robert Bourassa, premier Quebecu, przedstawił warunki, od których uzależniał przyjęcie konstytucji. Premierzy pozostałych prowincji zaakceptowali większość quebeckich żądań; postanowienia ugody miały wejść w życie po akceptacji jej przez zgromadzenia prowincjonalne do 1990.
W ogólnokrajowych wyborach w 1988 ponownie wygrali konserwatyści. W tym samym roku w Quebecu wprowadzono Prawo 178, ograniczające używanie języka angielskiego w miejscach publicznych. Wpłynęło to na postawę innych prowincji wobec ugody znad jeziora Meech. W efekcie jej postanowienia nie weszły w życie, a ostateczny cios zadał jej Elijah Harper, indiański deputowany z Manitoby. W 1990 z rządu i Partii Liberalnej wystąpił Lucian Bouchard, który założył Blok Quebecki.
W 1992 odnośnie do przyjęcia konstytucji przez Quebec zawarto porozumienie w Charlottetown. Było ono krytykowane m.in. przez Prestona Manninga, przywódcę Partii Reform, oraz przywódców quebeckich separatystów Luciena Boucharda i Jacques’a Parizeaua. W ogólnokrajowym referendum 54% Kanadyjczyków opowiedziało się za odrzuceniem porozumienia z Charlottetown.
W 1993 Brian Mulroney ustąpił z funkcji premiera, na której zastąpiła go Kim Campbell. Krótko potem w wyborach parlamentarnych konserwatyści ponieśli druzgocącą porażkę (zdobyli zaledwie dwa mandaty w Izbie Gmin). Wygrali liberałowie przed Blokiem Quebeckim i Partią Reform. Premierem został Jean Chrétien. Nowy rząd wprowadził liczne cięcia, celem uzdrowienia kanadyjskiej gospodarki.
W 1995 w Quebecu miało miejsce kolejne referendum w sprawie niepodległości – opowiedziało się za nią 49,4% głosujących. W 1997 liberałowie wygrali kolejne wybory federalne.

</doc>
<doc id="24986" url="https://pl.wikipedia.org/wiki?curid=24986" title="Delacroix">
Delacroix



</doc>
<doc id="24987" url="https://pl.wikipedia.org/wiki?curid=24987" title="Tablica systoliczna">
Tablica systoliczna

Tablica systoliczna – układ przetwarzający o regularnej, modularnej strukturze zbudowany z prostych modułów; jednostek przetwarzających; synchronicznie wykonujących elementarne operacje.
W strukturze tablicy systolicznej moduły połączone są tylko ze swoimi sąsiadami. Przetwarzane dane przechodzą rytmicznie przez wezły sieci (jednostki przetwarzające).
Koncepcję tablic systolicznych zapoczątkował H.T. Kung i Ch. E. Leiserson w 1978 roku.

</doc>
<doc id="24992" url="https://pl.wikipedia.org/wiki?curid=24992" title="Crossing-over">
Crossing-over

Crossing-over – wymiana odcinków chromatyd pomiędzy chromosomami homologicznymi w czasie mejozy, w uproszczeniu jest to proces wymiany materiału genetycznego, w wyniku którego zwiększa się zmienność genetyczną. Odkrywcą procesu crossing-over był Thomas Morgan.
Przebieg.
Proces ten zachodzi w profazie I mejozy (pachytenie) i polega na tworzeniu połączeń (chiazm) między chromatydami, a następnie rozrywaniu tych połączeń, ale tak, że następuje wymiana ich odcinków. W wyniku crossing-over dochodzi do rozszczepienia genów sprzężonych i powstania nowych sprzężeń. Częstość tego procesu zależy od odległości pomiędzy rozpatrywanymi genami w chromosomie: im bliżej są one położone, tym silniej są sprzężone i mniejsze jest prawdopodobieństwo rozdzielenia ich pomiędzy dwa różne chromosomy homologiczne. Wystąpienie crossing-over w określonym miejscu chromosomu wpływa ograniczająco na możliwość zajścia c-o w pobliżu. Zjawisko to określane jest terminem interferencji.
W procesie crossing-over następuje rekombinacja homologiczna. Nukleotydy jednej nici DNA łączą się z nukleotydami homologicznymi drugiej, ale zanim to nastąpi chromosomy homologiczne ustawiają się równolegle do siebie, po czym następuje przecięcie nici w kilku miejscach. Następnie fragment homologiczny jednej nici łączy się z fragmentem drugiej krzyżowo, kolejne dwie nici nie są połączone krzyżowo, dlatego następuje rotacja aby takie połączenie utworzyć.
Pod koniec crossing-over następuje synteza P-DNA, który stanowi 0,1% jądrowego DNA i jest reperacyjnym DNA.
Znaczenie.
Crossing-over jest procesem o dużym znaczeniu dla różnorodności genetycznej, ponieważ prowadzi do powstania komórek potomnych o genotypie innym od rodzicielskiego.

</doc>
<doc id="24994" url="https://pl.wikipedia.org/wiki?curid=24994" title="Tablica Systoliczna">
Tablica Systoliczna



</doc>
<doc id="24996" url="https://pl.wikipedia.org/wiki?curid=24996" title="Hekla">
Hekla

Hekla (isl. „kaptur, czepek, płaszcz z kapturem”) – wulkan w południowo-zachodniej Islandii, położony 115 km na wschód od stolicy kraju, Reykjavíku. Najwyższy czynny wulkan wyspy (1491 m n.p.m.), należy też do najbardziej aktywnych. 
Hekla jest stratowulkanem, który powstał w rezultacie wylewów o charakterze liniowym z kilku szczelinowych kraterów, rozsianych na obszarze kilkunastu kilometrów. W czasie erupcji wulkan wyrzuca duże ilości różnych produktów wulkanicznych: bomby, popioły, gazy oraz lawę. Dlatego zalicza się go do wulkanów eksplozywno-efuzywnych typu wezuwiańskiego. 
Ważniejsze erupcje w czasach przedhistorycznych to: 6600 p.n.e., 4000 p.n.e., 2800 p.n.e. oraz ok. 860 r. n.e. W czasach historycznych odnotowano wybuchy Hekli w latach: 1104, 1158, 1206, 1222, 1300, 1341, 1389, ok. 1440, 1510, 1597, 1636, 1693, 1766, 1845, 1878, 1947–48, 1970, 1991 i 2000. Erupcja Hekli została uwieczniona na mapie Islandii z "Theatrum orbis terrarum" Abrahama Orteliusa.
Erupcjom towarzyszą najczęściej lekkie trzęsienia ziemi oraz spływy gwałtownie topniejących lodów tzw. "jökulhlaupy" (w czasie erupcji 1947/48 w jednej fali spłynęło około 3 km³ wody). Hekla produkuje głównie dacyty oraz andezyty bazaltowe.
Wybuchy Hekli zazwyczaj nie przynosiły bezpośrednio strat w ludziach czy gospodarce, jako że jego okolice są słabo zaludnione. Największym problemem jest jednak opad popiołów, które osiadając na roślinach wywoływały straty w hodowlach zwierząt, które były podstawą islandzkiego rolnictwa.
Hekla często pojawiała się w literaturze europejskiej, już od średniowiecza. Wielokrotnie pojawiał się motyw Hekli jako „wrót piekieł”.

</doc>
<doc id="24997" url="https://pl.wikipedia.org/wiki?curid=24997" title="Vestfirðir">
Vestfirðir

Vestfirðir (dosłownie Fiordy Zachodnie) – region administracyjny w północno-zachodniej Islandii, obejmujący historyczne okręgi ("sýsla") Barðastrandarsýsla, Ísafjarðarsýsla i Strandasýsla oraz dziewięć współczesnych gmin. Jest to obszar bardzo słabo zaludniony (0,74 osób/km²). Mieszka tu niecałe siedem tysięcy mieszkańców (2018), z czego duża część w Ísafjörður (głównym mieście i stolicy regionu). Pozostali mieszkają w mniejszych osadach oraz samotnych farmach. Od wielu lat obserwuje się wyludnianie tego obszaru, wynikające głównie z mechanizacji rybołówstwa i przetwórstwa rybnego. W 1910 roku mieszkało tu 13 386 osób, w 1950 było ich 11 166, a w 1998 pozostało 8601. Większość osób migruje do Reykjavíku.
Miejscowości regionu.
Poszczególne miejscowości regionu zamieszkiwała następująca liczba ludności (stan na 1 stycznia 2018):
W pozostałym (rozproszonym) osadnictwie na terenie gminy zamieszkiwało 710 osób.
Geografia.
Geograficznie region ten zajmuje obszar Półwyspu Północno-Zachodniego, połączonego z resztą wyspy wąskim przesmykiem o szerokości 12 km. Linia brzegowa jest bardzo dobrze rozwinięta – jej długość wynosi 2100 km, co stanowi 1/3 linii brzegowej całej wyspy. Wzdłuż niej można znaleźć ponad 50 fiordów i zatok, sięgających niekiedy 10 km w głąb lądu. Wnętrze półwyspu zajmują góry o spłaszczonych wierzchowinach, o wysokościach sięgających 900 m n.p.m., które opadają stromym ścianami do oceanu. Wiek bazaltowych skał oceniany jest na 16 milionów lat.
Atrakcje turystyczne.
Najciekawszym miejscem regionu jest Ísafjörður, gdzie można obejrzeć stare XVIII-wieczne budynki oraz zwiedzić muzeum żeglugi i rybołówstwa w tym regionie. Ponadto zainteresowaniem turystów cieszy się nieskażona ludzką obecnością natura. Wielu z nich przyjeżdża podziwiać stanowiska dzikiego ptactwa, gnieżdżącego się na skalnych urwiskach.
Do przyrodniczych atrakcji regionu należą:

</doc>
<doc id="24998" url="https://pl.wikipedia.org/wiki?curid=24998" title="Przesmyk">
Przesmyk

Przesmyk (międzymorze, istm) – wąski pas lądu łączący dwa większe obszary lądowe, oddzielający od siebie dwa morza, oceany lub inne akweny. Przesmyki stanowią najkorzystniejsze miejsca do budowy kanałów dla żeglugi morskiej, np. Kanał Panamski zbudowany został na Przesmyku Panamskim, a Kanał Sueski na Przesmyku Sueskim.
W innym znaczeniu: wąskie, ciasne przejście między skałami, budynkami itp.

</doc>
<doc id="24999" url="https://pl.wikipedia.org/wiki?curid=24999" title="Masyw Centralny">
Masyw Centralny

Masyw Centralny (fr. "Massif central") – wyżynno-górska kraina w środkowej i południowej Francji, zajmująca powierzchnię około 85 tys. km². Wznosi się średnio 400–700 m n.p.m., a najwyższym szczytem jest położony w północnej części Puy de Sancy (1885 m n.p.m.), będący częścią krawędzi krateru wulkanu Mont Dore. Doliny rzek (m.in. Loary, Allier, Dordogne, Lot i Tarn) rozdzielają go na odrębne płaskowyże i grupy górskie. Najciekawsza z nich to położone w południowej części Sewenny.
Przyroda Masywu Centralnego chroniona jest w Parku Narodowym Sewennów oraz parkach regionalnych, m.in. Wulkanów Owernii i Livradois-Forez.
Geologia.
Masyw Centralny to obszar o budowie zrębowej. Najstarsze elementy podłoża, skały paleozoiczne, zostały sfałdowane w czasie orogenezy hercyńskiej. Zostały one przykryte niekiedy młodszymi osadami, m.in. z karbonu – do niedawna eksploatowano tu węgiel kamienny. W czasie fałdowania alpejskiego miały miejsce kolejne ruchy górotwórcze. W tym też okresie obserwuje się wzmożoną aktywność wulkaniczną, która ustała ostatecznie około 10 tysięcy lat temu. Dzisiaj można podziwiać dobrze zachowany krajobraz powulkaniczny, ze stożkami wulkanicznymi i jeziorami kraterowymi. Występują tu też licznie gorące źródła mineralne, które wykorzystywane są w lecznictwie uzdrowiskowym (m.in. w Vichy, Royat, Chamalières, Saint-Nectaire, Bourboule).
Działalność człowieka.
Większa część Masywu pokryta jest łąkami i pastwiskami, ale także znaczącymi obszarami leśnymi. Podstawą utrzymania miejscowej ludności było głównie rolnictwo (hodowla owiec i bydła, uprawa zboża i winorośli). Przemysł rozwijał się jedynie w większych miastach i w okolicy zagłębia węglowego. Zarówno tradycyjne rolnictwo, jak i lokalny przemysł znalazł się w kryzysie, dlatego też w tym już słabo zaludnionym regionie, obserwuje się intensywne procesy wyludniania. 
Najważniejszymi miastami tego obszaru są: Clermont-Ferrand, Saint-Étienne, Le Creusot, Limoges. Masyw Centralny położony jest w następujących regionach administracyjnych: Owernia-Rodan-Alpy, Nowa Akwitania, oraz Oksytania.

</doc>
<doc id="25000" url="https://pl.wikipedia.org/wiki?curid=25000" title="Łańcuchówka">
Łańcuchówka

Łańcuchówka (wieś leśno-łanowa) – typ wsi zakładanej w średniowieczu na prawie niemieckim ("Waldhufendorf" osadnictwo saksońskie) na zalesionych obszarach górskich. Forma ta była rozpowszechniona w okresie kolonizacji przedkarkonoskiej części Śląska, południowej Małopolski oraz Rusi Halickiej (XII-XV wiek).
Zagrody znajdowały się po jednej lub obu stronach drogi, która przebiegała zazwyczaj dnem doliny wzdłuż rzeki bądź strumienia. Każda zagroda zbudowana była na własnym łanie wykarczowanego pola, który odchodził od głównej drogi. W odróżnieniu od owalnic i ulicówek w łańcuchówkach pola nie były dzielone na niwy w systemie trójpolówki. Za polami łan przechodził w należący do tego samego gospodarza płat lasu (stąd druga nazwa "wieś leśno-łanowa"), który biegł aż do działu wód stanowiącego granicę wsi.
Łańcuchówki upowszechniały się w Polsce od XV wieku. Również w okresie tzw. kolonizacji józefińskiej (XVIII/XIX wieku) osady zakładane są w układzie "łańcuchowej" zabudowy wsi. Gwarowo osady śródleśne to "huby", "kąty", "majdany". Pozostałości dawnych określeń do dzisiaj widoczne są w nazwach miejscowości.
Przykłady.
Hedwiżyn, Kamienica (powiat kłodzki), Kochanów (województwo dolnośląskie), Lesica (województwo dolnośląskie), Rybnica Leśna, Siedlęcin, Sławnikowice (województwo dolnośląskie), Ubocze (województwo dolnośląskie), Steinfels.

</doc>
<doc id="25001" url="https://pl.wikipedia.org/wiki?curid=25001" title="Bryza">
Bryza

Bryza () – wiatr wiejący na granicy dwóch obszarów. Zmiany kierunku, występujące zwykle w rytmie dobowym, wywołane są różnicami w tempie nagrzewania się tych obszarów.
Na przykład na wybrzeżu morskim w dzień ląd nagrzewa się szybciej niż woda, dlatego cieplejsze powietrze nad lądem unosi się (powodując spadek ciśnienia na powierzchni lądu), a na jego miejsce nadchodzi chłodniejsze i wilgotniejsze powietrze znad morza. Zatem bryza dzienna (morska) wieje znad morza na ląd. W nocy woda oddaje ciepło wolniej niż ląd, dlatego ciśnienie nad wodą jest niższe niż na powierzchni lądu, co powoduje zmianę kierunku wiatru. Bryza nocna (lądowa) przynosi na wodę suche powietrze znad lądu. Bryza ma typowy zasięg do 20–30 km od linii brzegowej w stronę wody. W stronę lądu zasięg jest mniejszy i uzależniony od charakteru powierzchni.
Opis meteorologiczny.
Bryza morska jest komórką mezoskalową z płytkim przepływem wiatru w kierunku lądu, powodowana mezoskalową różnicą ciśnienia pomiędzy lądem a morzem. Komórka zawiera prądy wstępujące nad lądem, prądy zstępujące na morzu i (zazwyczaj) przepływ powrotny. Przednia część komórki bryzowej jest związana z przepływem zimnego i wilgotnego powietrza (prąd grawitacyjny). Front bryzowy powstaje na przedniej części przepływu zimnego powietrza. Głębokość pionowa frontu wynosi około 2 razy wysokość prądu grawitacyjnego powietrza przy ziemi. Na górnej części prądu mogą się tworzyć niestabilności Kelvina-Helmholtza. Z bryzą morską związana jest konwekcyjna wewnętrzna warstwa graniczna. Bibliografia dotycząca bryzy morskiej do 1800 jest stosunkowo uboga.
Fale dźwiękowe odgrywają istotną rolę w tworzeniu się mezoskalowego gradientu ciśnienia prowadzącego do zapoczątkowania bryzy morskiej i związane są z rozszerzaniem się ciepłego powietrza nad lądem. Istnienie prądu powrotnego na wysokości około 900 m jest kwestionowane przez niektórych badaczy.
Front bryzowy jest zjawiskiem związanym z bryzą morską. Zimne powietrze znad wody wypiera ciepłe znad lądu i w strefie konwergencji tworzy się płytki zimny front. Czasami nad frontem widać chmury typu cumulus powodowane przez wynoszenie się powietrza.
Maksymalny zasięg bryzy morskiej wynosi około 130 km.
Podobne zjawisko zachodzi przy bezchmurnej pogodzie w ciepłej porze roku w górach (patrz wiatry górskie i dolinne). Zjawiskami związanymi z gradientem temperatury są bryza miejska i bryza leśna. W analogiczny sposób, tyle że na większą skalę przestrzenną i w cyklu półrocznym, powstają wiatry monsunowe.
Prognoza.
Przewidywanie bryzy morskiej jest istotne w strefie brzegowej. Np. w Polsce badano własności bryzy morskiej przy studiach nad lokalizacją Elektrowni Jądrowej w Żarnowcu. Prognoza bryzy morskiej jest istotna w olimpijskim żeglarstwie wyczynowym. Książka brytyjskich meteorologów Davida Houghtona i Fiony Campbell opisuje prognozę bryzy morskiej dla różnych akwenów, na których odbywają się regaty w klasach olimpijskich. Jedna z pierwszych prognoz opracowanych specjalnie dla żeglarstwa olimpijskiego powstała przed olimpiadą w 1996 dla obszaru Savannah nad wybrzeżem Atlantyku.
Rozwój bryzy morskiej zależy nie tylko od gradientu temperatur pomiędzy powietrzem nad lądem i wodą, ale także od kierunku i siły wiatru wiatrów w dużej skali. W 1962 Biggs i Graves wprowadzili indeks bryzowy zdefiniowany jako
gdzie formula_2 jest ciepłem właściwym przy stałym ciśnieniu, "U" jest prędkością wiatru a Δ"T" jest różnicą temperatur pomiędzy powietrzem nad lądem i powietrzem nad wodą określa wpływ wiatrów synoptycznych na rozwój bryzy morskiej. Dla wartości większych niż 3–10 bryza nie może się rozwinąć.
W literaturze żeglarskiej podawane są półempiryczne opisy rozwoju bryzy morskiej m.in. w zależności od kierunków przeważającego wiatru (wiatru gradientowego). Według tych opisów wiatry z lądu ku wodzie (1, 2) sprzyjają powstawaniu bryzy morskiej, podczas gdy kierunki (3, 4) powodują osłabienie powstawania bryzy morskiej. Do pewnej prędkości (&lt; 25 węzłów) wiatry gradientowe znad lądu sprzyjają powstawaniu górnej cyrkulacji powrotnej. Wiatry gradientowe ze składową kierunku z ćwiartki 1 sprzyjają powstawaniu dywergencji wiatru w obszarze linii brzegowej, co dodatkowo sprzyja powstawaniu bryzy morskiej.
W przypadku wiatru gradientowego znad lądu z ćwiartki 1 bryza morska rozwija się od sytuacji zerowej cyrkulacji bryzowej przy brzegu, aż do dobrze rozwiniętej bryzy wiejącej na prawo od kierunku morze – ląd (na półkuli północnej).

</doc>
<doc id="25005" url="https://pl.wikipedia.org/wiki?curid=25005" title="Matka Teresa">
Matka Teresa



</doc>
<doc id="25007" url="https://pl.wikipedia.org/wiki?curid=25007" title="Matka Teresa z Kalkuty">
Matka Teresa z Kalkuty

Matka Teresa z Kalkuty MC, właśc. Agnes Gonxha Bojaxhiu (ur. 26 sierpnia 1910 w Skopje w Imperium Osmańskim, zm. 5 września 1997 w Kalkucie w Indiach) – albańska zakonnica, założycielka zgromadzenia Misjonarek Miłości, laureatka Nagrody Templetona oraz Pokojowej Nagrody Nobla w roku 1979, święta Kościoła katolickiego.
Od 1948 do śmierci w 1997 prowadziła hospicja dla umierających, ubogich, chorych i sierot. W 1979 roku otrzymała Pokojową Nagrodę Nobla, a rok później najwyższe indyjskie odznaczenie państwowe – order Bharat Ratna – za pracę humanitarną. Misjonarki Miłości systematycznie rozwijały się i w roku jej śmierci obsługiwały 610 misji w 123 krajach (hospicja, domy dla zakażonych HIV/AIDS, trądem i gruźlicą, jadłodajnie, programy wspierające dzieci i rodziny, domy dziecka i szkoły).
Dzieciństwo.
Agnes Gonxha Bojaxhiu urodziła się 26 sierpnia 1910 roku w Üsküb w Imperium osmańskim (obecnie Skopje, stolica Macedonii Północnej). Była najmłodszym dzieckiem w rodzinie ze Szkodry w Albanii. Jej rodzicami byli Nikollë i Drana Bojaxhiu. Jej ojciec uczestniczył w albańskim życiu politycznym. Po jego śmierci w 1919 roku matka wychowywała ją w wierze katolickiej. Matka w celu utrzymania rodziny podjęła pracę jako krawcowa. Prowadziła równocześnie działalność dobroczynną i często zabierała Agnes ze sobą w odwiedziny do chorych, samotnych i starszych ludzi. Według biografii Joan Graff Clucas, Agnes od wczesnych lat zafascynowana była żywotami misjonarzy i ich posługą. W wieku dwunastu lat postanowiła poświęcić swe życie Bogu. Sześć lat później opuściła dom rodzinny i wstąpiła do Instytutu Błogosławionej Dziewicy Maryi i została misjonarką. Nigdy więcej nie ujrzała swej matki i siostry.
Początek życia zakonnego.
Agnes udała się najpierw do opactwa Instytutu Błogosławionej Dziewicy Maryi w Rathfarnham w Irlandii, by nauczyć się języka angielskiego, którego Siostry Loreto używały w swych szkołach w Indiach. 12 października 1928 roku rozpoczęła tam 6-tygodniowy postulat. Do Indii przybyła na początku 1929 roku i 23 maja rozpoczęła nowicjat w Dardżylingu, niedaleko Himalajów. Swe pierwsze czasowe śluby zakonne złożyła 24 maja 1931 roku, przyjmując imię Teresa – po Teresie z Lisieux, patronce misjonarzy. Zaczęła wówczas nauczać w szkole przy klasztorze Sióstr Loreto w Dardżylingu. Stamtąd została przeniesiona do szkoły Entally prowadzonej przez Instytut w Kalkucie. W tym samym czasie była też nauczycielką w szkole powszechnej im. Św. Tereski od Dzieciątka Jezus w Kalkucie. Śluby wieczyste złożyła 24 maja 1937 roku. Wyznaczono ją na stanowisko dyrektorki szkoły dla Bengalek oraz jako przełożoną kilku loretanek i grupy córek świętej Anny.
Mimo osobistego ubóstwa matka Teresa miała zwyczaj odwiedzać w niedziele biednych w slumsach Kalkuty. Oddawała im niepotrzebne, zniszczone rzeczy zakonu. W czasie II wojny światowej wzrosła w tym mieście liczba ubogich, a klęska głodu w roku 1943 przyniosła ogromną liczbę ofiar śmiertelnych. Matka Teresa pozostała w Kalkucie, kontynuując nauczanie w szkole.
12 lipca 1944 roku po raz pierwszy spotkała ojca Celestyna Van Exema, belgijskiego jezuitę, znawcę języka arabskiego i islamu, który przybył do Kalkuty, aby pracować wśród tamtejszych muzułmanów. Na prośbę matki Teresy, za zgodą miejscowego arcybiskupa, został jej kierownikiem i ojcem duchowym.
Podczas eskalacji konfliktu hindusko-muzułmańskiego w sierpniu 1946 roku w mieście ustały wszelkie dostawy żywności. Matka Teresa miała wtedy pod swoją opieką szkołę z internatem w Entally. Przebywało w nim wówczas 300 dziewcząt.
Misjonarki Miłości.
Podczas podróży z Kalkuty do klasztoru w Dardżyling na coroczne rekolekcje 10 września 1946 roku usłyszała „powołanie w powołaniu” – wezwanie, by opuścić klasztor i założyć nowe zgromadzenie, oddane pomocy najbiedniejszym z biednych. Wspominała później: „To był rozkaz. Odmowa byłaby zaparciem się wiary”. Po powrocie z rekolekcji matka Teresa przekazała swemu kierownikowi duchowemu notatki dotyczące powołania. Zgodnie z nimi zasadniczymi zasadami nowego zgromadzenia miały być:
„Nowe” powołanie matki Teresy zostało jednak wystawione na próbę, ponieważ miejscowy arcybiskup Périer zdecydował, że nie zatwierdzi prośby zakonnicy „wcześniej niż za rok”. W styczniu 1948 roku zezwolono matce Teresie ubiegać się o pozwolenie opuszczenia zakonu loretanek. Najpierw zwróciła się z tą prośbą do matki generalnej zgromadzenia w Rathfarnham w Irlandii. Przełożona zgodziła się i poleciła matce Teresie zwrócić się o indult eksklaustracji do Kongregacji w Rzymie. Mimo to matka Teresa prosiła Stolicę Apostolską o indult sekularyzacji, gdyż nalegał na to arcybiskup Périer. 12 kwietnia 1948 roku Kongregacja ds. Rozkrzewiania Wiary wydała dekret o eksklaustracji matki Teresy, ważny przez rok.
Swą pracę misyjną z ubogimi ze slumsów rozpoczęła w sierpniu 1948, zamieniając habit Instytutu Błogosławionej Dziewicy Maryi na białe bawełniane sari z niebieską obwódką. Przyjęła wtedy obywatelstwo indyjskie. Początkowo założyła szkołę w Motijhil i wkrótce rozpoczęła udzielanie pomocy ubogim i głodującym. Szybko została zauważona przez indyjskich urzędników oraz premiera Indii.
Z pamiętnika Matki Teresy z Kalkuty wynika, że uważała, że pierwszy rok jej działalności był trudny. Nie miała pracy i za źródła utrzymania musiały służyć jej żebranie o jedzenie i zaopatrzenie. Doświadczała wątpliwości, samotności i pokus, by wrócić do Instytutu Błogosławionej Dziewicy Maryi. Napisała w swym pamiętniku:
7 października 1950 roku Matka Teresa otrzymała pozwolenie z Watykanu na założenie zgromadzenia diecezjalnego, które później stało się zgromadzeniem Misjonarek Miłości. Matka Teresa tak określiła cel swojego zgromadzenia: Zgromadzenie rozpoczęło swą działalność w Kalkucie, posiadając 13 członków.
W 1952 roku Matka Teresa z Kalkuty otworzyła swój pierwszy dom dla umierających w miejscu udostępnionym przez miasto Kalkuta. Z pomocą urzędników indyjskich przemieniła opuszczoną świątynię hinduistyczną w Dom dla Umierających Kalighat – darmowe hospicjum dla ubogich. Nazwała je Kalighat – Dom Czystego Serca. Ludzie przyprowadzani do hospicjum otrzymywali pomoc medyczną i dostawali możliwość odejścia zgodnie z rytuałami ich wiary. Muzułmanom czytano Koran, Hindusi otrzymywali wodę z Gangesu, a katolicy otrzymywali sakrament namaszczenia chorych. Wkrótce misjonarka otworzyła dom dla chorych na trąd i nazwała to miejsce „Shanti Nagar”, czyli „Miasto pokoju”. Misjonarki Miłości założyły w Kalkucie kilka klinik dla trędowatych zaopatrujących ich w lekarstwa, bandaże i żywność.
Działalność Misjonarki Miłości miała coraz większy zasięg. W 1955 roku Matka Teresa otworzyła Nirmala Shishu Bhavan, czyli Dom Dzieci Nieskazitelnego Serca jako schronienie dla bezdomnych sierot i bezdomnej młodzieży.
Zgromadzenie założone przez Matkę Teresę z Kalkuty zaczęło szybko przyciągać zarówno kandydatki do życia zakonnego, jak i darczyńców gotowych wspierać to przedsięwzięcie. W latach sześćdziesiątych w całych Indiach otwierane były hospicja, domy dziecka i domy dla trędowatych. Matka Teresa rozszerzyła następnie zgromadzenie na cały świat. Pierwszy dom poza Indiami został otwarty w Wenezueli w 1965 roku. Następne domy zgromadzenia otwierane były w Rzymie, Tanzanii i w 1968 roku w Austrii. W latach siedemdziesiątych domy otwierane były w wielu innych krajach Azji, Afryki, Europy oraz w Stanach Zjednoczonych.
Rozwój zgromadzenia.
W 1996 roku działało 517 misji zgromadzenia Misjonarzy Miłości w ponad 100 krajach.
Zgromadzenie Braci Misjonarzy Miłości zostało założone w 1963 roku, a gałąź kontemplacyjna sióstr Misjonarek Miłości w roku 1976. Świeccy katolicy i niekatolicy zostali włączeni do zgromadzenia jako Współpracownicy Matki Teresy. Zostali nazwani Cierpiącymi Współpracownikami i Świeckimi Misjonarkami Miłości. Na prośbę wielu księży w 1984 roku Matka Teresa założyła również Kapłański Ruch Corpus Christi przeznaczony dla księży. W tym samym roku wraz z ojcem Josephem Langfordem założyła również Zgromadzenie Ojców Misjonarzy Miłości, by połączyć cele kształcenia Misjonarek Miłości z sakramentalną posługą duchowieństwa. Do 2007 roku całe zgromadzenie Misjonarzy Miłości liczyło około 450 braci i 5000 zakonnic na całym świecie pracujących na 600 misjach, w szkołach i placówkach opiekuńczych w 120 krajach.
Działalność międzynarodowa.
Podczas oblężenia Bejrutu w 1982 roku Matka Teresa z Kalkuty uratowała 37 dzieci ze szpitala na froncie, pośrednicząc w chwilowym zawieszeniu broni pomiędzy izraelską armią i palestyńskimi partyzantami. W towarzystwie pracowników Czerwonego Krzyża przeszła przez strefę ognia do zniszczonego szpitala, by ewakuować młodych pacjentów.
Matka Teresa z Kalkuty pojechała również do Etiopii, by nieść pomoc i służyć głodującym, do Czarnobyla, by pomóc ofiarom napromieniowania i do Armenii, by ratować tamtejsze ofiary trzęsienia ziemi.
Życie duchowe.
Analizując jej czyny, Jan Paweł II zapytał: 
Prywatnie Matka Teresa doświadczała wątpliwości i walk na tle wiary, które trwały prawie 50 lat, aż do końca jej życia. Jej postulator, ksiądz Brian Kolodiejchuk, zeznał, że podczas swej „nocy duchowej” „w ogóle nie czuła obecności Boga”, „ani w swym sercu, ani w Eucharystii”. Matka Teresa wyrażała poważne wątpliwości co do istnienia Boga i cierpiała z powodu braku wiary:
Matka Teresa opisuje, że po dziesięciu latach walki z wątpliwościami, miała krótki etap ożywienia wiary. Jesienią 1958 roku, w chwili śmierci papieża Piusa XII, modląc się za niego na mszy żałobnej, powiedziała, że została uwolniona z „długiej ciemności: tego dziwnego cierpienia”. Pięć tygodni później opisuje jednakże powrót tych samych wątpliwości dotyczących wiary.
Matka Teresa napisała wiele listów do swych spowiedników i przełożonych. Poprosiła, by jej listy zostały zniszczone po jej śmierci, bojąc się, że „ludzie będą bardziej myśleli o mnie niż o Jezusie”. Pomimo tej prośby jej korespondencja została zebrana w dzieło zatytułowane "Mother Teresa: Come Be My Light".
Wiele serwisów informacyjnych odniosło się do pism Matki Teresy, wskazując na „kryzys jej wiary”. Niektórzy krytycy Matki Teresy, jak Christopher Hitchens, uznają jej pisma za dowód, że jej publiczny wizerunek został stworzony przede wszystkim dla rozgłosu. Hitchens pisze: 
Inni natomiast, jak ksiądz Brian Kolodiejchuk, redaktor "Come By My Light", porównują Matkę Teresę z Kalkuty do szesnastowiecznego mistyka świętego Jana od Krzyża, który stworzył termin „nocy duszy”, by opisać konkretny etap w rozwoju duchowym mistrzów duchowości. Watykan stwierdził, że jej listy nie wpłyną na jej proces kanonizacyjny.
Benedykt XVI w swej pierwszej encyklice "Deus caritas est" wymienił Matkę Teresę z Kalkuty trzy razy. Użył również przykładu jej życia jako wyjaśnienia jednego z głównych punktów encykliki: Matka Teresa stwierdziła, że „tylko modlitwą i czytaniem duchowym możemy rozwijać umiejętność modlitwy”. Sama Matka Teresa spędzała codziennie kilka godzin na modlitwie przed Najświętszym Sakramentem.
Mimo że nie ma bezpośredniego związku między zgromadzeniem Matki Teresy a zakonem franciszkańskim, podziwiała ona zawsze świętego Franciszka z Asyżu. W jej życiu można również zauważyć wpływy duchowości franciszkańskiej. Misjonarki Miłości odmawiają codzienne rano po przyjęciu Komunii Świętej modlitwę świętego Franciszka o pokój. Śluby i reguły w obu zakonach są również podobne.
Utrata zdrowia i śmierć.
Matka Teresa z Kalkuty w 1983 roku w czasie wizyty u papieża Jana Pawła II w Watykanie miała atak serca. Po drugim ataku w roku 1989 otrzymała rozrusznik serca. W 1991 roku po walce z zapaleniem płuc podczas pobytu w Meksyku miała kolejny atak serca. Zaproponowała swą rezygnację ze stanowiska przewodniczącej Misjonarek Miłości, lecz zakonnice ze zgromadzenia w tajnym głosowaniu wyraziły wolę, by nadal im przewodziła. Matka Teresa zgodziła się kontynuować swoją pracę jako przewodnicząca zgromadzenia.
W kwietniu 1996 roku upadła i złamała obojczyk. W sierpniu tego samego roku chorowała na malarię i niewydolność lewej komory serca. Miała kolejną operację serca, lecz było widać, że jej zdrowie się pogarsza. Arcybiskup Kalkuty, Henry Sebastian D’Souza, powiedział, że gdy Matka Teresa po raz pierwszy była hospitalizowana z powodu kłopotów z sercem, polecił księdzu egzorcyście, by odprawił na niej egzorcyzm, ponieważ myślał, że może być atakowana przez diabła.
13 marca 1997 roku ustąpiła ze stanowiska przewodniczącej zgromadzenia Misjonarek Miłości. Zmarła 5 września 1997 roku. W hołdzie Nawaz Sharif, premier Pakistanu, powiedział, że była „wyjątkowym człowiekiem, który żył długo dla wyższych celów. Jej całożyciowe oddanie opiece nad biednymi, chorymi i upośledzonymi było jednym z najwyższych przykładów poświęcenia się ludzkości”. Były sekretarz ONZ, Javier Pérez de Cuéllar, powiedział: „Ona jest Organizacją Narodów Zjednoczonych. Ona jest pokojem na świecie”.
W chwili jej śmierci zgromadzenie Misjonarek Miłości Matki Teresy z Kalkuty liczyło ponad 5000 sióstr, a związane z nim braterstwa 300 członków. Zgromadzenie posiada aktualnie 610 misji w 123 krajach. Misjonarki Miłości są również wspomagane przez współpracowników, których liczba w latach dziewięćdziesiątych wynosiła ponad milion.
We wrześniu 1997 roku, na tydzień przed jej pogrzebem, ciało Matki Teresy z Kalkuty zostało wystawione na widok publiczny w kościele świętego Tomasza w Kalkucie. Została uhonorowana przez rząd indyjski pogrzebem państwowym w podziękowaniu za zasługi na rzecz ubogich wszystkich religii w Indiach.
Beatyfikacja i kanonizacja Matki Teresy.
W 1997 roku po śmierci Matki Teresy z Kalkuty Stolica Apostolska rozpoczęła proces jej beatyfikacji. Proces wymagał udokumentowanego cudu dokonanego za wstawiennictwem Matki Teresy. W 2002 roku Watykan uznał za cud uzdrowienie guza w jamie brzusznej u Hinduski Moniki Besry. Kobieta została uzdrowiona po tym, jak założyła medalion z wizerunkiem Matki Teresy z Kalkuty. Monika Besra powiedziała, że z obrazka wyszedł promień światła i uleczył guza w jamie brzusznej. Doktor Ranjan Mustafi, który powiedział gazecie „The New York Times”, że leczył Besrę, stwierdził, że guz nie był wcale rakiem, lecz torbielą spowodowaną gruźlicą. Dodał ponadto: „To nie był cud… brała lekarstwa od dziewięciu miesięcy do roku”.
Argumentacja strony uznającej cud powołuje się na dokumentację medyczną Moniki zawierającą sonogramy, recepty oraz notatki lekarzy, które mogą potwierdzić czy rzeczywiście był to cud. Monika twierdzi, że siostra Betta z Misjonarek Miłości przechowuje tę dokumentację. Siostra Betta nie komentuje tych doniesień. Urzędnicy ze szpitala Balurghat, gdzie Monika była leczona, twierdzą, że są naciskani przez zgromadzenie, by uznać uleczenie za cud.
Christopher Hitchens był jedynym świadkiem wezwanym przez Watykan do składania zeznań przeciwko beatyfikacji i kanonizacji Matki Teresy z Kalkuty. Hitchens twierdził, że „intencją Matki Teresy nie była pomoc ludziom” i że okłamywała ona darczyńców co do przeznaczenia ich datków. Hitchens powiedział: Matka Teresa starała się bowiem ewangelizować świat; wyznała kiedyś: 
Urzędnicy watykańscy powiedzieli, że zarzuty Hitchensa zostały przebadane przez Kongregację do Spraw Kanonizacyjnych i że nie znaleziono żadnej przeszkody do beatyfikacji Matki Teresy. W odpowiedzi na ataki, niektórzy katoliccy publicyści nazwali ją "znakiem, któremu sprzeciwiać się będą" (tymi słowami nazwał Chrystusa starzec Symeon w czasie ofiarowania w świątyni – Łk 2, 34). Matka Teresa z Kalkuty została beatyfikowana przez Jana Pawła II 19 października 2003 roku.
17 grudnia 2015 papież Franciszek uznał cud za wstawiennictwem bł. Matki Teresy z Kalkuty. Cudem tym, jak poinformował Watykan jest uzdrowienie w 2008 roku 35-letniego mężczyzny chorego na wirusowe zapalenie mózgowe. Data kanonizacji błogosławionej została ogłoszona na konsystorzu, który odbył się 15 marca 2016.
W ramach Jubileuszu wolontariatu, 4 września 2016, podczas uroczystej mszy świętej na placu Świętego Piotra w Watykanie, bł. Matka Teresa z Kalkuty została ogłoszona przez papieża Franciszka świętą Kościoła katolickiego.
Uznanie międzynarodowe oraz przyjęcie przez ludzi.
Przyjęcie w Indiach.
W 1962 roku Matka Teresa z Kalkuty została po raz pierwszy wyróżniona przez rząd indyjski otrzymując Order Padma Shri. W kolejnych dziesięcioleciach otrzymywała główne indyjskie odznaczenia, m.in. w 1972 roku nagrodę Jawaharlala Nehru za Międzynarodowe Porozumienie. W 1980 roku otrzymała najwyższe indyjskie odznaczenie cywilne – order Bharat Ratna.
W 1992 roku została opublikowana jej oficjalna biografia, której autorem jest indyjski urzędnik Navin Chawla.
Obecność Matki Teresy z Kalkuty w życiu politycznym Indii wywoływała zgrzyty, gdyż często sprzeciwiała się indyjskiej racji stanu. Indyjska Partia Ludowa weszła z nią w spór o sposób traktowania chrześcijańskich dalitów, lecz uhonorowała ją po śmierci wysyłając reprezentanta na jej pogrzeb. Światowy Komitet Hindusów sprzeciwił się decyzji rządu o przyznanie jej pogrzebu państwowego.
Sekretarz Światowego Komitetu Hindusów powiedział, że „stawiała interes Kościoła nad posługę państwu”. Oskarżył ją również o faworyzowanie chrześcijan i o „chrzczenie w ukryciu” umierających. Indyjski tygodnik „'Frontline” na stronie tytułowej poświęconej Matce Teresie z Kalkuty oddala te zarzuty, nazywając je „ewidentną nieprawdą” i stwierdza, że „nie miały one żadnego wpływu na postrzeganie jej pracy przez społeczeństwo, szczególnie w Kalkucie”. Tygodnik ten również chwali jej „bezinteresowną opiekę”, energię i odwagę. Autor tego artykułu krytycznie jednak odniósł się do jej publicznej kampanii przeciwko aborcji. Skrytykował ją również za to, że pomimo twierdzeń, że jest apolityczna, angażowała się w politykę.
W 2018 roku, w związku z odkryciem handlu dziećmi przez Misjonarki Miłosierdzia władze kraju zaczęły zastanawiać się nad odebraniem świętej Orderu Padma Shri.
Przyjęcie przez resztę świata.
Matka Teresa z Kalkuty była wyróżniana zarówno przez rządy, jak i organizacje świeckie. W 1962 roku otrzymała nagrodę Ramona Magsaysaya za pracę w południowej i wschodniej Azji na rzecz Międzynarodowego Porozumienia. Przyznanie tej nagrody uzasadniono w następujący sposób: 
Na początku lat 70. Matka Teresa stała się znana na całym świecie po filmie dokumentalnym i książce o wspólnym tytule "Something Beautiful for God" autorstwa Malcolma Muggeridge’a. Materiał filmowy był kręcony w warunkach słabego oświetlenia, głównie w Domu dla Umierających. Muggeridge spodziewał się, że film nie będzie użyteczny dla ekipy z powodu słabego oświetlenia. Po powrocie z Indii okazał się on jednak bardzo dobrze oświetlony. Muggeridge twierdził, że był to cud „boskiego światła” Matki Teresy. Pozostali członkowie ekipy uważali, że było to spowodowane nowymi taśmami filmowymi Eastman Kodak o dużej czułości.
Równocześnie katolicy zaczęli czcić Matkę Teresę jako świętą. W 1971 roku papież Paweł VI nagrodził ją Nagrodą Pokoju papieża Jana XXIII „za pracę na rzecz ubogich, obraz chrześcijańskiej miłości i wysiłki na rzecz pokoju”. W 1976 roku otrzymała Nagrodę Pacem In Terris.
W 1982 roku została mianowana honorowym Kompanem Orderu Australii „za służbę dla społeczności Australii i całej ludzkości”. Rządy Wielkiej Brytanii i Stanów Zjednoczonych wielokrotnie przyznawały jej wyróżnienia. W 1983 otrzymała Order Zasługi Wspólnoty Narodów, a 16 listopada 1996 roku – honorowe obywatelstwo Stanów Zjednoczonych. Albania, ojczyzna Matki Teresy, uhonorowała ją w roku 1994.
Uniwersytety, zarówno we wschodnich, jak i zachodnich Indiach, przyznawały jej doktoraty honoris causa. W 1978 otrzymała Nagrodę Balzana za propagowanie godności ludzkiej, pokoju i braterstwa pomiędzy ludźmi, zaś w 1975 roku Międzynarodową Nagrodę Alberta Schweitzera.
W 1979 roku Matka Teresa z Kalkuty otrzymała Pokojową Nagrodę Nobla „za walkę z biedą i cierpieniem, co również stanowi zagrożenie dla pokoju”. „Odmówiła udziału w uroczystym bankiecie na cześć laureatów i poprosiła, by suma dolarów, którą otrzymała jako nagrodę, została ofiarowana biednym w Indiach”. Zaznaczyła również, że wcześniejsze nagrody były dla niej o tyle ważne, o ile pomagały potrzebującym na świecie. Podczas odbierania nagrody zapytano ją: „Co możemy uczynić na rzecz pokoju na świecie?”, odpowiedziała: „Idźcie do domu i kochajcie swoje rodziny”. Powiedziała ponadto: 
Matka Teresa uznała ponadto aborcję za „największego niszczyciela pokoju na świecie”.
Krytyka i zarzuty.
Krytycy zarzucają, że głównym aspektem pracy zgromadzenia Misjonarek Miłości było nawracanie na katolicyzm oraz oskarżają ją o chrzczenie umierających wbrew ich woli lub woli ich rodziców. Krytykowano sprzeciw wobec aborcji i antykoncepcji, a także wiarę w to, że ubóstwo i cierpienie jest czymś dobrym. W hospicjach Misjonarek Miłości nie stosowano zachodnich standardów opieki medycznej oraz ograniczony był dostęp do środków przeciwbólowych.
Zła opieka medyczna.
Zasady moralne, które Matka Teresa wprowadzała do domów swojego zgromadzenia, spotkały się z krytyką. David Scott napisał, że Matka Teresa z Kalkuty nie starała się rozwiązać problemu biedy jako takiego, lecz ograniczała się do tego, by utrzymać ludzi przy życiu. W prasie medycznej krytykowano standard obsługi medycznej oferowany pacjentom śmiertelnie chorym w Domach dla Umierających. "The Lancet" i "British Medical Journal" poinformowały o wielokrotnym używaniu igieł do strzykawek, złych warunkach życia, w tym zimnej wodzie do kąpieli dla wszystkich pacjentów oraz o takim podejściu do chorób i cierpienia, które wykluczało użycie wielu elementów nowoczesnej opieki medycznej, takiej jak systematyczne diagnozy. Kanadyjscy naukowcy w 2013 roku orzekli, że w przytułkach prowadzonych przez Matkę Teresę większość pacjentów nie była odpowiednio leczona, a pozostawiona na śmierć.
Trzech naukowców z Uniwersytetu Montrealu: Serge Larivée, Carole Sénéchal, Geneviève Chénard zebrało 502 dokumenty dotyczące życia i pracy Matki Teresy. Po odrzuceniu 195 duplikatów, analizie poddali ostatecznie 287 dokumentów. Jak oceniają, zebrane przez nich materiały to 96 proc. dostępnych dokumentów na temat świętej. Pełny raport został opublikowany w piśmie „Studies in Religion”. Z analizy wynika, że Matka Teresa zajmowała się prowadzeniem 517 misji w ponad 100 krajach świata, ale większość pacjentów nie otrzymywała odpowiedniej pomocy lekarskiej, co skutkowało śmiercią wielu z nich.
Odpowiedź na zarzut.
Wiele osób wskazało, że zarzuty o złą opiekę w domach Matki Teresy są sprzeczne z posiadanymi dokumentami, Indyjski urzędnik Navin Chawla, który odwiedzał domy misjonarek miłości, na podstawie oficjalnych danych, stwierdził, że śmiertelność w domach Matki Teresy z blisko 100% na początku jej działalności, spadła do około 1/6 w 1991 roku. Jako powód podał podniesienie poziomu opieki medycznej w domach Matki Teresy oraz dobre odżywianie pacjentów. Kathryn Spink również podała oficjalne dane, według których domy Matki Teresy do 1984 roku przyjęły 13 246 nędzarzy i wypisały po wyleczeniu 8627 osób. Inni autorzy wskazywali na przypadki, jak Matka Teresa angażowała do pomocy lekarzy oraz wysyłała siostry na studia medyczne, co w tamtym czasie było niebezpieczne dla kobiet.
Doktor Robin Fox, redaktor "The Lancet", chociaż twierdził, że opieka w odwiedzonym przez niego domu Matki Teresy bywała przypadkowa z powodu braku lekarzy, co tworzyło dla pacjentów niebezpieczne sytuacje, pochwalił silnego ducha sióstr pomagające chorym („power of their spiritual approach”) oraz podkreślał fakt, że przekazywane pieniądze nie są wydawane na luksusy („If You give money to Mother Theresa’s home don’t expect it to be spent on some little luxury”).
Niestosowanie leków przeciwbólowych.
Duża część krytyków Matki Teresy twierdziła, że w hospicjach Misjonarek Miłości z powodów religijnych nie stosowano standardów opieki medycznej oraz środków przeciwbólowych. Matka Teresa z Kalkuty została również skrytykowana w artykule w "Alberta Report" za to, że twierdziła, że cierpienie zbliża ludzi do Jezusa.
Odpowiedź na zarzuty.
W odpowiedzi wskazano, że filozofia misjonarek miłości jest obecnie popierana przez indyjskie prawo. Obecnie w Indiach tylko 2% ludzi ma dostęp do silnych leków przeciwbólowych, z powodu indyjskiego prawa antynarkotykowego, przez które nawet szpitale mają problem z pozyskaniem środków przeciwbólowych. Dla niektórych pacjentów w agonii misjonarki miłości używały słabego leku łagodzącego ból – diklofenak. Ruch Solidarności z Ubogimi Trzeciego Świata „Maitri” wysyłał w latach 1975 do ok. 1990 do domów Matki Teresy w Kalkucie znaczne ilości leków zgodnie z zapotrzebowaniem sformułowanym prez misjonarki miłości. Były wśród nich również leki przeciwbólowe.
Złe dysponowanie pieniędzmi.
Prof. Geneviève Chénard, autorka artykułu "Les côtés ténébreux de Mère Teresa" stwierdziła, że tylko 5% wszystkich pieniędzy poszło na opiekę. Cała reszta została przeznaczona na budowę domów dla sióstr misjonarek albo przejęta przez Watykan. Serge Larivée, Carole Sénéchal, Geneviève Chénard stwierdzili, że pomimo licznych klęsk żywiołowych w Indiach, zamiast pomocy finansowej na rzecz ofiar, oferowała ona jedynie modlitwę i medaliki Maryi Dziewicy. Christopher Hitchens i niemiecki magazyn „Stern” stwierdzili, że Matka Teresa wydawała pieniądze na otwieranie nowych klasztorów i na dzieła misyjne, a nie na łagodzenie ubóstwa i na poprawianie warunków w jej hospicjach.
Odpowiedź na zarzuty.
W odpowiedzi na te zarzuty stwierdzono, że znów są one sprzeczne z danymi prezentowanymi przez misjonarki. Według ich danych w samym tylko Shishu Bhawan każdego miesiąca 2000 osób dostawało suche racje żywnościowe, a 400 ciepły posiłek za darmo. Do 1984 udzielono pomocy 4 milionom trędowatym, wydawano 106 271 tygodniowych racji żywnościowych codzienne ciepłe posiłki dla 51 580 osób. Dane te nie zostały nigdy zweryfikowane. Kathryn stwierdziła, że Matka Teresa z powodu prawa indyjskiego, posiadała drugie konto bankowe w Watykanie, gdyż pieniądze przesłane do Indii nie mogły być przeznaczone na cele misjonarskie poza Indiami. Z konta watykańskiego przekazywano pieniądze na pomoc domom, które nie są samowystarczalne oraz na kryzysowe sytuacje.
Nawracanie na katolicyzm.
Pojawiały się zarzuty, że głównym aspektem pracy zgromadzenia Misjonarek Miłości było nawracanie na katolicyzm oraz oskarżenia o chrzczenie umierających wbrew ich woli lub woli ich rodziców, bez względu na ich wyznanie. Susan Shields, jedna z sióstr misjonarek wspomina, że umierającym zadawano pytanie „czy chcą bilet do nieba?”. Jeżeli konający i najczęściej nieświadomy kontekstu pytania człowiek udzielał twierdzącej odpowiedzi, było to uznawane za zgodę na chrzest. Zwyczaj ten utrzymywano w ścisłej tajemnicy.
Odpowiedź na zarzuty.
Odpowiedzią mogą być słowa Matki Teresy: 
"Tak, chyba nawracam. Ale mówiąc to myślę o czym innym, niż Pan. [...] Jeśli stając z Bogiem twarzą w twarz przyjmujemy Go w nasze życie, wtedy nawracamy. Stajemy się lepszymi hinduistami, lepszymi muzułmanami, lepszymi katolikami, bez względu na to, kimkolwiek byśmy byli, i jako lepsi coraz bardziej zbliżamy się do Niego."
"Pomagamy biednym zawrzeć pokój z Bogiem, bo największą potrzebą człowieka jest umrzeć w pokoju z Bogiem. Żyjemy po to, aby oni mogli umierać, aby mogli wrócić do domu zgodnie z tym, co jest napisane w księdze, bez względu na to, czy jest to księga hinduizmu, islamu, buddyzmu, katolicyzmu, protestantyzmu czy jakiejkolwiek innej religii. [...] Dajemy im wszystko to, o co proszą, a czego wymaga od nich ich wiara. Jedni proszą o wodę z Gangesu, inni o wodę święconą, jeszcze inni o dobre słowo lub o modlitwę. Niektórzy proszą tylko o jabłko, chleb lub papierosa. Inni po prostu chcą, aby ktoś przy nich siedział."
Inne zarzuty.
Krytykowano jej sprzeciw wobec aborcji i antykoncepcji. Powodem krytyki były też źródła pochodzenia niektórych darowizn. Matka Teresa przyjmowała datki od rodziny François Duvaliera, dyktatora Haiti i otwarcie ich chwaliła. Przyjęła również 1,4 miliona dolarów od Charlesa Keatinga zamieszanego w oszustwo i skandal korupcyjny znany jako „skandal Keating Five”. Wspierała go przed i po aresztowaniu. Paul Turley, ówczesny zastępca prokuratora okręgowego w Los Angeles, napisał do Matki Teresy, prosząc ją, by zwróciła darowane pieniądze ludziom, którym Keating je ukradł. Darowane pieniądze nie zostały rozliczone, a Turley nie otrzymał odpowiedzi. 
Colette Livermore – była Misjonarka Miłości – opisuje powody, dla których opuściła zgromadzenie w swej książce "Hope Endures: Leaving Mother Teresa, Losing Faith, and searching for Meaning". Livermore uważa, że „teologia cierpienia” Matki Teresy była błędna, pomimo że była dobrą i odważną osobą. Livermore nie mogła tego pogodzić z pewnymi praktykami zgromadzenia. Jako swe zarzuty podaje:

</doc>
<doc id="25012" url="https://pl.wikipedia.org/wiki?curid=25012" title="Ładunek kumulacyjny">
Ładunek kumulacyjny

Ładunek kumulacyjny – rodzaj ładunku wybuchowego stosowany w głowicach bojowych pocisków, granatów i min.
Historia.
Pracę nad ładunkiem kumulacyjnym podjęto w końcu XIX wieku (po wynalezieniu przez Alfreda Nobla w 1867 roku spłonki detonującej). Amerykanin Charles E. Munroe w 1888 roku na stalowej płycie zdetonował ładunek kumulacyjny z wklęsłymi wydrążeniami odtwarzającymi litery U. S. N. ("United States Navy"). Odwzorowane one zostały w postaci wyraźnych kraterów. Niemcy von Foerster i Bloem zajmowali się ładunkiem w Europie i w latach 1911–1912 opatentowali ładunki wybuchowe z wydrążeniem. M. Neuman w 1911 roku zdetonował dwa cylindryczne (wypełnione trotylem) ładunki wybuchowe. Jeden bez wydrążenia o masie 3100 g, a drugi z wydrążeniem o masie 2470 g, wykazując w tym przypadku zwiększenie głębokości krateru. 
Konstrukcja.
Ładunek kumulacyjny złożony jest z wydrążonego na kształt stożka ładunku wybuchowego (kąt stożka przy wierzchołku – ostry; przy większych kątach stożka pojawia się efekt EFP – ang. Explosive Formed Projectile) oraz tzw. wkładki kumulacyjnej (znajdującej się w wydrążonym miejscu – jest ona częścią czołową ładunku kumulacyjnego). Jest ona najczęściej miedziana. Ładunki wykonywane są z materiałów wybuchowych, które charakteryzują się dużą prędkością detonacji (oktogen, pentryt flegmatyzowany, heksogen, pentolit, który jest mieszaniną pentrytu i trotylu, heksolit jako mieszanina heksogenu i trotylu) i zaopatruje się go w wykonaną z tworzywa sztucznego przesłonę celem lepszego ukierunkowania fali detonacyjnej. 
Zastosowanie.
Ma zastosowanie w artyleryjskich i rakietowych pociskach przeciwpancernych, granatach przeciwpancernych, minach. 
Używane są również w hutnictwie do przebijania otworów spustowych i w górnictwie do przebijania twardych stali. Do przecinania bloków metalowych i liniowego cięcia blach stosuje się wydłużone ładunki kumulacyjne. 
Po trafieniu w cel eksplozja ładunku formuje z wkładki cienki strumień metalu, poruszający się z dużą prędkością. Ładunki kumulacyjne były wykorzystywane między innymi przez niemieckich komandosów w opanowaniu belgijskiego fortu Eben-Emael, części twierdzy Liège nad Kanałem Alberta. 
Ładunek 25-kilogramowy przebijał beton o grubości do 50 cm. Stosowany jest do przebijania pancerzy jako ładunek o skumulowanej dużej sile działania na małą powierzchnię.

</doc>
<doc id="25013" url="https://pl.wikipedia.org/wiki?curid=25013" title="Aleksiej Abrikosow">
Aleksiej Abrikosow

Aleksiej Aleksiejewicz Abrikosow, ros. Алексей Алексеевич Абрикосов (ur. 25 czerwca 1928 w Moskwie, zm. 29 marca 2017 w Palo Alto) – rosyjski fizyk teoretyk, laureat Nagrody Nobla w dziedzinie fizyki z 2003.
Życiorys.
Był synem profesora Aleksieja Iwanowicza Abrikosowa (1875−1955), rosyjskiego fizyka, oraz doktor Fanii Dawidownej z domu Wulf (1895−1965), fizyczki pochodzącej z rodziny rosyjskich Żydów. Jego siostra, Maria Aleksiejewna Abrikosowa (1929−1998) również zajmowała się fizyką.
W 1948 ukończył fizykę na Moskiewskim Uniwersytecie Państwowym. W latach 1948−1965 pracował w Instytucie Fizyki Akademii Nauk ZSRR, gdzie uzyskał stopień naukowy doktora.
Jego najsłynniejsze prace dotyczą fizyki ciała stałego. Zajmował się on badaniami, w jaki sposób strumień pola magnetycznego przenika przez nadprzewodniki. Stworzył teorię nadprzewodników II rodzaju oraz opisał wirową strukturę stanu mieszanego. Od roku 1991 pracował w Stanach Zjednoczonych. Był członkiem Materials Science Division w Argonne National Laboratory w stanie Illinois w USA.
Był laureatem Nagrody Leninowskiej z 1966. Razem z Witalim Lazarewiczem Ginzburgiem oraz Anthonym Jamesem Leggettem otrzymał w roku 2003 nagrodę Nobla w dziedzinie fizyki, za badania nad nadprzewodnictwem i nadciekłością.
Był żonaty ze Swietłaną Jurijewną Bunkową, z którą miał troje dzieci.

</doc>
<doc id="25015" url="https://pl.wikipedia.org/wiki?curid=25015" title="Anthony James Leggett">
Anthony James Leggett

Sir Anthony James Leggett (ur. 26 marca 1938 w Londynie) – brytyjski fizyk niskich temperatur, noblista. Jego badania dotyczyły sposobów na eksperymentalne udowodnienie kwantowych własności systemów fizycznych, czyli teorii kondensatu Bosego-Einsteina oraz wysokotemperaturowego nadprzewodnictwa.
Życie i twórczość.
Jako wykładowca Anthony J. Leggett rozpoczął pracę na University of Sussex w 1967; w roku 1978 otrzymał funkcję profesora. W tym czasie miał znaczący udział w wyjaśnieniu złożonej nadciekłości 3He, niedługo po tym, jak to zjawisko odkryli Robert Richardson, Douglas D. Osheroff oraz David M. Lee. W następnych latach podjął pracę na Uniwersytecie Illinois w Urbana-Champaign.
Leggett twórczo połączył teorię Landaua na temat płynów Fermiego, teorię magnetycznego rezonansu jądrowego oraz teorię nadprzewodnictwa metali, żeby przewidzieć główne właściwości nowych faz w kondensacie. Otrzymał nagrodę British Institute of Physics oraz Maxwell Medal and Prize za wkład w teorię zachowania kondensatów w niskich temperaturach. W 1980 roku został wybrany na członka angielskiego Royal Society. Do American Philosophical Society przyjęto go w 1991 roku. Do American Academy of Arts and Sciences został zaproszony w 1996 roku. Razem z Witalijem Lazarewiczem Ginzburgiem oraz Aleksiejem Aleksiejewiczem Abrikosowem otrzymał w roku 2003 Nagrodę Nobla w dziedzinie fizyki.
Przypisy.
 

</doc>
<doc id="25017" url="https://pl.wikipedia.org/wiki?curid=25017" title="Benedykt Chmielowski">
Benedykt Chmielowski

Benedykt Joachim Chmielowski herbu Nałęcz (ur. 20 marca lub 21 marca 1700 w Łucku, zm. 7 kwietnia 1763 w Firlejowie) – polski ksiądz katolicki, kanonik kijowski, pisarz dewocyjny, autor "Nowych Aten", jednej z pierwszych polskich encyklopedii (1745–1764).
Życiorys.
Urodzony w Łucku, kształcony od 1715 w szkołach jezuickich we Lwowie, a w 1722 przyjęty został do seminarium katedralnego w tym mieście. Przebywał na dworze Jana Jabłonowskiego, gdzie pracował jako nauczyciel Jabłonowskich. Był preceptorem jego syna Dymitra Jabłonowskiego. Dzięki nim otrzymał w 1725 probostwo w Firlejowie. Przed 1743 został prałatem domowym arcybiskupa lwowskiego Mikołaja Ignacego Wyżyckiego. W latach 50. XVIII w. był proboszczem w Podkamieniu, a także dziekanem rohatyńskim. W 1761 został kanonikiem katedralnym kijowskim. Mieszkał w Firlejowie i poświęcał się głównie pisarstwu kompilacyjnemu z różnych dziedzin wiedzy. Zmarł w Firlejowie pod Rohatynem w ziemi halickiej, gdzie przez wiele lat był proboszczem.
Zasłynął jako twórca pierwszej polskiej encyklopedii powszechnej wydanej pod typowym dla jego epoki tytułem "Nowe Ateny albo Akademia wszelkiej scjencji pełna, na różne tytuły jak na classes podzielona, mądrym dla memoryału, idiotom dla nauki, politykom dla praktyki, melancholikom dla rozrywki erygowana [...] przez xiędza Benedykta Chmielowskiego dziekana rohatyńskiego, firlejowskiego, podkamienieckiego pasterza". Encyklopedia miała 2 wydania: pierwsze w latach 1745–1746; drugie, uzupełnione i rozszerzone, w latach 1754–1756.
Jego dziełem był również niezwykle popularny modlitewnik "Bieg roku całego" (1728), w XVIII i XIX wieku drukowany ponad 20 razy. Był ponadto autorem herbarza "Zbiór krótki herbów polskich oraz wsławionych cnotą i naukami Polaków" wydanego w 1763 oraz książki religijnej "Ucieczka przez świętych do Boga" (1730).
Zdaniem Wojciecha Paszyńskiego wiele dotychczasowych ustaleń – jak miejsce narodzin czy atrybucja herbowa Chmielowskiego – należy uznać za błędne. Brak bowiem jednoznacznych dowodów wskazujących na przyjście na świat w Łucku (w źródłach mowa jest o diecezji łuckiej). W opinii Paszyńskiego nieporozumieniem jest też przypisywanie duchownemu herbu Nałęcz, który z wg niego pieczętował się herbem Jastrzębiec.

</doc>
<doc id="25018" url="https://pl.wikipedia.org/wiki?curid=25018" title="Nowe Ateny">
Nowe Ateny

Nowe Ateny – jedna z pierwszych polskich encyklopedii powszechnych, której autorem jest Benedykt Chmielowski.
Historia.
Encyklopedia miała dwa wydania, pierwsze w latach 1745–1746, drugie, uzupełnione i rozszerzone, w latach 1754–1756.
Układ i treść.
Encyklopedia ks. Chmielowskiego ma układ rzeczowy, tj. hasła nie są ułożone alfabetycznie, lecz pogrupowane na działy tematyczne.
Wiadomości obejmujące kilkanaście dziedzin wiedzy zaczerpnął od ponad stu autorów, począwszy od starożytnych, np. Pliniusza Starszego, aż po sobie współczesnych; wiele z nich opatrzonych jest niepozbawionym krytycyzmu komentarzem autora, w innych autor powołuje się na wybitne osobistości antyku, by firmować własne spostrzeżenia.
O Bogu, relikwiach, świętych i bożkach pogańskich.
Po krótkim wstępie, tłumaczącym przyczyny napisania dzieła, autor rozprawia o Bogu, że jest bytem wszystkich bytów i o świecie, że został stworzony raczej na wiosnę niż jesienią, wbrew autorom, powołującym się na to, że na drzewach rajskich znajdowały się już owoce, twierdzi, że w warunkach palestyńskich drzewa owocują dwukrotnie wiosną i jesienią. Dalej rozważa, gdzie może się znajdować raj ziemski, po czym przechodzi do kwestii relikwii. Omawia najpierw główne relikwie związane z Narodzeniem i Męką Chrystusa Pana, ich losy i miejsce, gdzie się znajdują, szczególniej zatrzymując się nad gwoździami, którymi Pan Jezus był przybity do krzyża. Następnie przedstawia relikwie związane z Najświętszą Marią Panną, wśród nich ikonę częstochowską. Po czym przechodzi do przedstawienia niektórych świętych poczynając od praojca Adama, a na Ubaldzie biskupie kończąc. W dalszym toku swego dzieła zastanawia się czy król Salomon został zbawiony, czy papież Grzegorz Wielki uratował duszę cesarza Trajana od piekła, czy Platon został przez Boga zbawiony czy potępiony. Roztrząsa szeroko czy jest możliwe, by na tronie papieskim zasiadała kobieta o imieniu Joanna i czy zasługują na wiarę proroctwa o papieżach ogłoszone za pontyfikatu Celestyna II w 1143 roku.
Następnie traktuje krótko o bożkach pogańskich, po czym przechodzi do opisania idoli w Piśmie świętym wymienionych: Apisa, Asmodeusza, Dagona i Lilith oraz do rozważenia prawdziwości wyroczni pytyjskiej Apollina w Delfach. Kończy krótkimi uwagami o gorszym od pogaństwa ateizmie.
O czarcie, czarach, astronomii i astrologii.
Dalsza część księgi jest poświęcona czartowi, czarownikom i czarom. O czarcie, czyli diable, mówi autor za Pismem Świętym, że zwodzi dusze, że za przyzwoleniem Bożym, jak w przypadku Hioba, nęka ludzi nieszczęściami, że potrafi kusić świętych pod przybranymi postaciami, jak to było ze świętym Antonim Pustelnikiem, i innych jego właściwościach. Przytacza też liczne przykłady kuszenia poczynając od kuszenia Pana Jezusa na pustyni, poprzez kuszenie świętego Dunstana czy Teofila archidiakona. Następny rozdział poświęcony jest opętanym, ich nadzwyczajnym umiejętnościom, dziwnym zachowaniom i znakom, po których można rozpoznać ich opętanie. Kolejny traktuje o trzech rodzajach magii: naturalnej, artyficjalnej i demonicznej, podając liczne jej przykłady. Następnie przytacza autor przykłady czarnoksiężników od biblijnych: wróżki z Endor i Szymona Maga po prawie sobie współczesnych. Rozważa szeroko, co czarownicy potrafią, a czego nie potrafią dokonać, szczególnie zatrzymując się nad ich zlotami, czyli sabatami. Osobny rozdział poświęca różnego rodzaju upiorom.
Część poświęconą astronomii i astrologii rozpoczyna od klasycznego wykładu o sferach niebieskich. Przy okazji krytykuje system kopernikański. Przedstawia naukę o czterech elementach, z których zbudowany jest świat podksiężycowy: ogniu, powietrzu, ziemi i wodzie. Przy okazji rozważań o wodzie dywaguje nad geografią rzek piekielnych: Acheronu, Styksu, Lete i jezior Geluchalat i Avecigus oraz cudownymi właściwościami pewnych źródeł. Astrologię dzieli na naturalną, która na podstawie zjawisk niebieskich przepowiada pogodę i judycjarną, która w ten sam sposób stara się przepowiadać przyszłość. Kolejno omawia więc fizjonomikę, która stara się orzekać o człowieku na podstawie jego budowy i zachowania, chiromancję, wróżenie ze snu, któremu przyznaje częściową skuteczność, z powodu świadectw biblijnych. Część tą zamyka przedstawienie dziesięciu sybilli.
O ludziach rzeczy niezwykłe.
Część poświęconą ludziom rozpoczyna od rozważań o gigantach, czy byli i jak wielcy byli. Dalej przechodzi do Pigmejczyków, ludzi długowiecznych (longaevi) jak Matuzalem, wielodzietnych, wśród których pierwszy jest Adam, ojciec 33 synów. Przytacza następnie przykłady ludzi o nadzwyczajnej sile, wymienia wśród nich Augusta II Mocnego, króla polskiego i Stanisława Ciołka, wojewodę mazowieckiego; ludzi sławnych z prędkiego biegu oraz innych cudownych właściwości. Następnie przechodzi do uczonych i wynalazców (inventores) różnych umiejętności w czym idzie częściowo za Biblią (wynalazcą rolnictwa jest Abel, a budowania miast – Enoch), częściowo za tradycją antyczną (wynalazcą np. gry na flecie jest bożek Pan) i późniejszą. Po tym katalogu umiejętności następuje alfabetyczny katalog różnych sławnych postaci, na początku którego stoją Adam, Atlas, Albert Wielki, Awerroes.
W tym miejscu swego dzieła autor żali się:
„"Trzy palce tylko piszą, wszystkie ciało boli"
"Jakbyś go zebrał z krzyża, tak człeka zniewoli"
"A dopieroż co oczom, z niespania, czytania"
"Wyrządza się z kilkuset książek wertowania."
"Komponując, gluzując, przenosząc na czyste,"
"Jaki to mozół jest ciężki, ty sam widzisz Chryste!"”.
Część poświęconą ludziom uzupełnia wykaz kobiet mądrych i dzielnych, wykaz ludzi szpetnych oraz rozmaite ciekawostki.
Mirabilia.
W księdze ósmej swego dzieła autor zastanawia się, czy można znaleźć słup soli, w który zamieniła się żona Lota, czy istniał na świecie ptak Feniks oraz ptak Gryf, czy pelikan posiada takie właściwości, o jakich pisali autorzy starożytni, czy istnieje w naturze jednorożec, syreny, ryba Remora, czy salamandra żyje ogniem, czy łabędź śpiewa przy swej śmierci, czy istnieje kamień filozoficzny, czy istnieje lampa życia ludzkiego, która gaśnie wraz ze śmiercią człowieka. Dalej rozważa czy istnieje opisana w Biblii ryba Lewiatan, wół Szorobor, zjadający codziennie, wedle legend żydowskich, trawę z tysiąca gór, rzeka Sabbaticus, o której piszą Pliniusz i Józef Flawiusz, wysychająca w każdy szabat, czy istnieją jeszcze gdzie ruiny wieży Babel, czy słuszne jest mniemanie ludu polskiego, że na starodawnych monetach, wykopywanych z ziemi, znajduje się głowa Jana Chrzciciela. Następnie wymienia autor 18 rzeczy, które nie mogą się zdarzyć (impossibiliów), jak to by słońce wzeszło na zachodzie, by naczerpać wody sitem itp.
Osobliwości o zwierzętach, roślinach i minerałach.
Kolejną część dzieła zajmują osobliwe zwierzęta: leniwiec amerykański, catopieba żyjąca nad Nilem, która wzrokiem zabija jak bazyliszek, kameleon, chiurga (pół lis, pół koczkodan), psiogłów, jeleń, który by się pozbyć robactwa połyka węże, konik morski. Pod hasłem „Koń” autor pozwolił sobie na żart "jaki jest, każdy widzi". Jednakże następuje po tym obszerny opis tego zwierzęcia. Dalej pisze o dziwnych właściwościach kóz "śmierdzącego rodzaju zwierząt, w Piśmie Świętym oznaczających grzesznych i potępionych"; o dzikim króliku indyjskim, polującym na jelenie; o lamparcie; lwie; o chytrości lisa; o przemyślności małpy, przytaczając za Elianem historię o małpie, która podpatrzywszy mamkę kąpiącą dziecko, porwała je, i chcąc umyć, sparzyła. Dalej idą: mumerus, osobliwy zwierz, dzielący swój pokarm na 11 części; mysz, szczególnie arabski ich rodzaj, większy od kotów, który na dwóch nogach chodzi; niedźwiedź, osioł, pies rosomak, słoń, sfinks, tygrys, wielbłąd, wydra, wilk, przy którym autor zastanawia się czy istnieją również wilkołaki. Następnie wymienia, które zwierzęta nie weszły do arki Noego i zastanawia się czym się w niej żywiły.
Z ptaków zatrzymuje się dłużej nad anegdotami o bocianie, jastrzębiu, kogucie, kani, czerwonaku i puchaczu. Dalej przedkłada czego nauczyły ptaki ludzi, dłużej zatrzymując się nad rzymskimi wróżbami z lotu ptaków. Z gadów wymienia za Elianem węża o dwu głowach (amphisbenę) i zabijającego dotknięciem (amphisbanę), zabijającego wzrokiem bazyliszka, smoka zgodnie z tym, co o nim mówi Pliniusz i inni autorzy starożytni i późniejsi, a pośród innych pomniejszych, krokodyla. Omawia też w porządku alfabetycznym bardziej osobliwe ryby, dłużej zatrzymując się przy delfinie, wielorybie i szczupaku.
Następnie omawia co osobliwsze drzewa i zioła, a wreszcie minerały i kamienie szlachetne. Przedstawia je również w porządku alfabetycznym, rozpisując się o ich właściwościach i przytaczając anegdoty z nimi związane, które przytacza za różnymi autorami.
O Rzeczypospolitej.
Kolejną część dzieła poświęca autor swemu krajowi. Po krótkiej pochwale Rzeczypospolitej i podaniu etymologii nazwy „Polska”, opisuje pierwszych, mitycznych, jej władców, od Lecha do Mieszka I. Sporo miejsca poświęca pochwale szczególnego klejnotu Korony Polskiej, jakim jest złota wolność szlachecka, broni posługiwania się przez Polaków łaciną, tłumaczy dlaczego w Polsce jest mało bitej monety. Przechodzi następnie do jej bogactw naturalnych: złota, srebra i żelaza, wymienia co jest w Polsce złego, po czym przedstawia najciekawsze miejsca w Polsce, miasta: Frombork, Gostyń, Kraków, Pieczary kijowskie, Poznań, Warszawę, Wilno; góry: Karpaty, Wawel, Łysą Górę, Czartowską Górę; rzeki: Dniestr, Odrę, Wisłę; ludność: Kurpiów, Prusaków i Litwinów; dalej cudowne i łaskami słynące obrazy Najświętszej i Najjaśniejszej Królowej Polskiej: częstochowski, kodeński, sokalski.
Krótki przewodnik po innych państwach.
Następna część dzieła zawiera opisanie innych państw dla wybierających się w podróż. Na początku autor przedstawia w jaki sposób wszystkie narody wywodzą się od synów Noego. Następnie objaśnia pochodzenie terminu „Germania” i przechodzi do opisu krajów niemieckich. Najpierw Austrii z jej krainami: Styrią, Karyntią i Tyrolem, następnie Czech, skupiając się na religii czeskiej i opisie Pragi. Szczególnie dużo miejsca poświęca Saksonii, której władca był aktualnym królem Polski. Przedstawia następnie arcybiskupstwo kolońskie i mogunckie oraz kilka innych miast. Na koniec omawia krótko królestwo węgierskie, Raguzę i Helwecję.
Z kolei sporo miejsca poświęca Włochom. Omawia krótko historię antyczną, wspomina o domku loretańskim Najświętszej Marii Panny i o całunie w sabaudzkim Chambéry, a następnie przedstawia Wenecję, Akwileję, Genuę, Asyż i, pomiędzy innymi, Królestwo Sardyńskie. Krótko omawia Hiszpanię. We Francji szczegółowo opisuje miasta Bretanii, Delfinatu i Prowansji oraz dzieje Piotra Abelarda. W Rzeczypospolitej Niderlandzkiej Amsterdam, Antwerpię, Lejdę oraz kolonię zamorską Indie Batawskie, przy okazji opisując sposób poławiania pereł. Dalej przedstawia kraje północne: Wielką Brytanię, Hibernię (Irlandię), Szwecję, Norwegię i Danię, krótko Rosję i kraj Samojedów, Bułgarię, po czym niezwykle szczegółowo imperium ottomańskie.
Z azjatyckich krajów uwagę poświęca imperium Mongołów oraz chińskiemu i japońskiemu. W Afryce zatrzymuje się nad Abisyńczykami i Egipcjanami. W Ameryce dłużej zatrzymuje się nad historią państwa Inków.
Różne nacje i chronologia.
Po opisie różnych krajów przechodzi Chmielowski do alfabetycznego zestawienia różnych nacji. Są tam najstarsi na świecie Arkadyjczycy i Astemi, bezusty lud zamieszkujący Indie, Amazonki bardzo waleczne i Centaurowie – pół ludzie, a pół konie, oprócz wielu innych: Greków, Gallów, Francuzów, Germanów etc. Istniejącym nacjom autor poświęca więcej uwagi charakteryzując ich temperament, obyczaje, ubiór, przytaczając anegdoty.
Dalej umieszcza autor chronologię dziejów od stworzenia świata do narodzenia Chrystusa, złożoną głównie z wydarzeń biblijnych oraz ważniejszych wydarzeń z historii Grecji i Rzymu. I tak pod datą 1656 umieszcza potop biblijny, pod 1909 – początek budowy wieży Babel, pod 2039 – narodziny Abrahama, pod 2513 – wyjście Izraelitów z Egiptu, pod 2800 – zburzenie Troi, pod 3023 – początek rządów Salomona, pod 3230 – założenie Rzymu, pod 3446 – upadek królestwa judzkiego, pod 3615 – narodziny Platona, pod 3721 – zwycięstwo Aleksandra Macedońskiego pod Issos. Ostatnią informacją jest rozpoczęcie tłumaczenia Biblii przez 72 tłumaczy na język grecki na polecenie króla Ptolomeusza Filadelafa około 3837 roku, 279 lat przed Narodzeniem Pańskim. Po pierwszych następują Kroniki Drugie, liczące czas od narodzenia Chrystusa, które oprócz faktów z historii powszechnej, zawierają mnóstwo informacji o zdarzeniach osobliwych lub cudownych, jak to: 595 – we Francji jednego szalbierza czart opętał przy rąbaniu drzewa w lesie, 979 – w Niemczech widziano na obłokach wojska ogniste. Ostatni zapis dotyczy roku 1718.
Varia.
Chmielowski zastanawia się najpierw, który wiek jest lepszy dawny czy obecny. Poświęca następnie uwagę administracji rozważając czy lepiej nadają się do pełnienia urzędów ludzie młodzi czy starzy, o tyranach, jaki powinien być żołnierz, o ekonomice i architekturze i na koniec jak przedłużyć lata swojego życia. Dalej umieszcza autor sekretarz, zawierający rozmaite sekrety: jak się do nieba dostać; O jajach: co czynić by było jak głowa ludzka, by w powietrzu latało; sekret o dziwnych węgorzach; dla nabycia pamięci; by w zgodzie żyło małżeństwo; jak grad odwrócić; abyś widział w wodzie Zamki, Wieże Kościoły; Aby się kto zdał mieć głowę psią; co czynić aby Matrony piękne rodziły dzieci itp. Objaśnia metodą sennikową co może oznaczać lew z otwartym oczami, sęp, woda i ogień, bocian i inne podobne obrazy. W sposób alegoryczny opisuje siedem sztuk wyzwolonych. Na koniec przedstawia 74 cnoty w porządku alfabetycznym, ale po łacinie, przypisując każdej symboliczny obraz.
Odbiór dzieła.
"Nowe Ateny" zostały w drugiej połowie XVIII w. poddane silnej krytyce i bywają do dziś cytowane jako przykład ciemnoty czasów saskich. Korzystniejszy obraz przedstawia w swoich opracowaniach Wojciech Paszyński. Dowodzi on, że chociaż dzieło nie jest szczególnie prekursorskie na tle ówczesnej nauki europejskiej, należy jednak do prac bardzo wartościowych. Chmielowski nie był bezkrytycznym kompilatorem, ale twórczym autorem, prekursorem niektórych współczesnych form dziennikarstwa. Nie można mu odmówić wielkiej erudycji i talentu pisarskiego. Autorzy, z których korzystał uczony, stanowili elitę nauki XVI i XVII wieku. W "Nowych Atenach" znajduje się m.in. pierwsze zestawienie dat dotyczących historii Polski oraz informacje o ówczesnych bibliotekach i akademiach. Chmielowski miał także podejście empiryczne i na drodze eksperymentu starał się udowodnić wiele teorii. 
W. Paszyński wskazuje, że na dziele wychowało się pokolenie twórców Konstytucji 3 maja, a autor wykazał się talentem językowym i publicystycznym oraz dostarczył inspiracji nadchodzącej epoce oświecenia.
Pełny tytuł dzieła.
Pełny tytuł dzieła umieszczony na stronie tytułowej brzmi:

</doc>
<doc id="25020" url="https://pl.wikipedia.org/wiki?curid=25020" title="Nadprzewodnictwo">
Nadprzewodnictwo

Nadprzewodnictwo – stan materiału polegający na zerowej rezystancji, jest osiągany w niektórych materiałach w niskiej temperaturze.
Nadprzewodnictwo zostało wykryte w 1911 przez Kamerlingha Onnesa. Jest to zjawisko kwantowe, niemożliwe do wyjaśnienia na gruncie fizyki klasycznej. Poza zerową rezystancją inną ważną cechą nadprzewodników jest wypychanie ze swej objętości pola magnetycznego (efekt Meissnera).
Nadprzewodnictwo jest obserwowane w różnorodnych materiałach: niektórych pierwiastkach (na przykład w cynie, rtęci i ołowiu), stopach, ceramikach tlenkowych czy materiałach organicznych.
Właściwości fizyczne nadprzewodników.
Podstawową cechą charakteryzującą nadprzewodniki jest spadek do zera ich oporu elektrycznego (rezystancji) poniżej pewnej temperatury, nazywanej temperaturą krytyczną. Temperatura ta zależy od rodzaju (składu chemicznego i struktury) materiału, a także od czynników zewnętrznych – ciśnienia i pola magnetycznego.
Drugim charakterystycznym dla nadprzewodników efektem jest wypychanie z materiału pola magnetycznego, zwane efektem Meissnera (w nadprzewodnikach pierwszego rodzaju), lub skupianie pola magnetycznego w „wiry” (w nadprzewodnikach drugiego rodzaju).
Rodzaje nadprzewodników.
Na podstawie różnych kryteriów można wydzielić różne grupy nadprzewodników:
Historia.
Zjawisko nadprzewodnictwa zostało wykryte w 1911 przez Heike Kamerlingha Onnesa podczas szeroko zakrojonych badań właściwości materiałów w niskich temperaturach w zorganizowanym przez niego laboratorium kriogenicznym w Lejdzie. Do badań wykorzystano rtęć, gdyż stosunkowo łatwo było ją otrzymywać w stanie o bardzo dużej czystości. W trakcie pomiarów jej oporu elektrycznego w temperaturze 4,2 K zaobserwowano jego spadek o wiele rzędów wielkości. Za to odkrycie otrzymał nagrodę Nobla w 1913.
W 1913 w laboratorium w Lejdzie skonstruowano magnes nadprzewodzący, wytwarzający duże pola magnetyczne. Wykryto przy tym czułość zjawiska nadprzewodnictwa na pole magnetyczne.
W 1933 niemieccy fizycy Fritz Meissner i Robert Ochsenfeld odkryli efekt wypychania pola magnetycznego z nadprzewodnika.
W 1935 roku bracia Fritz i Heinz Londonowie zaproponowali fenomenologiczny model nadprzewodnika opisujący zanik oporu elektrycznego oraz zjawiska Meissnera.
W 1950 roku dwie niezależne grupy wykryły efekt izotopowy – zależność temperatury przejścia w stan nadprzewodnictwa od liczby masowej izotopu. Nasunęło to wniosek, że efekt nadprzewodnictwa zależy nie tylko od nośników ładunku, ale także od właściwości jonów sieci krystalicznej.
W 1952 Witalij Ginzburg zaproponował do wyjaśnienia procesu nadprzewodnictwa koncepcję łączenia się elektronów w grupy o parzystej liczbie.
W 1957 John Bardeen, Leon Cooper i John Schrieffer stworzyli teorię BCS, wyjaśniającą mechanizm powstania zjawiska nadprzewodnictwa. W 1972 otrzymali za to osiągnięcie nagrodę Nobla.
W 1973 Leo Esaki, Ivar Giaever, Brian D. Josephson otrzymali nagrodę Nobla za prace dotyczące zjawisk tunelowych w nadprzewodnikach.
W 1986 Georg Bednorz i Alex Müller odkryli w tlenkowym związku Ba-La-Cu-O nadprzewodnictwo w temperaturze krytycznej 35 K. Otrzymali za to nagrodę Nobla w 1987.
W 2003 Alexei A. Abrikosov, Vitaly L. Ginzburg, Anthony J. Leggett otrzymali nagrodę Nobla za pionierski wkład w teorię nadprzewodnictwa i nadciekłości.
Podstawy fizyczne zjawiska.
Istotą powstania stanu nadprzewodnictwa jest powstanie par nośników ładunku (pary Coopera). Pary takie mogą powstać w wyniku łączenia się dwóch elektronów posiadających energię bliską energii Fermiego nawet wtedy, gdy energia wiążącego je oddziaływania jest bardzo mała. Zmienia to właściwości elektryczne materiału, gdyż pojedyncze nośniki są fermionami, a pary bozonami.
Do opisu klasycznych nadprzewodników niskotemperaturowych stosuje się teorię BCS opisującą oddziaływanie wiążące nośniki w wyniku odkształceń sieci krystalicznej. Na skutek zaniku drgań anharmonicznych sieci krystalicznej materiału w niskiej temperaturze pojawia się sprzężenie pomiędzy elektronami przewodnictwa i stanami fononowymi w sieci. Sprzężenie to pozwala na „sparowanie” elektronów. W modelu BCS para Coopera to rodzaj wzbudzenia elektronowo-fononowego: są to dwa elektrony związane ze sobą dzięki oddziaływaniu z siecią krystaliczną, czyli wymianie fononów.
Istnieją także nadprzewodniki, w których w pary Coopera łączą się nie elektrony, lecz dziury. Przewodnictwo dziurowe wykazuje większość nadprzewodników drugiego rodzaju (wyjątkiem jest np. Nd2-xCexCu4-δ).
Pary Coopera, będące bozonami, mogą się skondensować na jednym poziomie energetycznym. Dla materiałów nadprzewodzących poziom ten jest odseparowany od innych poziomów przerwą energetyczną oraz charakteryzuje się niezerowym pędem: pary się poruszają. W niskiej temperaturze żadna z par nie może się „wyswobodzić”, bo musiałaby pokonać przerwę energetyczną, a to wymaga energii, która w normalnym materiale jest dostarczana dzięki drganiom anharmonicznym sieci krystalicznej. W niskiej temperaturze drgania te jednak nie występują, obecne są tylko drgania harmoniczne.
W efekcie pary są trwałe i muszą się poruszać: tak powstaje ruch ładunków i stąd wynika jego odporność na zaburzenia. Istotą zjawiska nadprzewodnictwa jest jego kolektywny charakter oraz fakt, że nośnikami prądu elektrycznego są w nadprzewodnikach "pary elektronowe" o ładunku 2e.
Teorie nadprzewodnictwa.
Teoria Londonów.
Pierwszym teoretycznym opisem zjawiska nadprzewodnictwa był fenomenologiczny model zaproponowany w 1935 roku przez braci Londonów. Wyjaśniał on zanik oporu elektrycznego oraz odkryte parę lat wcześniej zjawisko Meissnera. Umożliwił również wyprowadzenie zależności opisującej głębokość wnikania pola magnetycznego w nadprzewodniki.
Teoria Ginzburga-Landaua.
Ginzburg i Landau zaproponowali fenomenologiczną teorię nadprzewodnictwa, opartą na opracowanej wcześniej przez Landaua teorii przejść fazowych.
Teoria mikroskopowa Bardeena, Coopera i Schrieffera (BCS).
W 1950 roku Fröhlich wykazał, że oddziaływanie elektron–fonon jest w stanie związać ze sobą dwa elektrony. Cooper w 1956 roku wykazał, że dwa elektrony, których wzajemne oddziaływanie jest na tyle słabe, że nie mogłyby one same utworzyć stanu związanego, będą mogły związać się w parę w obecności innych elektronów. Nazwano je parami Coopera.
Zaproponowana 1957 roku mikroskopowa teoria nadprzewodnictwa zakładała istnienie przyciągającego oddziaływania między elektronami znajdującymi się w pobliżu powierzchni Fermiego przenoszonego za pośrednictwem drgań sieci. Wraz ze wzrostem temperatury coraz więcej par ulega rozerwaniu i jednocześnie maleje szerokość przerwy energetycznej. W temperaturze krytycznej szerokość przerwy maleje do zera i wszystkie pary ulegają rozerwaniu. Teoria BCS tłumaczy również brak oporu elektrycznego nadprzewodników. W łączeniu się par Coopera biorą udział elektrony o przeciwnych pędach, tak, że wypadkowy pęd pary (gdy nie płynie prąd) jest równy zeru.
Poszukiwania i zastosowania materiałów nadprzewodzących.
Ciągle poszukuje się substancji o jak najniższej rezystywności. Obecnie substancjami o najniższej rezystywności w temperaturze pokojowej są srebro i miedź.
Podczas analizy właściwości metali i stopów zauważono, że ich rezystywność maleje wraz ze spadkiem temperatury. W temperaturach bliskich zeru bezwzględnemu niektóre substancje stają się nadprzewodnikami, co potwierdzono empirycznie (bez źródła napięcia utrzymano przepływ stałej wartości prądu w pętli przez około 2 lata, przerywając po tym czasie doświadczenie jako zbyt kosztowne). Do substancji takich należą aluminium, cyna oraz wiele innych metali i niektóre półprzewodniki. Dobre właściwości mają również spieki i związki miedzi i tlenu. Nadprzewodnictwo nie występuje w metalach szlachetnych (złoto, srebro).
Postęp nauki przyczynia się do poznawania substancji, które umożliwiają bezstratny przepływ prądu w coraz wyższych temperaturach. Wciąż jednak jest to temperatura zbyt niska dla praktycznych zastosowań i wykorzystanie nadprzewodników jest nadal nieopłacalne w masowych zastosowaniach. Oczekuje się odkrycia taniego nadprzewodnika, który pracowałby w temperaturze normalnej (a więc do ok. 20 °C).
Zastosowania nadprzewodników.
Nadprzewodzące przewody.
Nadprzewodniki ze względu na swoją zerową oporność największe nadzieje budzą w branży energetycznej. Parametrami stanowiącymi o przydatności danego nadprzewodnika do celów technicznych są temperatura, pola i prądy krytyczne. Najbardziej obiecującymi nadprzewodnikami II rodzaju na przewody są materiały na bazie niobu (Nb, Nb3Sn, Nb-Ti i NbN) oraz na bazie ołowiu (PbMo6Ti8).
Na przewody stosuje się podłoże z elastycznego materiału zawierające ścieżkę nadprzewodzącą. Najprostszy przewód stanowi pręt lub rura miedziana pokryta warstwą nadprzewodnika. Coraz częściej stosowane są wielościeżkowe przewody Nb-Ti w matrycy miedzianej. Jest to tani materiał stosowany głównie w elektromagnesach nadprzewodzących. Możliwe jest również zastosowanie Nb3Sn, jednakże jego wytworzenie jest trudne oraz bardzo drogie.
Nadprzewodzące linie przesyłowe.
Zmorą dużego zapotrzebowania na energię są straty przy przesyle owej energii do odbiorcy. Nadprzewodzące linie przesyłowe są lekarstwem na ten problem. W tzw. kriokablach stosowane są dwa rozwiązania:
W pierwszym przypadku kabel miedziany lub aluminiowy ochładza się do temperatury ciekłego wodoru (20 K) i ich oporność właściwa zmniejsza się 1000 razy. Kabel nadprzewodzący jest bardziej skomplikowany. W obiegu takiej linii musi płynąć ciekły hel. Na sprężystym karkasie znajduje się elastyczny nadprzewodnik oddzielony izolacją od wewnętrznej rury prowadzącej ciekły hel. Kolejną warstwą jest płaszcz próżniowy w którym znajduje się ekran chłodzony odparowanym helem gazowym. Za zewnętrzną ścianką rury Dewara helowego znajduje się płaszcz azotowy. Najbardziej zewnętrznymi warstwami są izolacja próżniowa oraz osłona kabla. Stosowanie kabla nadprzewodzącego jest opłacalne, gdy przenoszona moc jest większa od jednego gigawata.
Nadprzewodzące elektromagnesy.
Nadprzewodzący elektromagnes stanowi cewka wykonana z wielu zwoi drutu nadprzewodzącego, zanurzona w cieczy chłodzącej (zwykle w ciekłym helu) i zasilana prądem elektrycznym. Dzięki nadprzewodnictwu taki elektromagnes generuje bardzo silne pole magnetyczne, rzędu nawet 106 A/m w objętości rzędu 1 m³, przy niewielkim poborze energii, która zużywana jest głównie do utrzymania helu w niskiej temperaturze. 
Nadprzewodzące elektromagnesy są stosowane w aparatach obrazowania metodą rezonansu magnetycznego MRI (np. do tomografii mózgu), w spektroskopach NMR (do obrazowania reakcji chemicznych), w akceleratorach cząstek elementarnych, w nadprzewodnikowych zasobnikach energii, w przemysłowych generatorach plazmy.
Pole magnetyczne w centrum cewki określa równanie:
gdzie:
Wyróżnia się:
Trakcja na poduszce magnetycznej.
Pomysł pojazdu na poduszce magnetycznej został opisany pierwszy raz w 1909 roku przez Roberta Goddarda. Pierwszy patent pojawił się w 1912 roku i został wniesiony przez Emila Backeleta. Dopiero w drugiej połowie XX wieku pojawił się pierwszy projekt wykorzystania nadprzewodników w kolei magnetycznej. Wykrystalizowały dwa główne nurty osiągnięcia tego efektu. Pierwszy z nich opierał się na zastosowaniu przyciągających się, silnych magnesach, drugi zaś w oparciu o „poduszkę” odpychających się magnesów. Poduszka magnetyczna jest wytwarzana przez szereg ułożonych obok siebie zwojnic, ale pole magnetyczne porusza się stosownie do pojazdu.
Tranzystor nadprzewodzący.
Zjawisko Josephsona zostało zastosowane w konstrukcji nadprzewodzących tranzystorów. Pierwszy tranzystor nadprzewodzący został skonstruowany w 1994 roku i zastosowano do tego cienkowarstwowe glinowe elektrody nadprzewodzące połączone z zewnętrznymi elektrodami miedziowymi. Wielkość tranzystora nie przekroczyła 3 μm.
Supertrony – nadprzewodzące soczewki wiązek elektronów.
Gdy wiązka elektronów przechodzi przez tubus nadprzewodzący to na skutek zjawiska Meissnera pole magnetyczne wytwarzane przez wiązkę jest odpychane od wewnętrznych ścian tubusu. Objawia się to ogniskowaniem wiązki elektronów. Zdolność skupiająca soczewki można przedstawić w postaci:
gdzie:
Zdolność skupiająca soczewek elektronowych wytworzonych z nadprzewodników wysokotemperaturowych zależy od temperatury krytycznej nadprzewodnika.
Soczewki wiązek elektronowych mogą być wykorzystane do emitowania spójnego promieniowania elektromagnetycznego.
Łożyska nadprzewodzące.
Zjawisko lewitacji magnesu nad nadprzewodnikiem zostało zastosowane w konstrukcji łożysk. Jednym z problemów materiałowych przy konstrukcji wykorzystaniu łożysk nadprzewodzących jest pułapkowanie strumienia magnetycznego w nadprzewodniku chłodzonym w obecności pola magnetycznego indukowanego przez pobliski magnes. Zmuszało to konstruktorów do demontowania urządzeń przed każdym chłodzeniem. Dopiero zastosowanie teksturowanego nadprzewodnika YBaCuO pozwoliło przełamać impas. Część stała łożyska była wykonana z tego nadprzewodnika wysokotemperaturowego, natomiast część wirująca była magnesem stałym. Magnes był odpychany od nadprzewodnika siłami lewitacji i osiągnięto prędkość 135 000 obrotów/min.
Bolometry.
Bolometr jest urządzeniem do detekcji promieniowania. Składa się z elementu absorbującego promieniowanie oraz z opornościowego termometru. Zaletą takiego bolometru jest możliwość detekcji promieniowania w szerokim zakresie częstotliwości, również fal milimetrowych lub dalekiej podczerwieni. Istnieje też możliwość pomiaru bezwzględnych wielkości mocy promieniowania. Wadą bolometru jest długi czas reakcji. Szybkość odpowiedzi takich urządzeń jest odwrotnie proporcjonalna do pojemności cieplnej C:
Mechanika działania bolometru opiera się na poniższym równaniu:
gdzie:
W konstrukcji bolometrów wykorzystuje się silną zależność oporności nadprzewodnika od temperatury w zakresie przejścia do stanu nadprzewodzącego.
SQUID.
Nadprzewodzący interferometr kwantowy znalazł zastosowanie w elektronice bardzo słabych sygnałów. Wykorzystuje się do tego interferencję oscylacji kwantowych występujących w równoległym obwodzie nadprzewodzącym dwóch złączy Josephsona.
Wyróżnia się kilka typów tej technologii:

</doc>
<doc id="25022" url="https://pl.wikipedia.org/wiki?curid=25022" title="Abakus (liczydło)">
Abakus (liczydło)

Abakus lub abak (, , "ábax" – deska) – deska z wyżłobionymi rowkami, które symbolizowały kolejne potęgi dziesięciu. Ułatwiał liczenie, używany w Rzymie i Grecji od 440 p.n.e. do XVIII wieku – prekursor liczydła i maszyn liczących. Był używany także w innych krajach Europy.
Obliczeń dokonywano poprzez wkładanie i przekładanie kamyków w rowkach. Zasada liczenia była taka sama jak na liczydle. Jedną z odmian abaku, stanowiącą poważne udoskonalenie, przypisywali Rzymianie pitagorejczykom i nazwali "mensa pythagoreana" (stół pitagorejski). Chińczycy używali liczydła zwanego "suanpan". Nie ma pewności, czy jest ono wytworem własnym pomysłowości chińskiej, czy też powstało na bazie abakusa rzymskiego. Odmiana japońska nosi nazwę .
Historia.
Początkowo ludzie do liczenia używali palców. Wraz z rozwojem handlu (handlarze potrzebowali sposobu określania zarówno liczby sprzedanych/zakupionych dóbr, jak też ich kosztu) pojawiła się potrzeba korzystania z większych liczb i zaczęto używać kamyków i patyczków do ich oznaczania. Najpierw korzystano z systemu jedynkowego (jeden kamyk oznaczający jeden obiekt), z czasem zaczęto różnicować kształty używanych przedmiotów na oznaczenie różnych rodzajów obiektów lub różnych liczności (początki systemów pozycyjnych) – kamyki w jednym kształcie oznaczające cyfrę jedności, w innym – cyfrę dziesiątek itd.
Pierwsze abakusy były bardzo nietrwałe – często rysowane w piasku lub na drewnie. Najstarszym odnalezionym przykładem abakusa jest tabliczka znaleziona w 1846 roku na wyspie Salaminie (Grecja), którą datuje się na III wiek p.n.e. Jest to marmurowa tabliczka o wysokości 149 cm, szerokości 75 cm i grubości 4,5 cm, składająca się z dwóch grup linii poziomych (pięć w górnej części tabliczki, jedenaście w dolnej), przedzielonych linią pionową, oraz trzech zestawów symboli greckich, umieszczonych wzdłuż lewej, prawej oraz dolnej krawędzi płytki.
Abakusy nadal są powszechnie wykorzystywane przez kupców, przedsiębiorców i urzędników w Azji oraz zamiast działań pisemnych w przypadku nauczania osób niewidomych. Istnieją badania wskazujące, że nawet wizualizowanie układu abakusa (szczególnie w układzie japońskim) pozwala na wykonywanie szybszych obliczeń (m.in. dlatego, że obliczenia na abakusie angażują obie półkule mózgowe, zaś pisemne – tylko lewą).
Wygląd i działanie.
Abakus grecki składa się z dwóch grup linii poziomych przedzielonych pionową. Na dolnych liniach odliczano mantysę liczby ułamkowej, na górnej zaś wykładnik.
Abakus rzymski składa się z kolumn odpowiadającym odpowiednim pozycjom dziesiętnym. Każda kolumna składa się z dwóch części: w dolnej jest po pięć kamyków, w górnej – dwa. Osobna kolumna służyła do reprezentacji ułamków.
Reprezentacja liczb.
Linie (umieszczone na nich kamienie) wyznaczają wartości odpowiadające kolejnym potęgom liczby 10, a przestrzeń między nimi odpowiadała za połowę wartości górnej linii.
Aby ograniczyć liczbę potrzebnych kamyków, umieszczenie ich po lewej stronie pionowej linii oznaczało wartości ujemne. Tak więc na oznaczenie liczby 9 zamiast pięciu kamyków (5+1+1+1+1) wystarczyło użyć dwóch (10-1).
Dodawanie.
Aby dodać do siebie dwie liczby, odkłada się jedną z nich na abakusie, po czym rozsuwa na boki i na środku układa drugą z nich. Dodawanie polega na połączeniu i normalizacji „zapisu”, tak aby korzystać z możliwie małej liczby kamyków:
Odejmowanie.
Ponieważ liczba ujemna jest symetrycznym odbiciem względem pionowej linii, aby uzyskać liczbę ujemną, wystarczy przemieścić kamyki na drugą stronę. Zatem aby odjąć liczbę, wystarczy dodać liczbę przeciwną.
Mnożenie.
Mnożenie na abakusie rozbija się na mnożenie przez kolejne pozycje. Liczby mnożone układamy na dwóch abakusach (lub jednym, rozdzielając je jak w przypadku innych działań), wynik zaś budujemy na kolejnym. Zaczynamy od kamyków składających się na mnożnik ułożonych na liniach abakusa. Dla każdej pozycji: kopiujemy mnożną na abakus wynikowy, za linię jednostek przyjmując linię, na której znajduje się kamyk mnożnika przez który mnożymy. Zdejmujemy kamyk z mnożnika i normalizujemy dotychczasowy wynik.
Gdy wyczerpiemy kamyki znajdujące się na liniach wyznaczających potęgi 10, pozostaje pomnożyć przez kamyki w pozycjach pomiędzy liniami. W tym celu mnożymy mnożnik przez 2 (przesuwając pozostałe kamyki na linie znajdujące się bezpośrednio nad nimi), mnożną zaś dzielimy przez 2:
Dzielenie.
Dzielenie na abakusie bazuje na mnożeniu. W miejscu wyniku mnożenia pojawia się dzielna, w miejscu mnożnej – dzielnik. Obliczenie polega na dobieraniu możliwie najwyższej pozycji kamyka w wyniku (miejsce mnożnika przy mnożeniu) i odejmowaniu wartości uzyskanej z pomnożenia tej pozycji przez dzielnik od dzielnej. Jeśli dzielna w trakcie obliczeń stanie się ujemna, następny kamyk ustawiamy po ujemnej stronie wyniku i postępujemy analogicznie.

</doc>
<doc id="25023" url="https://pl.wikipedia.org/wiki?curid=25023" title="Abakus (architektura)">
Abakus (architektura)

Abakus (gr. "ábaks", łac. "abacus") – czworoboczna płyta będąca najwyższą częścią głowicy kolumny, pośrednicząca wraz z nią w przenoszeniu ciężaru belkowania na trzon kolumny. 
W porządku doryckim i toskańskim płytka jest kwadratowa i oparta na echinusie, w jońskim i korynckim ma kształt prostokąta o zdobionych i zaokrąglonych krawędziach. W porządku doryckim abakus w połączeniu z echinusem tworzy właściwą głowicę. Na abakusie spoczywa najniższa część belkowania, czyli architraw.

</doc>
<doc id="25024" url="https://pl.wikipedia.org/wiki?curid=25024" title="Abandon">
Abandon

Abandon (fr. "abandon", 'opuszczenie, odstąpienie') – w prawie morskim jest to zrzeczenie się przez armatora praw własności do ubezpieczonej rzeczy (ładunku lub statku) na rzecz ubezpieczyciela, które następuje po zgłoszeniu wypadku objętego umową ubezpieczeniową, jeśli ubezpieczonemu przysługuje prawo całkowitego odszkodowania.
Prawo to stosowane jest w wypadku zaginięcia bądź uszkodzenia ponad 75% zaasekurowanego mienia (nawet jeśli jest możliwość eksploatacji po naprawie).

</doc>
<doc id="25027" url="https://pl.wikipedia.org/wiki?curid=25027" title="Wimperga">
Wimperga

Wimperga (niem. "Wimperg") – dekoracyjne wykończenie w kształcie wysokiego trójkąta, wieńczące szczyt portalu albo ostrołuk okna charakterystyczne w architekturze gotyckiej oraz stosowane w zdobnictwie neogotyckim.
Wykonany z kamienia lub cegły. Pole trójkąta rzeźbione ślepym lub ażurowym maswerkiem lub gładkie. Krawędzie zdobione motywami dekoracyjnymi w kształcie zwiniętego liścia, czołgankami inaczej zwanymi żabkami. Zwieńczony kwiatonem albo krzyżem.

</doc>
<doc id="25028" url="https://pl.wikipedia.org/wiki?curid=25028" title="Apatyt">
Apatyt

Apatyt (gr. "apato" = „oszukiwać, zwodzić, łudzić”, gdyż często bywa mylony z innymi minerałami) – minerał z gromady fosforanów. Należy do minerałów szeroko rozpowszechnionych występujących we wszystkich typach skał.
Charakterystyka.
Właściwości.
Tworzy kryształy sześcioboczne, o pokroju słupkowym, igiełkowym lub tabliczkowym. Często występuje w formie skupień zbitych, ziarnistych, nerkowatych. Jest kruchy, przezroczysty, wykazuje fluorescencję o bardzo różnych barwach. Jest izostrukturalny z mimetezytem, piromorfitem, wanadynitem.
Stosunkowo twardy, daje się zarysować szkłem, stalą zwykłą oraz stalą narzędziową.
Występowanie.
Krystaliczny apatyt występuje prawie we wszystkich skałach magmowych. Duże koncentracje apatytu znajdują się w pewnych partiach rud magnetytowych. Apatyt jest częstym składnikiem pegmatytów. Najładniejsze okazy spotykane są w druzach jako szczotki krystaliczne oraz w pustkach skał wulkanicznych. Szczególnie duże okazy występują w Kanadzie (do 70 cm długości) i USA (do 25 cm). Największy oszlifowany apatyt ma masę 147 kg (pochodzi z Kenii, jest żółtozielony).
Miejsca występowania:

</doc>
<doc id="25030" url="https://pl.wikipedia.org/wiki?curid=25030" title="Układ krystalograficzny">
Układ krystalograficzny

Układ krystalograficzny – system klasyfikacji kryształów ze względu na układ wewnętrzny cząsteczek w sieci krystalicznej. Układ krystalograficzny definiuje się także jako zespół klas symetrii, których elementy powodują jednakowe ograniczenia stałych sieciowych komórki elementarnej sieci przestrzennej. System wyróżnia siedem układów, w których wyróżnia się 32 klasy krystalograficzne.
Ogólne informacje.
Uznany podział wyróżnia sześć układów krystalograficznych (regularny, heksagonalny, tetragonalny, rombowy, jednoskośny i trójskośny). Ze względów tradycjonalnych można spotkać podziały z dodatkowym układem trygonalnym, który w rzeczywistości jest komórką romboedryczną układu heksagonalnego. Układ cząstek wynika po części ze struktury chemicznej cząsteczki. Większość kryształów przyjmuje formę regularnego wielościanu. Zewnętrzny kształt kryształu (monokryształu) jest odzwierciedleniem jego struktury wewnętrznej. Wewnątrz kryształu atomy, jony i cząsteczki są uporządkowane przestrzennie w określony, regularny sposób.
Elementami symetrii budowy kryształów są:
Wyróżnia się następujące układy krystalograficzne.
Istnieją substancje niemające struktury krystalicznej – amorficzne (bezpostaciowe), zwane też szkłami, np. opal. Mimo iż nie są minerałami, są przedmiotem badań mineralogii. Nazywa się je mineraloidami.
Z reguły jednemu związkowi chemicznemu odpowiada jedna klasa krystalograficzna, chociaż niektóre minerały o jednakowym składzie chemicznym mają różną budowę wewnętrzną i należą do różnych klas krystalograficznych. Zjawisko to definiuje się jako polimorfizm.
Przykładowe formy polimorficzne (alotropowe):
Sieć Bravais’go.
Układ krystalograficzny opisuje się często za pomocą sieci Bravais’go. Jest to sposób wypełnienia przestrzeni przez wielokrotne powtarzanie operacji translacji komórki elementarnej. Sieci Bravais’go uzyskiwane są przez złożenie siedmiu układów krystalograficznych i czterech sposobów centrowania (P – prymitywne; C – centrowanie na podstawach; F – centrowanie na wszystkich ścianach; I – centrowanie przestrzenne). Jeżeli rozpatruje się układ trygonalny jako romboedryczną wersję układu heksagonalnego to jest on oznaczany przez literę R. Spośród teoretycznie możliwych 28 (7 · 4) sposobów występuje tylko 14:

</doc>
<doc id="25036" url="https://pl.wikipedia.org/wiki?curid=25036" title="Kayah">
Kayah

Kayah, właśc. Katarzyna Magda Rooijens z domu Szczot (ur. 5 listopada 1967 w Warszawie) – polska wokalistka, autorka tekstów, kompozytorka, producentka muzyczna, prezenterka radiowa i osobowość telewizyjna. Członkini Rady Polskiej Fundacji Muzycznej. Założycielka wytwórni płytowej Kayax.
Debiutowała fonograficznie w 1988 singlem „Córeczko”, za który otrzymała nagrodę specjalną Festiwalu Piosenki Krajów Nadbałtyckich. Następnie wydała pierwszy album studyjny, zatytułowany po prostu "Kayah" (1988), który doczekał się również anglojęzycznej wersji z 1991. Ogólnopolską rozpoznawalność zyskała po wydaniu kolejnego albumu pt. "Kamień" z 1995, który był jej pierwszym, w pełni autorskim dziełem. W kolejnych latach wydała jeszcze jedenaście albumów: "Zebra" (1997), "Kayah i Bregović" (1999, nagrany z Goranem Bregoviciem), "JakaJaKayah" (2000), "Stereo typ" (2003), "The Best &amp; The Rest" (2005), "MTV Unplugged" (2007), "Skała" (2009), "Panienki z temperamentem" (2010, z Renatą Przemyk), "Kayah &amp; Royal Quartet" (2010, z Royal String Quartet), "Transoriental Orchestra" (2013) i "Gdy pada śnieg" (2016). Do jej największych przebojów należą piosenki, takie jak „Fleciki”, „Na językach”, „Supermenka”, „Śpij kochanie, śpij”, „Prawy do lewego”, „Testosteron”, „Prócz ciebie, nic”, „Za późno”, „Po co” i „Ramię w ramię”. Trzy wydane przez nią płyty dotarły na szczyt listy najchętniej kupowanych albumów w Polsce. Za sprzedaż albumów i singli otrzymała jedną diamentową płytę, jedną podwójnie platynową, cztery platynowe i siedem złotych.
Laureatka Bursztynowego Słowika, nagrody publiczności na Festiwalu Piosenki Krajów Nadbałtyckich w Karshlamn oraz Złotej Superjedynki i sześciu Superjedynek na Krajowym Festiwalu Piosenki Polskiej w Opolu. Odznaczona Krzyżem Kawalerskim Orderu Odrodzenia Polski. Honorowy Ambasador Stolicy Polskiej Piosenki Opole. Wielokrotnie znajdowała się na liście „100 najcenniejszych gwiazd polskiego show-biznesu” magazynu „Forbes Polska”, zajmując najwyższą, 21. pozycję w 2013. W 2010 czasopismo „Machina” umieściło ją na 4. pozycji na liście „50 najlepszych polskich wokalistek”.
Pomiędzy projektami muzycznymi była prowadzącą, jurorką bądź trenerką w kilku telewizyjnych programach rozrywkowych i wzięła udział w licznych dużych kampaniach reklamowych. Prowadzi czynnie działalność charytatywną i społeczną, została ambasadorką Światowego Funduszu na rzecz Przyrody (WWF).
Wczesne lata.
Jest córką Polki i Żyda. Gdy miała 11 lat, ojciec opuścił rodzinę, wyjeżdżając za granicę. Ze strony ojca ma dwie przyrodnie siostry. Dzieciństwo spędziła u dziadków w Białymstoku. Jej babka była kuzynką Konstantego Ildefonsa Gałczyńskiego i Marii Dąbrowskiej.
W młodości chciała zostać archeologiem. Trenowała judo w szkole sportowej. Edukację zakończyła w liceum, nie podchodząc do matury. W 1985 uzyskała dyplom w klasie fortepianu u prof. Anny Narkiewicz. W dorosłym życiu dorabiała, sprzedając krawaty.
Działalność muzyczna.
Początki.
Rozpoczęła karierę muzyczną w 1984, nawiązawszy współpracę z Kostkiem Joriadisem, a później z zespołami Rasstar i Zgoda. W 1986 nagrała z zespołem Tilt utwór „Mówię ci, że...”, który zdobył popularność w Polsce.
W 1988 zadebiutowała na Krajowym Festiwalu Piosenki Polskiej w Opolu, na którym wykonała piosenkę „Córeczko”. Dzięki utworowi zyskała rozgłos w kraju, a także otrzymała nagrodę specjalną podczas Festiwalu Piosenki Krajów Nadbałtyckich w Karlshamn. Wystąpiła też na Festiwalu Piosenki Radzieckiej w Zielonej Górze oraz nagrała solowy album studyjny, zatytułowany po prostu "Kayah", który ukazał się pod szyldem wytwórni Polskie Nagrania „Muza”. Po premierze płyty zakończyła współpracę z wytwórnią, co tłumaczyła faktem, że oferowany jej kontrakt był „ubezwłasnowolniający”. Do zerwania kontaktu doszło z powodu niedopilnowania przez wytwórnię szczegółów koncertu promocyjnego, co stanowiło podstawę do zakończenia współpracy.
Lata 1990–1999.
W 1991 Polskie Nagrania wydały – bez zgody artystki – anglojęzyczną wersję albumu "Kayah". Ona sama wówczas zrobiła sobie kilkuletnią przerwę w działalności muzycznej i zamieszkała w Wiedniu, gdzie pracowała jako modelka. Powróciwszy do tworzenia muzyki, nagrywała również jako wokalistka drugoplanowa, śpiewając w chórkach dla zespołu Tilt oraz nagrywając partie wokalne na albumy Obywatela G.C., De Mono, Atrakcyjnego Kazimierza, Pawła Stasiaka, Mietka Szcześniaka, Kasi Stankiewicz czy Andrzeja Krzywego.
W 1993 wystąpiła z piosenką „Liść” w konkursie o Bursztynowego Słowika oraz z utworem „Cyganeria” w koncercie wspomnień podczas Międzynarodowego Festiwalu Piosenki w Sopocie. Utwór „Liść” – pod zmienioną nazwą „Mówili o mnie” – pojawił się na akustycznej płycie zespołu Republika pt. "Bez prądu". W 1994 z piosenką „Ja chcę ciebie” startowała w koncercie „Premier” podczas 23. KFPP w Opolu, na którym otrzymała nagrodę od prezydenta miasta, a także zajęła drugie miejsce na Festiwalu Piosenki Krajów Nadbałtyckich w Karlshamn.
W listopadzie 1995 wydała pierwszy, autorski album jazzowy pt. "Kamień", który promowała singlami „Jak liść”, „Nawet deszcz”, „Santana” i „Fleciki”. Ostatnia piosenka stała się jednym z przebojów roku i otrzymała nagrodę polskich rozgłośni radiowych PlayBox w kategorii „Złota Dziesiątka”. Opinie krytyków na temat albumu były bardzo pozytywne, a samo wydawnictwo uzyskało status złotej płyty oraz zapewniło Kayah Fryderyka dla wokalistki roku. W 1996 zdobyła kolejną nominację do Fryderyka w tejże kategorii.
Wiosną 1997 wydała kolejny album studyjny pt. "Zebra", na którym umieściła materiał nawiązujący do stylistyki disco i soul. W ramach kampanii promocyjnej płyty w towarzystwie dziennikarzy odwiedziła w dniu premiery warszawskie zoo i objęła opieką zebrę Kaję. Płyta osiągnęła sukces komercyjny – w ciągu kilku dni nakład albumu przekroczył 100 tys. egzemplarzy, ogólnie sprzedano go ponad 200 tys. sztuk, co oznaczało wówczas dwukrotną platynową płytę. Album promowała singlami „Na językach” i „Supermenka”, które okazały się przebojami i należały do najchętniej prezentowanych w radiu piosenek, o czym świadczyły np. dwie statuetki PlayBox w kategorii „Złota Dziesiątka”. Za płytę otrzymała Fryderyki dla kompozytora, autora i wokalistki roku oraz w kategorii „album roku pop”.
W kwietniu 1999 wydała kolejny album studyjny pt. "Kayah i Bregović", który nagrała we współpracy z bałkańskim muzykiem Goranem Bregoviciem. Płyta stanowiła połączenie popu, folkloru bałkańskiego z rodzimą tradycją ludową. Wydawnictwo promowali singlami „Śpij kochanie, śpij” i „Prawy do lewego”, które stały się przebojami radiowymi i zapewniły im dwa PlayBoxy w kategorii „Złota Dziesiątka”. Płyta została jednym z największych bestsellerów w historii polskiej fonografii i osiągnęła certyfikat diamentowej płyty, rozchodząc się w liczbie ponad 700 tys. egzemplarzy. We wrześniu zagrała z Bregoviciem koncert na warszawskim Służewcu, na którym obecnych było ponad 50 tys. widzów. W związku z popularnością albumu w Polsce, koncern Bertelsmann Music Group wydał płytę w kilkunastu krajach, m.in. we Francji i Włoszech. Za album otrzymali Fryderyka w kategoriach „płyta roku” i „wideoklip roku” (do „Prawy do lewego”); Kayah dostała ponadto statuetkę dla wokalistki roku. Po zakończeniu współpracy wypowiadała się o Bregoviciu w negatywnym tonie, zarzucając mu brak elegancji i uczciwości, co tłumaczyła faktem, że nie otrzymała od niego pełnej zapłaty za współtworzenie albumu.
Lata 2000–2009.
12 maja 2000 wydała kolejny album studyjny pt. "JakaJaKayah", który stanowił powrót do gatunku soul, zawierał także elementy muzyki elektronicznej. Wydawnictwo cztery dni po premierze sprzedano w 50 tys. egzemplarzy, a sześć dni później otrzymało tytuł płyty miesiąca w 68 stacjach radiowych w Polsce. Album został wyróżniony statusem platynowej płyty za łączną sprzedaż w ponad 70 tys. kopii. Pierwszym singlem z krążka był tytułowy utwór „Jaka ja Kayah”, do którego zrealizowała teledysk, będący pierwszym wideoklipem wyemitowanym na antenie MTV Polska. Za występ w wideoklipie otrzymała nagrodę na Festiwalu Yach Film w kategorii „najlepsza kreacja aktorska”, a za album otrzymała pięć nominacji do Fryderyków. W czerwcu odebrała cztery Superjedynki podczas 37. KFPP w Opolu w kategoriach: „najlepsza wokalistka”, „przebój roku” (za „Śpij kochanie, śpij”), „najlepsza płyta pop” (za "Kayah i Bregović") i „najlepszy teledysk” (za „Prawy do lewego”).
W 2001 wydała utwór „Embarcação”, który nagrała we współpracy z Cesárią Évorą. Teledysk do utworu, nakręcony przez Bolesława Pawicę, zdobył pierwszą nagrodę podczas X Festiwalu Yach Film w kategorii „najlepsza reżyseria” oraz był nominowany do Fryderyka w kategorii „najlepszy teledysk”. Piosenka znalazła się na polskiej reedycji płyty, a w Kanadzie i dziewięciu krajach europejskich album został wydany pod zmienioną nazwą – "YakaYaKayah". W międzyczasie nagrała piosenkę „Wiosna przyjdzie i tak”, stworzoną na potrzeby promocji filmu "Przedwiośnie", a także zagrała koncert dla polskich żołnierzy w Kosowie. 6 października 2002 wystąpiła w koncercie z okazji 40-lecia działalności radiowej „Trójki”.
22 lutego 2003 zaśpiewała podczas Charytatywnego Balu Dziennikarzy. 22 sierpnia wydała siódmy album studyjny pt. "Stereo typ", który osiągnął szczyt polskiej listy bestsellerów płytowych i otrzymał status złotej płyty, osiągając nakład ponad 50 tys. sprzedanych egzemplarzy. Teledysk do pierwszego singla, utworu „Testosteron”, został wyróżniony pierwszą nagrodą na festiwalu Yach Film. 23 sierpnia wystąpiła podczas 40. Międzynarodowego Festiwalu Piosenki w Sopocie; jej występ obejrzało ponad 5 mln telewidzów. Jesienią odbyła klubową trasę koncertową pod nazwą "Stereo Tour", na której zgromadziła blisko 15-tysięczną publiczność. Za album "Stereo typ" otrzymała siedem nominacji do nagrody Fryderyków. W 2004 była nominowana do Nagrody Muzycznej Radia Eska w kategorii „artystka roku – Polska”. 2 maja wystąpiła w koncercie „Dwa kolory”, organizowanym przez telewizję Polsat z okazji Dnia Flagi Polskiej. Latem wystąpiła na festiwalu TOPtrendy, dzięki trafieniu albumu "Stereo typ" do grona najlepiej sprzedających się płyt w Polsce w 2003, a także podczas Sopot Festival 2004 w trakcie koncertu „Czas płynie jak rzeka” ku pamięci Czesława Niemena.
W 2005 wzięła udział w nagraniach charytatywnego singla „Pokonamy fale”, który powstał z myślą o ofiarach trzęsienia ziemi na Oceanie Indyjskim, a 6 lutego wystąpiła na koncercie charytatywnym "Pokonamy fale", podczas którego zebrano pieniądze na rzecz programu "Adopcja na odległość" wspierającego ofiary tragedii. Koncert, transmitowany przez TVP2, śledziło ponad 4 mln telewidzów. Pod koniec kwietnia wydała pierwszy album kompilacyjny pt. "The Best &amp; The Rest". Dwupłytowa kompilacja otrzymała status złotej płyty, osiągając nakład ponad 50 tys. sztuk. Wydawnictwo promował utwór „Prócz ciebie, nic”, nagrany w duecie z Krzysztofem Kiljańskim, który umieścił go także na swoim debiutanckim albumie solowym pt. "In the Room". Za utwór odebrali nagrodę Fryderyka 2005 w kategorii „piosenka roku” oraz Superjedynkę w kategorii „przebój” na 42. KFPP w Opolu. Kolejnym singlem z albumu został utwór „Jutro rano”, do którego wideoklip otrzymał trzy nominacje na Festiwalu Polskich Wideoklipów Yach Film. 14 maja wystąpiła w koncercie „Szczęśliwe 10 na 10-lecie Canal+” organizowanym w Warszawie z okazji jubileuszu działalności stacji Canal+. Również w 2005 zaśpiewała partie wokalne tytułowej bohaterki w spektaklu telewizyjnym "Kopciuszek" w reżyserii Krystyny Jandy, a we wrześniu, wraz z Tomkiem Makowieckim, wystąpiła jako support przed koncertem Stinga w Warszawie. W grudniu zaśpiewała w trakcie koncertów organizowanych przez TVP1: „Święta, święta” i „Rewia sylwestrowa”. Drugie z widowisk zostało zakwalifikowane do finału Festiwalu „Rose d’or”.
7 marca 2006 zaśpiewała podczas koncertu Lisy Stansfield w Teatrze Wielkim w Warszawie. Pod koniec czerwca wystąpiła podczas koncertu „Koncertowe Lato 2006” organizowanego przez RMF FM, czasopismo „Naj” i telewizję Polsat. 4 sierpnia zaśpiewała na Festiwalu „Jedynki” w Sopocie podczas koncertu z okazji 25-lecia istnienia zespołu Perfect. 22 lipca wystąpiła z azjatyckimi aranżacjami swoich przebojów podczas "Orange World Music Festival" w Dębkach. Pod koniec listopada w Łodzi zagrała pierwszy w Polsce i Europie środkowo-wschodniej koncert z cyklu MTV Unplugged, na którym w towarzystwie kilku gości wykonała 14 utworów. Album koncertowy, zatytułowany "MTV Unplugged", zawierający zapis występu, ukazał się w formie CD i DVD w marcu 2007 i uzyskał status złotej płyty za sprzedaż ponad 15 tys. egzemplarzy. W grudniu 2006 wydała świąteczny album studyjny pt. "Kolędy śpiewa Kayah", a także wystąpiła podczas gali wręczenia Europejskich Nagród Filmowych oraz podczas koncertów: „Wystarczy chcieć” z okazji 10-lecia istnienia Fundacji „Polsat” i „Sylwester gwiazd w Polsacie”. W tym czasie nagrała również tematy muzyczne do kilku filmów, takich jak "Kochankowie Roku Tygrysa" czy "Ryś". W październiku 2007 premierę miał album zespołu Zakopower "Na siedem", na którym znalazł się utwór „Zbuntowany anioł” z tekstem autorstwa Kayah. W listopadzie zaśpiewała na gali wręczenia Róż Gali organizowanej w Teatrze Narodowym w Warszawie. 31 grudnia wystąpiła podczas plenerowego koncertu „Sylwester pod dobrą gwiazdą” organizowanego przez TVP1 we Wrocławiu.
W sierpniu 2008 zagrała koncert w Ostródzie w ramach "Letniej trasy koncertowej RMF FM", we wrześniu wystąpiła podczas "PKO BP London Live – Polish Music Festival" na Wembley Arenie w Londynie, a 31 grudnia wystąpiła w koncercie sylwestrowym organizowanym przez telewizję Polsat w Warszawie. W czerwcu 2009 wystąpiła podczas koncertu "20 lat wolności" na Placu Teatralnym w Warszawie i na 46. KFPP w Opolu, gdzie odebrała Złotą Superjedynkę, honorową nagrodę za zdobycie największej liczby Superjedynek w historii festiwalu. We wrześniu wydała – pierwszy od sześciu lat – album studyjny pt. "Skała", którym stylistycznie powróciła do brzmień znanych z albumu "Kamień". Album w pierwszym dniu sprzedaży uzyskał status złotej płyty i zadebiutował na pierwszym miejscu listy bestsellerów OLiS, utrzymując się na szczycie listy przez kolejne dwa tygodnie. Łącznie sprzedał się w blisko 40 tys. egzemplarzy Wydawnictwo promowała singlami „Jak skała” i „Ocean spokojny już”. Za płytę uzyskała nominację do nagrody Fryderyka w kategorii „album roku pop”. W sierpniu zaśpiewała utwór „Pod papugami” w koncercie ku czci Czesława Niemena podczas festiwalu sopockiego, a pod koniec listopada wraz z zespołem wyruszyła w trasę koncertową pt. "Skała Akustycznie", którą zakończyła w połowie grudnia.
Lata 2010–2019.
W 2009 nawiązała współpracę z Royal String Quartet, z którym nagrała wspólny projekt muzyczny o nazwie "Kayah &amp; Royal Quartet", mający premierę w marcu 2010. Album zawierał znane utwory wokalistki, nagrane przy użyciu jedynie instrumentów smyczkowych i osiągnął status złotej płyty. Od marca do maja odbyła trasę koncertową promującą album. W kwietniu wystąpiła gościnnie na gali rozdania Fryderyków 2009. Pod koniec maja otrzymała statuetkę „Top nr 5” na sopockim festiwalu TOPtrendy za wysoką sprzedaż płyt w latach 2009–2010. W trakcie koncertu wykonała dwa utwory: „Libertango” i „Diamenty”. 1 listopada premierę miał album studyjny pt. "Panienki z temperamentem", który nagrała wspólnie z Renatą Przemyk. Album, na którym znalazły się ich interpretacje piosenek z repertuaru Kabaretu Starszych Panów, osiągnął nakład 10 tys. sprzedanych egzemplarzy. Również w listopadzie zagrała cztery koncerty w Anglii w ramach cyklu "Your Country Live" organizowanego przez telefonię O2.
Wiosną 2011 powróciła na listy przebojów z singlem „Za późno”, który uplasował się na 4. miejscu w kategorii „muzyka” w opublikowanym przez Google Zeitgeist rankingu najczęściej wyszukiwanych haseł w polskim Internecie. Teledysk do utworu brał udział w selekcji na reprezentanta Polski w konkursie OGAE Video Contest. 5 czerwca zagrała recital w trakcie festiwalu TOPTrendy, podczas którego gościnnie wystąpili Krzysztof Kiljański, Kapela Cygańska, Marcin Wyrostek i Royal String Quartet. Widowisko śledziło ok. 1,9 mln widzów. Również w czerwcu wystąpiła podczas 48. KFPP w Opolu, w trakcie koncertów „Co Ty na to? Z radiem Lato” i „Panna, madonna, legenda tych lat – w hołdzie Ewie Demarczyk”. W listopadzie zaśpiewała na gali rozdania „Róż Gali”, a 31 grudnia uświetniła występem koncert sylwestrowy organizowany przez TVP2 we Wrocławiu. W lutym 2012 zaśpiewała na 14. Charytatywnym Balu Dziennikarzy. Latem zagrała w ramach wakacyjnej trasy koncertowej "Letnia scena Eski". W sierpniu wystąpiła gościnnie podczas koncertu "Stanko+" odbywającego się w ramach 4. edycji "Solidarity of Arts" w Gdańsku. Pod koniec miesiąca zagrała koncert podczas IX Festiwalu Kultury Żydowskiej „Warszawa Singera” przy akompaniamencie Transoriental Orchestry, której skład sformułowała we współpracy z polsko-bułgarskim kompozytorem, Atanasem Valkovem. Koncert okazał się sukcesem i zaowocował albumem, również zatytułowanym "Transoriental Orchestra", który wydała w listopadzie 2013. Wcześniej wystąpiła w koncercie z okazji 50-lecia działalności radiowej „Trójki” oraz podczas "Sylwestra z Dwójką" we Wrocławiu.
W czerwcu 2013 została odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski za „wybitne zasługi dla polskiej kultury oraz osiągnięcia w pracy artystycznej i twórczej” oraz zaśpiewała w trakcie gali jubileuszowej podczas 50. KFPP w Opolu. W grudniu wystąpiła w programie "Gwiazdy kolędują z Dwójką". W maju 2014 zaśpiewała podczas transmitowanego przez TVP koncertu na warszawskim Podzamczu z okazji 10-lecia przystąpienia Polski do Unii Europejskiej, a w czerwcu – podczas koncertu "25 lat! Wolność – kocham i rozumiem!" w ramach 51. KFPP w Opolu oraz na gali rozdania nagród w plebiscycie „Ludzie wolności” organizowanym przez TVN i „Gazetę Wyborczą”. Również w 2014 wraz z Andrzejem Piasecznym nagrała nową wersję piosenki Arethy Franklin „I Say a Little Prayer” na potrzeby kampanii reklamowej sieci sklepów Freshmarket oraz uświetniła występem plenerowy koncert „Sylwester 2014 – Kraków: Miasto Królów” organizowany przez TVN na krakowskim Rynku Głównym. W lutym 2015 wystąpiła na gali z okazji 25-lecia działalności RMF FM organizowanej w Teatrze Narodowym w Warszawie. W czerwcu wystąpiła w koncercie „Muzyczna biografia – 90 lat Polskiego Radia” na 52. KFPP w Opolu oraz zagrała z Transoriental Orchestrą na "Life Festival Oświęcim". Początkowo miała wystąpić na festiwalu wraz z Goranem Bregoviciem, jednak jego występ odwołano z powodu z powodów politycznych, tj. poparcia dla rosyjskiej aneksji na Krym. Latem uczestniczyła w trasie "Lato z radiem". W listopadzie wydała reedycję albumu pt. "Kamień" z okazji 20. rocznicy wydania płyty, a w grudniu zaśpiewała podczas „Sylwestrowej Mocy Przebojów” w Katowicach. Koncert był najchętniej oglądanym telewizyjnym widowiskiem sylwestrowym. W maju 2016 ponownie wystąpiła w ramach trasy "Letnia scena Eski", a w czerwcu – podczas koncertu z okazji 120-lecia kinematografii pt. „Ta noc do innych niepodobna” w ramach 53. KFPP w Opolu. We wrześniu zagrała w warszawskiej Progresji koncert z Goranem Bregoviciem, a w listopadzie wydała album pt. "Gdy pada śnieg", na którym znalazły się jej interpretacje popularnych kolęd, a także kilka autorskich piosenek świątecznych.
W 2017 nawiązała współpracę z izraelskim kompozytorem i producentem Idanem Raichelem, z którym wylansowała przebój „Po co”. W maju zrezygnowała z występu na LIV Krajowym Festiwalu Piosenki Polskiej w Opolu z powodów politycznych oraz jako „znak jedności z tymi, którzy na cenzurowanym byli i nadal pozostali”, wyrażając niezadowolenie z działalności Telewizji Polskiej. W tym samym miesiącu zaśpiewała na gali wręczenia tytułu „Człowieka roku” od redakcji „Gazety Wyborczej”, a w sierpniu uświetniła występem festiwale: "Disco pod gwiazdami" w Stężycy, "Top of the Top" w Sopocie i "Magiczne zakończenie wakacji" w Kielcach. Jesienią odbyła ogólnopolską trasę koncertową z Goranem Bregoviciem. W październiku zaśpiewała podczas koncertu jubileuszowego z okazji 20-lecia emisji programu TVP1 "Jaka to melodia?". W listopadzie, wraz z Grzegorzem Hyży nagrała utwór „Podatek od miłości” na potrzeby filmu o tym samym tytule. W grudniu zaśpiewała podczas koncertu sylwestrowego organizowanego przez TVN w Warszawie.
W marcu 2018 odebrała nagrodę specjalną, przyznawaną „artystom, którzy w szczególny sposób zapisali się w historii radia”, na gali rozdania MocArtów RMF Classic. W maju wystąpiła podczas koncertu „Radiowy przebój roku” na Polsat SuperHit Festiwal 2018 i zaśpiewała w koncercie ku pamięci Zbigniewa Wodeckiego pt. „Gwiazdy dla Zbyszka. Tribute to Zbigniew Wodecki”, który transmitowany był przez TVN. W lipcu była jedną z gwiazd festiwalu "New Pop" w Białymstoku i koncertu „Gwiazdy dla Ziemi – Earth Festival” odbywającego się w Uniejowie i transmitowanego przez telewizję Polsat. W sierpniu wystąpiła podczas koncertu „#iDANCE” na festiwalu "Top of the Top" w Sopocie. Również w 2018 udzieliła się wokalnie w projekcie artystycznym „Czarna Polana” w reżyserii Tomasza Bagińskiego oraz nagrała piosenkę „Miłość” na potrzeby albumu pt. "Tischner. Mocna nuta", który został nagrany ku pamięci ks. Józefa Tischnera i był nominowany do Fryderyków w kategorii „album roku folk/muzyka świata”. 14 lutego 2019 wystąpiła podczas koncertu walentynkowego „Tango show dla zakochanych”, który odbył się Studiu Koncertowym Polskiego Radia im. Witolda Lutosławskiego w Warszawie. W marcu uświetniła występem galę rozdania Fryderyków. W kwietniu zagrała trzy koncerty z Goranem Bregoviciem i wydała singel „Dawaj w długą”. W czerwcu wystąpiła podczas koncertu „Polskę kocham”, zorganizowanego w Gdańsku przez Europejskie Centrum Solidarności z okazji 30. rocznicy pierwszych częściowo wolnych wyborów parlamentarnych w Polsce, a także podczas koncertu "Gwiazdy dla Ziemi – Earth Festival" w Uniejowie i w ramach trasy "Lato z radiem" w Zakopanem. Od czerwca do października występowała z innymi artystkami w ramach projektu koncertowego „Women’s Voices. Kobiety ratują planetę”. W sierpniu ponownie wystąpiła w koncercie „#iDance” podczas festiwalu "Top of the Top" w Sopocie. W grudniu wystąpiła podczas koncertu świątecznego „Najpiękniejsze kolędy” w kościele parafialnym pw. Matki Bożej Częstochowskiej w Lubinie.
Od 2020.
W styczniu 2020 miał premierę singiel „Ramię w ramię”, którą nagrała wspólnie z Viki Gabor. W marcu ukazał się teledysk do piosenki „Przejazdem” zespołu Pectus, w której gościnnie zaśpiewała. W maju wzięła udział w akcji #hot16challenge2, promującej zbiórkę funduszy na rzecz personelu medycznego pracującego w trakcie trwania pandemii COVID-19. Z inicjatywy Anny Dymnej wzięła udział także w nagraniu piosenki „Mimo wszystko”, będącej hołdem dla ludzi walczących o zdrowie innych w dobie pandemii COVID-19. W sierpniu ukazał się singiel Karoliny Cichej „Płacz nad młodością, co odchodzi” nagrany z udziałem Kayah. We wrześniu wydała utwór „Królestwo kobiet”, nagrany z Mery Spolsky, promujący serial TVN pod tym samym tytułem. W październiku odbyła się premiera singla Marii Sadowskiej „Kocham Cię” z gościnnym udziałem Kayah. W tym samym miesiącu wystąpiła z Viki Gabor jako gość muzyczny w finale 11. edycji programu Polsatu "Dancing with the Stars. Taniec z gwiazdami". W grudniu ukazał się świąteczny utwór „To spotkanie”, zaśpiewany wspólnie przez Kayah i Małgorzatę Kościelniak.
W maju 2021 ukazała się płyta Andrzeja Piasecznego pt. "50/50", na której znalazł się utwór „Powiedz kotku” z gościnnym udziałem Kayah. Również w maju ukazał się singiel Krzysztofa Iwaneczki „Nie dzielcie nas”, który został nagrany w duecie z Kayah. W czerwcu wydała utwór „Kochaj Różnym Być” nagrany z Nickiem Sincklerem i wystąpiła podczas koncertu Polskiego Radia "To, co najpiękniejsze – pamięci Krzysztofa Krawczyka" oraz koncertu „Najlepsi z Najlepszych” na festiwalu Polsat SuperHit Festival 2021. W sierpniu wystąpiła z Viki Gabor podczas Gali Muzyki Rozrywkowej i Jazzu Fryderyk Festiwal 2021, wzięła udział w koncertach "#Forever Young" i "#Nasze20lecie" na Top of the Top Sopot Festival 2021 oraz była gościem muzycznym na gali Miss Polski 2021 transmitowanej przez Polsat. W listopadzie miał premierę singiel Natalii Kukulskiej „Pod powieką (Preludium e-moll)”, w którym zaśpiewała i do którego napisała tekst. W grudniu wystąpiła z Viki Gabor podczas koncertu „Fundacja Polsat 25 lat. Jesteśmy dla dzieci”, a premierę miał singiel Arka Kłusowskiego „Niech zimy nie będzie”, w którym gościnnie wystąpiła.
W marcu 2022 wystąpiła na charytatywnym koncercie TVN „Razem z Ukrainą”. W maju wystąpiła na koncercie „Radiowy Przebój Roku” na Polsat SuperHit Festiwal. W lipcu wydała singel „Odnaleźć siebie”. W sierpniu wystąpiła podczas Top of the Top Sopot Festival. Jesienią w ramach projektu „Kayax XX Rework” z okazji 20-lecia wytwórni Kayax wzięła udział w nagraniu nowej wersji utworu Julii Wieniawy „Nie muszę” i swojego singla „Po co”. W listopadzie ukazał się singel Michała Bajora i Kayah „No, a ja?”.
W lutym 2023 wystąpiła na zorganizowanym przez telewizję Polsat koncercie charytatywnym „Stay Together – Nie bądź obojętny”.
Działalność biznesowa.
Równolegle z działalnością muzyczną, skupiła się na działalności producenckiej. W 2001 wraz ze swoim menedżerem Tomaszem „Tomikiem” Grewińskim zawiązała spółkę producencką Kayax. Pierwszym efektem współpracy było stworzenie siedmiu utworów na album Ewy Bem pt. "Mówię tak, myślę nie". W kolejnych latach wydała albumy wykonawców, takich jak Brodka, Zakopower, Hey, Andrzej Smolik, Urszula Dudziak, Artur Rojek, Krzysztof Kiljański, Maria Peszek, Krzysztof Zalewski, Daria Zawiałow czy Mary Komasa.
Pod koniec 2018 uruchomiła projekt muzyczny "My Name Is New" mający na celu promowanie debiutujących wykonawców.
Działalność polityczna.
W 2007 związała się z powstałą wówczas Partią Kobiet.
W 2016 podjęła współpracę z Komitetem Obrony Demokracji, biorąc udział we wrześniowym marszu i wygłaszając na nim przemówienie przeciwko działaniom rządu w sprawach aborcji. W 2017 wystąpiła w spocie ruchu społecznego Kultura Niepodległa, sprzeciwiającemu się „podporządkowaniu kultury politykom i partiom politycznym”.
Działalność społeczno-charytatywna.
Współpracowała z Komitetem Ochrony Praw Dziecka i Fundacją Uli Jaworskiej, angażując się akcje profilaktyki zdrowotnej. Zasiadała w Radzie Polskiej Fundacji Muzycznej. Wspierała kampanię, przeprowadzaną przez firmę farmaceutyczną Merck Serono, zachęcającą do przeprowadzania działań edukacyjnych związanych z chorobami tarczycy. W 2019 wsparła akcję kanału Discovery Life „#BadamPiersi” zachęcającą kobiety do profilaktyki w badaniu piersi.
Zaangażowała się w ogólnopolską kampanię społeczną "Pij mleko! Będziesz wielki". W 2007 zaśpiewała w koncercie „Podziel się posiłkiem”, mającym promować akcję dożywiania dzieci. Brała udział w kampanii Fundacji Polsat: „A wystarczy naprawdę niewiele – wystarczy chcieć” (2008) i „Dzieci dzieciom” (2009). Charytatywnie wzięła udział w nagraniu audiobooków dla pacjentów szpitali dziecięcych w całej Polsce: „Bajki oparte na Faktach” w 2013 i „Klub Sportowy Koźlątko” w 2016. W 2018 wraz z Grzegorzem Hyżym zagrała w specjalnym odcinku teleturnieju "Milionerzy", a wygraną z programu – czek na 40 tys. zł – przekazali na rzecz Fundacji TVN „Nie jesteś sam”. Również w 2018 wsparła akcję „Podaruj wigilię” Stowarzyszenia „Mali bracia ubogich”. W 2019 wystąpiła w mikołajkowym bloku reklamowym telewizji Polsat, z którego dochód – ponad 1,2 mln zł – został przekazany na leczenie i rehabilitację podopiecznych Fundacji Polsat.
Została ambasadorką polskiego oddziału Światowego Funduszu na rzecz Przyrody; brała udział w akcji WWF "Godzina dla Ziemi" (2009). W 2018 i 2019 wystąpiła podczas pierwszej i drugiej edycji koncertu „Gwiazdy dla Ziemi – Earth Festival”, mającego na celu uświadamianie ludzi na temat globalnego problemu związanego z zanieczyszczeniem środowiska. W 2019 włączyła się w projekt koncertowy Pauliny Przybysz „Women’s Voices. Kobiety ratują planetę”.
Zaangażowała się w kampanię społeczną "Kultura się liczy" prowadzoną przez Narodowe Centrum Kultury.
Jest sojuszniczką społeczności LGBT. Zainicjowała powstanie albumu kompilacyjnego pt. "Music 4 Boys &amp; Gays" (2007), który adresowany był do gejów, i jego kontynuacji "Music 4 Queers &amp; Queens" (2020). W 2021 zadeklarowała, że swoją Nagrodę Artystyczną Prezydenta Miasta Białegostoku przeznaczy na stowarzyszenie Tęczowy Białystok działające na rzecz osób LGBT i Fundację „AXMAD” opiekującą się uchodźcami z Czeczenii.
Pozostałe przedsięwzięcia.
W 2004 uczestniczyła w sztafecie z ogniem olimpijskim podczas Letnich Igrzysk Olimpijskich w Atenach.
Była prowadzącą autorskiego programu rozrywkowego TVN "To było grane" (1998), jurorką w "Fabryce gwiazd" (2008) i jednym odcinku programu "SuperSTARcie" (2014) oraz trenerką w pierwszej edycji "The Voice of Poland" (2011). Za bycie trenerką w "The Voice of Poland" zdobyła nominację do Telekamer 2011 w kategorii „juror”. Była gościem programów "Dzień z..." (2003), "Kultowe rozmowy" (2014), "Lustro" (2016), "Siła kobiet" (2016) i "Zielone gwiazdy" (2019) oraz talk-shows "Bezludna wyspa" (2006), Kuba Wojewódzki (2002, 2003), "Jazda Figurowa" (2009) i "20m2" (2015), a także uczestniczką teleturnieju "Milionerzy" (2018). Współprowadziła jeden z koncertów podczas 42. Krajowego Festiwalu Piosenki Polskiej w Opolu (2005) i Sopot Festival 2007 oraz galę rozdania Fryderyków 2008.
Zaangażowała się w kampanię promocyjną internetowego serwisu informacyjnego Arena.pl (2002) oraz rozgłośni radiowych: Radio Zet (2003, 2006), RMF Classic (2011) i Meloradio (2018). Wystąpiła w kampanii reklamowej marki obuwniczej Inblu (2003), sieci telefonii komórkowej Orange Pop (2005) i Orange (2006), kanału muzycznego VH1 Polska (2005), marki herbacianej Lipton (2007), producenta kosmetyków AA (2009) i sieci sklepów Freshmarket (2014). Za muzykę napisaną do reklamy Orange Pop dostała nagrody na festiwalach Crackfilm, Kreatura i Złote Orły. W 2004 stworzyła linię perfum i kosmetyków „Kayah Women” i „Kayah Men”.
Współtworzyła internetowe nRadio. Współpracowała nad audycją "3 piosenki" w Radio Zet Chilli. W latach 2017–2022 prowadziła audycję „Tu i teraz” w Meloradiu.
Wzięła udział w sesjach zdjęciowych do okładek czasopism, takich jak „Playboy” (1996, 1997, 2003), „Elle Polska” (1999), „Boutique” (2005), „Gala” (2006, 2010), „Viva!” (2007), „Olivia” (2011), „Zwierciadło” (2012) i „Sens” (2015). W 2011 była felietonistką „Gali”.
Wystąpiła gościnnie w serialach TVN "Niania" (2005) i "Druga szansa" (2016). Zagrała Marię Corazzi w filmie "Dublerzy" i serialu TVP1 serialu o tym samym tytule; obie produkcje miały premierę w 2006. Brała również udział w zdjęciach próbnych do ekranizacji powieści Henryka Sienkiewicza "Ogniem i mieczem" w reżyserii Jerzego Hoffmana, jednak ostatecznie nie dostała się do obsady filmu, a rolę Horpyny odegrała Rusłana Pysanka. Zagrała gwiazdę w filmie "Piksele" (2009).
W styczniu 2019 zapowiedziała trwanie prac nad książką autobiograficzną, nad którą współpracowała z Agnieszką Wójtowicz.
Charakterystyka muzyczna i inspiracje.
Na albumie "Kamień", który traktuje jako „prawdziwy debiut”, umieściła materiał łączący brzmienia soulowe z jazzem i R&amp;B, do których powróciła przy nagrywaniu płyty "Skała". Zainteresowała się także brzmieniami disco i elektronicznymi, co słychać na płytach "Zebra" i "JakaJaKayah". Po wydaniu płyt "Kamień" i "JakaJaKayah" zaczęła być nazywana w mediach „zdolną propagatorką muzyki soul i R&amp;B w Polsce”. W międzyczasie nagrała też album "Kayah &amp; Bregović" z muzyką bałkańską. Przy okazji płyty "Stereo typ" powróciła do brzmień popowych. Przy tworzeniu krążka "Transoriental Orchestra" inspirowała się muzyką żydowską, a także zaśpiewała na nim w językach: hebrajskim, arabskim, jidysz i ladino.
Wpływ na popkulturę.
Uchodzi za jedną z najciekawszych i największych polskich gwiazd muzyki, jedną z najpopularniejszych polskich wokalistek i gwiazdę.
W programie rozrywkowym Polsatu "Twoja twarz brzmi znajomo" w postać wokalistki wcielili się: Mariusz Totoszko (zaśpiewał utwór „Prawy do lewego”), Anna Czartoryska-Niemczycka („Testosteron”), Agnieszka Twardowska („Na językach)”, Kasia Moś („Po co”) i Katarzyna Ptasińska („Byłam różą”).
Magdalena Mielcarz w wywiadzie dla „Newsweeka” wyjawiła, że Kayah była osobą, która wywarła silny wpływ na jej muzyczną twórczość, a Ralph Kaminski i Julia Wieniawa wskazują Kayah jako swoją idolkę.
Życie prywatne.
W latach 90. pozostawała w nieformalnym związku z gitarzystą Bogdanem Kowalewskim. Podczas nagrywania programu "To było grane" poznała producenta telewizyjnego Rinke Rooyensa, którego poślubiła 5 sierpnia 1998. 1 grudnia 1998 urodził im się syn, Roch. W 1999 małżonkowie otrzymali Srebrne Jabłko, nagrodę przyznawaną w plebiscycie czytelników miesięcznika "Pani" „najwspanialszym polskim parom”. Od 2002 byli w separacji, ostatecznie rozwiedli się w 2010. W latach 2005–2009 była związana z Sebastianem Karpielem-Bułecką, później spotykała się z senegalskim muzykiem Pako Sarrem. Od 2017 jest związana z Jarosławem Grzywińskim, byłym prezesem Giełdy Papierów Wartościowych.
Jest wegetarianką. Była związana ze szkołą kabały. Cierpi na chorobę Hashimoto.
Posiada dom w Rio de Janeiro. W 2007 jej majątek szacowany był na ok. 1,5 mln złotych. Była jedną ze „100 najcenniejszych gwiazd polskiego show-biznesu” według danych magazynu „Forbes Polska”; jej wizerunek został wyceniony przez reklamodawców na 391 tys. zł w 2008 (34. miejsce), 390 tys. zł w 2009 (35. miejsce), 360 tys. zł w 2010 (64. miejsce), w 2011 zajęła 29. miejsce, 381 tys. w 2012 (53. miejsce), 529 tys. zł, w 2013 (21. miejsce) i 269 tys. w 2014 (51. miejsce). W 2015 rankingu nie publikowano.
Dorobek artystyczny.
Filmografia.
Źródło:

</doc>
<doc id="25039" url="https://pl.wikipedia.org/wiki?curid=25039" title="Międzynarodowa Organizacja Pracy">
Międzynarodowa Organizacja Pracy

Międzynarodowa Organizacja Pracy (ang. "International Labour Organization" – ILO, fr. "Organisation Internationale du Travail" – OIT, hiszp. "Organización Internacional del Trabajo" – OIT, ros. "Международная организация труда" МОТ) – agencja afiliowana ONZ zajmująca się problemami pracowniczymi, a szczególnie ograniczaniem pracy dzieci, ochroną praw pracowników, polepszaniem warunków do pracy i życia, tworzeniem miejsc pracy i szkoleń oraz opracowywaniem międzynarodowych standardów pracy. MOP rozpatruje skargi na podmioty, które naruszają międzynarodowe prawa pracownicze, jednak nie może nakładać sankcji na rządy za nieprzestrzeganie prawa.
Została utworzona 28 czerwca 1919 roku na paryskiej konferencji pokojowej jako autonomiczna organizacja stowarzyszona z Ligą Narodów. Po II wojnie światowej stała się organizacją afiliowaną przy ONZ. Jej siedziba znajduje się w Genewie. W 1969 roku otrzymała Pokojową Nagrodę Nobla.
Do Międzynarodowej Organizacji Pracy należy 187 państw; 186 ze 193 państw członkowskich ONZ i Wyspy Cooka.
Ogólne informacje.
Organizacja organizuje Międzynarodową Konferencję Pracy w Genewie co roku, w czerwcu. Konferencja ta podejmuje decyzje dotyczące polityki, programu i budżetu MOP.
Każdy kraj członkowski reprezentowany jest na Konferencji przez czterech delegatów: dwóch z ramienia rządu, jednego przedstawiciela pracodawców i jednego przedstawiciela pracowników. Wszystkie głosy są równe, niezależnie od wielkości i ludności państwa. Każdy delegat ma prawo głosować indywidualnie we wszystkich sprawach, nad którymi obraduje Konferencja.
Reprezentanci pracowników i pracodawców zazwyczaj są wybierani przez organizacje ogólnonarodowe.
Każdy delegat może mieć dwóch doradców technicznych do każdej poszczególnej sprawy, objętej porządkiem dziennym posiedzenia, mających głos doradczy. Pełnomocnictwa delegatów i ich doradców są sprawdzane przez Konferencję, która może większością 2/3 głosów delegatów obecnych odmówić przyjęcia delegata lub doradcy, którego wyznaczenie uzna za sprzeczne z przepisanymi warunkami (art. 3 Konstytucji MOP). Brak delegata nierządowego lub zakwestionowanie jego pełnomocnictw skutkuje pozbawieniem głosu decydującego jednego z delegatów rządowych, zachowuje on głos doradczy (art. 4).
MOP, której siedzibą jest Genewa, ma unikalną, trójstronną strukturę. W jej głównych organach: Międzynarodowej Konferencji Pracy i Radzie Administracyjnej, obok przedstawicieli rządów zasiadają reprezentanci pracodawców i pracowników. Funkcję sekretariatu Organizacji pełni Międzynarodowe Biuro Pracy (MBP), na czele którego stoi dyrektor generalny. Od października 2012 urząd dyrektora generalnego sprawuje Guy Ryder (Wielka Brytania).
MOP koncentruje swoją działalność na ustanawianiu standardów pracy w formie konwencji i zaleceń. Dostarcza też na dużą skalę pomoc techniczną w różnych dziedzinach. Szeroka gama programów technicznych realizowana jest w 140 krajach. Programy te skupione są na wspieraniu realizacji 4 celów strategicznych MOP tj.:
MOP pomaga rządom oraz organizacjom pracowników i pracodawców ustanawiać poprawne relacje pracownicze oraz reformować prawo pracy tak, by mogło sprostać zmianom gospodarczym i potrzebom społecznym.
Aktywność MOP w wielu przypadkach wychodzi poza granice statutowe i dotyczy problemów globalnych. W lutym 2002 roku utworzono Światową Komisję do spraw Społecznego Wymiaru Globalizacji, która jest organem niezależnym złożonym z 26 ekspertów z różnych dziedzin (politycy, ekonomiści, przedstawiciele biznesu, pracodawców i pracowników). Celem Komisji jest określenie kierunku, w jakim zmierzają procesy globalizacji, ich wpływu na życie i pracę ludzi na całym świecie, i wypracowanie konkretnych środków politycznych, które pozwolą na oswojenie globalizacji i umożliwią nadanie jej bardziej ludzkiego kształtu.
MOP posiada Centrum Szkoleniowe w Turynie.
Kraje powinny dążyć do tego aby wzajemnie respektować szkolenia instytucji i ośrodków szkoleniowych BHP.
Historia.
Pod koniec I wojny światowej na wniosek związków zawodowych w kilku krajach, Konferencja Pokojowa ustanowiła w 1919 roku Komisję Pracy. Wśród jej 15 członków byli związkowi przywódcy, tacy jak Amerykanin Samuel Gompers, który został przewodniczącym oraz Léon Jouhaux z Francji, późniejszy laureat Pokojowej Nagrody Nobla. W Komisji byli również liderzy Międzynarodowego Stowarzyszenia Ustawodawstwa Pracy tacy jak Arthur Fontaine z Francji, który został pierwszym przewodniczącym Rady Administracyjnej Międzynarodowej Organizacji Pracy, Ernest Mahaim z Belgii, następca Fontaine’a na tym samym stanowisku; przywódca socjalistyczny Emile Vandervelde, również z Belgii i Harold Butler z Brytanii, późniejszy dyrektor generalny MOP. Po dziesięciu tygodniach pracy Komisja Pracy przyjęła dokument opracowany na podstawie brytyjskiego projektu, który 11 kwietnia 1919 roku stał się XIII rozdziałem traktatu wersalskiego i odpowiednio pozostałych układów pokojowych. Z poprawkami pozostaje on do dnia dzisiejszego dokumentem według którego pracuje MOP.
Wśród członków założycieli MOP znalazły się następujące kraje: Belgia, Kuba, Czechosłowacja, Francja, Japonia, Stany Zjednoczone, Wielka Brytania oraz Polska.
W swojej preambule Konstytucja MOP stwierdza, że "„pokój powszechny i trwały może być zbudowany jedynie na zasadach sprawiedliwości społecznej”". W roku 1944 w Filadelfii Międzynarodowa Konferencja Pracy przyjęła deklarację, stanowiącą obecnie aneks do Konstytucji, która zawiera znacznie dalej idące stwierdzenie. Ogłasza ona, że wszyscy ludzie mają prawo "„dążyć do postępu materialnego i rozwoju umysłowego w warunkach wolności i godności, bezpieczeństwa gospodarczego i z równymi szansami”". Zaś dalej mówi, że "„ubóstwo, gdziekolwiek istnieje, stanowi niebezpieczeństwo dla dobrobytu wszystkich”".
Lata początkowe.
Pierwsza Międzynarodowa Konferencja Pracy odbyła się w Waszyngtonie w październiku 1919 roku. Wybrany został wówczas pierwszy dyrektor nowego Międzynarodowego Biura Pracy, Albert Thomas z Francji. Historyk o głębokich zainteresowaniach problemami społecznymi, poprzednio polityk, ambasador i minister z czasu wojny, przewodził MOP podczas lat jej kształtowania się.
Pomiędzy dwiema wojnami światowymi MOP była autonomiczną częścią Ligi Narodów. Konstytucję jej stanowiła część XIII traktatu wersalskiego Najbardziej pilnymi problemami owego czasu, których dotyczyły pierwsze decyzje MOP, były: ośmiogodzinny dzień pracy, walka przeciwko bezrobociu, ochrona macierzyństwa oraz warunki pracy kobiet i młodzieży.
Podczas II wojny światowej MOP przeniosła czasowo swoją siedzibę do Montrealu w Kanadzie. Międzynarodowa Konferencja Pracy, która odbyła się w Filadelfii w 1944 roku po pięcioletniej przerwie, ponownie zdefiniowała cele i zadania Organizacji, przyjmując deklarację filadelfijską, i pomogła przygotować MOP do czekających ją po wojnie problemów.
Rozwój powojenny.
W 1946 roku Organizacja stała się pierwszą wyspecjalizowaną agencją związaną z Narodami Zjednoczonymi. Od tego właśnie czasu wyrósł system ścisłego współdziałania międzynarodowych organizacji, które usiłują pokonać poważne nierówności i brak równowagi pomiędzy różnymi regionami świata. W zakresie polityki społecznej MOP odgrywa aktywną rolę w jednej z najbardziej imponujących zmian począwszy od II wojny światowej: w rozwoju na wielką skalę międzynarodowej współpracy technicznej. Ciągle pojawiają się nowe problemy jako rezultat technologicznych, gospodarczych i społecznych zmian. Podczas gdy poprawa warunków życia i pracy oraz promocja pełnego zatrudnienia pozostają nadal głównymi celami MOP, musi ona stawiać czoła również takim problemom jak migrujący pracownicy, przedsiębiorstwa wielonarodowe, środowisko pracy i konsekwencje gospodarczej restrukturyzacji.
MOP pozostaje organizacją ustanawiającą standardy, ale dzisiaj kładzie się nacisk na programy operacyjne i pracę edukacyjną w najszerszym znaczeniu tego słowa. Doprowadziło to do utworzenia Międzynarodowego Instytutu Badań nad Pracą (w Genewie) w 1960 roku, oraz Międzynarodowego Centrum Szkoleniowego MOP w Turynie w 1965 roku, a także Światowego Programu na Rzecz Zatrudnienia. Programy operacyjne przyczyniły się ponadto w poważnym stopniu do decentralizacji funkcji genewskiej siedziby Biura między różnymi regionami świata.
Na początku 2014 do MOP należało 185 państw członkowskich, w porównaniu do 42 w 1919 roku i 58 w 1948 roku. Jej budżet wzrósł z 4.5 miliona dolarów w 1948 r. do 434.04 miliona dolarów w latach 2004–2005.
Struktura.
Międzynarodowa Organizacja Pracy składa się ze zbierającego się co roku zgromadzenia ogólnego – Międzynarodowej Konferencji Pracy; rady wykonawczej – Rady Administracyjnej; oraz stałego sekretariatu – Międzynarodowego Biura Pracy. Organizacja działa również poprzez pomocnicze zgromadzenia takie jak regionalne konferencje, komitety przemysłowe i spotkania ekspertów.
Międzynarodowa Konferencja Pracy wybiera Radę Administracyjną; przyjmuje budżet MOP, finansowany ze składek krajów członkowskich; ustanawia międzynarodowe standardy pracy; stanowi światowe forum do dyskusji problemów społecznych i problemów pracy. Każda delegacja krajowa składa się z dwóch delegatów rządowych, jednego delegata przedsiębiorców i jednego delegata pracowników, którym towarzyszą, jeśli jest to niezbędne, techniczni doradcy. Delegaci przedsiębiorców i pracowników są niezależni; mogą oni i często to czynią, nie zgadzać się ze swoimi rządami i między sobą.
Rada Administracyjna zwykle odbywa trzy sesje w ciągu roku w Genewie, aby rozstrzygać problemy polityki i programów Organizacji. Aktualnie składa się ona z 28 członków rządowych, 14 przedsiębiorców oraz 14 pracowników. Dziesięć krajów odgrywających największą rolę w przemyśle mają stałych reprezentantów rządowych, a pozostali są wybierani co trzy lata przez Konferencję.
Międzynarodowe Biuro Pracy kierowane jest przez dyrektora generalnego wybieranego przez Radę Administracyjną. Personel biura pochodzi z około 110 narodów. Liczba urzędników wzrosła z 500 w 1948 roku do ponad 1900 w roku 1992 plus około 600 ekspertów obsługujących programy technicznej współpracy na całym świecie. Oprócz działalności operacyjnej biuro zaangażowane jest do badań i publikowania w bardzo szerokim zakresie tematów społecznych i dotyczących pracy.
Międzynarodowe standardy pracy.
Podstawowym zadaniem MOP była poprawa warunków życia i pracy poprzez ustanowienie wszechstronnego kodeksu prawa i praktyki. Założyciele organizacji uznali, że standardy uchwalone wspólnym wysiłkiem rządów, pracodawców i pracowników będą realistyczne, trwałe i szeroko stosowane.
Tak rozumianą funkcję stanowienia standardów MOP spełnia nadal. Liczba międzynarodowych instrumentów pracy konwencji i zaleceń (ang. "recomendations") przyjętych przez Międzynarodową Konferencję Pracy począwszy od 1919 roku osiągnęła 382 w roku 2006 (187 konwencji i 195 zalecenia). Zarejestrowano 7253 ratyfikacje konwencji (do końca roku 2005).
Do wejścia w życie konwencji potrzeba przynajmniej dwu ratyfikacji. Następuje to po upływie roku od daty zarejestrowania przez Dyrektora Generalnego ratyfikacji zgłoszonej przez dwa państwa – strony. Kolejne ratyfikacje obowiązują po upływie roku od danej rejestracji. Ratyfikowana konwencja obowiązuje tylko państwa które dokonały rejestracji. Wypowiedzenie jest możliwe po upływie każdych 10 lat od daty początkowego wejścia w życie danej konwencji, a jest skuteczne po roku od daty zarejestrowania go. O wszystkich ratyfikacjach i wypowiedzeniach Dyrektor Generalny powiadamia Sekretarza Generalnego ONZ zgodnie z art. 20 Konstytucji i art. 102 Karty NZ. Językami autentycznymi są angielski i francuski, depozytariuszem jest Dyrektor Generalny. Rada Administracyjna składa na Konferencji Ogólnej w czasie, który uzna za właściwy, sprawozdanie o stosowaniu danej konwencji i bada, czy należy wpisać na porządek dzienny Konferencji sprawę całkowitej lub częściowej jej rewizji.
Każda konwencja jest instrumentem prawnym regulującym pewne aspekty administracji pracy, dobrobytu społecznego, BHP lub praw człowieka. Ich ratyfikacja powoduje podwójne zobowiązanie państwa członkowskiego: jest to zarówno formalna zgoda na stosowanie ustaleń konwencji, jak i wykazanie chęci akceptacji międzynarodowych środków nadzoru. Wedle art. 22 Konstytucji MOP każdy z członków Organizacji zobowiązuje się przedkładać Międzynarodowemu Biuru Pracy roczne sprawozdanie w sprawie środków, jakie przedsięwziął w celu wykonania konwencji, do których przystąpił. Art. 26 dozwala każdemu z członków zgłosić skargę do Międzynarodowego Biura przeciw innemu członkowi, który, jego zdaniem, nie zapewnia w sposób dostateczny wykonania konwencji przez obu ratyfikowanej.
Niespotykaną gdzie indziej cechą konwencji MOP jest to, że treść każdej konwencji powstaje w zgodnej współpracy rządów, przedsiębiorców i pracowników. Brak zgody którejś ze stron praktycznie wyklucza powstanie konwencji. Zalecenie jest podobne do konwencji wyjąwszy to, że nie podlega ratyfikacji, oraz określa bardziej szczegółowe dyrektywy. Zarówno konwencje jak zalecenia definiują standardy, określają i stymulują model dla prawodawstwa i praktyki w państwach członkowskich.
Konwencje MOP obejmują szeroki obszar problemów społecznych, włączając w to problemy podstawowych praw człowieka (takich jak wolność stowarzyszeń, zniesienie pracy przymusowej i likwidacja dyskryminacji przy zatrudnieniu), minimalnej płacy, administracji pracy, stosunków pracy, polityki zatrudnienia, warunków pracy, zabezpieczenia socjalnego, bhp oraz zatrudnienia na morzu. Szereg porozumień dotyczy pracujących kobiet.
Chociaż MOP nie może dyktować działań państwom członkowskim, może ona czujnie obserwować, jak rządy wywiązują się ze zobowiązań wynikających z ratyfikowanych Konwencji, i czyni to. Dwa organy są odpowiedzialne za taki nadzór. Pierwszy to niezależny Komitet Ekspertów ds. Stosowania Konwencji i Zaleceń, składający się ze znakomitych prawników, którego zadaniem jest formułowanie swoich uwag na całkowicie niezależnej podstawie. Bardziej ogólny przegląd dokonywany jest w czasie Międzynarodowej Konferencji Pracy przez drugi organ – trójstronny Komitet Stosowania Konwencji i Zaleceń, który obraduje jawnie i dyskutuje, na podstawie sprawozdania Komitetu Ekspertów, sprawy uznane przezeń za najważniejsze. Począwszy od 1964 roku zanotowano blisko 2000 zmian, które doprowadziły prawo i praktykę krajową do stanu zgodności z postanowieniami ratyfikowanych Konwencji, w odpowiedzi na uwagi wniesione przez organ nadzoru MOP. Organizacja zwiększyła także swoją działalność na rzecz pomocy państwom członkowskim w tej dziedzinie, szczególnie poprzez swoich regionalnych do radców ds. międzynarodowych standardów pracy, przez zwiększenie częstotliwości uciekania się do procedury bezpośrednich kontaktów z rządami, przez organizowanie seminariów i kursów szkoleniowych oraz przez rozpowszechnianie informacji dotyczących standardów i zasad MOP.
Szczególną uwagę zwraca się na wolność związkową. W porozumieniu z Radą Gospodarczą i Społeczną Narodów Zjednoczonych, został ustanowiony specjalny mechanizm, w celu badania skarg w tej dziedzinie. Jej głównym składnikiem jest Komitet Wolności Związkowych Rady Administracyjnej, który zbadał ponad 2300 spraw od momentu utworzenia go w, 1951 roku. Ten dziewięcioosobowy trójstronny Komitet został powołany do rozpatrywania skarg, których liczba w ostatnich latach stale wzrasta; około 80 spraw pojawia się obecnie w porządku obrad każdej z trzech sesji, które Komitet odbywa każdego roku. Jeśli zjawisko to odzwierciedla szerszą, i pożądaną, znajomość procedur MOP, winno ono być uznane jako świadectwo niewątpliwego pogorszenia się sytuacji przestrzegania praw człowieka w świecie. W świetle tego, MOP proponuje rozwijać swoje prace badawcze i informacyjne w tym zakresie, kontynuując zapewnienie efektywnego działania własnego systemu kontrolnego i badania skarg.
Konwencje i Zalecenia nazywane są "Międzynarodowym Kodeksem Pracy". Standardy wprowadzone do Kodeksu przekraczają znaczenie poszczególnych tematów, do których się odnoszą. Wprowadzają one zastosowanie znacznej liczby zasad wyrażonych w Powszechnej Deklaracji Praw Człowieka oraz Paktach Praw Człowieka Narodów Zjednoczonych przez włączenie ich do porozumień o światowym zasięgu. Stanowią one również wspólny zasób zgromadzonego doświadczenia, który jest udostępniony krajom na każdym etapie rozwoju. Kodeks ma również znaczny wpływ na rozwój prawodawstwa socjalnego na całym świecie.
Współpraca techniczna.
Biorąc pod uwagę uniwersalny charakter przyjętych na początku celów – biorąc również pod uwagę specyficzne zobowiązanie na podstawie własnej konstytucji, aby w pełni uczestniczyć w walce z niedostatkiem – MOP przyłączył się wraz z innymi organizacjami Narodów Zjednoczonych do działań na rzecz poprawy gospodarki światowej i społecznego dobrobytu. Jeszcze przed II wojną światową MOP często wysyłał doradcze misje by pomagać rządom w specyficznych problemach pracy i społecznych. W czasie wojny MOP wysyłał misje do Ameryki Łacińskiej, głównie w zakresie zabezpieczenia społecznego i wkrótce po tym zdecydował się podjąć operacyjną, techniczną współpracę w sposób ciągły.
Po II wojnie światowej program technicznej współpracy MOP rozszerzył się gwałtownie w ścisłej współpracy z organizacjami Narodów Zjednoczonych szczególnie z Programem Rozwoju Narodów Zjednoczonych (UNDP) i w mniejszym zakresie z Funduszem Narodów Zjednoczonych ds. Ludnościowych (UNFPA). Udział UNDP w całkowitych wydatkach na techniczną współpracę osiągnął 75,8 miliona dolarów z całego budżetu w 1992 roku wynoszącego 163,5 miliona dolarów. Drugim ważnym źródłem finansowania jest wielo-, dwustronna pomoc, z której realizowane przez MOP projekty są zasilane bezpośrednio przez krajowe agencje rozwoju krajów donatorów, i porozumienia z funduszami powierniczymi z krajów odbiorców pomocy; wydatki na projekty tego typu osiągnęły w roku 1992 blisko 65 miliona dolarów. Inne źródła zasilania programów współpracy technicznej MOP obejmują własny regularny budżet MOP dla technicznej współpracy, Bank Światowy (IBRD) oraz banki rozwoju regionalnego, które obecnie włączają zwyczajowo komponenty współpracy technicznej do udzielanych pożyczek.
W skali wydatków główna część współpracy technicznej kierowana jest do Afryki, następnie do Azji, na obszar Pacyfiku, do obu Ameryk i na Bliski Wschód, a w mniejszym stopniu do Europy. Międzyregionalne projekty odgrywają ważną i wciąż rosnącą rolę w całym programie, tak więc techniczna współpraca pomiędzy krajami rozwijającymi się (TCDC) przyjmuje postać środków wymiany wiedzy technicznej, informacji i doświadczenia pomiędzy krajami Trzeciego Świata.
Zgodnie z zaleceniami Uchwały dotyczącej Programów Technicznej Współpracy MOP przyjętej przez Międzynarodową Konferencję Pracy w 1979 roku, działalność operacyjna MOP uwzględnia obecnie w większym stopniu trójstronne uczestnictwo, włączając coraz bardziej nie tylko agendy rządowe, ale również i organizacje pracowników oraz pracodawców, w proces przygotowania i wdrożenia projektów. Projekty sektorowe są uzupełniane przez zdecentralizowany system, który składa się z rozrzuconej po świecie sieci regionalnych, obszarowych i krajowych biur, zespołów regionalnych doradców zdolnych udzielić krajom krótkoterminowej porady i pomocy oraz ukierunkować je w celu sformułowania i zarządzania projektami oraz przez regionalne centra lub podobne środki działania w takich dziedzinach jak zatrudnienie, szkolenie i administracja pracy, których główną rolą jest pomagać krajom szkolić własnych specjalistów.
Techniczna współpraca jest skoncentrowana na następujących głównych zagadnieniach:
Rosnąca liczba projektów dotyczy złożonych problemów stawianych przez rozwój i wymaga wielodyscyplinarnego podejścia. Dotyczy to projektów, w nieformalnym sektorze rolniczym i miejskim lub pomocy mniejszościom.
Studia, badania, nowe tematy.
Intencją badań MOP jest rzucenie nowego światła na problemy pracy, sugerowanie sposobów ich rozwiązywania, a także wskazywania środków przy pomocy których rozwiązania te mogą być wprowadzone w życie. Tego rodzaju badanie jest podejmowane przy przygotowywaniu raportów dla Międzynarodowej Konferencji Pracy oraz dla innych organów. Wiele projektów studyjnych i badawczych odnosi się do działalności w terenie, tak jak to się ma ze Światowym Programem Zatrudnienia, który stanowi główny wkład MOP w Dekadę Rozwoju Narodów Zjednoczonych. Misje strategii zatrudnienia wysyłane przez MOP do niektórych krajów członkowskich, doprowadziły do opublikowania raportów o polityce zatrudnienia, które wzbudzają zainteresowanie zarówno specjalistów ds. rozwoju, jak i rządów krajów, których one dotyczą.
W obliczu groźnych problemów bezrobocia i niepełnego zatrudnienia, MOP uruchomił w 1976 roku nową strategię skierowaną na zaspokojenie podstawowych potrzeb najbiedniejszych grup ludności. Obecnym staraniem jest osiągnięcie zbieżności wysiłków nie tylko rządów, pracodawców i pracowników, ale również tych spośród międzynarodowych wspólnot, które zainteresowane są sprawami gospodarczymi i społecznymi na płaszczyźnie światowej. W tym kontekście przedstawiciele takich organizacji jak FAO (wyżywienie), UNICEF (pomoc dzieciom), UNCTAD (rozwój i handel), Banku Światowego, Międzynarodowego Funduszu Walutowego, GATT (cła i taryfy – obecnie zastąpiony przez nowe porozumienie WTO) i OECD (najbardziej rozwinięte kraje), uczestniczyli między innymi w trójstronnym spotkaniu wysokiego szczebla zwołanym przez MOP w listopadzie 1987 r. dla zbadania wpływu praktyk finansowo-pieniężnych na zatrudnienie i ubóstwo. Zalecenia przyjęte przez wszystkie strony dotyczyły układu bliźniaczych celów: z jednej strony wyrównania istniejących poważnych nierówności gospodarczych za pomocą większych wysiłków w kierunku dostosowania strukturalnego, a z drugiej strony stymulowania wzrostu kreującego zatrudnienie poprzez działania na poziomie krajowym i międzynarodowym.
MOP zachęca kraje członkowskie do stawiania precyzyjnych celów dla poprawiania warunków pracy i środowiska oraz zapewnia pomoc w postaci stanowienia standardów pracy, badań, trójstronnych spotkań, zbierania i rozpowszechniania informacji oraz technicznej współpracy. Spośród wielu projektów realizowanych w różnych regionach świata, są również misje prowadzone przez wielodyscyplinarne zespoły, które badały warunki pracy i środowisko pracy w zainteresowanych krajach i pomagały w tworzeniu polityki i programów przeznaczonych dla ich ulepszenia, a także we wzmocnieniu pożądanych struktur.
Główne kierunki działania MOP na nadchodzące lata są zawarte w średnioterminowych planach na kolejne pięciolecia. Biorąc pod uwagę sytuację ekonomiczną, przyśpieszający postęp technologiczny oraz procesy dostosowawcze, w realizację których większość krajów jest obecnie zaangażowana, działania te skupiają się na czterech zasadniczych obszarach: ochrona i promocja praw człowieka, odpowiedź na wyzwanie bezrobocia i niepełnego zatrudnienia, poprawa warunków pracy oraz utrzymanie i rozszerzenie ochrony socjalnej. W szczególności MOP zmierza do wzmocnienia efektywności swojej działalności standardotwórczej w bardziej ścisłym połączeniu z techniczną współpracą. Bieżące priorytety uwzględniają eliminację pracy dzieci, równość kobiet i mężczyzn w pracy oraz ochronę środowiska.
MOP zmierza również do wzmocnienia swoich działań na rzecz promocji, równości praw i wyeliminowania dyskryminacji, która dotyka szczególnie kobiet, młodocianych, starszych pracowników, migrantów i uchodźców. Walka przeciwko apartheidowi i polityce dyskryminacyjnej stosowanej w Południowej Afryce była prowadzona z nowym natężeniem począwszy od uaktualnienia w 1981 i ponownie w 1988 i 1991 roku. Deklaracji dotyczącej działań przeciwko apartheidowi dyrektor generalny MOP przedstawiał corocznie konferencji specjalny raport na ten temat. W zakresie operacyjnym rozpoczęto promować zatrudnienie i szkolenie w krajach południowej Afryki; sformowano specjalny zespół do tego celu (SATEP), który rozpoczął działalność w 1981 roku. Obecnie po przeprowadzeniu demokratycznych wyborów w RPA można mieć nadzieję, że apartheid pozostanie już tylko na ciemnych kartach historii ludzkości.
MOP zarówno zbiera, jak i opracowuje informacje dotyczącą polityki społecznej i ekonomicznej. Jej w pełni zautomatyzowana biblioteka zawiera ponad 2 miliony książek i otrzymuje regularnie ponad 8000 periodyków i dokumentów prawnych z większości krajów członkowskich, a biuro publikuje znaczą liczbę oryginalnych prac. Jego publikacje obejmują periodyk "International Labour Review"; kwartalnik "Official Bulletin", który informuje o wszystkich spotkaniach odbytych w ramach MOP; "Labour Law Documents", wybór z ustawodawstwa pracy z różnych krajów, ukazujący się trzy razy do roku; oraz "Year Book of Labour Statistics", podstawowe źródło statystyczne, uzupełniane okresowo przez "Bulletin of Labour Statistics". Podręczniki, kodeksy stosowanych praktyk oraz wyniki badań są publikowane i sprzedawane na całym świecie. Wprowadza się stopniowo instalację międzynarodowego zintegrowanego systemu informacji o pracy (znany jako ILIS) przeznaczonego do zharmonizowania danych zebranych w Genewie i poza nią i do zintegrowania tych danych w komputerowym banku danych.
Wymiana myśli odbywa się podczas licznych spotkań. Regionalne konferencje koncentrują się na problemach pracy i socjalnych o szczególnym znaczeniu dla danej grupy krajów; komitety techniczne i trójstronne spotkania techniczne dokonują przeglądu rozwoju w poszczególnych sektorach światowej gospodarki. Inne zespoły zajmują się takimi sprawami jak warunki pracy na statkach morskich i usprawnienie statystyki pracy; czasami spotkania te odbywają się w połączeniu z innymi agendami Narodów Zjednoczonych takimi jak Światowa Organizacja Zdrowia (WHO), Organizacja Narodów Zjednoczonych ds. Oświaty, Nauki i Kultury (UNESCO), czy Organizacja Żywności i Rolnictwa (FAO).
Międzynarodowy Instytut Badań nad Pracą, założony przez MOP w Genewie w 1960 r., specjalizuje się w nauczaniu wyższym i badaniach w zakresie polityki socjalnej i pracy. Międzynarodowe Centrum Szkoleniowe MOP w Turynie zostało ustanowione w celu weryfikacji i prowadzenia programów szkoleniowych organizowanych przez MOP jako część jego działalności w zakresie współpracy technicznej. Kraje członkowskie i system Narodów Zjednoczonych również odwołują się do swoich zasobów i doświadczeń dla obsługi własnych programów.
Tradycyjna działalność standardotwórcza MOP i jej nowsze działania w zakresie współpracy technicznej uzupełniają się wzajemnie i są nierozłączne z jej pracą badawczą i publikacyjną. Bez unowocześnienia społecznych struktur oraz rosnącego gospodarczego rozwoju produkcji, standardy MOP będą zaledwie odległym marzeniem w wielu krajach, niż rzeczywistymi i natychmiast stosowanymi środkami zaradczymi.
Dyrektorzy generalni MBP:

</doc>
<doc id="25046" url="https://pl.wikipedia.org/wiki?curid=25046" title="Knossos">
Knossos

Knossos (gr. "Κνωσ(σ)ός", łac. "Cnossus", "Gnossus"), miejscowość na greckiej wyspie Krecie, położona około 6 km na południowy wschód od Heraklionu (Iraklion), u stóp gór Ida, w administracji zdecentralizowanej Kreta, w regionie Kreta, w jednostce regionalnej Heraklion, w gminie Heraklion. W 2011 roku liczyła 300 mieszkańców.
Pałac w Knossos.
Fragment ruin pałacu (tzw. wschodnie wejście) zostało odkryte w 1878 roku przez Kreteńczyka z Heraklionu, archeologa i antykwariusza Minosa Kalokairinosa. Kreta podlegała ówcześnie tureckiej okupacji, toteż prace przerwano, by znalezisk nie spotkał los ateńskiego Akropolu. Po zmianie prawa archeologicznego wykopaliska na wielką skalę rozpoczął w 1899 r. sir Arthur Evans – od 1884 roku dyrektor Ashmolean Museum w Oksfordzie, który odkupił teren całego wzgórza. Odsłonięto wtedy rozległe ruiny pałacu pochodzącego z okresu 2000–1400 p.n.e. (kultury minojskiej), zwanego pałacem Minosa lub labiryntem kreteńskim.
W wyniku prac wykopaliskowych prowadzonych przez Arthura Evansa w latach 1899–1905, zostały odsłonięte ruiny pałacu o powierzchni około 17400 m². Ustalono, że sam pałac był wielokrotnie przebudowywany i rozbudowywany. Przypuszcza się też, że uległ częściowym zniszczeniom podczas trzęsień ziemi. Mimo około 600 lat historii budowla zachowała jedność funkcjonalną. Obszar zajmowany przez zwarte zabudowania tworzył nieregularny obrys, dostosowany do warunków terenowych. Nie odnaleziono śladów fortyfikacji, zatem przyjęto, że pałac ich nie posiadał. Do wnętrza prowadziły dwa wejścia: od strony południowej – przez monumentalne schody, portyk i salę kolumnową, oraz od strony północnej (starsze wejście) – przez labirynt korytarzy. Piętrowe zabudowania zostały dostosowane do ukształtowania terenu. Dolny poziom składał się z licznych małych pomieszczeń oddzielonych wąskimi korytarzami. Odkrywcom mocno zagęszczony układ ścian nasunął skojarzenia z labiryntem. Te liczne pomieszczenia pełniły funkcje magazynowe, gospodarcze i produkcyjne. Odnaleziono w nich pozostałości warsztatów kamieniarskich i garncarskich z zapasami materiałów. W magazynach, umieszczonych w najniższej części, odkryto zapasy zboża, oliwy, wina, umieszczone w dużych glinianych naczyniach (zwanych pitos). Kondygnacje rozdzielały płaskie stropy oparte na ścianach i kolumnach. Przypuszcza się, że niezachowane pomieszczenia umieszczone na wyższych poziomach były bardziej przestronne. O wielopiętrowej zabudowie świadczą częściowo zachowane klatki schodowe.
W centrum tej budowli umieszczono dziedziniec o wymiarach 29×60 m. Przy nim zgrupowano pomieszczenia reprezentacyjne i kultowe, z salą tronową i sanktuarium po stronie zachodniej. Po jego wschodniej stronie umieszczono megaron królowej i tzw. Salę Podwójnych Toporów.
Posadzki w pomieszczeniach reprezentacyjnych wyłożone były płytami z kamienia. Ściany pokryto freskami, a kolumny pomalowano na kolor czerwony. W pałacu umieszczono też łazienki, wodociągi i kanalizację. Wnętrza oświetlały studnie świetlne.
W ruinach pałacu odkryto również liczne zabytki, m.in. ceramiczne figurki, naczynia, gliptykę oraz tabliczki pokryte pismem linearnym A i B.
Evans częściowo odtworzył pałac, ale rekonstrukcja ta spotkała się z krytyką, jako zbyt dowolna. Ponadto została przeprowadzona jeszcze przed I wojną światową, a w tym czasie obowiązywała zasada wiedeńskiej szkoły historyków sztuki i konserwatorów, która zezwalała jedynie na konserwację, bez jakichkolwiek działań rekonstrukcyjnych. Zdania współczesnych naukowców są nadal podzielone. Obecnie pałac jest udostępniony zwiedzającym, a pochodzące z niego freski znajdują się w Muzeum Archeologicznym w Heraklionie.
Około 1450 p.n.e. Achajowie zajęli Kretę, pałac został ostatecznie zniszczony pod koniec XIV w. p.n.e.
Wokół pałacu rozmieszczone były liczne wille w ogrodach oraz domy w zabudowie zwartej. Na obrzeżach miasta odkryto monumentalne grobowce datowane na lata 1750–1450 p.n.e.
Budowla w Knossos związana jest z greckimi mitami o Minotaurze (labirynt), Ariadnie, Dedalu i legendarnym królu Minosie, który panował w potężnej starożytnej Krecie.
Warto dodać, że zupełnie inaczej przedstawia rolę pałacu niemiecki naukowiec Hans Georg Wunderlich w swojej książce "Tajemnica Krety". Wywodzi on tam na podstawie badań geologicznych, archeologii porównawczej oraz logiki, że kreteńskie pałace, a więc między innymi ten w Knossos, to w rzeczywistości wielkie kompleksy zorganizowanego kultu zmarłych. Jego koncepcja nie jest jednak zbyt popularna. Spotkała się z szerokim sprzeciwem w środowisku naukowym, jako dość wydumana, niemniej bardziej racjonalna część założeń teorii Wunderlicha nie pozostaje odrzucana przez niektórych badaczy.

</doc>
<doc id="25048" url="https://pl.wikipedia.org/wiki?curid=25048" title="Rysa (mineralogia)">
Rysa (mineralogia)

Rysa – w mineralogii, barwa proszku, jaki powstaje po sproszkowaniu minerału. 
Barwa rysy, czy też proszku jest bardzo ważną cechą diagnostyczną przy rozpoznawaniu minerałów. Nazwa wywodzi się stąd, że najłatwiej proszek uzyskać poprzez zarysowanie próbki. Najprostszym urządzeniem jest ostrze stalowe lub twardsze, lecz najpowszechniejsza jest biała płytka porcelanowa. Na jej białym tle najłatwiej można określić barwę proszku uzyskanego przez potarcie minerału o płytkę. 
Barwa rysy bywa inna niż barwa minerału dostrzegana makroskopowo. Ułatwia to identyfikację odmian minerałów różniących się barwą, np. hematyt Fe2O3, tworzy wiele odmian o różnych barwach i odcieniach, jednak każda jego postać daje nam brunatnowiśniową rysę.

</doc>
<doc id="25049" url="https://pl.wikipedia.org/wiki?curid=25049" title="Połysk">
Połysk

Połysk – wrażenie optyczne, które powstaje dzięki odbiciu i rozproszeniu światła na powierzchni ciał stałych i cieczy lub bezpośrednio nad ich powierzchnią. Zależy on od współczynnika załamania światła, absorpcji, przezroczystości i charakteru powierzchni. Również barwa i kształt powierzchni ma pewien wpływ na wizualne wrażenie połysku oraz to czy powierzchnia oświetlana jest silnym światłem ukierunkowanym czy też rozproszonym.
O intensywności połysku decyduje w pierwszym rzędzie współczynnik odbicia światła formula_1 wyrażany stosunkiem ilości światła odbitego do padającego.
Istnieje prosta zależność pomiędzy współczynnikiem odbicia i załamania światła formula_2
Równanie Fresnela określa połysk dla światła niespolaryzowanego o intensywności formula_4 padającym pod kątem formula_5 jeżeli intensywność odbicia wiązki o intensywności wynosi formula_6 kiedy współczynnik dla ciała jest formula_7
Wynika z tego, że intensywność połysku zależy od typu materiału (wielkości współczynników załamania).
Dla materiałów o zbliżonych wartościach współczynników załamania, współczynnik odbicia formula_10 rośnie ze wzrostem absorpcji promieniowania, dlatego materiały nieprzezroczyste charakteryzują się znacznie wyższym natężeniem połysku.
Połysk zależy też od stanu powierzchni odbijającej. Powierzchnie gładkie, dobrze wypolerowane, wykazują intensywniejszy połysk, ponieważ w małym stopniu rozpraszają promieniowanie.
Powierzchnie o wysokim połysku, przy odpowiedniej strukturze, mogą wywoływać efekt poświaty: część padającego światła odbija się pod innym kątem w stosunku do głównego strumienia światła odbitego. Powierzchnia o drobnej teksturze, odbijając promienie świetlne w różnym kierunku, sprawia wrażenie matowej. Efekt ten uzyskać można też za pomocą lakieru zmieszanego z bardzo drobnym proszkiem. Czasem tworzone są efekty połysku zwane „skórką pomarańczy”. W tym przypadku pofałdowana struktura powierzchni w jednych miejscach wydaje się lśniąca w innych – ciemna. Przy teksturze, w której jej element jest wielkości 10–30 mm efekt skórki pomarańczy uwidacznia się z większej odległości (niecałe 3 m). Przy teksturach poniżej 0,1 mm oko ludzkie ma problem z dostrzeżeniem tego efektu. Nieco powyżej 0,1 do 1 mm efekt ten może być widoczny jedynie z bardzo małego dystansu.
Rodzaje połysku.
W mineralogii wyróżnia się następujące rodzaje połysku
Rodzaj połysku określa się na ścianach kryształu, które nie uległy wtórnym przeobrażeniom – najlepiej na świeżych powierzchniach przełamu.
Połysk mierzy się połyskomierzem.

</doc>
<doc id="25053" url="https://pl.wikipedia.org/wiki?curid=25053" title="MS Wilhelm Gustloff">
MS Wilhelm Gustloff

MS Wilhelm Gustloff – niemiecki statek pasażerski, flagowy statek wycieczkowy floty organizacji nazistowskiej Kraft durch Freude (KdF). Nosił imię zamordowanego w 1936 członka NSDAP, Wilhelma Gustloffa. Podczas wojny włączony w skład Kriegsmarine, kolejno przekształcony w okręt szpitalny i pływające koszary dla personelu dywizjonu szkolnego U-Bootwaffe. W styczniu 1945 roku został zatopiony przez radziecki okręt podwodny.
Historia i rejsy.
Statek powstał w hamburskiej stoczni firmy Blohm und Voss w roku 1937 (data położenia stępki 4 sierpnia 1936, nr budowy 511). Wodowanie odbyło się przy udziale Adolfa Hitlera. Matką chrzestną statku została wdowa po Wilhelmie Gustloffie, Hedwig Gustloff z domu Schoknecht, swego czasu sekretarka Hitlera. Miał 208,5 m długości i pojemność 25484 BRT. Rozwijał prędkość 15,5 węzła. Posiadał 221 kabin dwuosobowych oraz 239 kabin czteroosobowych. Liczba miejsc pasażerskich wynosiła 1465 w jednej klasie, załoga liczyła około 500 osób. W momencie swego wejścia do służby MS „Wilhelm Gustloff” był piątym co do wielkości niemieckim statkiem pasażerskim.
Od marca 1938 do sierpnia 1939 roku odbył około 50 rejsów wycieczkowych, opływając między innymi dziesięciokrotnie Półwysep Apeniński i wielokrotnie goszcząc na wodach Norwegii. W kwietniu 1938 roku załoga statku, dowodzonego przez kapitana Carla Luebbego, uratowała 19 osób z tonącego angielskiego statku „Pegaway”, za co statek został później odznaczony specjalną plakietą.
22 kwietnia 1938 roku, podczas pierwszego rejsu „Gustloffa” na Maderę, zmarł nagle kapitan Luebbe – pierwszy kapitan statku. Do Lizbony doprowadził motorowiec pierwszy oficer R. Vollert.
W kwietniu 1939 roku statek pod dowództwem kpt. H. Bertrama wyszedł wraz z motorowcem „Robert Ley” i pięcioma innymi statkami KdF z Hamburga do Hiszpanii, by zabrać z portu Vigo lotników i personel lądowy Legionu „Condor”, uczestniczącego w zakończonej niedawno wojnie domowej w Hiszpanii.
Bilans pokojowej służby motorowca to około 50 rejsów, w tym 17 podróży na wody norweskie i 10 rejsów dookoła Włoch. Wszedł do historii żeglugi jako pierwszy jednoklasowy wycieczkowiec świata.
Podczas wojny MS „Gustloff” był najpierw przez kilka miesięcy jednostką szpitalną (podobnie jak bliźniacza jednostka „Robert Ley”). We wrześniu 1939 roku zabrał z Gdańska 685 rannych żołnierzy niemieckich. Potem został przejęty przez Kriegsmarine jako jednostka pomocnicza – hulk koszarowy dla personelu jednostki szkolnej U-Bootwaffe. Służył również do transportu wojska. Miał zamontowaną broń przeciwlotniczą i wyposażony był w wyrzutnie bomb głębinowych. Podczas alianckiego nalotu na Gdynię w październiku 1943 roku kadłub okrętu doznał nieznacznych uszkodzeń wskutek pobliskich eksplozji bomb.
Do 1945 roku cumował w Gdyni. W wyniku ofensywy sowieckiej i podczas wycofywania się Niemców z Polski statek jako transportowiec został użyty do ewakuacji niemieckiej ludności i zdrowych oraz rannych żołnierzy (w tym personelu 2. Flotylli Szkolnej Okrętów Podwodnych) z Gdyni przed nacierającymi wojskami radzieckimi (Operacja Hannibal). Ponowne uruchomienie statku i dostosowanie do roli jednostki ewakuacyjnej wymagało sporego nakładu pracy.
Zatopienie.
W swój ostatni rejs jednostka wyruszyła 30 stycznia 1945 roku pod eskortą torpedowca „Löwe”. Na pokładzie „Gustloffa” znalazło się 173 członków załogi, 918 oficerów i marynarzy z II dywizji szkolnej okrętów podwodnych ("2. U-Boot Lehr Division"), którzy mieli obsadzić bądź uzupełnić załogi U-Bootów, 373 kobiety z pomocniczego korpusu Kriegsmarine, które były wojskowymi telefonistkami, telegrafistkami, maszynistkami, kreślarkami czy pielęgniarkami, 162 rannych żołnierzy Wehrmachtu oraz 4424 uciekinierów, wśród których byli funkcjonariusze organizacji Todta, junkrzy, policjanci, gestapowcy, działacze NSDAP i rodziny urzędników hitlerowskich, uciekające z zajmowanych przez wojska radzieckie terenów. Łącznie, według najnowszych ocen, na okręcie znalazło się co najmniej 10 tys. osób, co potwierdza depesza nadana z jednostki. MS „Wilhelm Gustloff” miał w swoim ostatnim rejsie wieloosobowe dowództwo. Z ramienia Marynarki Wojennej personelem wojskowym na statku dowodził kmdr. por. Wilhelm Zahn, zaś z ramienia floty handlowej – jeden z etatowych przedwojennych kapitanów statku, Friedrich Petersen. Skład kolegialnego dowództwa uzupełniali, odkomenderowani specjalnie na ten jeden rejs, dwaj tzw. „Fahrenskapitaene” – Heinz Koehler i Harry Weller. Ten ostatni, już po trafieniu statku torpedami, zamknął grodzie wodoszczelne w kadłubie, odcinając w ten sposób części wolnej wówczas od służby załogi drogę ucieczki.
O godzinie 21:16 czasu pokładowego na wysokości Ulinii k. latarni morskiej Stilo na wschód od Łeby „Wilhelm Gustloff” został trafiony trzema torpedami, wystrzelonymi przez radziecki okręt podwodny S-13 dowodzony przez komandora podporucznika Aleksandra Marinesko. Pierwsza z nich rozerwała poszycie dziobu. Druga trafiła w środek statku na wysokości basenu pływackiego, a trzecia w maszynownię. Eksplozje wywołały ogromną panikę. Prawie wszystkie kobiety ze służby pomocniczej, skoszarowane na dnie osuszonego basenu, zginęły niemal od razu (ocalały tylko dwie). Okręt bardzo szybko przechylił się na lewą burtę. Masy ludzkie skierowano na oszklony pancernymi szybami pokład spacerowy, skąd niemal nikt nie był w stanie wydostać się na pokład. Nie wszystkie szalupy można było spuścić, gdyż żurawiki były zamarznięte. Kilka łodzi odczepiono zbyt wcześnie i te powpadały do morza, inne przewracały się na falach z powodu dużego przeciążenia. Na pokładzie walczono o dostęp do łodzi i o tratwy ratunkowe, dochodziło do bójek, padały nawet strzały, również samobójcze. Pokład przechylał się coraz bardziej. Każdy, kto dostał się do wody, ginął w wyniku hipotermii w ciągu kilku minut. Około godziny 22:25, 65 minut po storpedowaniu, okręt całkowicie zanurzył się w morzu.
W akcji ratowania rozbitków z „Gustloff” wyróżniła się m.in. załoga wielkiego torpedowca „T-36” (typu „Elbing”) pod dowództwem kpt. Heringa. Niemieckie jednostki przybyłe na ratunek wydobyły z wody jedynie 1215 żywych rozbitków (T-36 564, T Löwe 472, dwa poławiacze min 98 i 43, parowiec Göttingen 28, TF-19 7, parowiec Gotenland 2 i VP-1703 1 osobę). Według badań Heinza Schöna (1926-2013), asystenta ochmistrza na „Wilhelmie Gustloffie”, a zarazem wieloletniego badacza dziejów „Kadeefu”, samego „Wilhelma Gustloffa” oraz jego zatopienia – liczba ofiar, według danych z dokumentów oraz relacji ocalałych członków załogi wynosi 6600 osób i jest to obecnie jedyna wartość potwierdzona badaniami. Praktycznie poza kilkudziesięcioma osobami, które zginęły w trakcie wybuchu torped, większość ofiar zamarzła w wodzie. Rozbitków jednej z szalup zabiło działo przeciwlotnicze, które wypadło z rufy okrętu. Była to największa tragedia morska w zapisanej historii ludzkości (największa znana liczba ofiar zatonięcia jednego statku). Storpedowanie jednostki pomocniczej, idącej w konwoju okrętów wojennych, było jednak całkowicie zgodne z prawem wojennym, a konkretnie z układem londyńskim z 1936 roku, regulującym zasady prowadzenia wojny podwodnej.
Podczas przygotowania ostatniego rejsu statku popełniono szereg kardynalnych błędów, z których najważniejszymi były – użycie uzbrojonej jednostki pomocniczej MW do ewakuacji ludności cywilnej, dopuszczenie do jej znacznego przeładowania, i wysłanie jej w rejs z eskortą.
Część z ofiar została w tajemnicy pochowana w Łebie i Ustce.
Dziejopisem motorowca stał się (urodzony w Jaworze na Dolnym Śląsku w 1926 roku). Brał on udział w ostatnim rejsie „Gustloffa” jako asystent ochmistrza i po wojnie postanowił zachować pamięć o motorowcu dla potomności, spisując jego dzieje od zamachu na „Wilhelma Gustloffa” po ostatnie chwile okrętu. W roku 2013, po śmierci Heinza Schöna, jego prochy zostały zatopione w specjalnej urnie, wykonanej z soli, na wraku „Wilhelma Gustloffa”.
Wrakiem interesowali się Rosjanie; w związku z poszukiwaniami tzw. Bursztynowej Komnaty – bezcennego dzieła osiemnastowiecznej sztuki bursztyniarskiej, zrabowanego przez hitlerowców w Carskim Siole – w latach 60. XX wieku dokładnie spenetrowali „Gustloffa”, czego dowiodły badania z 2004 roku.
Zachowany dzwon okrętowy jest obecnie eksponatem Muzeum II Wojny Światowej w Gdańsku.
Wrak.
W 1994 roku Polska uznała wrak MS Wilhelm Gustloff za mogiłę wojenną, w związku z czym zakazane jest nurkowanie na wrak i w promieniu 500 m od niego.
MS Wilhelm Gustloff w kulturze.
Filmy fabularne
Filmy dokumentalne
Książki
Zobacz też.
Transportowce zatopione w czasie ewakuacji niemieckich uciekinierów z Prus Wschodnich na zachód:
Transportowce zatopione wraz z więźniami niemieckich obozów koncentracyjnych:

</doc>
<doc id="25054" url="https://pl.wikipedia.org/wiki?curid=25054" title="Wraki polskiego wybrzeża">
Wraki polskiego wybrzeża

Wraki polskiego wybrzeża – poniższa lista zawiera wraki położone w polskiej strefie ekonomicznej.
Uwagi:

</doc>
<doc id="25061" url="https://pl.wikipedia.org/wiki?curid=25061" title="Łupliwość">
Łupliwość

Łupliwość – zdolność minerału do pękania i podziałów wzdłuż określonych kierunków zwanych płaszczyznami łupliwości pod wpływem uderzenia lub nacisku.
Liczba kierunków łupliwości oraz kątów, które one tworzą, jest zmienna, ale stała dla wszystkich osobników tego samego rodzaju minerału. 
Powierzchnie łupliwości są zawsze równoległe do istniejących lub możliwych ścian kryształu. Jeżeli minerał łupie się według jakiejś płaszczyzny, jest przynajmniej teoretycznie możliwe zrobienie nieskończonej liczby innych płaszczyzn łupliwości tak blisko jedna drugiej, jak to określają położenia odpowiednich wiązań w krysztale.
Płaszczyzny łupliwości nie mają nic wspólnego z zewnętrznym kształtem minerału, są zależne wyłącznie od struktury jego sieci.
Wyróżnia się następujące rodzaje łupliwości:
Wiele minerałów wykazuje łupliwość w kilku kierunkach, przy czym jej stopień bywa różny, np. łupliwość gipsu (klasa słupa jednoskośnego) w kierunku ścian &lt;001&gt; jest doskonała, w kierunku &lt;111&gt; – wyraźna, a według &lt;100&gt; niewyraźna. 
Oprócz tego określa się ją w odniesieniu do liczby kierunków łupliwości i kątów, które tworzą; używa się takich terminów jak:
Kamienie nie wykazujące łupliwości pękają wzdłuż nierównych powierzchni pęknięć zwanych przełamem.
Łupliwość jest wykorzystywana przy obróbce drogich kamieni.

</doc>
<doc id="25062" url="https://pl.wikipedia.org/wiki?curid=25062" title="Przełam">
Przełam

Przełam − w mineralogii, zdolność minerału do dzielenia się wzdłuż powierzchni nierównych, przypadkowych niezwiązanych z wewnętrzną strukturą kryształu.
Cecha ta występuje zwłaszcza w przypadku kryształów, które nie mają łupliwości i rozpadają się pod działaniem czynników mechanicznych nieprawidłowo, wzdłuż krzywych powierzchni przełamu.
Terminologia.
Powierzchnie przełamu są zazwyczaj nierówne, a najbardziej charakterystyczne formy są określane własnymi nazwami opisowymi. Wyróżnia się następujące rodzaje przełamu:
Zobacz też.
właściwości fizyczne i chemiczne minerałów

</doc>
<doc id="25066" url="https://pl.wikipedia.org/wiki?curid=25066" title="Twardość">
Twardość

Twardość – miara odporności materiału (ciała stałego) na miejscowe odkształcenia plastyczne, powstałe na niewielkiej powierzchni badanego przedmiotu, wskutek mechanicznego wciskania w nią drugiego, twardszego ciała zwanego wgłębnikiem, o określonej geometrii lub też poprzez ścieranie powierzchni. Wgłębnikiem jest zazwyczaj kulka stalowa, stożek lub ostrosłup. Efektami oddziaływania sił skupionych na powierzchnię badanego materiału mogą być odkształcenia powierzchni, zgniecenie jej lub zarysowanie. Twardość materiałów zależna jest od ciągliwości, sztywności, plastyczności, odkształcalności, lepkości oraz wytrzymałości badanego materiału. Twardość makroskopowa na ogół charakteryzuje się silnymi wiązaniami międzycząsteczkowymi, ale zachowanie się materiałów stałych pod działaniem siły jest złożone, w związku z tym istnieją różne metody pomiaru twardości.
Metody pomiaru twardości.
Można wyróżnić następujące metody badań twardości:
Twardość materiału mierzy się za pomocą przyrządów nazywanych twardościomierzami (mikrotwardościomierzami), skleroskopami lub durometrami. Budowane są przyrządy zarówno stacjonarne, jak i przenośne.
Metody wykorzystywane w pomiarach poszczególnych materiałów.
Twardość jest istotną charakterystyką materiałów konstrukcyjnych. Dla każdego typu materiałów utworzono odpowiednie metody klasyfikacji i pomiarów twardości. W zależności od rodzaju badanego materiału stosowane są różne metody pomiaru i skale pomiarowe. Wartości twardości uzyskane różnymi metodami na ogół nie są ze sobą porównywalne. Jedynie w obrębie tego samego materiału wyznaczane są doświadczalnie tablice i wzory porównawcze. Metody pomiaru twardości z zależności od rodzaju materiału:
dla metali:
dla minerałów i ceramicznych płytek podłogowych:
dla ceramiki:
dla gumy i innych elastomerów:
dla tworzyw sztucznych i kompozytów:
dla drewna:

</doc>
<doc id="25067" url="https://pl.wikipedia.org/wiki?curid=25067" title="The Doors">
The Doors

The Doors – amerykańska grupa rockowa powstała w lipcu 1965, rozwiązana w 1972 roku.
Historia zespołu.
Początki grupy: 1965–1966.
Grupa wzięła swój początek od przypadkowego spotkania dwóch studentów szkoły filmowej Uniwersytetu Kalifornijskiego, Jima Morrisona i Raya Manzarka, na plaży w Venice, części Los Angeles. Znali się wcześniej ze szkoły, a Manzarek, który grał wtedy we własnym zespole, dostrzegał potencjał estradowy i muzyczny w Jimie. Często próbował wciągać go na scenę, gdy grał z zespołem, lecz Jim zbytnio się wstydził, aby wyjść na scenę i pokazać, co potrafi „Król Jaszczur”. Na pytanie Manzarka, co ma zamiar robić po skończeniu szkoły, Morrison odpowiedział, że pisać piosenki. Gdy ten klęcząc obok Manzarka zaśpiewał "Moonlight Drive" Manzarek, pianista o klasycznym profilu muzycznego wykształcenia, postanowił założyć zespół. Zaprosił do współpracy swoich dwóch przyjaciół-muzyków: jazzowego gitarzystę, specjalizującego się we flamenco, Robby’ego Kriegera i także jazzowego perkusistę, Johna Densmore’a. W ten sposób powstał zespół The Doors.
Sama nazwa zaczerpnięta była z tytułu książki Aldousa Huxleya "The Doors of perception" – „Drzwi percepcji”, zainspirowanego z kolei słowami Williama Blake’a: „Gdyby bramy percepcji zostały otwarte, wszystko ujawniłoby się człowiekowi takim, jakim jest – nieskończonym”. Nazwa „The Doors” była jedynym wymogiem Jima gdy Ray namówił go na sformowanie zespołu.
Niezwykle równa, oszczędna i precyzyjna gra zespołu, pełna długich instrumentalnych pasaży, stała się tłem dla charyzmatycznego Morrisona. Jego silny i dramatyczny baryton, w połączeniu z poetyckimi tekstami i sceniczną osobowością, uczynił grupę sławną z dnia na dzień. Zespołowi udało się przełamać wszelkie bariery. Psychodeliczne brzmienie odpowiadało popularnym trendom swego czasu. Bliskie jazzowej precyzji wykonanie zadowalało największych koneserów, głębokie, tajemnicze i bardzo osobiste teksty Morrisona z równą łatwością trafiały do młodzieży, jak i miłośników wyrafinowanej poezji.
1967–1971.
1967: "The Doors".
W sierpniu 1966 roku zespół wszedł po raz pierwszy do studia by nagrać debiutancki longplay nazwany "The Doors". Pierwszy singel "Break on Through (To the Other Side)" został niemalże niezauważony, drugi natomiast "Light My Fire" stał się z dnia na dzień wielkim przebojem sprzedając się w liczbie ponad miliona egzemplarzy. Singel "Light My Fire" został skrócony o część instrumentalnego solo. Album "The Doors" do roku 2020 rozszedł się w nakładzie ponad 20 milionów kopii.
1967: "Strange Days".
Druga z kolei płyta studyjna zespołu była spokojniejsza i mniej spontaniczna, co nie zmieniało faktu, że utrzymana była w takim samym klimacie. Ostatnia ścieżka, długi i dramatyczny utwór "When the Music’s Over" była jak "The End". Morrison uznany został za dzikiego szamana rocka. Album był później bardzo dobrze sprzedawany również dzięki bardzo znanym utworom "Love Me Two Times", "Moonlight Drive" czy "People Are Strange".
Zespół stawał się coraz bardziej idolem amerykańskiej młodzieży.
1968: "Waiting for the Sun".
Trzeci longplay płyty nie powstawał bez problemów. Morrison miał coraz większe problemy z alkoholem, przez co praca w studiu stawała się bardzo trudna dla pozostałych członków zespołu. Nie przeszkodziło to jednak w nagraniu płyty. Znalazły się na niej takie utwory jak "Hello, I Love You, Love Street, The Unknown Soldier". Płyta jako jedyny longplay zespołu stała się jednocześnie numerem jeden w Stanach Zjednoczonych i Wielkiej Brytanii.
W tym czasie, dzięki rosnącej popularności, grupa grała wiele koncertów, na których niejednokrotnie dochodziło do różnych incydentów. We wrześniu podczas jednego z koncertów tournee po Europie, w Amsterdamie, występ musiał zostać odwołany z powodu zapaści lidera zespołu spowodowanej zażyciem haszyszu popitego alkoholem.
1969: "The Soft Parade".
W 1969 roku grupa podjęła próby zmiany stylu swojej muzyki poprzez aranżacje orkiestrowe i wprowadzenie sekcji instrumentów dętych na płycie "The Soft Parade". Jednak na wczesnym etapie produkcji zaniechano wprowadzania zmian. 
Podczas tournée grupy doszło do incydentu z Jimem Morrisonem w roli głównej. W czasie koncertu 1 marca 1969 w Miami Morrison według sądu miał "sprośnie i lubieżnie zachowywać się w miejscu publicznym poprzez obnażanie się, symulowanie masturbacji i oralnego seksu". Naraził się w ten sposób wielu organizatorom koncertów. Planowanie dalszych koncertów stawało się niemożliwe z powodu konieczności stawiania się na rozprawach. W kwietniu tego samego roku został aresztowany przez FBI pod zarzutem "próby umknięcia sądowi w Miami". Sprawę jednak umorzono z powodu braku dowodów. W 2010 został pośmiertnie ułaskawiony na wniosek ówczesnego gubernatora Florydy Charliego Crista.
1970: "Morrison Hotel".
Dobrym powrotem był wydany w 1970 roku album "Morrison Hotel". Płyta zawiera kolejny hit "Waiting for the Sun". Cały longplay jest inny niż pozostałe. Bardziej pogodny i optymistyczny zawiera miłosne ballady.
Lato 1970 roku było dla całego zespołu bardzo pracowite z powodu licznych koncertów, których finałem był występ 29 sierpnia na Isle of Wight Festival. Wystąpili tam też m.in. Jimi Hendrix, The Who, Joni Mitchell, Miles Davis i Sly and the Family Stone.
1971: "L.A. Woman".
W 1970 roku Paul A. Rothchild zrezygnował z bycia producentem – jak się okazało – ostatniej płyty Doorsów z Morrisonem. Przyczyną jego odejścia były narastające problemy Jima z alkoholem oraz zmiana kierunku w jakim podążała muzyka The Doors. Płytę "L.A. Woman" muzycy The Doors wyprodukowali samodzielnie przy współpracy dźwiękowca Bruce’a Botnicka. Jim Morrison jeszcze przed premierą wyjechał do Paryża, definitywnie kończąc swoją współpracę z The Doors. Jego ostatnim kontaktem z The Doors była rozmowa telefoniczna z Johnem Densmore’em (z którym wśród członków zespołu miał najgorszy kontakt), w której to pytał o powodzenie ostatniego albumu, cieszącego się sporym zainteresowaniem. Jim był bardzo zadowolony z wieści jakie przekazał mu Densmore. Również podczas tej rozmowy wyjawił, iż napisał trochę nowego materiału, który, jak twierdził, mógłby przynieść im spory sukces (w tym czasie Densmore, jak pisał w swojej autobiografii „Riders on the Storm”, do ewentualnej ponownej współpracy z Jimem podchodził już raczej niechętnie, gdyż miał dość jego pijackich wybryków). Jim nie zdołał dotrzymać danego słowa o powrocie z powodu swojej nagłej śmierci. Ostatnią piosenką nagraną przed śmiercią Jima był utwór "Riders on the Storm".
1971–1989.
Karierę grupy przerwała przedwczesna śmierć jej frontmana, Jima Morrisona w lipcu 1971. Co prawda po jego śmierci, jako trio nagrała jeszcze dwa albumy ("Other Voices" i "Full Circle"), lecz bez charyzmatycznego wokalisty (śpiewali Manzarek i Krieger) nie była już w stanie odzyskać poprzedniej popularności.
Wyjątkowym albumem w historii grupy jest "American Prayer", wydany w 1978 roku. Jest on wyprodukowany na podstawie archiwalnych taśm z nagraniami Morrisona recytującego swe poezje z dograną w tle muzyką trio instrumentalnego.
od 1990 do dziś.
Dzisiaj muzyka The Doors jest nadal popularna, a wydawnictwo Bright Midnight wciąż wydaje nowe płyty koncertowe z archiwalnymi nagraniami.
W 2013 roku, żyjący członkowie grupy gościnnie udzielili się na płycie Tech N9ne’a zatytułowanej „Something else” w utworze „Strange 2013”. Wykorzystano tam również wokale nieżyjącego Jima Morrisona jako refren utworu.
Wśród gatunków muzycznych reprezentowanych przez zespół wymieniano m.in.acid rock, psychodeliczny rock, blues rock i jazz rock.
Film "The Doors".
W 1991 roku na ekrany kin wszedł film Olivera Stone’a pt. "The Doors", w którym w główną rolę samego Morrisona wcielił się Val Kilmer. Film nie zachwycił żyjących członków zespołu: Ray Manzarek: „Film jest okropny! To wcale nie jest Jim Morrison! Film "The Doors" jest bardzo dobry, ale zupełnie nie przedstawia Jima, który został sportretowany jako ktoś nieustannie pijany. A tymczasem Jim Morrison był artystą, był poetą. Oczywiście, że pił, ale nie robił tego na okrągło i wcale się z tym tak ostentacyjnie nie obnosił. To był inteligentny, bardzo oczytany człowiek! A przy tym bardzo zabawny, a tymczasem w filmie "The Doors" nikt się ani razu nie śmieje. To bez sensu – myśmy się naprawdę świetnie bawili. Dlatego nie mogę się zgodzić z takim obrazem. Jest nieprawdziwy.”.
The Doors of the 21st Century / Manzarek–Krieger.
W 2002 roku Manzarek z Kriegerem postanowili wznowić działalność grupy jako The Doors of the 21st Century. Planowali też zaprosić Densmore’a, ten jednak z powodu choroby nie zgodził się na dalszą grę. Sprzeciwił się nawet używaniu nazwy The Doors, wobec czego zespół grał czasami jako Riders on the Storm lub Ray Manzarek and Robby Krieger of the Doors. Do muzyków dołączyli Ian Astbury (wokal), Angelo Barbera (bas) oraz były członek The Police, Stewart Copeland. W 2005 roku Barberę zastąpił Phil Chen, a w 2007 roku w zamian za Astbury’ego i Copelanda wstąpili Brett Scallions i Ty Dennis.
Występy w Polsce.
W 2012 Ray Manzarek zagrał w poznańskim klubie Eskulap z Royem Rodgersem w ramach promocji ich wspólnego albumu "Translution Band". Zespół Ray Manzarek &amp; Robbie Krieger zagrał też w 2012 na podsłupskim Festiwalu Legend Rocka.
Śmierć Manzarka.
Ray Manzarek zmarł w niemieckim mieście Rosenheim 20 maja 2013 roku, mając 74 lata. Chorował na nowotwór przewodów żółciowych. Po śmierci muzyka zakończono działalność zespołu Manzarek–Krieger.

</doc>
<doc id="25068" url="https://pl.wikipedia.org/wiki?curid=25068" title="Liberalna Partia Kanady">
Liberalna Partia Kanady

Liberalna Partia Kanady (, ) – partia polityczna działająca w Kanadzie.
Program partii zmieniał się przez lata w zależności od epoki i oscylował pomiędzy popieraniem swobód gospodarczych (np. kadencja Jeana Chrétiena) a tworzeniem socjalnego państwa opiekuńczego (kadencja Pierre’a Trudeau). Pewne założenia ideologiczne pozostają jednak niezmienne przez niemal 150 lat historii partii.
Jak to określa oficjalny dokument:
"The Liberal Party of Canada is committed to the view that the dignity of each individual man and woman is the cardinal principle of democratic society and the primary purpose of all political organization and activity in such a society."
„Godność człowieka, bez względu na pochodzenie, rasę, religię, przekonania społeczne i polityczne oraz umacnianie demokracji, a przy tym jedności narodowej – są najważniejszymi wyróżnikami filozofii Partii Liberalnej.”
W gospodarce Partia Liberalna zawsze opowiadała się za zniesieniem barier ekonomicznych, liberalizacją handlu międzynarodowego, minimalizacją regulacji oraz wolnością gospodarowania. Historycznie Partia Liberalna wiązana jest z katolicyzmem, aczkolwiek współcześnie nie ma to zasadniczego znaczenia.
Sumaryczny okres rządów Partii Liberalnej w ciągu 136 lat od Konfederacji do 2004 wynosi 81 lat (plus cztery lata w koalicji). Partia Liberalna kształtowała obraz Kanady w czasie najistotniejszych momentów w jej historii. Za czasów jej rządów (lub współrządców) Kanada wzięła udział w dwóch wojnach światowych, uzyskała pełną suwerenność i stała się potęgą gospodarczą. W czasie rządów liberałów uchwalono najistotniejsze dla Kanady prawa – Konstytucję, Kartę Praw; powstały i zostały urzeczywistnione koncepcje państwa przyjaznego (lecz nie opiekuńczego) oraz społeczeństwa wielokulturowego.
Liberalna Partia Kanady jest instytucją działającą na poziomie federalnym. W każdej prowincji działają prowincjonalne partie liberalne. Są one niezależnymi partiami, posiadającymi specyficzne programy, często jednak koordynujące wzajemnie swe działania.
Liderzy Partii Liberalnej:

</doc>
<doc id="25069" url="https://pl.wikipedia.org/wiki?curid=25069" title="Liberal Party of Canada">
Liberal Party of Canada



</doc>
<doc id="25070" url="https://pl.wikipedia.org/wiki?curid=25070" title="Aberracja sferyczna">
Aberracja sferyczna

Aberracja sferyczna – cecha soczewki, układu optycznego lub zwierciadła sferycznego polegająca na odmiennych długościach ogniskowania promieni świetlnych ze względu na ich położenie pomiędzy środkiem a brzegiem urządzenia optycznego – im bardziej punkt przejścia światła zbliża się ku brzegowi urządzenia (czyli oddala od jego osi optycznej), tym bardziej załamują się promienie świetlne.
W modelu nieskończenie cienkiej soczewki pomija się jej grubość. W takim wypadku wszystkie padające na nią promienie, niezależnie od ich odległości od osi optycznej, skupiają się w jednym punkcie (w przypadku soczewki rozpraszającej – mają ognisko pozorne w jednym punkcie). Natomiast każda rzeczywista soczewka, której powierzchnie są sferami, ma skończoną grubość, dlatego występuje w niej aberracja sferyczna, zależna od rozmiarów soczewki i materiału, z którego jest wykonana.
Efektem tego rodzaju aberracji jest spadek ostrości obrazu w całym polu widzenia.
Aberracja sferyczna jest jedną z aberracji optycznych.

</doc>
<doc id="25071" url="https://pl.wikipedia.org/wiki?curid=25071" title="Aberracja optyczna">
Aberracja optyczna

Aberracja optyczna – wada pojedynczej soczewki, układu optycznego, a także zwierciadła niepłaskiego, polegająca na deformacji uzyskanego obrazu, a w szczególności zniekształceniu, pogorszeniu ostrości lub niepożądanych zmianach chromatycznych. Aberrację zmniejsza się stosując zamiast pojedynczej soczewki zespół soczewek wykonanych z różnych gatunków szkła (np. szkło crown, szkło flintowe).
Wadami zaliczanymi do aberracji są:
Wadami niezaliczanymi do aberracji są, między innymi:

</doc>
<doc id="25073" url="https://pl.wikipedia.org/wiki?curid=25073" title="Izostazja">
Izostazja

Izostazja (z gr. "ἴσος" (ísos) - 'równy' i "στάσις" (stásis) - 'zastój') – stan równowagi pomiędzy różnymi wycinkami skorupy ziemskiej. Bloki stosunkowo sztywnej i lekkiej litosfery „pływają” po plastycznej astenosferze. Na głębokości określanej jako poziom wyrównania izostatycznego ciśnienie hydrostatyczne (petrostatyczne) jest jednakowe, czyli siła z jaką Ziemia przyciąga daną część skorupy jest zrównoważona siłą wyporu Archimedesa. Jest to siła hydrostatyczna. Zaburzenie równowagi w skorupie ziemskiej powoduje izostatyczne ruchy dźwigania bądź zapadania części skorupy ziemskiej, prowadzące do zrównoważenia sił czyli izostazji. Do zaburzenia izostazji może dojść w wyniku lokalnego obciążenia litosfery lub lokalnego odciążenia. Do obciążenia dochodzi w wyniku tworzenia lądolodu, zwiększenia ilości wody w morzach lub jeziorach, sedymentacji oraz ruchów górotwórczych, erozja lodu lub lądu prowadzi zaś do odciążenia bloku litosfery. W przypadku obszaru, pod którym istnieje intensywna konwekcja, na obszar działają też siły hydrodynamiczne, które mogą naruszać izostazję. 
Pojęcie izostazji zostało wprowadzone pod koniec XIX wieku przez amerykańskiego geologa C. Duttona.
Rozwój hipotez.
Do sformułowania hipotez związanych z izostazją doprowadziły obserwacje zjawisk znanych już w XVIII wieku. W tym czasie znane były anomalie grawitacyjne. Opisał je Pierre Bouguer po pomiarach dokonanych w Andach oraz G. Everest w pobliżu Himalajów. Istnienie anomalii grawitacyjnych oznacza, że pomiary wykazują inną siłę ciężkości wyliczoną teoretycznie. Anomalie ujemne stwierdzane są głównie na obszarach górskich i wyżynnych, a anomalie dodatnie nad morzami. W roku 1855 John Henry Pratt sformułował hipotezę tłumaczącą istnienie anomalii grawitacyjnych. Według niej bloki litosfery pod oceanami mają większą gęstość, co jest efektem szybszego oziębiania skał pod oceanami. Mniejsza gęstość skał tworzących kontynenty związana jest z ich większą wysokością. Alternatywną hipotezę tłumaczącą to samo zjawisko sformułował w tym samym czasie George Biddell Airy. Według tej hipotezy bloki budujące litosferę mają taką samą gęstość, lecz są różnej wysokości. Gdy blok jest grubszy, jest głębiej zanurzony w gęstym podłożu astenosfery. Przy cieńszych blokach gęste podłoże znajduje się bliżej powierzchni, co tłumaczy anomalie dodatnie. Oba modele zostały opisane w książce O. Fisgera "Physics of the Earh's Crust" w roku 1881. Oficer armii amerykańskiej i geolog Clarence Edward Dutton pisząc pracę przeglądową, powołał się na książkę Fishera, nazywając stan równowagi kier budujących litosferę izostazją. Praca Duttona z 1889 jest pierwszą publikacją używającą tego określenia.
Dane doświadczalne z kolejnych lat wskazują na słuszność hipotezy Airy'ego. Są to obserwacje zjawisk plutonicznych, trzęsień ziemi i wulkanów. W roku 1932 hipoteza Airy'ego została uzupełniona przez V. Heiskanema o założenie, że kry skorupy ziemskiej nie są jednakowej gęstości, lecz ich gęstość wzrasta wraz z głębokością. Wzrost gęstości o około 0,04 na każde 10 km głębokości jest zgodny ze współczesna wiedzą o rozkładzie mas litosfery.
Kompensacja izostatyczna.
Zarówno hipoteza Pratta, jak i hipoteza Airy'ego przyjmują istnienie głębokości, na której panuje równowaga hydrostatyczna. Poziom wyrównania izostatycznego, czyli poziom jednakowego ciśnienia działającego na jednostkę powierzchni, w koncepcji Pratta to linia, nad którą znajdują się bloki o różnej gęstości. Bloki o niskiej gęstości odpowiadają wzniesieniom na powierzchni. Według koncepcji Airy'ego linia poziomu wyrównania przechodzi przez bloki jednakowej gęstości lżejsze od tworzącej podłoże astenosfery. O wyrównaniu ciśnienia decyduje wysokość kier. Obliczenia wskazują, że poziom wyrównania izostatycznego leży na głębokości 110-120 km. Jeżeli blok znajduje się w stanie równowagi, nie działają na niego żadne siły, gdy istnieją anomalie izostatyczne blok przemieszcza się w górę lub w dół. Stwierdzenie anomalii izostatycznych dodatnich oznacza, że blok budujący litosferę powinien się zanurzyć głębiej. Anomalia izostatyczna ujemna oznacza, że stan równowagi zostanie osiągnięty, gdy bok podniesie się.
Ruchy izostatyczne.
Zaburzenie równowagi izostatycznej jest przyczyną pionowych ruchów skorupy ziemskiej. Do zaburzenia równowagi i zapoczątkowania ruchów może dojść wskutek powstawania i zanikania lądolodów, sedymentacji, erozji, dodatkowego obciążenia skorupy ziemskiej w wyniku ruchów górotwórczych, zmian fazowych minerałów, prądów konwekcyjnych w płaszczu Ziemi, zmiany ilości wód w zbiornikach. Dodatkowe obciążenie powoduje wciśnięcie fragmentu skorupy ziemskiej głębiej, zaś zdjęcie części w wyniku erozji lodowej lub lądowej prowadzi do podniesienia skorupy. Przemiany fazowe minerałów w górnej części płaszcza lub dolnej warstwie skorupy prowadzą do zmian właściwości fizycznych, w tym zmian objętości gęstości i mogą być przyczyną zarówno ruchu w górę, jak i w dół. W rozważaniach teoretycznych przyjmuje się, że litosfera zbudowana jest z bloków, pomiędzy którymi nie występuje tarcie lub jest ono znikome. W rzeczywistości skorupa ziemska nie jest zbudowana z bloków, lecz tworzy sztywną, sprężystą powłokę. Dodatkowy ciężar w części takiej powłoki powoduje zagłębienie się obszaru na której spoczywa oraz przyległego. Kompensacja nie ma więc charakteru lokalnego, a regionalny. W Fennoskandii, gdzie odnotowuje się ujemną anomalię izostatyczną, obserwuje się jednocześnie podnoszenie skorupy ziemskiej. Według szacunków równowagę izostatyczną obszar ten osiągnie po podniesieniu się o około 200 m. Na obszarze Hawajów, gdzie stwierdzono dodatnią anomalię izostatyczną, nie dochodzi do znaczącego obniżenia skorupy, co prawdopodobnie jest efektem skompensowania sił przez sztywność skorupy ziemskiej.
Lądolody, które w przeszłości przekraczały grubość 2000 m, powodowały wciśnięcie zajętych obszarów. Przyjmuje się, że w wyniku ustąpienia lodowców doszło do podniesienia obszarów Kanady o około 270 m, a Alaski o około 180 m. Dalsze podnoszenie obszarów zajętych w przeszłości przez lodowce według obliczeń doprowadzi do przekształcenia Zatoki Botnickiej w Europie i Zatoki Hudsońskiej w Ameryce Północnej w jeziora. Jednocześnie ubytek wody podczas tworzenia lądolodu prowadził do obniżenia o 100 m poziomu wód wskutek ubytku wody i podniesienia dna o około 30 m wskutek zmniejszenia obciążenia. Stopienie lodowców powoduje obniżenie dna oceanów odpowiadające 1/3 dodatkowej warstwy wody.

</doc>
<doc id="25074" url="https://pl.wikipedia.org/wiki?curid=25074" title="Franz Lehár">
Franz Lehár

Franz Lehár, (ur. 30 kwietnia 1870 w Komárnie, Austro-Węgry, zm. 24 października 1948 w Bad Ischl, Austria) – węgierski kompozytor operetkowy. Jego twórczość operetkowa jest porównywana do twórczości Johanna Straussa II.
Franz Lehár urodził się 30 kwietnia 1870 r. w Komárnie, niewielkim mieście położonym w granicach monarchii austro-węgierskiej. Pierwsze kroki w zakresie edukacji muzycznej stawiał w domu, pod pilnym nadzorem swego ojca. Gdy ukończył 12 lat, rodzina wysłała go na naukę gry na skrzypcach do konserwatorium muzycznego w Pradze, gdzie jednocześnie poszerzał swoje umiejętności kompozytorskie u znanego nauczyciela Fibicha. Całą ostatnią dekadę XIX wieku prowadził własne orkiestry w różnych miastach cesarstwa austro-węgierskiego, w tym w Puli, Trieście, Budapeszcie i Wiedniu. Komponowane przez niego walce i marsze cieszyły się dużą popularnością wśród miłośników muzyki poważnej.
W 1905 r. ogromny sukces i sławę przyniosła Lehárowi operetka "Wesoła wdówka", której premiera odbyła się w Wiedniu. Dzięki niej kompozytor zyskał olbrzymią reputację i szacunek, a także środki niezbędne na poświęcenie się w pełni tworzeniu muzyki. W ciągu kolejnych trzech dekad powstało blisko trzydzieści nowych dzieł, które rozsławiły Lehára na całym świecie i uczyniły prawdziwie bogatym. Lekkie i frywolne, a zarazem szybko wpadające w ucho melodie wspaniale oddawały atmosferę Wiednia z początku XX wieku. W 1934 r. muzyk zakończył swą karierę kompozytora, poświęcając czas prowadzeniu wydawnictwa muzycznego.
Z chwilą pierwszego triumfu nazistów w Europie Lehár zaszył się w swojej posiadłości w Bad Ischl. Podziw Hitlera i Goebbelsa dla genialnej muzyki kompozytora ocalił życie jego żonie, Sophie, z pochodzenia Żydówce. Wielu jego przyjaciół zginęło jednak w obozach koncentracyjnych. Muzyk nigdy nie wystąpił otwarcie przeciw nazistowskiemu reżimowi. Po zakończeniu wojny wraz z żoną przeniósł się do Szwajcarii. Zmarł 24 października 1948 roku w Bad Ischl.
Lehár był uznanym kompozytorem i muzykiem. Jego dzieła zachwycają szeroką paletą barw muzycznych, a wkład w rozwój opery i operetki jest niezaprzeczalny. Utwory odznaczają się odcieniem ironii i szczególną lotnością, zmieszanymi z nutami nostalgii i wyrafinowania. Lehár był ostatnim wielkim twórcą operetki wiedeńskiej. Oprócz utworów scenicznych pisał również partytury dla filmu, poematy symfoniczne, koncerty na skrzypce, walce i marsze, utwory na fortepian oraz niezliczone piosenki. Do jego najważniejszych dzieł należą: "Wesoła wdówka", "Hrabia Luksemburg", "Cygańska miłość", "Paganini", "Carewicz" i "Kraina uśmiechu".
Życie.
Rodzice.
Ojciec kompozytora, również Franz, pochodził z rodziny rzemieślniczej, wywodzącej się z północnych Moraw, z terenów, gdzie wpływy języka czeskiego mieszały się z niemieckim. Jego pradziadek, pochodzący z Francji i noszący jeszcze nazwisko Le Harde, osiedlił się w 1770 roku w wiosce Brünnels koło Hohenstadt, należącej do włości księcia Liechtensteina, gdzie założył warsztat szklarski. W 1782 roku urodził się jego syn Johann, a w 1810 wnuk Josef. Josef wywędrował z rodzinnej wsi do położonej niedaleko Ołomuńca wioski Schönwald, gdzie w 1829 roku poślubił starszą od siebie o 6 lat córkę bogatego chłopa Georga Polacha, Annę. Żona, oprócz sporego majątku, wniosła mężowi w posagu ładny głos i wrodzoną muzykalność. Zaważyło to na losie synów. Wprawdzie najstarszy Johann (ur. 1830) przejął po ojcu warsztat szklarski, ale dwaj młodsi Anton (ur. 1834) i Franz (ur. 1838) zajęli się zawodowo muzyką. Anton został miejskim dyrektorem muzycznym w pobliskim Šternberku. Franz nauczywszy się gry na 10 instrumentach (wszystkich smyczkowych, trąbce, rogu, klarnecie i perkusji), przez dwa lata pracował w orkiestrze wiedeńskiego "Theater an der Wien". W 1859 roku został wcielony do wojska, do orkiestry 50. pułku piechoty. Brał udział w bitwach pod Magentą i Solferino, a w 1863 roku, w wieku 25 lat został mianowany najmłodszym kapelmistrzem cesarskiej armii. Po klęsce armii austriackiej w wojnie z Prusami, pułk został przeniesiony do węgierskiego Komárom nad Dunajem. Mieszkańcy 13-tysięcznego miasteczka, ostrzelanego w 1849 roku przez austriacką artylerię, odnieśli się do austriackich żołnierzy niezbyt przyjaźnie. Franz znalazł jednak drogę do domu mieszkającej na obrzeżach miasta wdowy i do serca jej dwudziestoletniej córki, Christiny Neubrandt. Po czteromiesięcznym narzeczeństwie, mimo że Franz prawie nie mówił po węgiersku, a jego narzeczona po niemiecku, 4 maja 1869 roku wzięli ślub.
Rodzina Christiny, Neubrandtowie, przywędrowała do Komárna ze Szwabii, szybko się jednak zasymilowała. Ojciec Christiny trudnił się wyrobem mydła i świec. W 1848 roku wziął udział w powstaniu węgierskim. Chrisitina przyszła na świat 15 marca 1849 roku, na parę dni przed zniszczeniem miasta przez austriacką artylerię. Po klęsce Węgrów, ojciec Christiny, załamany, wycofał się z interesów. Zmarł w 1866 roku od zakażenia krwi.
Dzieciństwo.
Franz Lehár przyszedł na świat w północnej części miasta Komárom (obecnie słowackie Komárno) przy ulicy Nador, 30 kwietnia 1870 roku. 4 maja został ochrzczony przez kapelana 50. pułku. Dzieciństwo Lehára upłynęło na ciągłych przeprowadzkach związanych ze zmianą miejsca stacjonowania pułku. Z Komárom do Pressburga, dalej do Ödenburga, siedmiogrodzkiego Karlsburga, Klausenburga, Wiednia, Pragi, Budapesztu, Kronstadtu i Sarajewa. W Pressburgu urodził się brat Edward (przeżył tylko rok), w Ödenburgu – siostra Maria Anna (1875), a rok po niej brat Anton.
Od wczesnego dzieciństwa Franz przejawiał duży talent muzyczny. W wieku czterech lat nauczył się grać na fortepianie. Gdy ojciec podarował mu skrzypce, zanim jeszcze nauczył się czytać i pisać opanował grę na tym instrumencie. Nie chcąc zmarnować talentu syna w przypadkowych szkołach matka nakłoniła męża, by rozstał się ze swym regimentem i poprosił o przeniesienie do stacjonującego w Budapeszcie 102. pułku. W wieku 10 lat młody Franz został zapisany do budapeszteńskiego gimnazjum prowadzonego przez ojców pijarów, matka chciała bowiem, by kształcił się w katolickiej szkole. Po lekcjach pobierał naukę kompozycji u profesora Istvana Tomki. Niezainteresowany nauką otrzymywał stopnie dostateczne i jedynie ze śpiewu miał bardzo dobrze. Przed narzekaniami rodziców chronił się u mieszkającej w Budapeszcie babci. Po mniej więcej dwóch latach ojciec zauważył, że syn przestał czynić postępy muzyczne. Ponieważ jednocześnie matka zaniepokoiła się tym, że praktycznie syn nie umie mówić po niemiecku i porozumieć można się z nim tylko po węgiersku, rodzice zdecydowali o wysłaniu go na kilkumiesięczny pobyt do wuja Antona do Šternberku. Ze względu na słabą znajomość niemieckiego został tam przyjęty do szkoły podstawowej. Po lekcjach przez kilka godzin ćwiczył z wujem grę na fortepianie, skrzypcach, kontrapunkt i kopiowanie nut.
Studia.
Wreszcie rodzice uznali, że syn jest zdolny do podjęcia systematycznej nauki i jesienią 1882 roku wysłali go do konserwatorium. Ponieważ w Budapeszcie nie było wolnych miejsc, a w Wiedniu przyjmowano uczniów powyżej czternastego roku życia, wybór padł na Pragę. Franzzdał egzaminy do klasy skrzypiec. Jego profesorem wiolinistyki został dyrektor konserwatorium Anton Bennewitz. Chłopak od początku nauki przejawiał większe skłonności do kompozycji niż do gry na skrzypcach, w czym utwierdziło go jeszcze spotkanie w 1884 roku z Antonínem Dvořákiem, który wysłuchawszy jego sonaty, poradził mu, by odłożył skrzypce i zajął się komponowaniem. Lehár nosił się nawet z zamiarem zmiany kierunku studiów i zaczął pobierać dodatkowe lekcje kompozycji u Zdenka Fibicha. Bennewitz dowiedziawszy się o tym zażądał albo rezygnacji z nauki kompozycji albo z nauki w konserwatorium. Energiczna interwencja ojca, przekonanego, że syn lepiej wyżyje z gry na skrzypcach niż z komponowania, sprawiła, że ten kontynuował naukę. W 1884 roku pułk ojca został przeniesiony do Pragi, co pozwoliło rodzinie na jakiś czas znowu być razem, a młodemu studentowi przyniosło poprawę bardzo skromnych warunków życiowych. W 1887 roku po przeniesieniu pułku do Wiednia ojciec wystarał się synowi o przesłuchanie u Johannesa Brahmsa. Również on ocenił talent młodzieńca bardzo wysoko i polecił mu podjęcie nauki kompozycji w Wiedniu u profesora Mandyczewskiego. Lehár nie skorzystał już z tej propozycji, kończył studia. 12 lipca 1888 roku zdał końcowy egzamin wykonując z towarzyszeniem orkiestry koncert skrzypcowy g-moll Maxa Brucha.
Kapelmistrz.
Tydzień później Lehár podpisał pierwszy w swym życiu kontrakt, przyjmując pracę pierwszego skrzypka orkiestry teatru Barmen-Eberfeld. Niskie uposażenie, brak możliwości rozwoju i niezbyt fortunny romans z 36-latką, skłoniły go po roku do podjęcia próby rozwiązania kontraktu. Gdy okazało się to niemożliwe, w listopadzie 1889 roku, z pomocą ojca, wystarał się o nakaz wcielenia do 50. regimentu piechoty c.k. armii. W pułkowej orkiestrze najbliższym kolegą Lehára został, młodszy odeń o trzy lata Leo Fall. Za jego pośrednictwem poznał też Edmunda Eyslera.
W następnym, 1890 roku, Lehár, wygrał konkurs na kapelmistrza 25. regimentu piechoty, stacjonującego w położonym niedaleko Wiednia Losonczu. Okres pracy w Losonczu przyniósł, oprócz kilku przelotnych romansów, pierwszą dużą kompozycję Lehára. Wiosną 1891 roku Lehár uczestniczył w Wiedniu w koncercie Johanna Straussa i został wydelegowany wspólnie z kolegą do wręczenia mistrzowi olbrzymiego wieńca laurowego. Pod wrażeniem tego spotkania postanowił stworzyć operę. Pierwsze libretto zatytułowane "Kirasjer" napisał dla niego zawiadowca miejscowej stacji kolejowej. Kiedy ułożenie do niego muzyki okazało się niemożliwe, napisania kolejnego podjął się przyjaciel z pułku Rudolf Mlčoch. Historia o zbóju imieniem Rodrygo, który porywa piękną Donnę Angelę, pozwala jej jednak pożegnać się z narzeczonym, a ten dusi zhańbioną ukochaną, która umierając wyznaje mu miłość, została przez Lehára wysłana na konkurs ogłoszony przez księcia saksońsko-kobursko-gotajskiego Ernesta II. Ostatecznie "Rodrygo" przegrał z "Różą z Pontevedry" Josepha Forstera, a Lehár niedługo potem został zwolniony z pracy w Losonczu wskutek zatargu z wyższym rangą oficerem, który żądał od niego zagrania solowego utworu na skrzypcach.
Zwolniony z Losoncza (1894) stanął do konkursu na stanowisko kapelmistrza reprezentacyjnej orkiestry marynarki wojennej w Puli i został przyjęty. Miesiąc później dyrygował orkiestrą podczas wizyty cesarza niemieckiego Wilhelma II. W 1895 roku odbył wraz z orkiestrą podróż wzdłuż wybrzeży Włoch, Hiszpanii, Francji i Niemiec, dając po drodze gościnne występy. Pobyt w Puli przyniósł też jego dalszy rozwój artystyczny dzięki zetknięciu z dalmatyńskim kompozytorem Antonio Smareglią oraz austriackim komandorem Feliksem Falzarim, który wprowadził go w świat literatury. Falzari opracował dla Lehára libretto kolejnej opery zatytułowanej "Kukułka". Kiedy wystawieniem opery zainteresowała się scena lipska kompozytor zwolnił się z posady kapelmistrzowskiej, by uczestniczyć w pracach nad przygotowaniem przedstawienia.
Pierwsze sukcesy i porażki.
Premiera "Kukułki" miała miejsce 27 listopada 1896 roku. Mimo sukcesu u publiczności i przychylnych recenzji sztuka została zdjęta z afisza po siedmiu przedstawieniach i Lehárowi nie pozostało nic innego, jak ponownie postarać się o pracę kapelmistrza. Ostatecznie z konieczności przyjął posadę w 87. Pułku stacjonującym w Trieście, a potem w Puli. Na początku 1898 roku ciężko zachorował ojciec kompozytora, syn przybył do Budapesztu do łoża chorego i pozostał przy nim aż do jego śmierci 7 lutego. Po śmierci ojca nie wrócił do Puli, lecz pozostał w Budapeszcie i objął wakującą batutę 3. pułku. Pracując w Budapeszcie podjął starania o wystawienie "Kukułki" w tamtejszym teatrze. Ostatecznie premiera pod koniec kwietnia 1898 roku przyniosła mu podobny sukces jak w Lipsku – owacje, kwiaty, niezłe recenzje i mało pieniędzy. Po sukcesie budapeszteńskim Lehár ponownie zrzucił mundur, a jednocześnie za 1500 guldenów odkupił prawa autorskie do opery, pozostając bez grosza. W rezultacie ponownie zatrudnił się jako kapelmistrz 26. pułku przenoszącego się do Wiednia.
W Wiedniu na utalentowanego muzyka zwróciła uwagę księżna Paulina Metternich i dwukrotnie poprosiła o dyrygowanie orkiestrą na karnawałowym balu 1901 i 1902 roku. Na bal 27 stycznia 1902 roku Lehár skomponował walc "Gold und Silber" ("Złoto i srebro"). Kierując się reakcjami publiczności i recenzjami krytyków sprzedał go za 50 guldenów. Nabywca praw do utworu, za pośrednictwem firmy wydawniczej „Bosworth and Co” wprowadził go na rynek amerykański, a następnie na europejski, odnosząc oszałamiający sukces. "Złoto i srebro" okazało się pierwszym wielkim walcem koncertowym XX wieku, choć swemu twórcy nie przyniosło wielkiego dochodu.
W stronę operetki.
W marcu 1902 roku 26. regiment przeniesiono do Raab. Lehár zwolnił się z wojska, od 1 lipca miał rozpocząć pracę kapelmistrza w wiedeńskim teatrze operetkowym nad Wieną (Theater an der Wien). Niepowodzenia operowe skłoniły go do podjęcia próby w gatunku operetkowym. Dzięki pomocy przyjaciela otrzymał napisane przez spółkę autorską Emil Norini i Hans Bergler libretto zatytułowane "Wiedeńskie kobietki". Niedługo potem na jego biurko trafiło jeszcze jedno libretto, "Druciarz", pióra Victora Léona. Praca nad muzyką do obydwu utworów zajęła mu całe lato. "Wiedeńskie kobietki" miały swoją premierę 21 listopada 1902 roku w Theater an der Wien, odnosząc sukces u publiczności i zbierając pochlebne recenzje. W sumie zagrano je 69 razy. Jeszcze większe powodzenie przyniósł Lehárowi wystawiony po raz pierwszy 20 grudnia tego roku "Druciarz", który utrzymał się na afiszu przez 250 wieczorów, a następnie był z powodzeniem wystawiany na innych scenach cesarstwa.
W tym czasie Lehár zakochał się z wzajemnością w młodszej od siebie o 10 lat córce zamożnego restauratora Ferry Weissenberger. Ostatecznie jednak ojciec dziewczyny zakazał jej spotkań z kompozytorem uznając, że nie jest on odpowiednią partią dla panny z tak dobrego domu. Po sukcesie "Druciarza" V. Léon, wspomagany przez Leo Steina, przygotował dla Lehára nowe libretto – "Boskiego małżonka". Libretto było jednak trywialne i kompozytor nie był w stanie ożywić go muzycznie. Premiera, która miała miejsce 20 stycznia 1904 roku, przyjęta została wprawdzie owacjami, ale po 52 spektaklach utwór ostatecznie zszedł z afisza. Po odniesionej porażce Lehár zwrócił się tym razem po libretto do Juliusza Bauera. Nowy tekst zatytułowany "Małżeństwo dla żartu" nie był lepszy od poprzedniego i podobnie niedługo był grany (39 wieczorów poczynając od 22 grudnia 1904 roku).
"Wesoła wdówka".
W następnym roku Victor Léon i Leo Stein przygotowali kolejne libretto "Wesołą wdówkę", jednak po nieporozumieniach wokół "Boskiego małżonka", zwrócili się o napisanie muzyki do Heubergera. Dopiero niezadowoleni z efektów jego pracy wrócili do Lehára. Premiera przygotowywana z dużymi trudnościami na 30 grudnia 1905 roku nie okazała się sukcesem – widownia świeciła pustkami, a recenzje były raczej wstrzemięźliwe. Przełom nastąpił po trzydziestym przedstawieniu. Ostatecznie "Wesoła wdówka" utrzymała się na afiszu przez 2,5 roku do maja 1907 roku, osiągając ponad 400 przedstawień. Od 1906 roku rozpoczął się jej triumfalny pochód przez świat. Była grana kolejno w Berlinie i Warszawie (1906), Nowym Jorku, Sztokholmie i Londynie, gdzie osiągnęła 800 przedstawień (1907), Kopenhadze, Moskwie i Mediolanie (1908), Madrycie i Paryżu (1909), Brukseli (1910).
Lehár z dnia na dzień stał się człowiekiem sławnym i bogatym. Sporo teraz podróżował po Europie, zapraszany przez teatry muzyczne, by dyrygował swoimi utworami lub uczestniczył przy wznowieniach wcześniejszych operetek. Na grudzień 1906 oku przygotował bajkę muzyczną "Piotrek i Pawełek w krainie leniuchów", a następnie z tymi samymi librecistami (Robert Bodanzky i Fritz Grünbaumm) jednoaktową burleskę dla sceny kabaretowej "Mścisław nowoczesny". Zmiana statusu pozwoliła mu też na urządzenie niedawno nabytego apartamentu przy Schleifmühlgasse 1, w którym zamieszkał wraz z matką i siostrą. Na początku 1906 jego matka zachorowała. Kompozytor zawiózł ją do uzdrowiska Bad Ischl. Stan jej zdrowia na krótko się poprawił. Zmarła 6 sierpnia w Bad Ischl i została tam pochowana. Lehár głęboko przeżył jej śmierć. Nadal bardzo dużo podróżował i występował. Zabrał się też w końcu do pracy nad nową operetką do libretta Juliusza Bauera "Mąż trzech żon". Utwór wystawiony 21 stycznia 1908 roku nie odniósł sukcesu. Zszedł z afisza po 80 przedstawieniach.
Dalsze sukcesy.
Latem 1908 roku Lehár zasiadł do pracy nad librettem Léona i Steina "Dziecko księcia". W tym samym czasie trafiło na jego biurko libretto duetu Willner – Bodanzky: "Cygańska miłość". Kilka tygodni później o operetkę dla swojego teatru upomniał się też dyrektor Theater an der Wien Karczag, przynosząc kolejne libretto Willnera i Bodanzky’ego: "Hrabia Luksemburg". Przez 1908 rok i większą część następnego Lehár pracował nad muzyką i przygotowaniami do wystawienia jednocześnie trzech operetek. Premiera "Dziecka księcia", 7 października 1909 roku na scenie Johann-Strauss-Theater, nie okazała się sukcesem, chociaż na kilkadziesiąt wieczorów zajęła scenę teatru. 12 listopada 1909 roku w Theater an der Wien miała miejsce premiera "Hrabiego Luksemburga". Tym razem sukces utworu był bezdyskusyjny. Kurtyna na premierze szła 46 razy w górę. Operetka była wystawiana przez 300 wieczorów i bardzo szybko (Warszawa – 1910, Londyn – 1910) trafiła na inne sceny europejskie wszędzie ciesząc się ogromnym powodzeniem (299 przedstawień w Londynie). 8 stycznia 1910 roku w Carl-Theater miała miejsce kolejna premiera. Również "Cygańską miłość" przyjęto owacyjnie.
Lehár znalazł się u szczytu powodzenia. Trzy jego operetki okupowały trzy główne sceny wiedeńskie. Był grany na wszystkich ważniejszych scenach operetkowych w Europie i za oceanem. Wiele podróżował, wszędzie owacyjnie witany. Kupił w tym czasie czteropiętrową kamienicę przy Theobaldgasse w Wiedniu. Na lato wyjeżdżał do Bad Ischl. Prowadził życie samotnicze. Wieczory spędzał najczęściej w teatrze dyrygując lub doglądając przedstawień. Pozbawiony problemów finansowych zajął się realizacją kolejnego marzenia – kupnem willi z ogrodem w Bad Ischl. W domku myśliwskim w ogrodzie zamieszkała wówczas Sophie Meth. Lehár poznał ją przed laty u swej młodzieńczej miłości Ferry Weissenberger. Była córką żydowskiego handlarza dywanami Sigmunda Paschkisa i jakiś czas później wyszła również za handlarza dywanami. Wkrótce po ślubie postanowiła się rozwieść, nie miała jednak żadnego zabezpieczenia materialnego. Na urlopie w Ischl poznała Lehára. Zostali przyjaciółmi, potem kochankami. Po rozwodzie Sophie Lehár zaczął się z nią pokazywać publicznie. Przez całe lata mieszkali jednak osobno. Nawet kiedy Lehár kupił pałacyk Schikanedera w Nussdorf, gdzie pokoje mieszkalne znajdowały się na jednym piętrze, kazał zamurować korytarz. Swój związek zalegalizowali dopiero po dwudziestu latach znajomości.
Lehár znowu zasiadł do pracy. 24 listopada 1911 roku Theater an der Wien dał premierę jego kolejnej operetki rozgrywającej się w fabryce i poruszającej kwestie socjalne – "Ewa". Zaciekawienie wywołała niemałe i cieszyła się sporą frekwencją, choć nie był to sukces na miarę poprzednich utworów. Grano ją w większości miast europejskich i w Stanach Zjednoczonych. W 1913 roku Lehár poznał bawiącego w Wiedniu Giacomo Pucciniego. Wiosną 1913 roku Lehár rozpoczął pisanie muzyki nawiązującej do partytury "Boskiego małżonka". Operetka zatytułowana "Idealna żona" miała premierę 11 października 1913. Odniosła wielki sukces, choć zawdzięczała go głównie znakomitej grze Huberta Marischki i Mizzi Ghünter. Nie uzyskała też trwałego powodzenia. Po premierze berlińskiej komediopisarz L. Fulda oskarżył librecistów J. Brammera i A. Grünwalda o plagiat. Proces ostatecznie zakończył się polubownie, ale Lehár postanowił więcej nie korzystać z usług tej spółki autorskiej. Latem 1913 Willner i Bodanzky zaproponowali Lehárowi skomponowanie operetki, w której cały drugi akt wypełniłby wielki duet miłosny pary głównych bohaterów. Lehár przystał na to. Operetka zatytułowana "Nareszcie sami" (premiera 30 stycznia 1914) spodobała się wiedeńskiej publiczności, osiągając 115 przedstawień, choć krytycy narzekali na „wagneryzm” kompozytora. Wiosną 1914 roku niejaki pan Popescu oskarżył Lehára o plagiat. Skarga została oddalona, ale Popescu nie dał za wygraną, dopiero skazanie go wskutek wniesionej przez kompozytora skargi o obrazę zakończyło sprawę.
Okres I wojny światowej.
28 czerwca 1914 roku wybuchła I wojna światowa. Po początkowym zamęcie życie muzyczne Wiednia szybko wróciło do normy. Lehár w pierwszym roku wojny nie skomponował niczego poza kilkoma pieśniami wojskowymi dla regimentu brata, w tym jedną wartościową, "Pieśń kawalerzystów" ("Reiterlied", 1914). Napisał też muzykę do poematu Erwina Weilla "Gorączka" ("Fieber") – stanowiącą muzyczne przetworzenie przeżyć związanych z czuwaniem przy łóżku rannego brata, zagrożonego amputacją nogi. Początkowo dyrygował orkiestrą, jeżdżąc z przedstawieniami operetkowymi po przyfrontowych teatrach. Na początku 1915 roku zrezygnował jednak z tych wyjazdów i zasiadł do pracy nad kolejną operetką zatytułowaną "Astronom". Jej premiera 14 stycznia 1916 roku w Theater in der Josephstadt spotkała się z chłodnym przyjęciem zarówno publiczności, jak i krytyków. Lehár starał się przerobić utwór i jesienią 1916 roku wznowił "Astronoma" w Theater an der Wien znowu jednak bez powodzenia. Trafił zresztą tym razem źle, bo na okres żałoby po śmierci cesarza Franciszka Józefa.
Rozgoryczony niepowodzeniem i niewygodami wojennego życia zarzucił komponowanie. Trochę podróżował i dyrygował: w Stambule, Zurychu i Budapeszcie. W Budapeszcie Franz Martos przedłożył mu projekt libretta zatytułowanego "Skowronek". Lehár zasiadł do pisania. Muzyka była gotowa jesienią 1917 roku. Ponieważ w Wiedniu wybuchł w tym czasie strajk generalny, Lehár zgodził się na premierę operetki po węgiersku w Budapeszcie. Premiera miała miejsce 1 lutego 1918 roku. Ogarniający Węgry chaos spowodował jednak, że po kilku przedstawieniach teatr zamknięto. Tymczasem 3 marca Rosja podpisała z Austrią traktat pokojowy w Brześciu. Na fali euforii jaka ogarnęła miasto, 27 marca wystawiono niemiecką wersję "Skowronka". Mimo trudnych warunków (kłopoty z komunikacją, ogrzewaniem teatru) operetka odniosła ogromny sukces; grano ją do końca sezonu 1918/1919 380 razy.
Lata powojenne.
Dolegliwości życia w powojennej Austrii: trudności z ogrzewaniem mieszkań, wyłączanie prądu nocą, inflacja, popchnęły Lehára do napisania wywiadu z samym sobą, który opublikował w „Wienner Allgemeine Zeitung” 29 stycznia 1920 roku. Sugerował w nim, że zastanawia się nad opuszczeniem Austrii. Wywołał nim burzę w prasie i falę ataków o zamiar wyjazdu do kraju niedawnego wroga – Stanów Zjednoczonych. Lehár nigdzie jednak się nie wybierał, pracował w tym czasie nad trzema operetkami.
Libretto pierwszej zatytułowane "Biały mazur" nie było najlepsze, ale otrzymał je z propozycją, by operetkę wystawić na jego 50. urodziny. Dawało też kompozytorowi nowe możliwości: sięgnięcia po muzykę polską, dotąd nie eksploatowaną. Premiera 30 kwietnia 1920 roku stała się wielkim wydarzeniem z udziałem osobistości z kraju i z zagranicy. Spektakl cieszył się dużym powodzeniem i przez rok utrzymał się na afiszu, wystawiany w tym czasie 300 razy. W międzyczasie do Lehára zgłosili się libreciści "Idealnej żony", którzy nieco poprawili tekst i poprosili o wyrażenie zgody na powtórne wystawienie utworu. Lehár lubił dawać drugą szansę swoim mniej udanym utworom. Operetka została wystawiona 9 września 1921 roku pod modnym tytułem "Królowa tanga" i cieszyła się dużym powodzeniem u publiczności. Jednocześnie dyrektor teatru mediolańskiego zainteresował się "Astronomem". Lehár dokomponował dwa nowocześniejsze numery i utwór pod tytułem "Taniec Libelli" został w maju 1922 roku z dużym powodzeniem wystawiony we Włoszech, a następnie jako "Trzy Gracje" w Anglii. Świat śpiewał nowy przebój Lehára, dokomponowaną do włoskiej wersji piosenkę "Gigolette".
Druga operetka, nad którą Lehár w tym czasie pracował, miała premierę 12 maja 1922 roku i nosiła tytuł "Frasquita". Utrzymana w rytmach hiszpańskich była kolejnym sukcesem kompozytora. Choć krytycy narzekali na brak humoru, melancholijny erotyzm i tragizm utworu, grały ją niemal wszystkie teatry operetkowe Europy. Na scenie wiedeńskiej utrzymała się przez rok, najtrudniejszy w Austrii po wojnie rok kłopotów mieszkaniowych, żywnościowych i galopującej inflacji. Lehár pisał w tym czasie muzykę do trzeciego libretta, dostarczonego mu przez Victora Léona, a zatytułowanego "Żółty kaftan". Fabuła opowiadał o miłości chińskiego dyplomaty do austriackiej arystokratki. Kompozytor dokształcał się w używaniu gongów i tam-tamów, skali pięciotonowej, uważał nowy utwór za dzieło swego życia. Premiera 9 lutego 1923 roku została jednak przyjęta nader chłodno. Zdezorientowana publiczność nie wiedziała jak rozumieć to na poły chińskie widowisko.
Kilka miesięcy później, jesienią 1923 roku zmarł Wilhelm Karczag, dyrektor teatru, z którym Lehár był związany od początku swej twórczości. 20 lutego 1924 roku Lehár zaprowadził Sophie do urzędu stanu cywilnego i zawarł z nią ślub, legalizując trwający dwadzieścia lat związek. W listopadzie 1924 roku zmarł Puccini, z którym Lehár żył od czterech lat w bliskiej przyjaźni. Po niepowodzeniu "Żółtego kaftana", napisał muzykę do błahej i bezpretensjonalnej farsy Béli Jenbacha zatytułowanej "Clo-Clo". Wiedeńska publiczność przyjęła premierę 8 marca 1924 roku owacyjnie. Krytyka fetowała powrót wesołego Lehára.
"Paganini" i "Carewicz".
W kwietniu 1924 roku w przededniu swych 54. urodzin Lehár trafił wreszcie na wymarzone libretto. Utwór nieznanego szerzej pisarza Paula Kneplera opowiadał dzieje płomiennej miłości Paganiniego do księżnej Lukki Anny Elizy. Béla Jenbach poprawił dialogi i Lehár zabrał się do pisania muzyki. Premiera "Paganiniego", 30 października 1925 roku, głównie z winy wykonawców okazała się niepowodzeniem i sztuka po kilku tygodniach zeszła z afisza. Dyrektor berlińskiego Dutsches Künstlertheater na wieść o porażce utworu chciał się wycofać z premiery berlińskiej. Tylko dzięki determinacji Lehára i Richarda Taubera, wykonawcy tytułowej roli doszła ona do skutku 30 stycznia 1926 roku. Okazała się wielkim sukcesem zarówno Lehára, jak i Taubera. Mimo braku happy endu gromadziła komplet publiczności przez trzy miesiące.
Lehár poznał Taubera w 1920 roku i zachwycił się jego możliwościami wokalnymi. Dwa lata później doprowadził do obsadzenia Taubera w roli Armanda we "Frasquicie". Obydwaj artyści bardzo sobie przypadli do gustu. "Byliśmy jak bracia" – mawiał Lehár – "pozbawieni luksusu więzów krwi". Po sukcesie "Paganiniego" kompozytor był zdecydowany następną operetkę napisać dla Taubera. Libretto, na motywach sztuki Gabrieli Zapolskiej "Carewicz", na prośbę Lehára, napisał kilka lat wcześniej Béla Jenbach. Latem 1926 kompozytor wspomagany przez Taubera stworzył w Ischl muzykę, opisującą dzieje tkliwej miłości rosyjskiego następcy tronu i prostej dziewczyny, uciekających z Rosji do Włoch przed bezwzględnym ojcem młodzieńca. Premiera "Carewicza " 16 lutego 1927 roku spotkała się znowu z entuzjazmem publiczności, choć krytycy tym razem atakowali libretto.
Sukcesy kolejnych operetek granych przez rok od premiery, pojawienie się w Berlinie interesujących wykonawców i brak zobowiązań w Wiedniu sprawiły, że w następnych latach Lehár spędzał więcej czasu w Berlinie niż w Wiedniu. Wynajmował apartament w hotelu „Eden”, obok Tiergarten, skąd kierował swoimi interesami. W Berlinie odbywały się odtąd premiery jego operetek i liczne wznowienia dawniejszych utworów. Na początku 1926 roku zwrócili się do niego bracia Rotterowie, nowi dyrektorzy teatru Metropol poszukujący sensacyjnej premiery. Libretto zatytułowane "Fryderyka", opowiadające o młodzieńczej miłości Goethego do córki pastora, Fryderyki Brion, podsunął kompozytorowi Fritz Löhner-Beda. Lehár prowadził w tym czasie premierę "Hrabiego Luksmeburga" w Metropolu, potem kierował paryską premierą "Paganiniego", zajrzał do Wiednia, gdzie wystawiano "Carewicza" i powrócił do Berlina na premierę rozbudowanego do pełnospektaklowej operetki singspielu "Wiosna", który teraz otrzymał tytuł "Wiosenna dziewczyna".
Wiadomość o przygotowywanej operetce z Goethem w roli głównej wywołała burzę w prasie, co sprawiło, że na kilka tygodni przed premierą 4 października 1928 roku wszystkie miejsca były wykupione. Publiczność przyjęła operetkę entuzjastycznie, szczególnie pieśń Taubera "Dziewczyno ty moja". Natomiast prasa zaatakowała gwałtownie zarówno librecistę, jak i kompozytora. W czwartym miesiącu od premiery, po setnym przedstawieniu, sztukę trzeba było nieoczekiwanie zdjąć z afisza z powodu nagłej choroby Taubera, którego nie miał kto zastąpić.
Ostatnie utwory.
Konieczność zdjęcia z afisza "Fryderyki" zmusiła braci Rotterów do szukania spektaklu zastępczego i w ten sposób na scenie Metropolu pojawiła się nowa wersja "Wesołej wdówki". Lehár opracował ją na nowo w jazzowych synkopach, dodał nowe, modne tańce i nowy przebój "Całuję pani dłoń, Madame". Spektakl cieszył się dużym powodzeniem. Tymczasem Löhner-Beda i Herzer podsunęli kompozytorowi pomysł nowego opracowania "Żółtego kaftana". Utwór po dość znacznych przeróbkach otrzymał tytuł "Kraina uśmiechu". Premiera 10 października 1929 roku, z Tauberem i Verą Schwarz, stała się wielkim sukcesem Lehára, mimo, tradycyjnego już w późnych operetkach kompozytora, braku szczęśliwego zakończenia.
Przez 1930 rok rozmaite środowiska świętowały jubileusz 60. urodzin artysty. W połowie kwietnia Rotterowie zorganizowali jubileuszowy festiwal Lehárowski. W dniu urodzin (30 kwietnia) we wszystkich radiostacjach niemieckich grano przez godzinę tylko utwory Lehára. O jego popularności w tym czasie świadczy fakt, że w Boże Narodzenie 1929 roku 500 teatrów wystawiało jego operetki, w tym 200 grało "Krainę uśmiechu". Wiedeń uczcił kompozytora we wrześniu. Przy okazji jubileuszu doszło do pogodzenia Lehára z Hubertem Marischką. 20 września odbyła się w Theater an der Wien wiedeńska premiera "Krainy uśmiechu", przyjęta owacyjnie przez publiczność. W październiku Lehár świętował jubileusz w Budapeszcie.
Tymczasem Löhner-Beda i Herzer zachęceni niebywałym sukcesem "Krainy uśmiechu" postanowili odnowić napisaną w 1914 i źle wówczas przyjętą operetkę "Nareszcie sami". Lehár i tym razem uparł się, by II akt zachował formę miłosnego dialogu dwojga głównych bohaterów, co już przed laty było przyczyną niepowodzenia utworu. Premiera operetki zatytułowanej "Piękny jest świat" 2 grudnia 1930 roku była dużym sukcesem, ostatecznie jednak frekwencja załamała się o kilkunastu dniach. Niepowodzenie operetki doprowadziło do kłótni z Rotterami i do zerwania przez Lehára z Meropolem. Na początku 1931 roku kompozytor wyjechał do Wiednia.
Po przyjeździe do Wiednia nabył pałacyk Schikanedera w dzielnicy Nussdorf. Remont nowej posiadłości przeciągnął się do lata 1933 roku. Lehárowie zamieszkali na I piętrze. Kompozytor zachowując dawne przyzwyczajenia polecił wznieść mur między swoimi pokojami a pokojami żony. Całe drugie piętro zajęło ogromne archiwum artysty gromadzone od 40 lat (100 tys. wycinków prasowych, 200 tys. programów teatralnych). 8 maja 1931 roku Lehár uczestniczył w londyńskiej premierze "Krainy uśmiechu". Sztuka nie odniosła w Anglii sukcesu z powodu kapryśnego zachowania Taubera. Drogi obydwu artystów coraz bardziej się rozchodziły: Tauber pozostał związany z Rotterami i Berlinem. Lehár rozpoczął w Wiedniu pracę nad nowym librettem Löhnera-Bedy i Kneplera ostatecznie zatytułowanym "Giuditta". Premiera odbyła się 20 stycznia 1934 roku w Operze Wiedeńskiej, śpiewał znowu Tauber i Jarmila Novotna. Do marca 1938 roku "Giuditta" została wystawiona 41 razy.
Zmiany polityczne: dojście w Niemczech do władzy Hitlera i dyktatura Dollfussa w Austrii zmniejszyły liczbę inscenizacji operetek Lehára. Przez pewien czas dotyczył go również zakaz grania w Niemczech muzyki austriackiej jako „żydowskiej”. Od 1935 roku przez dwa lata ciągnął się proces o plagiat libretta "Giuditty". W tym samym 1935 roku Lehár, szantażowany przez dawnego przyjaciela Guttmanna, dwuznacznymi zdjęciami uwikłał się w kolejny proces.
Wydawca i dyrygent.
W początkach 1935 roku zbankrutował Theater an der Wien Marischki, a prowadzone przez niego wydawnictwo muzyczne znalazło się na krawędzi bankructwa. Chcąc uniknąć procesu ze względu na łączącą go z Marischką wieloletnią współpracę, Lehár umorzył swoje zobowiązania finansowe w zamian za zrzeczenie się przez Marischkę praw wydawniczych do jego utworów. W ten sposób stał się właścicielem 3 ciężarówek partytur, nut i wyciągów fortepianowych. W nowej sytuacji Lehár wystąpił o przyznanie koncesji na prowadzenie sklepu z materiałami nutowymi i 21 lutego 1935 roku rozpoczął działalność jako wydawca muzyczny. Swoje wydawnictwo nazwał „Glocken-Verlag” ("Dzwonek"). Odtąd poświęcał całe dnie na prowadzenie swego przedsiębiorstwa. Dzięki dobrej znajomości rynku, posiadanym kapitałom i doświadczeniu – w krótkim czasie zapewnił swojej firmie mocną pozycję na rynku.
Ponieważ w Niemczech zakazano wystawiania operetek żydowskich autorów, a autorami librett jego operetek byli w większości Żydzi, Lehár zgodził się, chcąc odzyskać rynek niemiecki, by na afiszach i programach jego utworów nie podawano nazwisk librecistów. Pozwoliło mu to już na 4 marca 1937 roku przygotować premierę owacyjnie przyjętego "Hrabiego Luksemburga". Z Berlina wyruszył w podróż po Europie. W Brukseli uświetnił wystawienie "Carewicza", w Paryżu dyrygował "Piotrkiem i Pawełkiem w krainie leniuchów". Stamtąd udał się na międzynarodowy kongres lekarski do Algierii, gdzie dyrygował "Krainą uśmiechu". Wrócił do Paryża na premierę "Giuditty", w Londynie wziął udział w premierze "Paganiniego", wreszcie powrócił do Ischl. Po powrocie z urlopu zajął się przygotowaniem premiery "Krainy uśmiechu" w Statoperze. Premiera miała miejsce 30 stycznia 1938 roku, uświetnił ją swą obecnością Tauber. W sumie zagrano ją 4 razy. 12 marca doszło bowiem do Anschlussu Austrii.
W nazistowskiej Austrii.
Wielu przyjaciół i znajomych Lehára zostało zamordowanych lub wtrąconych do więzienia. Jeszcze więcej zdecydowało się na ucieczkę za granicę. Lehár pozostał. Miał w Austrii spory majątek. Jego wydawnictwo funkcjonowało głównie na rynku niemieckim, a sam Lehár czuł się zbyt stary (miał 69 lat), by wyjeżdżać do nie znającej operetki Ameryki i utrzymywać się z koncertowania po kraju. We wrześniu 1938 roku wyjechał do Sztokholmu, by poprowadzić koncert swoich utworów. Na jesieni zdjęto z repertuaru Staatsoper "Giudittę" i "Krainę uśmiechu". Starania o ich przywrócenie nie dały rezultatu. Opera berlińska wystawiała natomiast "Wesołą wdówkę". Lehár pojechał więc na sylwestra 1938 roku do Berlina, by poprowadzić przedstawienie swojej operetki. Ze względu na zaostrzającą się w Wiedniu akcję antyżydowską Lehárowie przenieśli się do Ischl. Chcieli usunąć się z oczu nazistom, ponieważ Sophie była Żydówką. Nie uchroniło to żony Lehára przed aresztowaniem przez Gestapo. Interwencja kompozytora u gauleitera Wiednia Bürkela, sprawiła ostatecznie, że policjanci odstąpili od aresztowania. Być może właśnie ze względu na żydowskie pochodzenie żony Lehár utrzymywał kontakty z arystokracją hitlerowską. Ze względu na to że był jednym z nielicznych artystów, którzy opowiedzieli się po stronie nazistów, chętnie fetowano go i chwalono się nim. Z okazji 70. urodzin miasto Wiedeń przesłało mu honorowy pierścień, a Hitler odznaczył go medalem Goethego. Na jeden dzień przywrócono też do repertuaru "Krainę uśmiechu".
W 1942 roku Lehár otrzymał wiadomość, że Opera królewska w Budapeszcie chce wystawić "Cygańską miłość". Ponieważ przekładający libretto na węgierski Ernö Innocent-Vincze w znacznym stopniu napisał je na nowo, Lehár przeorkiestrował operetkę, wprowadził recytatywy i dopisał kilka scen baletowych. "Taniec wróżek" ("Feentanz") napisany 16 stycznia 1943 roku jest jego ostatnią ukończoną kompozycją. Premiera utworu pod zmienionym tytułem "Garabonciás Diák" (pol. "Wędrowny czeladnik") odbyła się 20 lutego 1943 roku. Dyrygent węgierski rozchorował się, przedstawieniem premierowym dyrygował więc sam Lehár otrzymując burzliwą owację. Po następnym spektaklu poczuł się tak źle, że został odtransportowany samolotem do Wiednia. Lekarze stwierdzili ostre zapalenie woreczka żółciowego i chorobę nerek. W Ischl dołączyły się grypa, zapalenie płuc, zapalenie gruczołów i osłabienie wzroku. Sophie przeszła kurs pielęgniarski, by móc fachowo opiekować się mężem. Dopiero po kilkunastu miesiącach Lehár poczuł się na tyle dobrze, by móc od czasu do czasu na chwilę usiąść przy fortepianie.
Schyłek życia.
7 maja 1945 w Ischl pojawili się Amerykanie. Po euforii związanej z zakończeniem wojny przyszedł czas rozliczeń. Lehárowi wyrzucano własnoręcznie napisaną dla Hitlera dedykację na programie 50. jubileuszowego przedstawienia "Wesołej wdówki" z 1906 roku. Druga sprawa dotyczyła toczącej się wciąż w 1939 roku sprawy z szantażystami: Guttmannem i jego mecenasem Samuelym. Lehár zwrócił się do radcy do spraw kultury w Wiedniu Hinkela, by uwolnił go od obydwu natrętów, nadmieniając, że obydwaj są Żydami. Trzecia sprawa dotyczyła nie udzielenia pomocy znajdującemu się w obozie koncentracyjnym Löhnerowi-Bedzie. Lehár twierdził, że interweniował w tej sprawie osobiście u Hitlera, jednak bez rezultatu.
W styczniu 1946 roku ze względu na konieczność zapewnienia Sophie, chorej na "anginę pectoris", lepszej opieki lekarskiej Lehárowie przenieśli się do Zurychu i zamieszkali w apartamencie hotelu „Baur au lac”. Chcąc by jego utwory silniej oddziaływały na rynek angielski i amerykański Lehár podjął próbę przeniesienia swego wydawnictwa z Austrii do Szwajcarii, co wywołało protesty stowarzyszenia autorów i kompozytorów AKM, obawiających się utraty procentów od tantiem. Spór doprowadził do procesu, który Lehár wygrał. Ostatecznie zadowolił się otwarciem w Londynie filii wydawnictwa. W 1947 roku, po 10 latach niewidzenia się, kompozytor spotkał się z Tauberem. 1 września w czasie spotkania odbywającego się w apartamencie Lehárów nagle zmarła Sophie. Po jej śmierci chorym kompozytorem zaopiekowała się o 20 lat młodsza siostra Emmy. 8 stycznia 1948 roku, po trzymiesięcznej chorobie zmarł Tauber. 6 lutego Lehár dyrygował w Zurychu koncertem ku czci zmarłego przyjaciela.
Ponieważ w czerwcu lekarze stwierdzili poprawę stanu zdrowia Lehár skorzystał z tego i powrócił do Austrii, do Ischl. Do wiedeńczyków miał żal o to, że nie uchronili przed splądrowaniem jego pałacyku, w wyniku czego utracił gromadzone od 50 lat zbiory. W Ischl jego stan zdrowia znowu się pogorszył. Stwierdzono raka żołądka. 19 października delegacja władz miasta wręczyła kompozytorowi honorowe obywatelstwo Ischl. Aby przedłużyć jego życie, lekarze codziennie dokonywali transfuzji krwi. Lehár zmarł 21 października o 3. po południu, we śnie. 30 października został uroczyście pochowany na cmentarzu w Ischl obok urny z prochami żony.
Twórczość.
Zobacz też: operetka, muzyka.

</doc>
<doc id="25075" url="https://pl.wikipedia.org/wiki?curid=25075" title="Suwalszczyzna">
Suwalszczyzna

Suwalszczyzna (, , , ) – polsko-litewska kraina historyczna z centrum w Suwałkach i o zmiennym zasięgu terytorialnym, zaliczana do Litwy właściwej.
Uzus i denotacja geograficzna terminu.
Dawna Rzeczpospolita i okres zaborów.
Do końca XIX wieku termin „Suwalszczyzna” nie istniał ani w języku polskim, ani w żadnym innym. Pod względem administracyjnym w Wielkim Księstwie Litewskim tereny między środkowym Niemnem a Prusami należały w niewielkiej części do Księstwa Żmudzkiego, a w zdecydowanej większości do województwa trockiego; te ostatnie podzielone były między powiaty grodzieński (zdecydowana większość), trocki i (w bardzo niewielkiej części) kowieński. Suwałki, które uzyskały status miejski dopiero w początkach wieku XVIII, aż do rozbiorów pozostawały niewielką miejscowością w powiecie grodzieńskim i nie pojawiały się nawet na mapach, choć zaznaczano na nich np. sąsiednie Dowspudę, Sejny, czy Sopoćkinie. Po zaborach teren włączono do Prus w ramach Kammerdepartment Bialystok, jednostki będącej z kolei częścią nowo utworzonej prowincji Neuostpreußen; tereny na zachód od środkowego Niemna znalazły się w powiatach (Kreis) Wigry, Kalwaria i Mariampol. Po utworzeniu Księstwa Warszawskiego obszar znalazł się w departamencie łomżyńskim, podzielony między powiaty Wigry (z siedzibą w Sejnach), Kalwaria i Mariampol. Po wejściu w skład imperium rosyjskiego od roku 1816 teren stał się częścią stanowiącego Królestwo Polskie województwa augustowskiego; dzieliło się ono na obwody (od północy) Mariampol, Kalwaria, Sejny, Augustów i Łomża. W roku 1837 województwo przemianowano na gubernię augustowską; utrzymano również podział na 5 istniejących wcześniej jednostek administracyjnych niższego rzędu. W roku 1867 stworzono gubernię suwalską (ros. Сувалкская губерния), dzielącą się na powiaty (ujezd) Augustów, Suwałki, Sejny, Mariampol, Władysławów, Kalwaria i Wyłkowyszki.
Początki XX wieku.
Na przełomie XIX i XX wieku w języku polskim termin „Suwalszczyzna” nie funkcjonował; jeszcze Oskar Kolberg zaliczył Suwałki i okolice do „Augustowskiego”. W druku termin zaczął się pojawiać (rzadko jako „Suwałszczyzna”) we wczesnych latach XX wieku. Pierwsza zidentyfikowana wzmianka w prasie polskiej pochodzi z roku 1902 i ma niejasną denotację geograficzną, sugerującą jednak najbliższe rejony Suwałk; niejednokrotnie i potem o „Suwalszczyźnie” pisano w tym właśnie znaczeniu. Jednak w podobnym okresie mianem „Suwalszczyzna” zaczęto też określać teren całej guberni suwalskiej i oba terminy stosować zamiennie. W takim znaczeniu używał go np. Karol Hoffman w broszurze "Nieznane zakątki kraju. Suwalszczyzna" (1908), Ludwik Krzywicki w artykule "Charakterystyka fizyczna ludności ziem polskich i dzielnic ościennych" (1912) czy Włodzimierz Wakar w książce "Rozwój terytorialny narodowości polskiej" (1917). W języku litewskim termin „Suvalkija” pojawił się w druku w podobnym czasie; pierwsza mapa obszaru wyodrębnionego w ten sposób została opublikowana w Stanach Zjednoczonych przez litewskiego kartografa i działacza Broniusa Kazysa Balutisa jako "Suvalkijos žemlapis" (pol. Mapa Suwalszczyzny) w roku 1915; pokrywała się ona z obszarem guberni suwalskiej i była potem wykorzystywana przez stronę litewską w negocjacjach międzynarodowych. Na tak rozumianej Suwalszczyźnie znalazła się np. Aleksota, ówcześnie przedmieście, a dziś część Kowna.
Okres międzywojenny.
W okresie międzywojennym w literaturze polskiej użycie terminu coraz bardziej ograniczało się do części byłej guberni suwalskiej, która znalazła się w Polsce. Jednak niektóre publikacje – np. te o charakterze turystycznym, jak broszura Wacława Świątkowskiego – rozciągały denotację geograficzną terminu także na obszar znajdujący się w Republice Litewskiej.
W literaturze litewskiej w zakresie uzusu pojawił się silny dualizm. Z jednej strony, w publicystyce ujawniła się wyraźna tendencja by używając terminu „Suvalkija” (pol. Suwalszczyzna) podkreślić łączność całych ziem dawnej guberni suwalskiej i w ten sposób zwrócić uwagę na oderwanie Suwałk, Sejn czy Puńska od etnicznej Litwy. Także część miejscowych przyswoiła sobie termin; w latach 30. w litewskim Mariampolu (w północnej części dawnej guberni suwalskiej) wychodził tygodnik "Suvalkietis" (pol. Suwałczanin). Wreszcie, w dialektologii i etnografii pojawiła się tendencja, by obok Żmudzi i Auksztoty uważać Suwalszczyznę za jeden z 3 tradycyjnych litewskich regionów etnokulturowych; w tym ujęciu jej granice rozciągano również na tereny na prawym brzegu Niemna. Z drugiej strony, niektórzy litewscy językoznawcy krytykowali termin „Suvalkija” jako niegramatyczny, a do tego jako sztuczny derywat logiczny będący pozostałością rosyjskich podziałów administracyjnych. Zamiast niego, proponowano termin „Sūduva” (pol. Sudowia, również Jaćwież), odwołujący się do dawnej prehistorycznej nazwy rejonu, bądź „Užnemunė” (pol. Zaniemnie), powstałe po zaborach określenie o niejasnym zasięgu terytorialnym, wskazujące na litewskie tereny na zachód od Niemna. Litewskie mapy zasadniczo nie używały pojęcia „Suvalkija”.
Okres powojenny.
W latach powojennych w języku polskim terminu „Suwalszczyzna” używano praktycznie wyłącznie na określenie znajdujących się w Polsce terenów otaczających Suwałki, choć ich zasięg był zmienny. W okresie późnego PRL niekiedy termin funkcjonował zamiennie z terminem „województwo suwalskie”, a jego zasięg terytorialny rozszerzano nie tylko na Augustów i okolice, ale również na teren Wielkich Jezior Mazurskich. Jednocześnie jednak nazwy używano jedynie w odniesieniu do bliższych okolic Suwałk. Obecnie w uzusie publicznym denotacja ograniczona jest w zasadzie do powiatu suwalskiego, choć w specyficznych przypadkach (np. w dialektologii) do „Suwalszczyzny” włącza się również obszar powiatu augustowskiego. Niektóre publikacje turystyczne czy historyczne mówią o Suwalszczyźnie (lub „Suwalszczyźnie północnej”) również w odniesieniu do terenów znajdujących się obecnie w Republice Litewskiej. W specjalistycznym dyskursie historycznym niekiedy termin stosowany jest na określenie guberni suwalskiej. W niszowych publikacjach używa się terminu „Suwalszczyzna Sopoćkińska”, oznaczającego niewielką część dawnej guberni suwalskiej, znajdującą się obecnie na Białorusi.
Na Litwie radzieckiej terminu „Suvalkija” używano w różnych znaczeniach. Najpopularniejsza była denotacja historyczna, wskazująca na litewskie ziemie dawnej guberni suwalskiej, choć niekiedy nazwę stosowano w odniesieniu do współczesności, np. do znajdujących się w Litewskiej Socjalistycznej Republice Radzieckiej terenów na południowy zachód od Niemna czy do rejonu wokół Suwałk w PRL. Jednak termin „Suvalkija” zrobił największą karierę w dialektologii i etnografii litewskiej, w której z pewnymi modyfikacjami używano go kontynuując wcześniejsze wątki przedwojenne. Obok Żmudzi, Auksztoty i Dzukii określano go i określa się nadal jako jeden z 4 historycznych regionów etnokulturowych (w niektórych wersjach obok Małej Litwy jako jeden z 5 regionów), przez stulecia zachowujących własne odrębności tak dialektologiczne jak zwyczajowe (np. jeśli chodzi o stroje ludowe czy budownictwo drewniane). Co więcej, zdaniem niektórych badaczy, dialekt określany jako suwalski stanowił podstawę dla wykształcenia się literackiego języka litewskiego. W środowiskach emigracji litewskiej pojawiła się tendencja, by kwestionując łączność ziem dawnej guberni suwalskiej teren ten dzielić między dwa regiony: Dzukija (obejmująca południową Suwalszczyznę, łącznie z Suwałkami) oraz Zanavykija (obejmująca północną Suwalszczyznę, z Mariampolem).
Współcześnie.
W ciągu ostatnich dziesięcioleci tak w nauce jak w publicystyce litewskiej pojawiła się tendencja do zastępowania terminu „Suvalkija” określeniem „Sūduva” bądź do używania obu terminów równolegle; podobnie jak w okresie międzywojennym, nazwa „Suvalkija” piętnowana jest jako ufundowana na dawnych rosyjskich strukturach administracyjnych bądź wręcz jako narzędzie polonizacji. Geograficznie denotacja nie zmieniła się i dotyczy ziem między środkowym Niemnem a Obwodem Kaliningradzkim, chociaż rzadko można spotkać również inne propozycje: wg jednej z nich „Sūduva” i „Suvalkija” nie oznaczają tego samego rejonu, ale „Sūduva” (teren wokół miasta Łoździeje) to jakoby południowa część obszaru znanego jako „Suvalkija”. W rozważaniach nad ewentualną reformą podziału administracyjnego Litwy niektórzy naukowcy postulują utworzenie 4 jednostek pierwszego rzędu, w tym jednego o nazwie Suvalkija; miałby się on składać z 4 powiatów.
Poza językami polskim i litewskim termin „Suwalszczyzna” w zasadzie nie funkcjonuje. W językach rosyjskim i białoruskim, oprócz powszechnie używanych w dyskursie historycznym odniesień do guberni suwalskiej (ros. „Сува́лкская губерния”, biał. „Сувалкаўская губерня”), określenie „Сувалкщина” pojawia się zupełnie wyjątkowo; podobnie unikatowe są derywowane terminy pokrewne, np. jako „Сувалкский край”. W niemieckim dominuje raczej nazwa „Sudauen”; określano tak np. ziemie funkcjonującego w II RP powiatu suwalskiego, które jako „” zostały w roku 1939 włączone do Prus Wschodnich. W innych językach termin pojawia się rzadko jako kalka językowa z litewskiego lub polskiego a jego denotacja może być bardzo różna; np. duńska autorka w napisanej po angielsku pracy używa wersji „Suvalkija” w odniesieniu do położonych na zachód od Niemna terenów Republiki Litewskiej, a za stolicę regionu uważa Mariampol. Również niektóre wydawane po angielsku publikacje litewskie określają jako „Suvalkija” teren „located to the south and west of the Nemunas River”, w znaczeniu tak współczesnym jak historycznym. Poświęcona Suwalszczyźnie konferencja naukowa z października 2020 roku w angielskim tytule używa terminu „Suvalkija”, w litewskim „Užnemunė”, a w polskim „Suwalszczyzna”. W nawiązaniu do Pokoju Melneńskiego i ku upamiętnieniu sześćsetnej rocznicy przyłączenia regionu do Litwy, rok 2022 ogłoszony został przez Sejm Litwy "Rokiem Sudowii" ("Sūduvos metai"), bez jakichkolwiek odniesień do "Suwalszczyzny".
Kontrowersje.
Kwestia czy Suwalszczyzna w jej szeroko rozumianych granicach nadal istnieje obecnie pozostaje dyskusyjna. Część mieszkańców Republiki Litewskiej, np. w okolicach Mariampola, nadal przyznaje się do suwalskiej tożsamości. Wychodzące tam w Związku Radzieckim pismo "Naujasis kelias" (pol. Nowe Drogi) w latach 90. XX wieku zmianiło nazwę na "Suvalkietis", nawiązując w ten sposób do lokalnych tradycji międzywojennych, i pod tym tytułem wychodzi do dzisiaj; w rejonie działają również inne przedsiębiorstwa o tej samej nazwie. Suwałki i Mariampol są miastami partnerskimi, a niekiedy pojawiają się wspólne inicjatywy kulturalne, łączące mieszkańców z obu stron granicy. Termin przeniknął do literatury pięknej: pochodzący z Kalwarii zatytułował zbiór nowel o powojennych losach swojego regionu "Suvalkijos geografija" (2001), a tematykę tą kontynuował w kolejnym zbiorze "Neužmirštami Suvalkijos vardai" (2014). Naukowcy podtrzymują tezę o istnieniu odrębnego regionu, a nawet rozpatrują go w kategoriach wyjątkowości.
Inni twierdzą, że jako transgraniczna całość region (o ile kiedykolwiek istniał) w zasadzie się rozpadł, a jedynym istniejącym łącznikiem między polską Suwalszczyzną a litewską Suvalkija jest mniejszość litewska, zamieszkująca w Polsce. Oficjalny i współfinansowany przez odpowiednie samorządy projekt współpracy międzygranicznej Mariampol-Suwałki nie posługuje się terminem „Suwalszczyzna”. Współfinansowany przez rząd polski projekt „Dziedzictwo Suwalszczyzny” ogranicza się do terenów obecnego powiatu suwalskiego, a rekomendowane prace naukowe tereny położone na północ od granicy państwowej określają jako „południowo-zachodnia Litwa”. Wydawane komercyjnie w Polsce i na Litwie mapy turystyczne i drogowe, zatytułowane odpowiednio "Suwalszczyzna" oraz "Suvalkija", obejmują tylko obszary znajdujące się w danych państwach.
Położenie i obszar.
W zasadzie granice Suwalszczyzny odpowiadają granicom utworzonej w 1867 r. guberni suwalskiej, bowiem wtedy zaczęto tę współczesną nazwę powszechnie stosować. Tak rozumiana Suwalszczyzna obejmuje swym zasięgiem tereny północno-wschodniej Polski (część województwa podlaskiego położona na północ od Biebrzy), znacznie większą część należącą do Republiki Litewskiej (na zachód i południe od Niemna) i najmniejszą część położoną na zachód od Niemna (do ujścia Łosośny i na odcinku około 6 km na zachód od tej rzeczki) znajdującą się na Białorusi (ponad 450 km² w rejonie Sopoćkiń, zob. Suwalszczyzna Sopoćkińska). Łącznie ta kraina historyczna obejmuje nieco ponad 12 000 km². W dużej mierze tak określony zasięg Suwalszczyzny pokrywa się z granicami dawnej Jaćwieży.
Suwalszczyzna jest krainą historyczną, nie jednostką podziału terytorialnego, można jednak wyznaczyć jej granice dość precyzyjnie, ponieważ pokrywają się z obecnymi lub dawnymi podziałami administracyjnymi, głównie z granicami państwowymi. Do Suwalszczyzny zaliczane są leżące w województwie podlaskim powiaty suwalski, sejneński i augustowski oraz miasto Suwałki. Na obszarze polskiej Suwalszczyzny, w granicach wymienionych jednostek administracyjnych, obejmującym 3886,86 km² (co stanowi 32% powierzchni całej historycznej Suwalszczyzny) zamieszkuje ok. 184,5 tys. mieszkańców (2010).
Głównym miastem polskiej Suwalszczyzny są Suwałki (jednocześnie największe miasto całej Suwalszczyzny i największe miasto we współczesnej Polsce na ziemiach, które w okresie od 1569 do 1795 r. w ramach Rzeczypospolitej Obojga Narodów wchodziły w skład Wielkiego Księstwa Litewskiego), litewskiej – Mariampol, a białoruskiej miejscowość Sopoćkinie (zamieszkana w blisko 100% przez Polaków). W granicach Suwalszczyzny leżą także lewobrzeżne dzielnice Kowna: Aleksota i Poniemoń.
Suwalszczyzna, jako litewski region etnograficzny, obejmuje mniejsze terytorium niż historyczna Suwalszczyzna. Poza jej obszarem znajdują się południowe obszary z Suwałkami oraz Olitą, zaliczaną do Dzukii.
Suwalszczyzna a Mazury i Podlasie.
Pomimo że współczesna polska Suwalszczyzna w całości objęta jest granicami administracyjnymi województwa podlaskiego, to nie jest częścią historycznego Podlasia (z wyjątkiem południowo-zachodniej części powiatu augustowskiego, która do 1795 znajdowała się w przedrozbiorowym woj. podlaskim). Suwalszczyzna bywa też błędnie zaliczana do Mazur. Mazury jednak od średniowiecza do 1945 leżały w Prusach i Suwalszczyzna nie miała z nimi ani związków politycznych, ani etnicznych. Również pod względem geograficznym Suwalszczyzna nie należy do Pojezierza Mazurskiego, lecz w większości do Pojezierza Litewskiego. W skład Pojezierza Litewskiego na terenie Polski wchodzi też Puszcza Romincka, w związku z czym bywa łączona z Suwalszczyzną. Jednak, podobnie jak całe Mazury, region ten przed 1945 należał do Prus i nie miał związków z polską Suwalszczyzną.
Suwalszczyzna w Polsce na południowym zachodzie graniczy z północnym Podlasiem, na zachodzie z Mazurami, a na południu z Grodzieńszczyzną. Suwalszczyzna na Litwie graniczy na zachodzie z Małą Litwą (granica państwowa), a na północy i wschodzie przechodzi w Żmudź, Laudę, Auksztotę i Dzukię.
Historia.
Najstarsze osadnictwo i I Rzeczpospolita.
Dzieje osadnictwa na Suwalszczyźnie po rozbiciu Jaćwingów opierały się na kilku zasadniczych elementach. Pierwszy z nich stanowiły wielkie dobra kościelne, zwłaszcza kamedułów znad Wigier, drugim był ważny dla Rzeczypospolitej szlak Warszawa – Wilno, trzecim powstałe od XVI w. miasta (Augustów, Bakałarzewo, Berżniki, Przerośl, Filipów, Sejny, Suwałki itd.), w których rozwijały się gospodarka oraz handel, w dużej mierze dzięki osadnikom żydowskim.
W okresie I Rzeczypospolitej w latach 1569–1795 przez obszar dzisiejszej Suwalszczyzny przebiegała granica między Koroną Królestwa Polskiego a Wielkim Księstwem Litewskim. Większość Suwalszczyzny należała do województwa trockiego wchodzącego w skład Wielkiego Księstwa Litewskiego, zaś tereny na południe od rzeczki Kamienny Bród i jeziora Necko oraz na zachód od rzeki Netty (południowo-zachodnia część dzisiejszego pow. augustowskiego) – do woj. podlaskiego w Koronie. W czasach I RP prawa miejskie otrzymała większość dzisiejszych miast regionu: Lipsk, Olita, Wierzbołów, Łoździeje, Sejny, Preny, Simno, Władysławów, Wyłkowyszki, Suwałki, Szaki, Kalwaria i Mariampol. W czasie potopu szwedzkiego w 1655 zawiązano tu konfederację w Wierzbołowie przeciwko Szwedom i Januszowi Radziwiłłowi, a w obronie polskiego króla Jana II Kazimierza Wazy, natomiast w 1656 stoczona została tu bitwa pod Filipowem.
W zaborze pruskim, Księstwie Warszawskim i Królestwie Polskim.
W latach 1795–1807 Suwalszczyzna znalazła się w zaborze pruskim w prowincji Prusy Nowowschodnie (departament białostocki). W 1807 weszła w skład Księstwa Warszawskiego (departament łomżyński). W trakcie kampanii 1812 przechodziły przez nią wojska napoleońskie.
Od 1815 Suwalszczyzna stała się częścią Królestwa Polskiego – wraz z okolicami Łomży tworzyła województwo augustowskie ze stolicą w Suwałkach, przemianowane w 1837 na gubernię augustowską. W 1867 gubernię podzielono na dwie części – nowo utworzona gubernia suwalska, istniejąca do 1915, objęła tereny współczesnej Suwalszczyzny. W latach 1799–1818 obszar Suwalszczyzny należał do diecezji wigierskiej, zaś w latach 1818–1925 do diecezji augustowskiej (sejneńskiej) z siedzibą w Sejnach, pokrywającej się z obszarem woj. augustowskiego. W latach 1824–1839 zbudowano na południu Suwalszczyzny Kanał Augustowski, łączący Biebrzę z Niemnem.
Największą potyczką powstania listopadowego na Suwalszczyźnie była bitwa pod Mariampolem, stoczona 22 kwietnia 1831. W Justianowie na Suwalszczyźnie 23 grudnia 1831 zmarła Emilia Plater. W pobliskim Kopciowie znajduje się jej grób. W 1861 na północnym krańcu Suwalszczyzny, w Aleksocie, oraz w sąsiadującym z Suwalszczyzną Kownie miała miejsce Manifestacja Jedności Rzeczypospolitej Obojga Narodów – największa z manifestacji organizowanych dla uczczenia unii w Krewie w 1861. W 1863 stoczono na Suwalszczyźnie kilka bitew powstania styczniowego, w tym zwycięskie pod Jastrzębną, Kadyszem i Gruszkami pod dowództwem Józefa Konstantego Ramotowskiego. W 1870 w ramach represji carskich po powstaniu pozbawiono praw miejskich Lipsk, Bakałarzewo, Filipów, Przerośl, Raczki, Wiżajny, Sopoćkinie, Łoździeje, Simno, Olitę, Wisztyniec, Ludwinów, Sereje, Pilwiszki i Sudargi (po zakończeniu panowania carskiego niektóre miejscowości odzyskały prawa miejskie). W 1897 największymi miastami Suwalszczyzny były Suwałki, Augustów, Kalwaria i Mariampol.
I wojna światowa i okres międzywojenny.
W pierwszym roku I wojny światowej na Suwalszczyźnie toczyły się ciężkie walki niemiecko-rosyjskie, w tym operacje w ramach II bitwy nad jeziorami mazurskimi. W wyniku odwrotu armii rosyjskiej latem 1915 cała Suwalszczyzna znalazła się w rękach Niemców pod zarządem Ober-Ost i pozostała pod nim do połowy 1919, nie wchodząc w skład Królestwa Polskiego, powołanego przez Niemcy i Austrię w 1916. Jeszcze przed wycofaniem się Niemców wybuchł spór polsko-litewski o przynależność Suwalszczyzny, prowadzący do walk (m.in. powstanie sejneńskie). W lipcu 1919 Ententa wytyczyła linię demarkacyjną pomiędzy Polską i Litwą, tzw. linię Focha, która po stronie polskiej zostawiała powiaty augustowski i suwalski oraz zachodnią część powiatu sejneńskiego. Od tego czasu datuje się podział na polską i litewską część Suwalszczyzny, zaś linia ta jest obecnie granicą państwową między Litwą a Polską. Po I wojnie światowej Suwalszczyzna odgrywała też rolę marchii w odzyskaniu dla Polski Wileńszczyzny. Polska część Suwalszczyzny administracyjnie przynależała do województwa białostockiego.
II wojna światowa i okres powojenny.
W czasie II wojny światowej była z początku wcielona do Rzeszy. W okolicach Suwałk Niemcy założyli kilka obozów pracy i jenieckich, w których zginęło ponad 45 000 osób – Stalag I/F i Oflag 68 (głównie jeńców sowieckich).
W 1945 Polska utraciła skrawek Suwalszczyzny, zwany dziś Suwalszczyzną Sopoćkińską. W lipcu 1945 Sowieci przeprowadzili na Suwalszczyźnie tzw. obławę augustowską, której celem była likwidacja oddziałów polskiego podziemia niepodległościowego i antykomunistycznego.
Polska część Suwalszczyzny do 1975 przynależała administracyjnie do województwa białostockiego, a następnie do 1998 do województwa suwalskiego.
Ludność.
Na Suwalszczyźnie polskiej występują trzy zwarte skupiska mniejszości narodowych: litewskie w rejonie Puńska i Sejn, białoruskie w okolicach Lipska oraz kilka starowierskich wsi potomków dawnych rosyjskich imigrantów (powiat augustowski). Jednak łączny udział mniejszości narodowych w granicach polskiej Suwalszczyzny w 2002 wynosił tylko 3,04%. W języku polskim występuje gwara suwalska.
Na Suwalszczyźnie Sopoćkińskiej (białoruskiej) także zdecydowanie dominują Polacy, natomiast litewską w większości zamieszkują Litwini, a Polacy żyją tu w niewielkiej liczbie, w rozproszeniu. Według danych litewskich z 2011 r. liczba Polaków w największych miastach wynosiła odpowiednio: 384 w Olicie i 117 w Mariampolu.
Ochrona przyrody w polskiej części.
Rezerwaty przyrody.
Na Suwalszczyźnie znajduje się 21 rezerwatów przyrody: 10 w pow. augustowskim, 6 w pow. sejneńskim, 4 w pow. suwalskim i 1 na terenie Suwałk.
Miasta.
Lista miast Suwalszczyzny:
Dawne miasta na dzisiejszej polskiej Suwalszczyźnie: Bakałarzewo, Berżniki, Filipów, Jeleniewo, Krasnopol, Przerośl, Puńsk, Raczki, Szczebra, Sztabin, Wiżajny.
Dawne miasta, obecnie miasteczka, na dzisiejszej litewskiej Suwalszczyźnie: Bartniki, Gryszkabuda, Lubowo, Ludwinów, Pilwiszki, Sapieżyszki, Sereje, Sudargi, Syntowty, Wisztyniec.

</doc>
<doc id="25078" url="https://pl.wikipedia.org/wiki?curid=25078" title="Semurgl">
Semurgl



</doc>
<doc id="25079" url="https://pl.wikipedia.org/wiki?curid=25079" title="Pogoda">
Pogoda

Pogoda – stan atmosfery w danym miejscu i czasie; w szerszym ujęciu – warunki meteorologiczne na danym obszarze. Ogół zjawisk pogodowych na danym obszarze w okresie wieloletnim (przynajmniej 30 lat) określany jest jako klimat. O ile nie jest podane inaczej termin "pogoda" jest rozumiany jako pogoda na Ziemi.
Jej stan określają składniki pogody (czyli fizyczne właściwości troposfery):
Badaniem zjawisk pogodowych zajmuje się meteorologia, ich przewidywaniem dział meteorologii – synoptyka. Dane meteorologiczne zbierane są przez stacje meteorologiczne. W Polsce sieć tych stacji obsługiwana jest przez Instytut Meteorologii i Gospodarki Wodnej.
Pogoda poza Ziemią.
Pojęcie pogody stosowane jest także do zjawisk zachodzących na innych ciałach niebieskich, np. na Słońcu czy Jowiszu.

</doc>
<doc id="25080" url="https://pl.wikipedia.org/wiki?curid=25080" title="Elipsa (ujednoznacznienie)">
Elipsa (ujednoznacznienie)

Elipsa (z gr. ἔλλειψις "elleipsis" – „brak, opuszczenie”; od ελλειπειν "elleipein", „opuszczać, brakować”; od εν "en" – „w” i λειπειν "leipein" – „opuścić”) – termin ten może odnosić się do jednego z następujących pojęć:

</doc>
<doc id="25082" url="https://pl.wikipedia.org/wiki?curid=25082" title="Dendryt (biologia)">
Dendryt (biologia)

Dendryt (od gr. "δένδρον déndron", drzewo) – cylindryczna wypustka cytoplazmatyczna, która stanowi przedłużenie ciała komórki nerwowej. Dendryty zazwyczaj występują licznie, tworząc drzewo dendrytyczne. Ich ułożenie i ilość to cechy typowe dla danego neuronu. 
Budowa.
Dendryty osiągają długość do 1 mm. Rozgałęziają się na całej swojej długości, a w miarę oddalenia od somy zmniejsza się ich średnica. Są otoczone błoną komórkową składającą się z mikrotubuli, neurofilamentów i cytosolu, pod którą znajduje się cytoplazma. Ze względu na to, że dendryty stanowią przedłużenie ciała komórki, można w nich znaleźć organelle tam występujące: mitochondria, siateczka śródplazmatyczna szorstka, aparat Golgiego, rybosomy. W niektórych neuronach dendryty są pokryte cienkimi tworami, zwanymi kolcami dendrytycznymi, na których szczycie tworzą się synapsy z innymi neuronami. Komórki nerwowe mające kolce nazywane są neuronami kolczastymi, a te bez nich neuronami bezkolcowymi. Rozgałęzienia dendrytowe mogą rozrastać się lub kurczyć. Alkohol wpływa szkodliwie na wzrost dendrytów; w podeszłym wieku zaś dochodzi do skrócenia i zmniejszenia liczby tych rozgałęzień.
Funkcje.
Dendryty są wyspecjalizowane w odbieraniu bodźców i przesyłaniu sygnałów do ciała komórkowego, które integruje dochodzące sygnały. Impulsy nerwowe są przewodzone wzdłuż błony komórkowej. Wytwarzając połączenia z innymi neuronami i przewodząc impulsy, dendryty pełnią funkcje integrujące czynności wielu komórek nerwowych. Pojedyncze, długie dendryty nerwów rdzeniowych przewodzą impulsy elektryczne wzbudzone bodźcami czuciowymi do ciał komórkowych neuronów czuciowych. Dendryty znacznie zwiększają powierzchnię komórek nerwowych - stanowią do 90% powierzchni wielu neuronów.

</doc>
<doc id="25088" url="https://pl.wikipedia.org/wiki?curid=25088" title="Ferdinand Porsche">
Ferdinand Porsche

Ferdinand Porsche (ur. 3 września 1875 w Maffersdorf, zm. 30 stycznia 1951 w Stuttgarcie) – konstruktor samochodów i innych pojazdów mechanicznych. Urodzony w Austro-Węgrzech, większość życia spędził w Niemczech. Doktor honoris causa kilkunastu uczelni.
Życiorys.
Ojciec Ferdinanda był blacharzem pojazdowym Od dzieciństwa Ferdinand przejawiał smykałkę techniczną, szczególnie interesował się elektrycznością. Pracował w warsztacie ojca, w 1893, w wieku 18 lat zatrudnił się w zakładzie Bela Egger &amp; Co., wiedeńskim przedsiębiorstwie elektrotechnicznym przemianowanym później na Brown Boveri, obecnie ABB, szybko awansując na stanowisko kierownicze. Jednocześnie uczęszczał na wieczorowe zajęcia w oddalonej o ok. 5 km od domu cesarskiej szkole politechnicznej w Reichenbergu.
Karierę konstruktora samochodów rozpoczął od pracy w przedsiębiorstwie Hofwagenfabrik Jakob Lohner &amp; Co. Jego pierwszymi konstrukcjami były prototypowe pojazdy elektryczne – pierwszy z nich, wyposażony w dwa silniki w piastach przednich kół, został zaprezentowany na Wystawie Światowej w Paryżu w 1900. Drugim samochodem był pojazd czterosilnikowy Lohner-Porsche, będący pierwszym na świecie samochodem z napędem na cztery koła. Prędkość maksymalna auta wynosiła ok. 60 km/h. Samochód został zbudowany na zlecenie zamożnego Anglika, E.W. Harta.
W kolejnych latach projektował pojazdy z napędem hybrydowym, w których do napędu nadal służyły silniki elektryczne (silnik spalinowy napędzał jedynie prądnicę zasilającą silniki elektryczne). Według różnych źródeł, do 1906 wyprodukowano ponad 300 zaprojektowanych przez niego pojazdów hybrydowych.
Od 1916 pełnił funkcję dyrektora w fabryce Austro-Daimler, następnie od 1923 pracował w przedsiębiorstwie Steyr i Daimler-Benz w Stuttgarcie. Wszystkie te zakłady opuszczał po konfliktach w sprawach projektowych lub produkcyjnych. W 1917 w uznaniu osiągnięć konstruktorskich, Porsche otrzymał honorowy doktorat cesarskiego uniwersytetu technicznego.
W 1931 założył własne zakłady produkujące samochody sportowe "Dr. Ing. h. c. F. Porsche GmbH, Konstruktionen und Beratung für Motoren und Fahrzeuge". W 1934 na ideę Adolfa Hitlera propagowania dobrobytu III Rzeszy, chciał stworzyć „samochód dla ludu” (niem. "Volkswagen"). Wraz z synem Ferrym i Erwinem Komendą zaprojektował Volkswagena „Garbusa” i przedstawił go Hitlerowi. Aprobata "führera" dała mu szansę na własne biuro projektów i zakłady samochodowe. Produkcję testową (kilkudziesięciu sztuk dla propagandy Rzeszy) rozpoczęto w 1939. Z początkiem wojny nowo wybudowana fabryka, oryginalnie przeznaczona do produkcji volkswagenów, została natychmiast przekształcona w zakład zbrojeniowy, którym zarządzał Porsche. Tam projektował i produkował dla armii niemieckiej, podsuwając Hitlerowi coraz to nowe pomysły, między innymi VW typ 82 Kübelwagen czy jego udoskonalona, pływająca wersja z napędem na cztery koła VW typ 166 Schwimmwagen. Oprócz etatowych pracowników, na życzenie szefa zakładów zatrudniano tam kilka tysięcy wykwalifikowanych więźniów przywiezionych z obozów koncentracyjnych, m.in. z Auschwitz.
W 1937 został wyróżniony przez Hitlera, otrzymał Niemiecką Nagrodę Narodową w Dziedzinie Nauki i Sztuki, która w założeniach miała stanowić nazistowską konkurencję dla Nagrody Nobla (30 stycznia 1937 Hitler zakazał jej przyjmowania przez Niemców).
W czasie II wojny światowej Porsche projektował pojazdy dla wojska, m.in. czołg Tiger (P) („VK4501(P)”) – jeszcze przed oficjalnymi wynikami konkursu wyprodukował 90 egzemplarzy modelu nazwanego roboczo „Tiger (P)”, nieoczekiwanie jednak jego projekt przegrał z koncepcją czołgu przedsiębiorstwa Henschel, który ostatecznie wszedł do produkcji. Podwozia wszystkich prototypów tigera przerobiono na niszczyciela czołgów "Panzerjäger" Elefant o nazwie Ferdinand. To samobieżne działo pancerne, wyposażone w 88 mm działo Kruppa było w stanie zniszczyć każdy czołg swojej epoki zanim ten zdołał się zbliżyć na dystans skutecznego strzału. Porsche był także współprojektantem, wraz z przedsiębiorstwem Friedrich Krupp AG, superciężkiego czołgu (masa 188 ton) PzKpfw VIII Maus.
W 1945 francuskie władze okupacyjne aresztowały Porschego jako zbrodniarza wojennego, przetrzymując go 20 miesięcy bez wyroku sądowego w więzieniu. Jest możliwe, że jedną z przyczyn aresztowania była chęć skłonienia go do pracy na rzecz francuskiego przemysłu zbrojeniowego.
Dopiero po zakończeniu II wojny światowej rozpoczęto seryjną produkcję volkswagenów „garbusów”, już bez udziału Porschego. Nie zaproszono go również na jubileusze wyprodukowania 50 000. i 100 000. egzemplarza - główny projektant A. Hitlera nie był już mile widziany. Natomiast gdy produkcja osiągnęła 1 000 000 egzemplarzy, Porsche już nie żył. Auto szybko stało się jednym z najbardziej popularnych samochodów świata. Należy tu dodać, że konstrukcja popularnego „garbusa” była w dużej mierze oparta na projekcie Tatry T97, co udowodniono w procesie sądowym z 1961.
W 1948, trzy lata przed śmiercią konstruktora, jego syn Ferry założył fabrykę o nazwie Porsche. W 1950 powstał pierwszy model sportowego samochodu noszący nazwę Porsche. Wozy tej marki przez wiele lat wygrywały liczne wyścigi samochodowe.
Ferdinand Porsche skonstruował ponad 300 różnych pojazdów mechanicznych i uzyskał ok. 1000 patentów w branży motoryzacyjnej. W 1999 jury złożone z 33 dziennikarzy samochodowych przyznało mu tytuł „samochodowego inżyniera XX wieku”.

</doc>
<doc id="25096" url="https://pl.wikipedia.org/wiki?curid=25096" title="Vestfirdir">
Vestfirdir



</doc>
<doc id="25098" url="https://pl.wikipedia.org/wiki?curid=25098" title="Cykuta">
Cykuta

Cykuta – śmiertelna trucizna będąca wyciągiem z różnych roślin, stosowana w starożytności i średniowieczu. Zawierała alkaloidy m.in. z takich gatunków jak szczwół plamisty ("Conium maculatum") i szalej jadowity ("Cicuta virosa"). Zarówno koniina, pochodząca ze szczwołu, jak i cykutoksyna oraz cykutol z szaleju porażają ośrodek oddechowy w rdzeniu przedłużonym. 
W tradycji literackiej przyjmuje się, że cykutą uśmiercono m.in. Sokratesa, najprawdopodobniej zaś był to szczwół plamisty zawierający koniinę.

</doc>
<doc id="25100" url="https://pl.wikipedia.org/wiki?curid=25100" title="Jan Bułhak">
Jan Bułhak

Jan Brunon Bułhak (ur. 6 października 1876 w Ostaszynie k. Nowogródka, zm. 4 lutego 1950 w Giżycku) – nestor polskiej fotografii. Filozof i teoretyk fotografii. Założyciel Fotoklubu Wileńskiego (1927) i współzałożyciel Fotoklubu Polskiego. Jego twórczość uważana jest za część wspólnego dziedzictwa kulturowego Białorusi, Litwy i Polski.
Życiorys.
Był synem Walerego Antoniego Stanisława Bułhaka herbu Syrokomla i Józefy Haciskiej h. Roch. Jego syn, urodzony w 1906 Janusz Bułhak, był kompozytorem i również fotografikiem.
Po ukończeniu gimnazjum w Wilnie studiował filozofię na Uniwersytecie Jagiellońskim. W 1901 ożenił się z Anną Haciską. Około roku 1905 otrzymał od żony pierwszy aparat fotograficzny i zajął się fotografią amatorską. Z namowy zaprzyjaźnionego malarza Ferdynanda Ruszczyca fotografia stała się jego głównym zajęciem. W roku 1912 uczył się fotografii w Dreźnie u Hugona Erfurtha. Po powrocie do Wilna zajął się zawodowo fotografią i otworzył własną pracownię fotograficzną. W latach 1912–1919 na zamówienie władz miasta wykonywał dokumentację fotograficzną jego krajobrazu i architektury. W następnych latach wykonał fotograficzną dokumentację architektury innych miast, m.in. Warszawy, Krakowa, Grodna, Zamościa, Lublina, Kazimierza Dolnego, a także wielu innych mniejszych miejscowości, dworów itp. W jego pracowni powstało 158 albumów poświęconych miastom i regionom II Rzeczypospolitej. Był również wydawcą wielu pocztówek ze swoimi fotografiami.
W latach 1919–1939 kierował Zakładem Fotografii Artystycznej na Wydziale Sztuk Pięknych Uniwersytetu Stefana Batorego w Wilnie. Był opiekunem koła fotograficznego przy Gimnazjum w Grodnie (uczniem był tam Julian Rudak, pomagający prof. .Bułhakowi w wykonywaniu zdjęć na Wileńszczyznie).
Był przedstawicielem piktorializmu. Znany jest z wielu wspaniałych fotogramów. Twórca estetyki bułhakowskiej. W jego fotografiach widoczne są wpływy grafiki i malarstwa, widoczne u jego kontynuatorów (m.in. Romualda Mieczkowskiego). Był autorem pojęcia fotografiki, mającego określać tę gałąź grafiki, którą tworzy się przy pomocy technik fotograficznych i odróżniać sztukę fotograficzną od fotografii reporterskiej, technicznej czy amatorskiego fotografowania. Swoje poglądy na temat sztuki fotograficznej zawarł w wydanej w 1931 r. książce pt. "Fotografika. Zarys fotografii artystycznej".
W lipcu 1944 roku, w czasie walk o Wilno spłonęła jego pracownia, a w niej 50 000 skatalogowanych negatywów, dotyczących głównie Wilna i Wileńszczyzny, ale też i wielu innych miast Polski oraz niektórych miast niemieckich. Niektóre z negatywów pochodziły z lat 1910–1915.
Po II wojnie światowej wraz z synem dokumentował zniszczenia wielu miast Polski. Zaczął od Wilna, którego zniszczenia bardzo przeżył, po przymusowym wysiedleniu w nowe granice Polski fotografował też inne miasta. Był współzałożycielem powstałego w 1947 Związku Polskich Artystów Fotografów. Jego legitymacja członkowska ZPAF miała numer 1.
Spoczywa na cmentarzu Powązkowskim (Aleja Zasłużonych-1-54,55).

</doc>
<doc id="25110" url="https://pl.wikipedia.org/wiki?curid=25110" title="Kalcyt">
Kalcyt

Kalcyt – minerał z gromady węglanów, węglan wapnia. Bardzo rozpowszechniony minerał skałotwórczy.
Nazwa pochodzi od gr. χάλιξ "chalix" = wapno oraz łac. "calx (calcis)" = wapno i nawiązuje do tradycyjnego zastosowania tego minerału.
Właściwości.
Tworzy kryształy izomeryczne, tabliczkowe, słupkowe, igiełkowe. Często wykształca bliźniaki oraz zrosty wielokrotne. Odznacza się bogactwem postaci – znanych jest ponad 2000 form jego kryształów i kombinacji. Najczęściej przyjmuje postać romboedrów i skalenoedrów. Pospolity minerał utworów hydrotermalnych. Często tworzy naskorupienia, naloty, żyły. Jest izostrukturalny z magnezytem, rodochrozytem, syderytem. Jest kruchy, przezroczysty, często zawiera domieszki: manganu – manganokalcyt; żelaza i magnezu – kalcyt magnezowy; strontu – stroncjokalcyt; baru i kobaltu – kobaltokalcyt; ołowiu – plumbokalcyt.
W czystych kryształach kalcytu (szpat islandzki) można zaobserwować zjawisko podwójnego załamania światła.
Szereg izomorficzny kalcytu: magnezyt MgCO3, sferokobaltyn CoCO3, smithsonit ZnCO3, syderyt FeCO3, rodochrozyt MnCO3 i kalcyt.
Tworzy trzy polimorfy: kalcyt, aragonit (rombowy) i vateryt (heksagonalny).
Występowanie.
Kalcyt stanowi powszechny składnik skałotwórczy.
Kryształy kalcytu przybierają bardzo różne postacie i są elementem wielu różnych skał – wapienie, marmury, nacieki jaskiniowe (stalaktyty, stalagmity i stalagnaty), oolity, dolomitów, margli, zieleńców, fyllitów, skarnów, erlanów. Może występować jako spoiwo w piaskowcach i zlepieńcach. Tworzy wypełnienie żyłek w najrozmaitszych skałach osadowych i metamorficznych.
Miejsca występowania to głównie: Wielka Brytania (Kumbria, Kornwalia), Islandia, Niemcy, USA, Czechy.
W Polsce – występuje na Wyżynie Śląskiej i Krakowsko-Częstochowskiej, w Górach Świętokrzyskich, Pieninach, Tatrach, na Górnym i Dolnym Śląsku.
Zastosowanie.
Kalcyt stosowany jest w

</doc>
<doc id="25113" url="https://pl.wikipedia.org/wiki?curid=25113" title="Craig Venter">
Craig Venter

John Craig Venter (ur. 14 października 1946 w Salt Lake City w USA) – amerykański biotechnolog i przedsiębiorca.
W szkole średniej zamierzał przez pewien czas porzucić naukę. Walczył w Wietnamie; po zakończeniu wojny rozpoczął studia medyczne lecz ostatecznie zrezygnował z nich. Uzyskał stopnie naukowe z zakresu biochemii, fizjologii i farmakologii.
Był założycielem, dyrektorem i głównym naukowcem w firmie "Celera Genomics", która stała się sławna z powodu prowadzonych przez nią prac nad ludzkim genomem niezależnie od publicznego Human Genome Project. Firma ta zamierzała wykorzystać wyniki prac do celów komercyjnych. Venter założył w 1992 roku "The Institute for Genomic Research", a obecnie jest dyrektorem "The Center for the Advancement of Genomics". W roku 2005 został współzałożycielem firmy Synthetic Genomics.
W 1999 otrzymał nagrodę Newcomb Cleveland Prize za pracę naukową opublikowaną w czasopiśmie "Science" – "The Genome Sequence of Drosophila melanogaster" (doi://10.1126/science.287.5461.2185)
4 września 2007 kierowany przez Ventera zespół genetyków opublikował w czasopiśmie „PLoS Biology” pełną sekwencję jego genomu. Była to pierwsza tak dokładna analiza materiału genetycznego konkretnego człowieka.
18 października 2007 ukazała się jego autobiografia zatytułowana "A Life Decoded: My Genome: My Life".
W październiku 2007 Venter ogłosił, że jego grupa badawcza rozpoczyna pracę nad utworzeniem w sposób syntetyczny żywego organizmu. Pierwszym etapem miało być odtworzenie bakterii "Mycoplasma genitalium". 29 stycznia 2008 w magazynie „Science” opublikowano doniesienie o uzyskaniu pełnego genomu bakterii.
W maju 2010 zespół Ventera stworzył pierwszą na świecie żywą komórkę zdolną do rozmnażania, tzw. sztuczne życie

</doc>
<doc id="25117" url="https://pl.wikipedia.org/wiki?curid=25117" title="Franz Lehar">
Franz Lehar



</doc>
<doc id="25120" url="https://pl.wikipedia.org/wiki?curid=25120" title="Drednot">
Drednot

Drednot (ang. "Dreadnought") – określenie generacji pancerników (okrętów liniowych) budowanych od 1906 roku do 1922 roku. Nazwa pochodzi od nazwy brytyjskiego pancernika HMS „Dreadnought”, który wszedł do służby w grudniu 1906 roku jako pierwszy okręt zbudowany według nowych koncepcji. W stosunku do wcześniejszych pancerników (zwanych przeddrednotami lub predrednotami), drednoty charakteryzowały się:
Powyższe cechy stanowiły nową jakość w budowie pancerników, powodującą ogromną przewagę drednotów nad starszymi pancernikami, które stały się od razu przestarzałe. Ponadto, na skutek dość szybkiego wówczas postępu w konstrukcji okrętów, drednoty wykorzystywały nowocześniejsze rozwiązania konstrukcyjne, przekładające się na ich większą odporność. Wejście do służby HMS „Dreadnought” spowodowało natychmiast wyścig zbrojeń w konstruowaniu nowych pancerników - w 1910 roku weszły do służby pierwsze niemieckie drednoty typu "Nassau" i amerykańskie typu "South Carolina". Oprócz tych państw, w mniejszej liczbie budowały je Japonia, Francja, Włochy, Austro-Węgry, Rosja i Hiszpania. 
W toku dalszego rozwoju pancerników, charakterystyki drednotów ulegały dalszemu polepszeniu, zwłaszcza ich opancerzenie i uzbrojenie. Kaliber dział wzrastał od 280-305 mm, przez 343-356 mm, do dział kalibru 380-406 mm. Ulepszano przy tym rozmieszczenie wież artylerii, tak że wszystkie późniejsze drednoty miały artylerię główną w osi symetrii okrętu, mogącą strzelać jednocześnie wszystkimi działami na jedną burtę (układ taki stosowany był jedynie na niektórych z wczesnych drednotów). Zwiększała się także wielkość (wyporność) okrętów, od ok. 18-20 000 ton, do 27-33 000 ton, długość kadłubów od ok. 160-180 m do 180-200 m (przy szerokości kadłuba ok. 25-29 m). Na skutek ewolucji konstrukcji i ulepszania podziału wewnętrznego na grodzie, wzrastała ich niezatapialność. Większość okrętów miała siłownie o mocy ok. 23-30 000 KM, jedynie na niewielu typach zwiększono tę wartość ponad 40 000 KM. W niewielkim również stopniu zwiększała się prędkość - większość drednotów osiągała 20-21 w., a tylko niektóre typy osiągały prędkość do 23 w (m.in. brytyjski "Queen Elizabeth" z 1915 o mocy siłowni 56 000 KM). Szczytowym osiągnięciem ery drednotów były japońskie pancerniki typu "Nagato" (1920), osiągające prędkość 26 w. i uzbrojone w 8 dział 406 mm. 
Drednoty były główną siłą bojową flot wojennych podczas I wojny światowej, zwłaszcza stanowiąc uzbrojenie brytyjskiej i niemieckiej floty liniowej. Największym ich starciem była bitwa jutlandzka 31 maja/1 czerwca 1916, w której żaden z drednotów nie został zatopiony, w przeciwieństwie do innych rodzajów okrętów liniowych.
Cechy drednotów, takie jak silna i jednolita artyleria oraz potężne siłownie, zdolne do rozwijania jeszcze większych prędkości, miały także powstałe równocześnie z nimi krążowniki liniowe, mające jednak słabsze opancerzenie. Generację drednotów zakończył Traktat Waszyngtoński z 1922 roku, zabraniający budowy nowych pancerników do 1931 roku, co następnie przedłużono do 1936 roku. Następnym etapem rozwoju okrętów liniowych były dopiero znacznie doskonalsze tzw. szybkie pancerniki, budowane od połowy lat trzydziestych XX wieku. Szybkie pancerniki połączyły cechy drednotów, takie jak silne opancerzenie i duża wytrzymałość, z podstawową zaletą krążowników liniowych, czyli dużą prędkością.
Duża liczba drednotów, zmodernizowanych w okresie międzywojennym, wzięła następnie udział w II wojnie światowej, okazując się wciąż na ogół wartościowymi i potężnymi okrętami. Część modernizowanych okrętów otrzymała nowe siłownie, pozwalające na zwiększenie prędkości. Na większości modernizowanych okrętów wzmocniono lub wymieniono artylerię średniego kalibru i przeciwlotniczą. 
Podstawowe dane reprezentatywnych drednotów:

</doc>
<doc id="25121" url="https://pl.wikipedia.org/wiki?curid=25121" title="Flaga Węgier">
Flaga Węgier

Flaga Węgier – prostokąt podzielony na trzy poziome pasy: czerwony, biały, zielony,
symbolizujące odpowiednio: siłę, wiarę, nadzieję.
Konstrukcja i wymiary.
Proporcja długości boków wynosi 3:6.
Historia.
Flaga została ustanowiona w 1848. Kolory flagi razem po raz pierwszy pojawiły się na sznurze królewskiej pieczęci w 1618. W dwudziestoleciu międzywojennym na fladze widniał węgierski herb.
Po II wojnie światowej tradycyjny herb na fladze został pozbawiony korony. W 1949 zastąpiony został nowym, przedstawiającym młot skrzyżowany z kłosem zboża pod czerwoną gwiazdą okolone trójkolorową wstęgą i snopami zboża.
Podczas powstania węgierskiego w 1956 nowy herb demonstracyjnie wycinano z flag na znak protestu przeciwko rządom komunistycznym.
Przez krótki okres posługiwano się następnie flagą według wzoru z 1944 (z tradycyjnym herbem, lecz pozbawionym korony). Pod taką flagą Węgrzy wystąpili na LIO Melbourne 1956.
1 września 1957 wprowadzono nowy herb Węgier i na fladze zastąpiono młot i kłos tarczą herbową w barwach narodowych (dodano jednakże u dołu czerwoną wstęgę) – w tej postaci flaga nie była praktycznie nigdzie używana. Oficjalnie i powszechnie stosowano trójkolorową flagę bez herbu (w proporcjach 2:3).
Po 1990 przywrócono historyczny herb Królestwa Węgierskiego i proporcje 1:2. 

</doc>
<doc id="25122" url="https://pl.wikipedia.org/wiki?curid=25122" title="Trałowce typu YMS">
Trałowce typu YMS

Trałowce typu YMS – typ drewnianych trałowców budowanych w okresie II wojny światowej w Stanach Zjednoczonych. Skrót pochodzi od nazwy Yard Minesweeper. Zbudowano aż 561 okrętów tego typu w 32 stoczniach. Większość służyła podczas wojny w marynarce wojennej USA, 150 okrętów przekazano brytyjskiej Royal Navy, 30 marynarce Wolnych Francuzów i 45 pod koniec wojny marynarce ZSRR. W służbie amerykańskiej nosiły one oznaczenia YMS z kolejnymi numerami 1-481, w służbie brytyjskiej nosiły natomiast oznaczenia BYMS z numerami powyżej 2000 (British Yard Minesweeper). Budowane były w trzech niewiele różniących się wariantach:
Trałowce były skonstruowane z drewna dla przyspieszenia budowy, dopiero później okazało się, że dzięki temu mają dobre własności małomagnetyczne, stanowiące zaletę przy trałowaniu min magnetycznych.
Po wojnie, liczne trałowce zostały sprzedane z demobilu do różnych państw całego świata, w tym do Korei Południowej. Pozostające w służbie USA, otrzymały w 1947 oznaczenia AMS z numerami, w 1955 oznaczenia MSC(O) z numerami, później MSCO. Ze służby w US Navy ostatecznie wycofano je w latach 60.
Cztery trałowce typu YMS Mk. II zostały zakupione w sierpniu 1947 z demobilu amerykańskiego przez polskie Ministerstwo Żeglugi. Trzy z nich zostały następnie przekazane polskiej Marynarce Wojennej w zamian za przetrałowanie toru wodnego ze Szczecina do Szwecji toru wejściowego do Kołobrzegu i basenu portowego w Gdańsku, wchodząc do służby 19 kwietnia 1948. Nosiły one nazwy: ORP "Delfin" (ex- YMS-211, BYMS-2211), "Foka" (ex- YMS-257, BYMS-2257) i "Mors" (ex- YMS-282, BYMS-2282). Czwarta jednostka pod nazwą "Zodiak" używana była w cywilnej służbie hydrograficznej.
Trałowcem typu "YMS" jest też "Calypso" – statek badawczy używany przez Cousteau, zbudowany jako BYMS-26.
Uzbrojenie.
W pobliżu Helu na zatoce na głębokości 16-18 m leży dobrze zachowany wrak ORP Delfin.

</doc>
<doc id="25124" url="https://pl.wikipedia.org/wiki?curid=25124" title="Junona">
Junona

Junona (łac. "Iuno") – bogini rzymska, małżonka Jowisza. Zakresem swych możliwości i obowiązków przypominała Herę. Często jest z nią utożsamiana. Była opiekunką życia kobiet, w tym życia seksualnego i macierzyństwa. Należała do Trójcy Kapitolińskiej, w skład której wchodzili również bóg Jowisz i bogini Minerwa.
Mianem "iuno" określano też półboską, śmiertelną istotę opiekującą się kobietą i towarzyszącą jej od narodzin aż do śmierci. Uważano, że każda kobieta miała swoją indywidualną "iuno". Męskim odpowiednikiem "iuno" był geniusz.

</doc>
<doc id="25125" url="https://pl.wikipedia.org/wiki?curid=25125" title="Korund">
Korund

Korund – minerał będący tlenkiem glinu Al2O3. Nazwa minerału wywodzi się z sanskrytu ("kurivinda" znaczy „rubin”).
Występowanie.
Bywa spotykany w wielu skałach magmowych i metamorficznych oraz okruchowych. Jest minerałem pospolitym.
Miejsca występowania to głównie: Stany Zjednoczone (Karolina Północna), Madagaskar, Kanada, Ural, Birma (okolice Mogok, Mandalaj, Mjitkiny) i Tajlandia (okolice Bangkoku).
W Polsce występuje na Dolnym Śląsku.
Zastosowanie.
Bardzo cenny kamień, używany od dawna do zdobienia. Przezroczyste odmiany korundu są cennymi kamieniami szlachetnymi, od dawna używanymi do celów zdobniczych, np. do pierścieni, brosz, wisiorków i innych ozdób.
Drobnokrystaliczne, zbite, ziarniste odmiany korundu (np. szmergiel) są stosowane do celów przemysłowych jako materiał ścierny i polerski oraz jako surowiec na kamienie łożyskowe w zegarkach. Do tego typu zastosowań przemysłowych stosowana jest często jego syntetyczna postać – elektrokorund.
Korund w nazwie własnej.
Nazwę tę do przejęcia przez Saint-Gobain Abrasives SA nosiła Fabryka Materiałów i Wyrobów Ściernych „Korund” w Kole, co było jednak związane z nazwą miejscowości (Koło) i węgliku krzemu (karborund).

</doc>
<doc id="25127" url="https://pl.wikipedia.org/wiki?curid=25127" title="Minerwa">
Minerwa

Minerwa (łac. "Minerva") – w mitologii rzymskiej pierwotnie bogini sztuki i rzemiosła, ale także bogini mądrości, nauki i literatury. Jest to prawdopodobnie bogini pochodzenia etruskiego (znana jest etruska bogini Menrva). Razem z Jowiszem i Junoną tworzyła Trójcę Kapitolińską.
Utożsamiano ją z grecką Ateną, którą również często przedstawiano w zbroi i hełmie. Jej atrybutem była sowa, będąca alegorią jej mądrości.
W dniach 19-23 marca rzemieślnicy, artyści i lekarze obchodzili święto ku jej czci, Quinquatrus. Jej główna świątynia znajdowała się na Awentynie.
Sowa Minerwy stała się symbolem Iluminatów bawarskich.

</doc>
<doc id="25128" url="https://pl.wikipedia.org/wiki?curid=25128" title="Jim Morrison">
Jim Morrison

Jim Morrison, właśc. James Douglas Morrison (ur. 8 grudnia 1943 w Melbourne na Florydzie, zm. 3 lipca 1971 w Paryżu) – amerykański poeta i piosenkarz rockowy, znany najlepiej jako wokalista i twórca piosenek psychodelicznorockowej grupy The Doors. Epizodycznie także prozaik, aktor, reżyser filmowy i scenarzysta.
Uchodzi za jedną z najbardziej wpływowych postaci muzyki rockowej i współczesnej kultury. Jego styl życia stał się modelowy dla obyczajowych rebeliantów swoich czasów. Zaliczany do grona tzw. "poetów wyklętych".
Życiorys.
Dzieciństwo i młodość.
Urodził się w Melbourne na Florydzie, w rodzinie pochodzenia irlandzko-angielskiego, był synem George’a Stephena Morrisona i Clary Clark Morrison. Wraz z rodziną wielokrotnie zmieniał miejsce zamieszkania, przemieszczali się po różnych rejonach USA, ostatecznie osiedli w Kalifornii. Ojciec Jima, który służył w marynarce wojennej na Pacyfiku podczas II wojny światowej, a później dosłużył się stopnia kontradmirała ("Rear admiral"), był dla niego źródłem nieustannej frustracji. W charakterze ojca upatruje się źródeł późniejszych skłonności rebelianckich syna. Kiedy rodzina Morrisonów na krótko osiadła w Nowym Meksyku, Jim całymi godzinami przesiadywał na pustyni, przyglądając się jaszczurkom i wężom. To spowodowało, że w tym czasie pojawiła się u niego fascynacja gadami, która była widoczna przez całe życie. Jim sam nazywał siebie „Królem jaszczurem”.
W wieku około 15 lat odkrył twórczość Fryderyka Nietzschego, Williama Blake’a, a przede wszystkim XIX-wiecznych poetów, takich jak Arthur Rimbaud, Paul Verlaine czy Charles Baudelaire. Szacuje się, że w tym czasie powstały jego pierwsze wiersze. Wcześnie opuścił rodzinny dom. Wstępując na uniwersytet, celowo podał fałszywą informację, że oboje jego rodzice nie żyją. W tym okresie zaczął też stosować substancje psychoaktywne, takie jak LSD i haszysz.
Kariera muzyczna.
W wyniku przypadkowego spotkania z kolegą ze studiów – pianistą Rayem Manzarkiem – został wokalistą rockowym, wkrótce zdobywając gigantyczną popularność. Wraz z Robbym Kriegerem, Johnem Densmorem oraz Rayem Manzarkiem (początkowo Manczarkiem) utworzył zespół The Doors. Nazwę grupy zaczerpnął z książki "Drzwi percepcji" autorstwa Aldousa Huxleya. Koledzy z zespołu nazywali go często „Jimbo”, jednak sam o sobie mówił „Król Jaszczur” lub „Mr. Mojo Risin'”. Fani ochrzcili go natomiast mianem „Pana Charyzmy”.
Krytycy podsumowują, że krótka kariera Morrisona to pasma skandali obyczajowych, awantur, orgii, uzależnienia od alkoholu oraz stałego balansowania na granicy obłędu. Styl życia Morrisona wpłynął na tarcia w grupie, w której trzech instrumentalistów zdecydowanych było rozwijać muzykę, podczas gdy wokalista coraz częściej nie był w stanie w ogóle pracować i występować na scenie.
Okoliczności śmierci.
Najważniejszą partnerką życiową była Pamela Courson, z którą związał się szczególnie blisko w ostatnich latach życia. To ona, wyjechawszy w ślad za swym francuskim kochankiem, od którego kupowała narkotyki, namówiła go do porzucenia zespołu i wyjazdu do Paryża. Wkrótce później Morrison został znaleziony martwy w wannie we własnym mieszkaniu; oficjalnie zmarł na atak serca. W wannie dało się dostrzec różowe plamy krwi, którymi Morrison miał wymiotować, tuż przed śmiercią miał on powiedzieć Pameli, że wszystko jest z nim w porządku.
Okoliczności śmierci artysty od początku były źródłem licznych spekulacji. Najbardziej prawdopodobna wydaje się teoria, że Morrison zmarł z powodu przedawkowania heroiny, którą miał spożyć, myląc z kokainą, jak twierdziła Courson w pierwszej rozmowie po powrocie z Paryża, której drugim uczestnikiem był Danny Sugerman. Sądzi się jednak, że mógł umrzeć w nocnym klubie "Rock n' Roll Circus", w którym miał przebywać w ostatnich chwilach swojego życia, muzyk miał zostać wyniesiony z klubu i zaniesiony do domu, w którym jego zwłoki zostały oficjalnie znalezione. Jednym z argumentów za przedawkowaniem heroiny jest fakt, że znaleziony został martwy w wannie, a właśnie wanną pełną zimnej wody ratowano tych, którzy przedawkowali heroinę.
Informacja o śmierci została podana do wiadomości ogólnej dopiero po ośmiu dniach od zgonu i pięć dni po pogrzebie. Artysta został pochowany 6 lipca 1971 na cmentarzu Père-Lachaise w Paryżu, gdzie został pochowany m.in. Oscar Wilde, jeden z ulubionych poetów Morrisona.
Wpływ na kulturę masową.
O Morrisonie powstało wiele książek biograficznych (Jerry Hopkins "No One Here Gets Out Alive" (), John Densmore "Riders on the Storm: My Life with Jim Morrison and the Doors" (), Steven Davis "Jim Morrison: Life, Death, Legend" ()), filmów dokumentalnych ("Feast of Friends", "The Doors are open", "When You're Strange") oraz jeden film fabularny – The Doors w reżyserii Olivera Stone’a, w którym w postać Jima wciela się Val Kilmer.
Arkadiusz Jakubik wyreżyserował o nim musical pt. "Jeździec burzy" grany w Teatrze Rampa. Paweł Passini wyreżyserował spektakl pt. "Morisson/Śmiercisyn" w grany w Opolskim Teatrze Lalki i Aktora.

</doc>
<doc id="25129" url="https://pl.wikipedia.org/wiki?curid=25129" title="Momos">
Momos

Momos (gr. Mō̂mos, łac. "Momus", "Querella") – w mitologii greckiej i rzymskiej bóstwo drwin i ironii oraz uosobienie sarkazmu, żartów i kpin, a także niezasłużonej krytyki. 
Według teogonii Hezjoda był synem Nyks. Początkowo doradca bogów olimpijskich, lecz z powodu przesadnych drwin i ciągłego ich krytykowania (ośmielił się drwić nawet z Zeusa) ostatecznie wygnany z Olimpu i strącony na ziemię.
W sztuce przedstawiany zwykle jako starzec z maską w jednej ręce i laską błazna w drugiej. Autorem poświęconego mu dramatu satyrowego był Sofokles.

</doc>
<doc id="25130" url="https://pl.wikipedia.org/wiki?curid=25130" title="Kwarc">
Kwarc

Kwarc – minerał, modyfikacja krystaliczna krzemionki, należąca do krzemianów szkieletowych. Jest minerałem skałotwórczym wielu skał, kamieniem ozdobnym, a niektóre odmiany uznawane są za kamienie szlachetne lub półszlachetne.
Kwarc jest jednym z najczęściej występujących minerałów w skorupie ziemskiej. Występuje samodzielnie w postaci kryształów, zlepieńców, żył i ziaren. Jest ważnym składnikiem skał: magmowych (np. granit), metamorficznych (np. kwarcytów, gnejsów), rozpowszechniony jako produkt procesów hydrotermalnych tworząc żyły i druzy czystego kwarcu. Tworzy lub jest składnikiem skał osadowych (piasek kwarcowy, piaskowiec).
Jego nazwa pochodzi od słowiańskiego słowa oznaczającego „twardy”. Dawniej znany jako kwarzec.
Właściwości.
Czysty kwarc jest bezbarwny, przeźroczysty dla ultrafioletu i częściowo podczerwieni. Przełam muszlowy, połyskliwy. Nawet znikome domieszki barwią go, barwi go także promieniowanie rentgenowskie, barwne formy zmieniają kolor w wyniku podgrzewania i naświetlania ultrafioletem. Aktywny optycznie, kryształy skręcające polaryzację w lewo określane są jako lewe, a skręcające w prawo jako prawe. Twardy i kruchy, jest wzorcem twardości 7 w skali twardości Mohsa.
Jest dobrym dielektrykiem, o przenikalności elektrycznej zależnej od kierunku, w temperaturze pokojowej względna przenikalność elektryczna w osi 11 wynosi 4,58, a w osi 33 – 4,70. Jest piezoelektrykiem.
Kwarc odznacza się największą spośród głównych minerałów skałotwórczych odpornością na wietrzenie fizyczne i chemiczne. Bardzo słabo przewodzi ciepło.
Niektóre okazy kwarcu po oszlifowaniu wykazują asteryzm.
Pod wpływem promieniowania gamma, promieniowania X, ogrzewania zmienia barwę.
Powstaje podczas sylifikacji wielu substancji między innymi tworząc "skamieniałe drzewa".
W temperaturze pokojowej niemal obojętny chemicznie, stabilny w umiarkowanych a w wysokich temperaturach przetworzony w szkło kwarcowe, przez co stosowany jako materiał do wyrobu aparatury i naczyń chemicznych. Nie reaguje z kwasami, z wyjątkiem kwasu fluorowodorowego, w wyniku reakcji z którym powstaje fluorek krzemu (chem2|SiF4}} i kwas fluorokrzemowy . Reaguje z substancjami silnie alkalicznymi, szybkość reakcji zależy od postaci krystalicznej kwarcu i temperatury, w wyniku czego powstają krzemiany np. . Reagując z alkalicznymi składnikami betonu, głównie wodorotlenkiem wapnia, powoduje powstanie żeli krzemionkowych w betonie, które pochłaniając wodę pęcznieją i powodują pękanie betonu, ale proces ten jest powolny. Reagując z wodorotlenkiem wapnia w temperaturze ok 200 °C, powstające uwodnione krzemiany są głównym materiałem wiążącym w silikatach.
Reaguje ze stopionymi węglanami sodu i potasu, tworząc krzemiany. W środowisku geologicznym w wysokiej temperaturze rozpuszcza się w wodzie, działa jak kwas i reaguje z minerałami alkalicznymi, tworząc związki np. Wollastonit (). 
W wysokiej temperaturze, około 2000 °C, reaguje z węglem, w wyniku czego powstaje krzem i tlenek węgla. Reakcja ta jest używana do przemysłowego wytwarzania krzemu. 
W temperaturze pokojowej kwarc jest praktycznie nierozpuszczalny w wodzie, stężenie równowagowe zależy od temperatury, ciśnienia oraz struktury kwarcu, w temperaturze 25 °C dla kwarcu makrokrystalicznego wynosi od 3 - 11 mg/l, a dla mikrokrystalicznego 22-34 mg/l, a proces rozpuszczania jest bardzo powolny. Pomimo tego w skali geologicznej rozpuszczanie i krystalizacja kwarcu w podłożu skalnym i glebie odgrywa ważną rolę w gorącym i wilgotnym klimacie, co ma znaczenie np. przy tworzeniu się gleb laterytowych. W temperaturach powyżej 100 °C i wysokich ciśnieniach rozpuszczalność kwarcu znacznie wzrasta. W temperaturze 300 °C wynosi od 700 do 1200 mg/l, w zależności od ciśnienia. rozpuszcza się w wodzie tworząc kwas ortokrzemowy .
Rozpoznawanie.
Kwarc w większości przypadków może być rozpoznany poprzez następujące właściwości:
Krystalografia.
Wyróżnia się:
Kryształy kwarcu w zależności od warunków powstawania są bardzo zróżnicowane. Idealny kształt kryształu to sześcioboczny prostopadłościan zakończony sześciokątnymi ostrosłupami na każdym końcu. Minerał ten najczęściej tworzy kryształy słupkowe o przekroju sześciokątnym, ze ścianami pokrytymi prążkami prostopadłymi do osi słupa. Występują także kryształy tabliczkowe, pręcikowe, igiełkowe, krótkosłupowe zakończone dwoma romboedrami oraz kryształy o kształcie piramidy heksagonalnej. Częste są zbliźniaczenia, będące połączeniem kryształów lewych z prawymi, zrośniętych pod różnym kątem. Najczęściej występują tzw. bliźniaki japońskie, zrośnięte pod kątem 84°33′, bliźniaki brazylijskie oraz delfinackie. Kryształy prawe od lewych można odróżnić po położeniu trójkątnych ścian na narożach względem ścian romboidalnych.
Struktura.
Kwarc ma wzór cząsteczkowy , jest odmianą polimorficzną krzemionki. Wiązania między atomami krzemu (Si) i tlenu (O) są kowalencyjne ale silnie spolaryzowane, elektrony są silniej przyciągane przez tlen przez co przy tlenie przeważa ładunek ujemny a przy krzemie dodatni, przez co wiązanie jest też postrzegane jako jonowe.
Kryształ kwarcu nie składa się z oddzielnych cząsteczek ; nie jest substancją molekularną, ale jest , czyli układem elementów ułożonych w pewien regularny wzór. W sieci tej każdy atom krzemu jest połączony z czterema atomami tlenu, a każdy atom tlenu jest połączony z dwoma atomami krzemu. Odległości między atomem tlenu a sąsiadującymi z nim atomami krzemu (Si – O – Si) nie są jednakowe, jedna wynosi 1,6054 Å a druga 1,6109 Å, różnica ta jest znikoma i jako nie mająca większego znaczenia jest pomijana. Atomy układu Si – O – Si nie leżą na linii prostej, a tworzony kąt jest głównym wyróżnikiem układu krystalograficznego krzemionki. W kwarcu α kąt ten (kąt wiązania) ma rozwartość około 144°, w kwarcu beta 147°. W kwarcu α odległość jonu tlenu do sąsiedniego jonu tlenu to około 2,62 Å. Każdy jon krzemu jest otoczony przez cztery jony tlenu, te silnie związane atomy tworzą czworościan, który jest uznawany za podstawowy elementem budowy sieci. Czworościenna komórka łączy się w każdym wierzchołku z sąsiednią, dzieląc z nią jeden atom tlenu. Kąt wiązania Si – O – Si sprawia, że sąsiednie czworościany obrócone są względem siebie, tworząc spirale w których obrót komórek w sieci może być lewoskrętny lub prawoskrętny, takie trzy komórki tworzą elementarny powtarzający się układ.
Czworościany są połączone ze sobą narożnikami, każdy czworościan z czterema sąsiednimi czworościanami. Czworościany nie wypełniają przestrzeni. W kierunku osi c są one połączone w spiralne łańcuchy. Między parami tych spiral (helis) , są większe sześcioboczne i mniejsze trójkątne kanały, biegnące wzdłuż kryształu. Spiralne łańcuchy czworościanów są połączone z sześcioma sąsiednimi spiralami układami czworościanów w taki sposób, że każdy czworościan należy do dwóch sąsiednich łańcuchów czworościanów i graniczy z dwoma sześciobocznymi kanałami.
Kwarc α krystalizuje trygonalnie-trapezoidalnie (klasa kryształów 32) w grupach przestrzennych P3121 (nr 152) i P3221 (nr 154). Komórka elementarna ma wymiary a1 = a2 = 4,9124 Å i c = 5,4039 Å i zawiera trzy jednostki (cząsteczki) . Krzem (Si) i tlen (O) zajmują rozróżnialne krystalograficznie pozycje atomowe Si: x = 0,4701; y = 0; z = 1/3 O: x = 0,4139; y = 0,2674; z = 0,2144.
Występowanie.
Kwarc jest drugim najpospolitszym po skaleniach minerałem skorupy ziemskiej. Jako minerał skałotwórczy stanowi ważny składnik wielu rodzajów skał magmowych zarówno głębinowych, jak i wylewnych, skał osadowych oraz metamorficznych.
W skorupie ziemskiej kwarc występuje w postaci krystalicznej, mikrokrystalicznej i kryptokrystalicznej. Rozróżnienie to wynika z wielkości monokryształów tworzących skałę.
W skałach magmowych ziarna kwarcu są białawe lub szare, mają zazwyczaj nieregularny kształt, który zawdzięczają temu, że krzemionka krystalizuje z gorącej magmy jako jeden z ostatnich minerałów, więc wypełnia przestrzenie między już istniejącymi ziarnami mineralnymi. W ten sposób powstają granitoidy, granity.
W trakcie krzepnięcia magmy zmienia się skład pozostającej magmy (różnicowania magmy) w procesach pegmatytowych i hydrotermalnych. Proces ten jest konsekwencją tego, że krzemionka jest rozpuszczalna w wodzie w wysokiej temperaturze pod dużym ciśnieniem, a rozpuszczalność ta zmniejsza znacznie przy spadku temperatury, pozostała magma wnika często w szczeliny w skałach. W ten sposób powstają w postaci żył (Kwarc żyłowy) i druz skupiska czystego kwarcu. Żyły kwarcu mogą osiągać znaczne rozmiary, stając się złożami użytkowymi. W Polsce złoża kwarcu żyłowego występują w województwie dolnośląskim, ich zasobność jest szacowana na 2,87 mln t. Od 2007 r. w Polsce nie eksploatuje się złóż kwarcu żyłowego. W Górach Izerskich w pobliżu Szklarskiej Poręby była Kopalnia kwarcu „Stanisław”.
Ze względu na swoją twardość, odporność na wietrzenie i znikomą rozpuszczalność w wodzie, z niszczonych skał pozostają tylko ziarna kwarcu, a ziarna pozostałych minerałów ulegają znacznemu rozdrobnieniu. Produkty rozpadu transportowane przez wodę i powietrze ulegają segregacji tworząc złoża piasku, żwiru, a nawet otoczaków. Ocierające się ziarna pisku ulegają zaokrągleniu. Piasek zalegając długo pod obciążeniem ulega zagęszczeniu i spajaniu ziaren tworząc piaskowce. Złoża piasku kwarcowego i piaskowców są głównym źródłem krzemionki dla przemysłu i materiału dla budownictwa. Głównym kryterium klasyfikacji piasków kwarcowych jest ich czystość, najczystsze piaski i luźne piaskowce określane są jako materiały szklarskie. Ze względu na zastosowania piaski kwarcowe można podzielić na: piaski szklarskie, piaski formierskie, piaski podsadzkowe i piaski budowlane. Silnie spojone piaskowce stają się skałą litą.
W wyniku różnych procesów fizycznych i chemicznych, nie do końca poznanych, powstają skały zawierające kwarc w postaci mikrokryształów (kwarc skrytokrystaliczny), uznawany też za minerał Chalcedon, występuje w kwarcycie, krzemieniu i wielu innych.
Skupiska tego minerału znajdują się w Las Vigas w Meksyku, w Corinto w Brazylii, w Oravița w Rumunii, w Masywie Świętego Gotarda w Szwajcarii, w Strzegomiu w Polsce, w Baveno we Włoszech oraz na Uralu. Słynne są okazy z Przełęczy Furka w Alpach.
Minerałami towarzyszącymi dla kwarcu są m.in. kalcyt, skalenie, turmaliny i granaty.
Odmiany.
Czysty kryształ kwarcu jest przezroczysty i bezbarwny, nazywany jest kryształem górskim. Barwę i przezroczystość zmieniają dodatki, wtrącenia oraz defekty sieci krystalicznej, w których powstają , których właściwości świetlne zmieniają się pod wpływem promieniowania jonizującego, ultrafioletu i podwyższonej temperatury.
Struktura kwarcu jest dość prosta, składa się czworościanów . Mały rozmiar jonu krzemu nie pozwala na zastąpienie go jonami wielu pierwiastków, dlatego kwarc jest zazwyczaj dość czystym minerałem, zawiera jednak wtrącenia i zanieczyszczenia, mogące zastępować jony kryształu (podstawniki) lub być poza węzłami sieci (śródmiąższowe). W krysztale występują też nieregularności sieci krystalicznej określane jako zanieczyszczenia strukturalne. Jonami, które mogą zastąpić jon krzemu są: , , i cząsteczka jako podstawniki, a , i jako jednostki śródmiąższowe. Zastąpienie czterowartościowego jonu Si jonami trójwartościowymi wymaga obecności kationów jednowartościowych by zrównoważyć ładunek elektryczny. Niektóre z tych wtrąceń i nieregularności sieci tworzą centra barwne, które wpływają charakterystycznie na barwę minerału. W stanie podstawowym centrum barwnego elektron jest poza centrum i jest ono nieaktywne kolorystycznie. Promieniowanie o dużej energii, np. promieniowanie gamma, może wybić elektron z sieci krystalicznej i jeśli trafi on do centrum barwnego to pozostaje w nim w stanie metastabilnym, centrum barwne zmienia się w aktywne. Pochłania ono światło o określonej długości fali nadając barwę minerałowi. Elektron może opuścić centrum barwne jeśli dostarczy mu się odpowiednią ilość energii, np. w wyniku podgrzewania. Towarzyszy temu termoluminescencja oraz zmiana i utrata barwy przez minerał.
Wiele odmian kolorystycznych ma barwę wynikającą z aktywności centrów barwnych, zostały one wzbudzone przez promieniowanie występujące naturalnie w środowisku ich występowania, przykładami są kwarc dymny, ametyst. Stosuje się też modyfikację barwy kwarcu przez napromieniowywanie promieniowaniem gamma i przez wyżarzanie kryształów o nieatrakcyjnej barwie. Przykładowo wydobywane w Brazylii ametysty o nieatrakcyjnych barwach poddaje się wyżarzaniu w temperaturze do 470 °C otrzymując kamienie o żółtym zabarwieniu podobne do cytrynu.
Białe zabarwienie kwarcu, najsilniejsze w kwarcu mlecznym, występujące najczęściej w grubokrystalicznych żyłach kwarcu, wywołane jest występującymi licznie niewielkimi wtrąceniami wody i gazu. Wskazuje to na związek krystalizacji z procesami hydrotermalnymi, zachodzącymi w skałach w ostatnich etapach zastygania magmy. Spotyka się kryształy, w których kwarc mleczny występuje jako mętne fantomy wewnątrz kryształu górskiego, ametystu, cytrynu lub kwarcu dymnego. Mleczny kwarc mógł powstać na wczesnym etapie wzrostu kryształu, a późniejszy etap wzrostu czystego kwarcu pokrył mleczny kwarc. Ametyst z mlecznym wnętrzem zwany jest jodełką ametystu.
Kwarc ma wiele odmian kolorystycznych, niektóre z nich mają nadane nazwy, m.in.:
Możliwa jest zmiana wyglądu kryształów kwarcu, stosowane są metody: 
Kwarc syntetyczny.
Wysoka temperatura topnienia utrudnia hodowlę kryształów kwarcu ze stopionego kwarcu. Przemiana krystaliczna w temperaturze 573 °C zmienia strukturę kryształu, dlatego wytwarzanie monokryształów kwarcu musi przebiegać poniżej tej temperatury.
Pierwsze próby hydrotermalnego uzyskiwania kryształów kwarcu przeprowadzono w połowie XIX w., w wyniku nich uzyskano mikroskopijne kryształy. W latach 1898–1908 G. Spezia informował o uzyskaniu makroskopowych kryształów z roztworów wodnych pod ciśnieniem w temperaturze dochodzącej do 350 °C. W okresie II wojny światowej R. Nacken prowadził próby hodowli kryształów kwarcu, po wojnie na podstawie tych prac opracowano metody komercyjnego wytwarzania kwarcu. Monokryształy kwarcu o dużym stopniu czystości wytwarzane są metodą hydrotermalną w warunkach zbliżonych do powstawania kwarcu hydrotermalnego w naturze. W autoklawie umieszcza się wodę z dodatkami i drobno zmieloną krzemionką. Do górnej ścianki przymocowane są zarodki kwarcu. Proces przeprowadza się w temperaturze około 400 °C i ciśnieniu 100–420 MPa, w tych warunkach krzemionka rozpuszcza się w wodzie (do 16%). Naczynie podgrzewa się od dołu, górna część naczynia z zarodkami jest chłodniejsza o około 20 °C. Ta różnica temperatur wystarcza by rozpuszczający się na dole kwarc, krystalizował na zalążkach.
Kwarc syntetyczny produkowany dla przemysł jest zazwyczaj bezbarwny, dla jubilerstwa w wielu barwach uzyskiwanych przez stosowanie dodatków oraz poprawianie metodami tymi samymi co dla kwarcu naturalnego. Dostępność zależy od rodzaju.

</doc>
<doc id="25131" url="https://pl.wikipedia.org/wiki?curid=25131" title="Postępowo-Konserwatywna Partia Kanady">
Postępowo-Konserwatywna Partia Kanady

Postępowo-Konserwatywna Partia Kanady (ang. "Progressive Conservative Party of Canada", fr. "Parti progressiste-conservatuer du Canada") – partia polityczna działająca w Kanadzie od 1867 do 2003, kiedy formalnie zjednoczyła się z partią "Canadian Alliance", by stworzyć nową Konserwatywną Partię Kanady.
Partia powstała na długo przed datą Konfederacji Kanady i była odbiciem angielskiej partii konserwatywnej, tzw. torysów. Do dziś jest to skrótowa nazwa Partii – "Tory". Początkowo nazywała się "Liberal-Conservative Party" – Partią Liberalno-Konserwatywną. Z czasem utraciła w swej nazwie przymiotnik "Liberal" i była dalej zwana "Conservative Party of Canada". W 1942, po wchłonięciu Postępowej Partii Kanady, dołączono do jej nazwy przymiotnik „Postępowa”.
Lider tej partii, John Macdonald, stanął na czele pierwszego rządu skonfederowanej Kanady. Przez następne lata torysi wielokrotnie mieli okazję przewodzić krajem, choć ich rekord nie jest aż tak imponujący jak liberałów. W przeciągu 136 lat skonfederowanej Kanady torysi rządzili 51 lat, oraz przez cztery lata rządów unijnych w okresie I wojny światowej.
W polityce międzynarodowej Partia Konserwatywna była proimperialna (w odniesieniu do Imperium Brytyjskiego), monarchistyczna i społecznie konserwatywna. W sensie religijnym opierała się na wyznaniach protestanckich, aczkolwiek ta cecha przestaje być w dzisiejszych czasach dominująca. Po wojnie światowej orientacja proimperialna zastąpiona została proamerykańską. W życiu społecznym popierali politykę asymilacji i tworzenie względnie homogenicznego społeczeństwa.
W polityce gospodarczej konserwatyści opierali się na koncepcjach merkantylizmu. Stali na stanowisku ochrony własnego rynku i wielkiego przemysłu za pomocą taryf celnych i zachęt dla pobudzania eksportu.
Od większości swych idei Partia Konserwatywna odstąpiła w latach osiemdziesiątych (za kadencji Briana Mulroneya), kierując się w stronę liberalizmu gospodarczego i wolnego handlu.
Kryzys Partii Postępowo-Konserwatywnej rozpoczął się wraz z secesją części posłów z Quebecu, tworzących oddzielny klub parlamentarny jako Blok Quebecu. Z drugiej strony, wpływom partii w zachodniej części Kanady zagroziło powstanie nowej partii o profilu konserwatywnym (Kanadyjska Partia Reform). Ta nowa partia, odwołująca się do konserwatywnych tradycji, zarzucała Postępowym Konserwatystom odejście w stronę liberalizmu, a nawet socjaldemokracji.
Największą szkodę partii przyniósł kryzys gospodarczy, w jakim pogrążyła się Kanada w początku lat dziewięćdziesiątych. Gospodarka kanadyjska przeszła przez najgłębszą recesję w okresie powojennym, bezrobocie wzrosło do poziomu z okresu wielkiego kryzysu, inflacja dochodziła do 10%, a stopy oprocentowania tę granicę przekroczyły. Dodać do tego należy wprowadzenie niepopularnego podatku VAT. Partii nie uratowała zmiana w jej kierownictwie. Kim Campbell, następczyni Briana Mulroneya, nie potrafiła wykorzystać swej krótkotrwałej popularności. Po mistrzowsko przeprowadzonej kampanii wyborczej liberałów, Partia Postępowo-Konserwatywna w wyborach do 35 parlamentu zdobyła zaledwie dwa mandaty, podczas gdy Blok Quebecu 54, zostając oficjalną opozycją, a reformiści 52. W kolejnych wyborach, choć nieco poprawiła swą pozycję zdobywając 20 mandatów, ciągle pozostawała w tyle tak za reformistami z 60 mandatami, jak i za Blokiem Quebecu z 44 mandatami. Dalszy rozpad partii nastąpił w 2000 roku, kiedy to część polityków konserwatywnych, zwanych czerwonymi torysami ("Red Tories"), poszła do wyborów wspólnie z Partią Reform, tworząc Kanadyjski Sojusz Reformatorsko-Konserwatywny, podczas gdy inni, zwani niebieskimi torysami ("Blue Tories"), postanowili pozostać wiernymi znakom Partii Postępowo-Konserwatywnej. Pojawienie się po raz kolejny po dwóch kandydatów konserwatywnych na listach wyborczych pomogło liberałom odnieść kolejne zwycięstwo do 37 kadencji parlamentu. Postępowi Konserwatyści (niebiescy torysi) zdobyli zaledwie 12 mandatów, podczas gdy Sojusz 66.
Błędu tego nie powtórzono. W 2003 nastąpiło zbliżenie obu partii, które zaowocowało historyczną ugodą zawartą 15 października 2003. Zgodnie z porozumieniem ratyfikowanym przez zjazdy obu partii, uległy one rozwiązaniu, a w ich miejsce powołana została nowa Konserwatywna Partia Kanady.
Mimo że na poziomie federalnym partia przestała istnieć, jej oddziały radzą sobie zupełnie dobrze, w wielu przypadkach posiadając większość w parlamentach poszczególnych prowincji. Partia nie posiada prowincjalnych organizacji w Quebecu (wyparta przez Blok Quebecu) w Kolumbii Brytyjskiej i Saskatchewanie.
Liderzy Partii Postępowo-Konserwatywnej od czasów Konfederacji Kanady:

</doc>
