<doc id="29656" url="https://pl.wikipedia.org/wiki?curid=29656" title="Andezyt">
Andezyt

Andezyt – obojętna skała wulkaniczna lub subwulkaniczna o strukturze porfirowej.
W skład andezytu wchodzą: plagioklazy, biotyt, pirokseny i amfibole. Andezyt ma barwę szarą, brunatną, zieloną lub czarną. Andezyty pienińskie mają barwy białe do jasnoszarych, z czarnymi kryształkami amfiboli.
Na diagramie klasyfikacyjnym QAPF andezyt zajmuje pole 10 wraz z bazaltem. Głębinowym odpowiednikiem andezytu jest dioryt.
Według klasyfikacji TAS andezyty zajmują pola O1 (bazaltowe andezyty) i O2 (andezyty).
Rozpowszechniony w ubiegłych epokach geologicznych, jest równocześnie jedną z najpospolitszych współczesnych skał wulkanicznych. Występuje zwłaszcza na wybrzeżach i wyspach Oceanu Spokojnego (linia andezytowa). W Polsce – andezyt pieniński w Pieninach (m.in. Bryjarka i Jarmuta górujące nad Szczawnicą, góra Wdżar koło Czorsztyna). Znajduje zastosowanie jako materiał w budownictwie (np. gmach Banku Gospodarstwa Krajowego w Warszawie) i dekoratorstwie, również jako materiał kwasoodporny.
Skały andezytowe stosunkowo łatwo wietrzeją, dając gleby gliniaste, zasobne w składniki pokarmowe dla roślin (głównie wapń i magnez).

</doc>
<doc id="29659" url="https://pl.wikipedia.org/wiki?curid=29659" title="Melafir">
Melafir

Melafir (z gr. µέλας 'czarny' i φύρω 'mieszać'), paleobazalt (gr. παλαιός 'stary, dawny') – pochodząca z paleozoiku (karbon, perm) zasadowa, wylewna skała magmowa o strukturze porfirowej, migdałowcowej teksturze i szarofiołkowym, czerwonobrunatnym lub zielonoczarnym zabarwieniu uzyskanym wskutek wtórnych przeobrażeń. Młodopaleozoiczny odpowiednik bazaltu.
W skład melafiru wchodzą głównie plagioklaz, piroksen, oliwin.
W Polsce występują w Sudetach – w niecce śródsudeckiej (Góry Kamienne, Góry Wałbrzyskie, Pogórze Wałbrzyskie) i niecce północnosudeckiej (Góry Kaczawskie, Pogórze Kaczawskie, Pogórze Izerskie) oraz w rejonie śląsko-krakowskim (Rudno, Regulice).
Melafir stosowany jest w budownictwie, szczególnie w budownictwie kolejowym (frakcje tłuczniowe) i budownictwie drogowym (frakcje grysowe).

</doc>
<doc id="29661" url="https://pl.wikipedia.org/wiki?curid=29661" title="Just another Perl hacker">
Just another Perl hacker

Just another Perl hacker to celowo całkowicie nieczytelny krótki program w Perlu, zazwyczaj jednolinijkowy, który drukuje napis "Just another Perl hacker," (czasami przecinek jest pomijany). Programy tego typu są popularnymi sygnaturkami perlowych programistów.

</doc>
<doc id="29664" url="https://pl.wikipedia.org/wiki?curid=29664" title="Frederick Haldimand">
Frederick Haldimand

Frederick Haldimand (ur. 11 sierpnia 1718 w Yverdon-les-Bains, zm. 5 czerwca 1791 tamże) – żołnierz i polityk, gubernator generalny Kanady Brytyjskiej w latach 1778–1786.
Haldimand urodził się w Yverdon-les-Bains w Szwajcarii. Jako najemnik służył w kilku europejskich armiach zanim dołączył do armii brytyjskiej w 1756. Wsławił się jako dowódca batalionu w czasie wojny z Francuzami i Indianami, będąc dowódcą batalionu. W latach 1767–1772 został komendantem sił zbrojnych na Florydzie, a następnie w latach 1773–1774 całych brytyjskich sił zbrojnych w Północnej Ameryce. Jego zimna krew w czasie bostońskiej prowokacji znanej w historii jako herbatka bostońska ochroniła kolonię przed rozlewem krwi. W czasie rewolucji amerykańskiej był nieobecny w koloniach przebywając w Anglii. W 1778 zastąpił Carletona na stanowisku gubernatora generalnego Brytyjskiej Kanady. Ze względu na swe szwajcarskie korzenie łatwo nawiązywał kontakty z Kanadyjczykami francuskiego pochodzenia zapewniając ich lojalność, podczas gdy sama Francja była sprzymierzeńcem Stanów Zjednoczonych. W swej działalności wewnętrznej okazał się znakomitym administratorem inicjując szereg projektów robót publicznych.
Odwołany do Anglii w 1786 otrzymał tytuł szlachecki. Jego pamiętniki przechowywane w Muzeum Brytyjskim stały się cennym źródłem wiedzy na temat czasów mu współczesnych.

</doc>
<doc id="29668" url="https://pl.wikipedia.org/wiki?curid=29668" title="Zlepieniec">
Zlepieniec

Zlepieniec, konglomerat, żwirowiec – grubookruchowa, lita skała osadowa o różnych barwach, złożona z ziaren żwiru (lub głazów) spojonych lepiszczem. Różni się od żwiru obecnością lepiszcza.
Zlepieniec składa się głównie z obtoczonych okruchów skał, czym różni się od brekcji. Między zlepieńcami a brekcjami nie można jednak poprowadzić wyraźnej granicy, gdyż istnieje szereg skał pośrednich, które stanowią przejścia od brekcji do zlepieńca.
Podobnie jak żwiry, zlepieńce mogą być: 
W przyrodzie zlepieńce bardzo często występują wraz z piaskowcami. Pospolite są przejścia: zlepieniec - zlepieniec piaszczysty - piaskowiec zlepieńcowaty - piaskowiec.
Zlepieńce w Polsce.
W Polsce przykładem zlepieńców polimiktycznych są m.in.:

</doc>
<doc id="29669" url="https://pl.wikipedia.org/wiki?curid=29669" title="Amfibol">
Amfibol



</doc>
<doc id="29670" url="https://pl.wikipedia.org/wiki?curid=29670" title="Piaskowiec">
Piaskowiec

Piaskowiec jest to drobnoziarnista skała osadowa. Występuje jako jedna z najczęstszych skał tego typu. Występuje zwykle w warstwie wodonośnej lub w miejscach występowania złóż ropy oraz gazu ziemnego. 
Podział.
Wyróżnia się następujące jej typy:
Zastosowanie.
Jest to od wieków najczęstszy materiał rzeźbiarski. Znajduje zastosowanie jako surowiec w produkcji płyt okładzinowych, materiałów izolacyjnych i ściernych. Jest też wykorzystywany w przemyśle ceramicznym, szklarskim, hutniczym, jako tłuczeń drogowy (piaskowiec szarogłazowy), a także jako dekoracja. Dawniej z piaskowców wyrabiano żarna. W roku 1995 w USA wydobyto 145 000 ton piaskowca.
Powstawanie.
Piaskowiec powstaje w wyniku lityfikacji (cementacji) piasku pochodzącego z wietrzenia skał za pomocą spoiwa. Budowa od drobno- do gruboziarnistej, ziarna wielkości 0,06–2 mm. Barwa od białej i szarej, poprzez żółtą i jasnobrązową po zieloną, czerwoną, brunatną i czarną.
Skład.
W skład piaskowca wchodzą jako szkielet ziarnowy kwarc, ortoklaz, mikroklin, plagioklazy, muskowit, biotyt, minerały ciężkie (magnetyt, ilmenit, cyrkon, granat, turmaliny i monacyt), glaukonit, okruchy skał, szczątki organiczne. Spoiwo może być kwarcowe, ilaste, żelaziste lub kalcytowe.
W Polsce piaskowiec występuje m.in. w następujących miejscach:

</doc>
<doc id="29680" url="https://pl.wikipedia.org/wiki?curid=29680" title="Lód">
Lód

Lód – minerał z gromady tlenków o wzorze chemicznym H2O. Jest to stan stały wody.
Właściwości fizyczno-chemiczne.
Zamarzanie czystej wody, przy ciśnieniu atmosferycznym wynoszącym 101 325 Pa, zachodzi w temperaturze 0 °C. Przy zamarzaniu objętość lodu jest większa niż tworzącej go wody, przez co gęstość lodu jest o blisko 10% mniejsza (w temperaturze 0 °C gęstość wody wynosi 0,9998 g/cm³, a lodu – 0,9167 g/cm³). Dzięki temu lód pływa na wodzie, a zbiorniki wodne zamarzają od powierzchni w dół.
Lód jest kryształem dwójłomnym, jednak jego współczynniki załamania różnią się niewiele: wynoszą "n"o = 1,309 i "n"e = 1,313 dla fali o długości około 590 nm.
Odmiany polimorficzne lodu.
W dużym zakresie ciśnień można wyróżnić co najmniej osiemnaście odmian polimorficznych lodu, oznaczanych symbolicznie cyframi rzymskimi. Poniższa lista omawia niektóre z nich:
Tworzenie się lodu.
Tworzenie się lodu można zaobserwować w różnych miejscach i pod różnymi postaciami:
Śliskość.
Do niedawna śliskość lodu przypisywano malejącej temperaturze jego topnienia pod wpływem ciśnienia, powstałego w wyniku nacisku na powierzchnię lodu, co miało sprawiać jego topnienie na powierzchni i powstanie płynnej warstwy poślizgowej. Łatwo wykazać fałszywość lub niepełność tej koncepcji, gdyż spadek temperatury topnienia przy wzroście ciśnienia jest niewielki i już w temperaturze kilku stopni poniżej zera lód nie powinien być śliski. Nadal nie jest całkowicie jasne, dlaczego lód jest śliski, choć wiadomo, że cząsteczki lodu znajdujące się na jego wierzchniej są słabiej związane z pozostałymi cząsteczkami, prawdopodobnie na skutek oddziaływania z cząsteczkami powietrza.

</doc>
<doc id="29685" url="https://pl.wikipedia.org/wiki?curid=29685" title="Zgromadzenie Legislacyjne Alberty">
Zgromadzenie Legislacyjne Alberty

Zgromadzenie legislacyjne Alberty – inaczej Parlament Alberty "Legislative Assembly of Alberta" składa się współcześnie z 83 deputowanych "Members of Legislative Assembly", w skrócie "MLA". Deputowani wybierani są w 83 jednomandatowych okręgach.

</doc>
<doc id="29687" url="https://pl.wikipedia.org/wiki?curid=29687" title="Zgromadzenie Legislacyjne Manitoby">
Zgromadzenie Legislacyjne Manitoby

Zgromadzenie legislacyjne Manitoby – inaczej Parlament Manitoby "Legislative Assembly of Manitoba" składa się współcześnie z 57 deputowanych "Members of Legislative Assembly", w skrócie "MLA". Deputowani wybierani są w 57 jednomandatowych okręgach.

</doc>
<doc id="29691" url="https://pl.wikipedia.org/wiki?curid=29691" title="Robert Prescott">
Robert Prescott

Robert Prescott (ur. 1726, zm. 1815) – brytyjski żołnierz i administrator, gubernator generalny Brytyjskiej Kanady w latach 1796-1807.
Robert Prescott urodził się w Anglii w 1725. W 1755 został oficerem brytyjskiej armii ekspedycyjnej do Nowej Francji. Został adiutantem Jeffreya Amhersta, a następnie służył pod rozkazami generała Jamesa Wolfe. Brał udział w wojnie o niepodległość Stanów Zjednoczonych po stronie brytyjskiej. Pod dowództwem generała Jamesa Granta brał udział w wojnie o Francuskie Antyle w 1778. W 1793 już jako generał objął zarząd Barbados. Rok później zdobył Martynikę zostając jej cywilnym gubernatorem, a następnie Gwadelupę.
Wobec pogarszającego się stanu zdrowia w 1795 zrezygnował z armii i wrócił do Anglii. W 1796 dostał nominację na gubernatora Kanady. Objął także gubernatorstwo Nowej Szkocji i Nowego Brunszwiku. Jedną z jego zasług jest rozbudowa umocnień Québecu. Stłumił także nieudaną próbę powstania w Kanadzie pod wodzą Davida McLeana. W 1807 powrócił do Anglii gdzie zmarł w 1816.

</doc>
<doc id="29693" url="https://pl.wikipedia.org/wiki?curid=29693" title="Celine Dion">
Celine Dion



</doc>
<doc id="29697" url="https://pl.wikipedia.org/wiki?curid=29697" title="Rdzeń nadnercza">
Rdzeń nadnercza

 
Rdzeń nadnercza – centralna część nadnercza, zbudowana z brył i beleczek nabłonkowych łączących się w sieć, w oczkach której biegną zatokowe naczynia włosowate i żylne. 
Rdzeń różni się od kory pochodzeniem, gdyż powstaje z neuroektodermy. Budową przypomina zwój nerwowy. Komórki rdzenia należą do serii APUD. W cytoplazmie tych komórek występują ziarenka zawierające katecholaminy: adrenalinę (epinefrynę) i noradrenalinę, z czym wiąże się funkcja wydzielnicza rdzenia nadnercza. 
W momencie zadziałania stresora układ współczulny pobudza rdzeń nadnerczy do wydzielania adrenaliny, przygotowującej organizm do ucieczki bądź walki. 
Patologia.
Nowotwory wywodzące się z rdzenia nadnercza:

</doc>
<doc id="29698" url="https://pl.wikipedia.org/wiki?curid=29698" title="Owoce cytrusowe">
Owoce cytrusowe



</doc>
<doc id="29699" url="https://pl.wikipedia.org/wiki?curid=29699" title="Joseph von Eichendorff">
Joseph von Eichendorff

Joseph Karl Benedikt Freiherr von Eichendorff (ur. 10 marca 1788 w Łubowicach, zm. 26 listopada 1857 w Nysie) – poeta niemiecki epoki romantyzmu.
Studiował prawo. Brał udział w wojnach napoleońskich przeciw Francji. Następnie był urzędnikiem państwa pruskiego.
Życiorys.
Rodzice Josepha należeli do katolickiej szlachty niemieckiej. Ojciec był pruskim oficerem, który nabył od swego teścia majątek ziemski zapewniający w miarę dostatnie bytowanie wielodzietnej rodzinie. Jego ojciec, posiadający oprócz tego majątki ziemskie na Morawach, jednak nie potrafił w ciężkich czasach wojen napoleońskich, częściowo również w wyniku własnej niefrasobliwości, efektywnie gospodarzyć i już w roku 1801 majątek popadł w trudności finansowe. Ostatecznie został zlicytowany i w 1822 roku po śmierci matki utracony.
Po okresie nauki domowej (jak to było wówczas w zwyczaju) w 1801 Józef wraz ze swym o dwa lata starszym bratem Wilhelmem został wysłany do katolickiego gimnazjum św. Macieja we Wrocławiu, gdzie po trzech latach uzyskał maturę.
Od 1805 do 1808 roku bracia studiowali prawo w Halle i następnie w Heidelbergu, gdzie Eichendorff poznał poetów romantycznych – Clemensa Brentano i Achima von Arnima. Po krótkiej podróży do Paryża i Wiednia bracia wrócili do majątku rodzinnego.
W wieku niespełna dwudziestu lat zamierzał wydać antologię górnośląskich baśni, jednak do druku oddał zaledwie kilkanaście opowieści, między innymi w rodzinnych stronach opowieść „O Krasnej, pięknej róży i potworze”.
Wkrótce okazało się, że pomimo ich wysiłków majątek nie zapewnia im środków do życia i wobec tego musieli rozejrzeć się za pracą. Udali się do Wiednia, gdzie w 1812 złożyli egzamin państwowy referendarza, uprawniający do podjęcia służby państwowej na stanowiskach urzędniczych. Tam też Eichendorff poznał i zaprzyjaźnił się z Fryderykiem Schlegelem i jego żoną Dorotą.
Od 1816 roku pracował w pruskiej administracji państwowej, początkowo źle opłacanej. Mianowanie na radcę stanu (po około 6 latach) umożliwiło utrzymanie wielodzietnej rodziny.
W 1821 roku pracował w Gdańsku na stanowisku radcy do spraw oświaty i spraw kościoła katolickiego w Prezydium i Konsystorzu prowincji Prusy Zachodnie. W latach 1824–1831 działał w Królewcu na stanowisku radcy stanu. Między rokiem 1855 a 1857 mieszkał i pisał w Nysie. Sporo czasu spędzał też w Javorniku (wówczas Jauernig), na dworze Heinricha Förstera, biskupa wrocławskiego. W Nysie zmarł i został pochowany na cmentarzu obok żony.
W 1911 roku postawiono jego pomnik na szczycie Kobylicy koło Prudnika. Od 1956 r. Towarzystwo Literatury i Sztuki „Wschód” – krąg pisarzy znany jako "Wangener Kreis" przyznaje Nagrodę Literacką im. Eichendorffa.
25 listopada 2007 praprawnuk Josepha von Eichendorffa, baron Georg von Eichendorff wziął udział w uroczystych obchodach 150. rocznicy śmierci poety w Nysie.
Rodzina.
Rodzice: Freiherr Adolf Teodor Rudolf von Eichendorff (ur. Krawarze 9 stycznia 1756, zm. Łubowice 27 kwietnia 1818), właściciel Łubowic, pruski oficer; zaw. związek małżeński w: Łubowice 23 listopada 1784 z Karolina von Kloch (ur. Łubowice 18 stycznia 1766, zm. 15 kwietnia 1822).
1a) Wilhelm Józef Ernest Jan Karol (ur. Łubowice 14 września 1786, zm. Innsbruck 7 stycznia 1849); zaw. związek małżeński w: Wilten 1 maja 1821 z Julia Fischnal(l)er (ur. Innsbruck 15 lutego 1799, zm. Innsbruck 8 lutego 1870).
2a) Józef Karol Benedykt (ur. Łubowice 10 marca 1788, zm. Nysa 26 listopada 1857), właściciel Sedlnic (Morawy), pruski tajny radca rządowy, poeta; zaw. związek małżeński w: Wrocław 7 kwietnia 1814 z Luiza von Larisch (ur. Niewiadom 18 sierpnia 1792, zm. Nysa 3 grudnia 1855), córka Jana Nepomuka von L. i Heleny Czentner von Czententhal.
3a) Luiza Antonia (ur. Łubowice 13 kwietnia 1804, zm. Wiedeń 25 grudnia 1883)
Twórczość.
Dzieła Eichendorffa odznaczają się optymistycznym powiązaniem z przyrodą, na przykład wiersz "Mondnacht". W noweli "Z życia nicponia" (1826) opowiada o prawie naiwnym młodzieńcu, który – zamiast pracować – woli raczej wędrować po kraju i ostatecznie znajduje spełnienie w początkowo nieszczęśliwej miłości. Stworzył też znany w Niemczech utwór o charakterze patriotycznym pod tytułem "Der letzte Held von Marienburg." Spojrzenie na jego poezję z dzisiejszej perspektywy pozwala w niej dostrzec elementy tradycji i nowoczesności.
Twórczość Eichendorffa jest romantycznie religijna, miejscami z tendencjami do panteizmu, jednak osadzonego w tradycji chrześcijańskiej.

</doc>
<doc id="29701" url="https://pl.wikipedia.org/wiki?curid=29701" title="Szybenik">
Szybenik

Szybenik (, , , ) – miasto w Chorwacji, stolica żupanii szybenicko-knińskiej, siedziba miasta Szybenik. Jest położone w środkowej Dalmacji, nad ujściem rzeki Krka do Morza Adriatyckiego. W 2021 roku liczyło 31 115 mieszkańców.
Szybenik jest politycznym, kulturalnym, komunikacyjnym i turystycznym centrum swojego regionu.
Historia.
Po raz pierwszy nazwa Szybenik pojawia się w 1066 w statucie króla chorwackiego Petara Krešimira IV. W przeciwieństwie do innych miast w Dalmacji założonych przez Ilirów, Greków czy Rzymian jest najstarszym miastem rodowym Chorwatów na wschodnim wybrzeżu Adriatyku. Szybenik otrzymał prawa miejskie w 1298, wtedy też w mieście erygowano diecezję. Prace archeologiczne w Zamku św. Anny dowodzą, że miejsce to było zamieszkane na długo przed przybyciem doń Chorwatów.
W 1340 w Szybeniku urodził się św. Mikołaj Tavelić.
Miasto, podobnie jak pozostała część Dalmacji, opierało się Wenecji do 1412. Imperium osmańskie zaczęło zagrażać miastu pod koniec XV wieku, jednak nigdy go nie zajęło. W XVI w. zbudowano Fortecę św. Mikołaja, a w wieku XVII wzmocniono obronność miasta budując Fortecę św. Jana i Šubićevaca.
Po upadku Republiki Weneckiej w 1797 miasto znalazło się pod kontrolą Monarchii Habsburgów. W 1877 pierwsze połączenie kolejowe w ówczesnej Dalmacji – kraju koronnym Austrii. Po I wojnie światowej było częścią Królestwa Jugosławii, a podczas II wojny światowej znalazło się pod okupacją faszystowskich Włoch oraz Niemiec. Po wojnie stało się częścią Socjalistycznej Federalnej Republiki Jugosławii; od odłączenia się Chorwacji od SFRJ w 1991 znajduje się na jej terytorium.
28 sierpnia 1895 roku uruchomiono w Szybeniku uliczne oświetlenie elektryczne – było to pierwsze miasto na świecie z taką instalacją. Zasilanie pochodziło z elektrowni wodnej zbudowanej przy wsparciu Nikoli Tesli na rzece Krka. Była to druga na świecie elektrownia - pierwszą, zaledwie dwa dni wcześniej, Edison uruchomił na rzece Niagara.
Szybenik dziś.
Dzisiejszy Szybenik tętni życiem artystycznym i kulturalnym. Co roku odbywa się tu Międzynarodowy Festiwal Dzieci ().
Najważniejszym kościołem Szybenika jest Katedra św. Jakuba znajdująca się na liście światowego dziedzictwa UNESCO. Budowana przez kilku architektów w XV i XVI w. łączy w sobie elementy stylów gotyckiego i renesansowego. Jest nadzwyczajna dzięki architekturze (w całości jest zbudowana z kamienia, bez używania jakichkolwiek innych materiałów) i 71 realistycznym płaskorzeźbom na apsydach.
Twierdza św. Mikołaja znajduje się na wejściu do kanału św. Antego, a zbudowana została w połowie XVI wieku w celu obrony przed tureckimi napadami z morskiej strony. Wybudowana jest na podstawie projektów weneckiego militarnego budowniczego Michielea Sammichella. Twierdza św. Mikołaja należy do najmocniejszej fortyfikacji na chorwackim wybrzeżu.
Ratusz znajduje się na środkowym miejskim placu – Placu Republiki Chorwackiej. To renesansowa budowla wzniesiona w latach 1533–1536. Na piętrze jest reprezentacyjna komnata, w której odbywały się miejskie posiedzenia. Oryginalny budynek został zniszczony w grudniu 1943 r. podczas ataku aliantów, po II wojnie światowej został odbudowany i przywrócono jego pierwotną formę.
Pałac rektorów znajduje się na wybrzeżu w starym centrum miasta. Zachowane są dwa skrzydła tego niegdyś dużo większego budynku, w którym urzędował i rezydował najwyższy przedstawiciel weneckiej władzy w społeczeństwie – miejski rektor. W 1975 ukończona została adaptacja Pałacu Rektorów na Miejskie Muzeum miasta Szybenik.
W mieście rozwinął się przemysł włókienniczy, stoczniowy oraz drzewny. Ponadto w mieście działa huta aluminium oraz odlewnia żelaza.
Sport.
W mieście siedzibę ma klub piłki nożnej HNK Šibenik występujący w Prva HNL – pierwszej lidze chorwackiej oraz Jolly Šibenik – wielokrotny mistrz Chorwacji w koszykówce kobiet.

</doc>
<doc id="29706" url="https://pl.wikipedia.org/wiki?curid=29706" title="Klasa (programowanie obiektowe)">
Klasa (programowanie obiektowe)

Klasa – częściowa lub całkowita definicja dla obiektów. Definicja obejmuje dopuszczalny stan obiektów oraz ich zachowania. Obiekt, który został stworzony na podstawie danej klasy nazywany jest jej "instancją". Klasy mogą być typami języka programowania – przykładowo, instancja klasy "Owoc" będzie mieć typ "Owoc". Klasy posiadają zarówno interfejs, jak i strukturę. Interfejs opisuje, jak komunikować się z jej instancjami za pośrednictwem metod, zaś struktura definiuje sposób mapowania stanu obiektu na elementarne atrybuty.
Zależnie od implementacji, klasy mogą istnieć w programie tylko na etapie jego kompilacji, w wyniku której są tłumaczone na kod strukturalny lub też posiadać swoją reprezentację w kodzie wynikowym w postaci metaobiektów. Za ich pomocą program może odczytywać i manipulować informacjami o klasie podczas wykonywania.
Języki programowania implementujące klasy różnią się pod względem oferowanej funkcjonalności. Większość z nich wspiera różne formy dziedziczenia oraz hermetyzacji.
Zagadnienia.
Z pojęciem klasy związanych jest wiele dodatkowych zagadnień oraz funkcjonalności, które są implementowane w językach programowania.
Instancjonowanie.
Klasa nie jest samodzielnym bytem, lecz szablonem do tworzenia nowych obiektów określonego typu i posiadających określone zachowanie. Obiekt utworzony na podstawie danej klasy nazywany jest jej "instancją", a proces jego tworzenia – "instancjonowaniem".
Poszczególne instancje klasy posiadają ten sam zbiór zachowań i atrybutów, lecz różnią się przechowywanymi w nich wartościami. Przykładowo, klasa "Samochód" opisuje pojęcie „samochodu” poprzez wymienienie charakteryzujących go atrybutów: prędkości maksymalnej, mocy silnika, producenta czy modelu. Jednak dwie różne instancje tej klasy będą różnić się od siebie wartościami tych atrybutów: jeden samochód może mieć prędkość maksymalną 220 km/h, zaś drugi – 240 km/h.
Interfejs.
Uwaga: w tej sekcji termin „interfejs” nie odnosi się do pojęcia interfejsu funkcjonującego w języku Java, aczkolwiek są one ze sobą powiązane.
Obiekty wchodzą w interakcje ze światem zewnętrznym poprzez metody. Określają one możliwe zachowania, jakie na obiekcie można wykonać, a ich definicje znajdują się w klasie danego obiektu. Metoda jest rodzajem podprogramu języka programowania z dodatkową właściwością, tj. dostępem do atrybutów obiektu, na którym została wywołana. Metody mogą zarówno odczytywać, jak i modyfikować atrybuty obiektu, dlatego określane są także mianem „zachowań”. Zbiór metod, którymi dysponuje obiekt, nazywany jest jego interfejsem.
W przykładzie z samochodem klasa może definiować następujące metody: codice_1, codice_2, codice_3 lub codice_4. Część z nich wpływa na aktualny stan obiektu, powodując np. zatrzymanie pojazdu, zaś inne służą wyłącznie do uzyskiwania dodatkowych informacji.
W programowaniu obiektowym zazwyczaj metody interfejsu są tak dobierane, aby były niezależne od siebie nawzajem, tj. nie ma żadnych ograniczeń na kolejność ich wywoływania.
Struktura.
Oprócz interfejsu, klasa definiuje także strukturę danych przechowywanych w obiektach. Są one dzielone na elementarne atrybuty, zwane także "polami" lub "właściwościami". Zbiór wartości wszystkich atrybutów tworzy stan konkretnego obiektu, który przechowywany jest w pamięci lub innym nośniku danych pod określonym adresem, dzięki czemu możliwy jest dostęp do niego za pośrednictwem referencji.
W większości języków programowania struktura pamięci wykorzystywanej do przechowywania stanu obiektu jest ustalana w momencie kompilacji programu na podstawie definicji klasy oraz właściwości architektury sprzętowej. Alternatywnym podejściem jest model języka Python, w którym wartości atrybutów obiektu są zapisane jako tablica asocjacyjna par (klucz, wartość). Dzięki temu poszczególne obiekty tej samej klasy mogą różnić się ilością i znaczeniem atrybutów, które mogą być do nich dynamicznie dodawane.
Klasy definiują również zbiór niezmienników, które są zachowywane przez wszystkie metody klasy. Niezmiennik jest pewnym wyrażeniem odnoszącym się do atrybutu, które musi być zawsze spełnione aby stan obiektu był prawidłowy, niezależnie od tego, jakie operacje na nim wykonamy. Jeśli przy pomocy obiektów reprezentujemy różne samochody, możemy zdefiniować niezmiennik definiujący minimalny promień skrętu. Programista nie może utworzyć obiektu samochodu, którego wartość promienia skrętu będzie mniejsza, niż minimalna, a gwarantuje nam to obecność niezmiennika. Niezmienniki mogą być implementowane poprzez zabronienie bezpośredniego dostępu do atrybutów obiektu i utworzenie dodatkowych metod dostępowych, które oprócz ich ustawiania, sprawdzają także niezmienniki. W niektórych językach niezmienniki można definiować bezpośrednio jako część specyfikacji klasy.
Elementy statyczne.
Część języków dopuszcza tworzenie tzw. metod oraz atrybutów statycznych. Nie są one związane z żadnym konkretnym obiektem klasy, lecz tworzą globalny stan oraz globalnie dostępne operacje, które można wywoływać nawet wtedy, gdy nie posiadamy żadnej instancji klasy.
Rodzaje klas.
Istnieje wiele rodzajów klas różniących się właściwościami i zastosowaniami. Należy zauważyć, że poniższe rodzaje nie są rozłączne. Przykładowo, ponieważ nie może istnieć klasa, która jest jednocześnie finalna i abstrakcyjna, można wnioskować, że klasy finalne są szczególnym przypadkiem klas właściwych.
Klasy właściwe.
Klasą właściwą nazywamy każdą klasę, która może być instancjonowana.
Klasy abstrakcyjne.
Klasa abstrakcyjna to przeciwieństwo klasy właściwej – nie można utworzyć obiektu takiej klasy. Ma ona zastosowanie jedynie wtedy, gdy język programowania obsługuje dziedziczenie. Klasa abstrakcyjna stanowi wtedy wzorzec do dalszego rozszerzenia, który sam w sobie nie może być pełnoprawnym, poprawnym obiektem.
Klasy abstrakcyjne najczęściej posiadają przynajmniej jedną metodę abstrakcyjną. Jest to rodzaj metody, dla którego zdefiniowana jest wyłącznie lista argumentów, nazwa oraz zwracane wartości, natomiast nie jest ona zaimplementowana. Implementacją podanego interfejsu muszą zająć się klasy potomne.
Niektóre języki takie, jak Java czy C# obsługują ponadto szczególny rodzaj klas abstrakcyjnych zwany interfejsem. Interfejs nie może definiować żadnych atrybutów, a wszystkie jego metody są abstrakcyjne. Ponadto najczęściej nie dotyczą ich ograniczenia pojedynczego dziedziczenia.
Klasy finalne.
Klasa finalna ma sens jedynie w przypadku dziedziczenia – nazywamy tak klasę, której nie można rozszerzyć.
Klasy lokalne i wewnętrzne.
Niektóre języki programowania umożliwiają tworzenie klas w innych przestrzeniach, niż globalna. Istnieje kilka typów takich klas.
Klasa wewnętrzna lub zagnieżdżona to klasa, która jest zdefiniowana wewnątrz innej klasy. Klasy wewnętrzne posiadają dostęp do metod statycznych klasy głównej, lecz nie muszą być instancjonowane wraz z nią. Zależnie od języka, mogą, ale nie muszą być dostępne spoza klasy głównej.
Klasy lokalne mogą być tworzone wewnątrz funkcji i metod. Obiekty tych klas nie mogą istnieć poza tymi funkcjami i są niszczone wraz z zakończeniem ich wykonywania. Język programowania może ponadto narzucać dodatkowe ograniczenia na takie klasy.
Klasy anonimowe.
W większości języków programowania każda klasa posiada swą unikalną nazwę, dzięki czemu możliwe jest odwoływanie się do niej w różnych sytuacjach. Niektóre języki wspierają także tworzenie klas anonimowych, które nie posiadają nazwy.
Metaklasy.
Metaklasa to klasa, której instancjami są inne klasy. Ta specjalna konstrukcja umożliwia dostęp do właściwości oraz definicji klasy w trakcie wykonywania programu.
Klasy częściowe.
W przeciwieństwie do zwykłych klas, definicja klasy częściowej może być rozszerzona na więcej, niż jeden plik. Umożliwia to lepsze radzenie sobie z dużymi ilościami kodu. Podczas kompilacji wszystkie częściowe definicje łączone są w kompletną klasę, dzięki czemu nie ma żadnych funkcjonalnych różnic między nimi a zwykłymi klasami.
Przykład.
Przykład klasy w języku Java:
public class Samochod {
 private int predkoscMax;
 private String producent;
 private String model;
 private int predkosc;
 public Samochod(String producent, String model, int predkoscMax) {
 this.predkoscMax = predkoscMax &gt; 0 ? predkoscMax : 0;
 this.producent = producent != null ? producent : "nieznany";
 this.model = model != null ? model : "model";
 this.predkosc = 0;
 public void przyspiesz(int i) {
 int nowaPredkosc = this.predkosc + i;
 this.predkosc = nowaPredkosc &lt; this.predkoscMax ? nowaPredkosc : this.predkoscMax;
 public void zwolnij(int i) {
 int nowaPredkosc = this.predkosc - i;
 this.predkosc = nowaPredkosc &gt; 0 ? nowaPredkosc : 0;
 public int aktualnaPredkosc() {
 return this.predkosc;
 public String toString() {
 return this.producent + " " + this.model;

</doc>
<doc id="29707" url="https://pl.wikipedia.org/wiki?curid=29707" title="Klasa (informatyka)">
Klasa (informatyka)



</doc>
<doc id="29708" url="https://pl.wikipedia.org/wiki?curid=29708" title="Klasa (programowanie)">
Klasa (programowanie)



</doc>
<doc id="29709" url="https://pl.wikipedia.org/wiki?curid=29709" title="Skrzydło ptaka">
Skrzydło ptaka

U ptaków skrzydłem jest przekształcona pierwsza para kończyn. Szkielet skrzydła ptaka składa się z kości ramieniowej ("humerus"), dwóch zrośniętych ze sobą kości przedramienia (kość łokciowa ("ulna") i kość promieniowa ("radius")), dwóch kostek powstałych ze zrośnięcia kości pierwszego szeregu nadgarstka oraz kości nadgarstkowo-dłoniowej ("carpus-metacarpus"). Kość nadgarstkowo-dłoniowa składa się z kolei z dwu wydłużonych i zrośniętych ze sobą na obu końcach kości nadgarstka, tworząc trzy palce z czego środkowy jest dwuczłonowy, a pozostałe dwa skrajne są jednoczłonowe.
Ewolucja.
Ptaki wyewoluowały z dinozaurów. Ich bezpośrednich przodków poszukuje się wśród dromeozaurów bądź troodontów, zwierząt niezdolnych jeszcze do lotu. Zaliczająca się do dromeozaurów "Mahakala" sprzed 70 milionów cechowała się długą i wąską łopatką, zreukowaną w stosunku do spotykanej u większości celurozaurów kością ramienną, wygiętą kością łokciową (co akurat stanowiło plezjomorfię), silnie spłaszczoną. Zwraca na niej uwagę niewielki guzek mięśnia dwugłowego. Z kolei koniec dalszy kości promieniowej był poszerzony i spłaszczony, co jest cechą Paraves. Plezjomorfię Avialae stanowią zaś półksiężycowate kości nadgarstka pokrywające dalej leżące kości śródręcza. Nieptasie dinozaury pokryte już były piórami, przy czym struktury przypominające skrzydła występowały niekiedy nie tylko w przypadku górnych, ale również donych kończyn, jak w przypadku mikroraptora – naukowcy piszą o „czteroskrzydłych dinozaurach”.
Ewolucję ptasich skrzydeł opisać można z wykorzystaniem pojęcia egzaptacji. "Archaeopteryx" miał już skrzydło pokryte piórami, ale jego zdolności do lotu prezentowały się miernie. Postuluje się, że pokrywające jego skrzydła pióra, w tym duże pióra konturowe, służyły głównie izolacji termicznej czy też pomagały w łapaniu owadów; dopiero później zaczęły wspomagać lot.
Układ kostny.
Oparciem dla skrzydeł ptasich jest pas barkowy, silnie powiązany z klatką piersiową. Pas ten składa się z trzech par kości: kruczej ("coracoideum"), łopatki ("scapula", o szablastym kształcie) i obojczyka ("clavicula"). Kości obojczyka, skierowane w dół, zrastają się ze sobą, tworząc widełki, szczególnie dobrze rozwinięte u ptaków latających.
Kończyna przednia wolna ptaka przystosowana jest do lotu lub pływania, u ptaków nielotnych może występować w formie szczątkowej lub zredukowanej. Na szkielet skrzydła składają się: kość ramieniowa, kość łokciowa, kość promieniowa, kości nadgarstka ("carpus"), kości śródręcza oraz kości palców, których jest 3. Palec I (kciuk) tworzy skrzydełko.
Wszystkie kości tworzące skrzydło mogą się poruszać względem siebie tylko w jednej płaszczyźnie, co nadaje skrzydłu odpowiednią sztywność. Podczas spoczynku ptaka, przy złożonym skrzydle, ramię i przedramię są względem siebie niemal równoległe. Kość ramieniowa łączy się bliższym ciału (proksymalnym) końcem z kością kruczą i łopatką, a końcem dalszym z dwoma kośćmi przedramienia (łokciową i promieniową). W skład stawu barkowego wchodzi główka kości ramieniowej. W jej sąsiedztwie leżą dwa guzki, boczny i przyśrodkowy, od których odchodzą dwa grzebienie, odpowiednio guzka bocznego i przyśrodkowego. Na grzebieniu guzka bocznego leży grzebień naramienny, do którego przyczepia się mięsień piersiowy opuszczający skrzydło. Przy główce kości ramieniowej zlokalizowany jest otwór powietrzny ("foramen pneumaticum humeri"), który prowadzi do komory powietrznej trzonu kości ramieniowej. Na dystalnym końcu kości ramieniowej położone są dwie powierzchnie stawowe, promieniowa i łokciowa, którymi kość ramieniowa łączy się z kośćmi przedramienia.
Występują dwie kości przedramienia: promieniowa i łokciowa. Kość łokciowa rozwinięta jest lepiej, leży bocznie, cechuje ją wygięty kształt. Kości te u swych nasad połączone są więzadłami. Wyrostek łokciowy jest słabo zaznaczony. Na proksymalnym końcu kości łokciowej, połączonej z kością ramieniową, może znajdować się rzepka (mająca charakter trzeszczki). Analogicznie staw łokciowy zbudowany jest u gadów, co świadczy o ich pokrewieństwie z ptakami. Na dystalnym końcu kości łokciowej niekiedy również znajduje się trzeszczka, do której przyczepione jest ścięgno końcowe mięśnia "musculus propatagialis longus". I staw łokciowy, i nadgarstkowy wykazują większą ruchliwość, niż odpowiadające im stawy ssaków, co ma swoje uzasadnienie w częstym składaniu i rozkładaniu skrzydła.
Niejednokrotnie pozostałe kości skrzydła, czyli kości nadgarstka, śródręcza i palców, są razem dłuższe, niż pozostała część skrzydła. Występują dwie kości nadgarstka: "os carpi radiale" i "os carpi ulnare", które nie odpowiadają nazwanym tak samo kościom u ssaków. We wczesnym okresie rozwoju embrionalnego występuje więcej kości, ułożonych w 2 szeregi. U ptaków występuje tylko jedna kość śródręcza, która stanowi zrost dwóch rurek kostnych zrośniętych końcami, a w środku rozdzielonych szparą – kształt jej można porównać do agrafki. Ze względu na swoją genezę grubsza część kości śródręcza, leżąca po stronie "os carpi radiale", stanowi "metacarpale II", a cieńsza – "metacarpale III". Na proksymalnym końcu "metacarpale II" widoczny jest guzek, który stanowi "metacarpale I". Z guzkiem tym łączy się wysoce uwsteczniony palec wielki – kciuk, stanowiący podstawę dla skrzydełka. Podczas rozwoju zarodkowego "metacarpalia I–IV", stanowiące odpowiednik tych samych kości w pięciopalczastej kończynie:
"Metacarpale II" jest najdłuższą spośród tych kości, dźwiga trzy (rzadziej 2) człony palca, zaś "metacarpale III" jest słabiej rozwinięte i ulega częściowemu zanikowi (np. u emu) lub brak go całkowicie (kiwi). "Metacarpale III" niejednokrotnie zatraca dwa człony przynależnego doń palca. Pozostały człon ściśle przylega do trzonu podstawowego palca drugiego. U "Struthio" zachowują się dwa człony trzeciego palca.
U ptaków zachowały się tylko trzy palce, odpowiadające trzem kościom śródręcza. Pierwszy palec, kciuk, zazwyczaj ma tylko jeden człon i jest słabo rozwinięty. Najlepiej rozwinięty jest palec drugi, dwuczłonowy. Palec trzeci cechuje się niewielkimi rozmiarami, składa się z jednego trzonu. Paznokcie na ostatnim członie palca pierwszego zachowały się jedynie u niektórych gatunków, u innych występują wyłącznie w rozwoju embrionalnym. Wśród żyjących przedstawicieli ptaków nowoczesnych pazury na skrzydłach występują np. u hoacyna ("Opisthocomus hoazin"), u których młode wyposażone są w dwa pazury wyrastające ze stawu nadgarstkowego. Przydają im się one podczas wspinaczki. Pazur na skrzydle mają też młode kokoszki ("Gallinula chloropus") oraz np. dorosłe, paleognatyczne nieloty, kazuary hełmiaste ("Casuarius casuarius").
Układ mięśniowy.
Wedle Fürbringera (1888) i Gadowa (1891) wśród mięśni pasa barkowego i kończyny przedniej można wyodrębnić siedem grup lub zespołów:
Do mięśni kończyny przedniej zaliczyć można również mięśnie napinające błony lotne, należące do mięśni skórnych. Przy ruchach lotek działają głównie mięśnie skórne.
Układ krwionośny.
Tętnica podobojczykowa oddaje tętnicę mostkowo-obojczykową, zaś od niej do kości kruczej i barku odchodzą "a. acromialis" i, rozpoczynające się w pobliżu proksymalnej części kości kruczej, dwie tętnice – "a. sternalis" i "a. clavicularis". U ssaków tętnica pachowa jest przedłużeniem tętnicy podobojczykowej, natomiast u ptaków jest ona jej odgałęzieniem. Od tętnicy pachowej odchodzą: do dołu pachowego tętnica krucza i tętnica podłopatkowa, natomiast do ramienia – "a. circumflexa humeri anterior", "a. profunda branchii" z dwoma odgałęzieniami ("a. nutricia humeri" oraz "a. circumflexa humeri posterior"). W swym dalszym przebiegu tętnica pachowa przechodzi w tętnicę ramieniową, która rozdziela się na naczynia tętnicze zaopatrujące w krew skrzydło według schematu podobnego u wszystkich ptaków (różnice obejmują jedynie szczegóły). W około połowie długości kości ramieniowej tętnica ramieniowa rozdziela się na tętnice: promieniową i łokciową. Pierwsza z nich zaopatruje w krew mięsień prostujący nadgarstek i błonę lotną, zaś druga – mięsień zginacz nadgarstka.
Pióra.
Lotki I rzędu osadzone są na członach palców drugiego i trzeciego oraz w okolicy kości śródręcza. Maksymalnie pełnowymiarowych lotek występuje 11, na przykład u perkozów. U innych grup, jak na przykład siewkowce, najbardziej zewnętrzna lotka I rzędu jest niewielka. Lotki te numerowane są począwszy od stawu nadgarstkowego na zewnątrz, zgodnie z kierunkiem pierzenia.
Kość łokciowa służy za miejsce przyczepu lotek, dla każdej występuje osobny wzgórek; na przedramieniu znajdują się lotki II rzędu, numerowane do wewnątrz, licząc od stawu nadgarstkowego. Może ich być od 9, jak u wróblowych, do 40 (u albatrosa wędrownego). Najbardziej wewnętrzne lotki drugorzędowe bywają nazywane lotkami trzeciorzędowymi.
U wróblowych trudne może być odróżnienie najbardziej wewnętrznych lotek I rzędu od lotek II rzędu. Cechą je odróżniającą jest wygięcie. W przypadku lotek II rzędu wygięcie stosiny do wewnątrz jest silniejsze niż w lotkach I rzędu, a punkt największego przegięcia lotek II rzędu znajduje się bliżej nasady pióra. Lotki III rzędu znajdują się blisko stawu łokciowego, zachodzą jedna na drugą. Ich zewnętrzne chorągiewki mogą być szersze od wewnętrznych. Często mają kształt przypominający zaostrzony na końcu liść. U pliszek i kaczek mogą być dłuższe od lotek II rzędu.
Każda lotka I rzędu ma swoją pokrywę pierwszorzędową. Pokrywy te wykazują się dużą sztywnością, mają duże dutki, wygięte do przodu w miejscu połączenia ze stosiną. Szerokość chorągiewek odpowiada lotkom I rzędu, zaś sama chorągiewka jest przeważnie węższa i łagodniej zaostrzona. Wśród pokryw pierwszorzędowych występuje duża zmienność. U sów pokrywy te są szerokie i zaokrąglone, zaś u jerzyków mają kształt strzały. Niekiedy występuje jedna lub dwie duże pokrywy drugorzędowe, niż samych lotek II rzędu. W stosunku do pokryw pierwszorzędowych wyróżniają się bardziej zaokrąglonym kształtem i miękkością, są również widoczne przy złożonym skrzydle, nierzadko wyróżniają się jaskrawymi barwami lub wzorem. Pokrywy średnie i mniejsze pokrywają pozostałą część skrzydła.
Barkówki wyrastają z okolic łopatek i przykrywają złożone skrzydło. W locie zakrywają przestrzeń pomiędzy wewnętrznym brzegiem skrzydła, a ciałem ptaka. Zazwyczaj swym kształtem przypominają liść i mają zaostrzoną końcówkę. Od spodu ich odpowiednikiem są podbarkówki.

</doc>
<doc id="29711" url="https://pl.wikipedia.org/wiki?curid=29711" title="Kolory">
Kolory



</doc>
<doc id="29714" url="https://pl.wikipedia.org/wiki?curid=29714" title="Konkordat">
Konkordat

Konkordat (: uzgodniony) – umowa międzynarodowa zawierana między państwem a Stolicą Apostolską, regulująca sprawy dotyczące obu stron (pozycja Kościoła katolickiego w danym państwie, zapewnienie wolności nauczania religii i wypełniania swojej misji, kwestie własności, ważności małżeństw sakramentalnych, wpływu władz państwowych na obsadę stolic biskupich itp.). Ponadto nazwa "konkordat" używana jest również jako nazwa techniczna na oznaczenie jakiejkolwiek umowy dwustronnej pomiędzy władzą kościelną i państwową.
Nazwa pochodzi z języka łacińskiego, od "concordare" – zgadzać się. Historycznie używano również innych nazw na oznaczenie tego rodzaju umów: "concordia", "pactum", "pax", "concordata", "conventio", "modus vivendi".
Ze względu na zakres regulowanych spraw, konkordaty można podzielić na:
Konkordat, mimo że jest zawierany ze Stolicą Apostolską i dotyczy spraw katolików, najczęściej jest także podstawą do przyznania wyznawcom innych religii takich samych uprawnień jak te zapisane w konkordacie, np. małżeństwa kościelne 11 wyznań działających w Polsce na podstawie odrębnych ustaw są traktowane na równi z małżeństwami zawieranymi w urzędach stanu cywilnego.
W Polsce obecnie obowiązuje konkordat z 28 lipca 1993 roku.

</doc>
<doc id="29716" url="https://pl.wikipedia.org/wiki?curid=29716" title="Filozof">
Filozof



</doc>
<doc id="29717" url="https://pl.wikipedia.org/wiki?curid=29717" title="Husajn">
Husajn

Husajn, Husejn, Hussein (arab. حسین) to popularne na Bliskim Wschodzie imię pochodzenia arabskiego. Imię to jest popularne szczególnie wśród szyitów, ze względu na Husajna ibn Alego, wnuka Mahometa, trzeciego imama szyitów.

</doc>
<doc id="29719" url="https://pl.wikipedia.org/wiki?curid=29719" title="Obywatel">
Obywatel



</doc>
<doc id="29721" url="https://pl.wikipedia.org/wiki?curid=29721" title="Ruch Światło-Życie">
Ruch Światło-Życie

Ruch Światło-Życie (pot. Oaza) – jeden z ruchów odnowy Kościoła rzymskokatolickiego. Ruch ten powstał w Polsce, a jego założycielem był ksiądz Franciszek Blachnicki, uznany przez Kościół za "Czcigodnego Sługę Bożego".
Ruch gromadzi ludzi różnego wieku i stanu: młodzież, dzieci, studentów, dorosłych, jak również kapłanów, zakonników, zakonnice, członków instytutów świeckich oraz rodziny w części rodzinnej, jaką jest Domowy Kościół (nazywany także Oazą Rodzin). Poprzez odpowiednią dla każdej z tych grup formację Ruch Światło-Życie stara się formować dojrzałych i świadomych chrześcijan oraz służyć ożywianiu lokalnych wspólnot Kościoła – parafii, dekanatów, diecezji.
Znakiem Ruchu Światło-Życie jest symbol i słowa ΦΩΣ ΖΩΗ (czyt. fos-zoe) – greckie słowa „światło” i „życie”, krzyżujące się na literze „omega”, która tutaj jest symbolem Ducha Świętego (jako tego, który jest wszystkim) i ułożone w kształt krzyża. Znak przynależności do Oazy to "foska", czyli skórzany "medalik", na którym krzyżują się słowa ΦΩΣ ΖΩΗ. 
Historia ruchu.
Początki historii Ruchu sięgają pierwszej „oazy”, czyli wyjazdu rekolekcyjnego o charakterze przeżyciowym, która odbyła się w 1954 z udziałem ministrantów. Przed 1976 Ruch był znany pod nazwą „Ruch oazowy”, „Ruch Żywego Kościoła”, „Ruch Niepokalanej”. Twórcą oazy, założycielem Ruchu i pierwszym moderatorem krajowym był ks. Franciszek Blachnicki, zmarły w 1987. Drugim, po ks. Blachnickim moderatorem Ruchu Światło-Życie był ksiądz Wojciech Danielski, zmarły w 1985.
Ruch zaczął później działać także poza Polską: w Bułgarii, Brazylii, na Słowacji, Litwie, w Czechach, Niemczech, Austrii, na Białorusi, Ukrainie (skąd coraz liczniej młodzież przybywa na wakacyjne oazy do Polski) i na Łotwie, a od 2006 również w Irlandii i Wielkiej Brytanii, a później także w Stanach Zjednoczonych, Chinach i Kanadzie.
Współcześnie działa w ponad 30 krajach, co czyni go ruchem międzynarodowym.
Ruch Światło-Życie przyznaje nagrodę „Prawda-Krzyż-Wyzwolenie”.
Charakterystyka ruchu.
Cel Ruchu Światło-Życie jest osiągany poprzez realizację programu formacyjnego. Każdy uczestnik ruchu po ewangelizacji, prowadzącej do przyjęcia Jezusa Chrystusa jako swego osobistego Pana i Zbawiciela, uczestniczy w formacji w grupie „uczniów Jezusa” (deuterokatechumenat), a następnie we wspólnocie diakonijnej, podejmując konkretną służbę (diakonię) w „Kościele i świecie”. Jest ona związana z posługą na rzecz Kościoła i ruchu. Ewangelizacja – katechumenat – diakonia, to trzy etapy drogi formacyjnej Ruchu Światło-Życie dla każdego człowieka.
Nieodłącznie z tym ruchem wiąże się Krucjata Wyzwolenia Człowieka, polegająca na: powstrzymaniu się od spożywania napojów alkoholowych, nieczęstowania alkoholem, niewydawania pieniędzy na alkohol, powstrzymywaniu się i przeciwdziałaniu wszystkiemu, co prowadzi do zniewolenia człowieka, a także na modlitwie za osoby uzależnione.
Wszystko to należy rozumieć jako sposób walki z problemem alkoholowym w Polsce.
Podstawowe metody realizacji programu formacyjnego to:
Specyfiką metody Ruchu Światło-Życie jest realizacja zasady „życie z życia” (tylko osoba, która sama żyje dojrzałą wiarą, może ją przekazywać innym) i zasady organicznego wzrostu.
Struktura ruchu jest zgodna ze strukturą Kościoła: małe grupy, do których należą uczestnicy ruchu, zasadniczo tworzą jego wspólnotę w parafii. Wspólnoty Ruchu utrzymują ze sobą łączność, spotykając się na Dniach Wspólnoty.
W ramach struktury można podzielić Ruch także na kilka gałęzi:
Odpowiedzialność za całość Ruchu sprawuje Moderator Generalny Ruchu Światło-Życie. Na szczeblu kraju, diecezji i parafii odpowiedzialność pełnią moderatorzy krajowi, diecezjalni i parafialni. Każdy moderator pełni swą posługę wraz z zespołem diakonii. Diakonię moderacji mogą pełnić zarówno osoby świeckie, jak i duchowne.
Kapłani spełniają rolę moderatorów lub opiekunów (w wypadku nie przynależności do Ruchu), a nienależący do stanu duchownego – "świeckich odpowiedzialnych" i animatorów. Spoczywa na nich odpowiedzialność za duchową formację uczestników Ruchu i eklezjalność wspólnot.

</doc>
<doc id="29730" url="https://pl.wikipedia.org/wiki?curid=29730" title="Ryba akwariowa">
Ryba akwariowa

Ryba akwariowa – ryba hodowana w akwarium.
Pierwsze wzmianki o hodowli ryb dla celów rozrywkowych pochodzą od Sumerów, którzy zajmowali się tym co najmniej 2500 lat p.n.e.
Do hodowli wybierane są zwykle gatunki niewielkie, bogato ubarwione, o oryginalnych kształtach, interesującej biologii oraz słodkowodne.
Początkowo w akwariach były hodowane tylko małe gatunki ryb w niewielkich zbiornikach. Były to głównie gatunki słodkowodne, intensywnie, często kontrastowo ubarwione, o oryginalnych kształtach i interesującej biologii. Ryby morskie były początkowo trzymane przez Rzymian (w pierwszych wiekach n.e.) w basenach przydomowych. Rozwój techniki umożliwił budowę większych akwariów, co dało możliwość umieszczania w zbiornikach nawet bardzo dużych ryb, nie tylko słodkowodnych, ale i morskich.
Do ryb akwariowych należą między innymi przedstawiciele rzędów: aterynokształtnych, karpiokształtnych, okoniokształtnych. 
Do popularnych, często hodowanych słodkowodnych ryb akwariowych należą m.in.: bystrzyki, złote rybki, kardynałki, różanki, molinezje, mieczyki, wielkopłetwy, gurami, bojowniki, skalary, gupiki, brzanki, sumy rekinie, piskorki, grubowargi, glonojady i pielęgnice.

</doc>
<doc id="29731" url="https://pl.wikipedia.org/wiki?curid=29731" title="Bitwa o Narwik">
Bitwa o Narwik

Bitwa o Narwik – starcie pomiędzy siłami niemieckimi a alianckim Korpusem Ekspedycyjnym trwające pomiędzy 9 kwietnia a 8 czerwca 1940 roku w okolicach portu i miasta Narwik. Narwik zarówno dla Niemców, jak i dla aliantów, z uwagi na swą strategiczną wagę, stał się środkiem ciężkości walk w Norwegii. Niezamarzający port przeładunkowy szwedzkiej rudy żelaza stał się przedmiotem niemal dwumiesięcznych zmagań.
Podłoże.
1 marca 1940 Adolf Hitler zdecydował o dokonaniu inwazji na Norwegię, o kryptonimie "Weserübung". Siły niemieckie podzielono na sześć grup, mających zająć główne porty Norwegii. Jednym z ważniejszych był port w Narwiku, stanowiący najbardziej dogodną drogę do transportu rudy żelaza importowanej ze szwedzkiego zagłębia w Kirunie w zimie, kiedy nie można korzystać z zamarzającego portu Luleå nad Bałtykiem. Był on najbardziej wysuniętym na północ celem niemieckiego desantu w Norwegii. Z powodu jego największego oddalenia od Niemiec, dla jak najlepszego efektu zaskoczenia zdecydowano przeprowadzić desant na szybkich jednostkach, jakimi były niszczyciele. Znaczenie miał także fakt, że Narwik leży w głębi fiordu Ofot, w odległości, łącznie z fiordem Vest, ok. 100 mil morskich od pełnego morza.
Do zdobycia Narwiku sformowano I grupę desantową pod dowództwem komodora Friedricha Bonte, w składzie 10 niszczycieli, która wypłynęła 6 kwietnia 1940 roku. Na pokłady niszczycieli przyjęto jako desant po ok. 200 żołnierzy niemieckich ze 139 Pułku Strzelców Górskich z 3 Dywizji Górskiej, wraz z plutonem miotaczy ognia 83. batalionu saperów górskich i kompanią artylerii – łącznie 1854 żołnierzy pod dowództwem gen. bryg. Dietla. 9 kwietnia 1940 roku wczesnym rankiem niemieckie niszczyciele przybyły pod port w Narwiku i przełamały obronę norweską, topiąc torpedami, bez strat własnych, dwa pancerniki obrony wybrzeża: „Eidsvold” i „Norge. Po ich utracie opór norweski ustał, po czym niszczyciele wysadziły wojsko, które zajęło miasto oraz statki stojące na redzie portu. Dzięki pronazistowskiej postawie dowódcy garnizonu w Narwiku, płk. Konrada Sundlo, większość żołnierzy norweskich nie stawiała oporu i została rozbrojona, jedynie część wycofała się w kierunku granicy ze Szwecją. 
Po wysadzeniu desantu dziesięć niemieckich niszczycieli pozostało w Narwiku w celu uzupełnienia paliwa przed powrotem do Niemiec, po czym wszystkie zostały zatopione w trakcie dwóch bitew na wodach fiordu z brytyjską marynarką Royal Navy 10 kwietnia i 13 kwietnia 1940 roku. Straty brytyjskie wyniosły dwa zatopione niszczyciele i kilka uszkodzonych. Niemcy stracili też kilka statków, w tym „Rauenfels” płynący do Narwiku z zaopatrzeniem dla desantu, ciężkim sprzętem, armatami polowymi kalibru 150 mm i przeciwlotniczymi oraz amunicją. Pomimo uzyskania panowania na morzu, Brytyjczycy nie byli w stanie podjąć próby opanowania miasta, które pozostało w rękach niemieckich. Co więcej, z załóg zatopionych niszczycieli sformowano improwizowany pułk piechoty morskiej w składzie ok. 2100 ludzi pod dowództwem kmdra ppor. Hansa Erdmengera (dowódcy „Wilhelma Heidkampa”), który wziął udział w walkach lądowych o Narwik. Zostali oni wyekwipowani dzięki opanowaniu przez desant norweskich magazynów mobilizacyjnych w Elvegaardsmoen koło Bjerkviku przy północnej odnodze Ofotfjordu, gdzie znaleziono broń i wyposażenie.
Zestawienie sił.
O ile wojska alianckie nie były w stanie zagrozić Niemcom w centralnej i południowej Norwegii, o tyle na dalekiej północy, w okolicach Narwiku, stanowiły poważne niebezpieczeństwo dla liczącego niewiele ponad 4 tys. żołnierzy zgrupowania niemieckiego dowodzonego przez gen. Eduarda Dietla. Dietl dysponował oddziałami składającymi się z ok. 2000 żołnierzy 139. Pułku Strzelców Górskich, do których dołączyło ok. 2100 marynarzy, rozbitków z zatopionych niemieckich niszczycieli. Dodatkowo, w ostatnich 3-4 tygodniach Niemcy zostali wzmocnieni około 1000 żołnierzami ze 137. pułku 2 dywizji górskiej, zrzuconymi nad Bjørnefjell, w ten sposób doprowadzając liczbę Niemców do około 5600. Siły alianckie liczyły natomiast 24 tys. żołnierzy, w tym brygady francuskiej Legii Cudzoziemskiej i alpejską, polską Samodzielną Brygadę Strzelców Podhalańskich oraz brytyjską 24. Brygadę Gwardii Królewskiej. Ponadto wojska alianckie mogły liczyć na wsparcie artyleryjskie Royal Navy, niepodzielnie już wtedy panującej w strefie Morza Norweskiego. Sytuację Niemców pogarszał ponadto brak regularnego zaopatrzenia w ciężką broń, amunicję i żywność. Atutem północnego zgrupowania był natomiast wysoki poziom wyszkolenia piechoty górskiej ze 139. pułku strzelców, przywykłych do działań w ciężkich warunkach górskich.
Przebieg bitwy.
13 maja z położonego na północy Harstad przez Bjerkvik oraz od strony południowej przez Ankenes ruszyło alianckie natarcie mające na celu zdobycie Narwiku i okrążenie oddziałów Dietla. 28 maja po ciężkich bojach aliantom udało się zdobyć Narwik. Dietl ze swoimi oddziałami został zmuszony do odejścia w kierunku bliskiej granicy ze Szwecją, na stanowiska położone wysoko w górach. Beznadziejne niemalże położenie wojsk Dietla spowodowało pewne zamieszanie w niemieckim Naczelnym Dowództwie, albowiem Adolf Hitler, wątpiąc w możliwość przetrwania zgrupowania północnego, postanowił zezwolić generałowi na podjęcie przebicia na południe, bądź w ostateczności przekroczenie granicy szwedzkiej i poddanie się internowaniu. Sytuację jednakże zdołał uratować nietracący zimnej krwi szef sztabu OKW, gen. Alfred Jodl, który na tyle zmienił treść rozkazu, że depesza, jaką otrzymał Dietl, sugerowała konieczność wytrwania na pozycjach do końca. Z południa zmierzało z odsieczą zgrupowanie wojsk niemieckich dowodzone przez gen. Valentina Feuersteina, marsz był jednak znacznie spowolniony fatalnym stanem górskich dróg, jak również walkami z alianckim desantem operującym w okolicach Bodø. Niemiecka pomoc dla spychanego coraz bardziej na wschód Dietla ograniczała się zatem do zrzutów dokonywanych przez Luftwaffe.
Polski wkład.
Samodzielna Brygada Strzelców Podhalańskich została sformowana na podstawie decyzji Naczelnego Wodza, gen. Władysława Sikorskiego z 15 stycznia 1940 roku. W chwili wejścia do akcji liczyła 4778 żołnierzy i oficerów. W kwietniu 1940 roku rozpoczęto przygotowania do wzięcia udziału w działaniach na północy Norwegii, a 8 maja rozpoczął się wyładunek brygady w porcie Harstad, gdzie zluzowała 13. półbrygadę Legii Cudzoziemskiej. 1. batalion skierowano do Skallen, 2. bat. w rejon Melik i Sorvik, 3. bat. został przetransportowany drogą morską do portu Ballangen, a 4. bat. przerzucono do portu w Salangan, skąd kutrami przedostał się do Sagfiordu.
Przez pierwsze trzy tygodnie Polacy rozpoznawali pozycje nieprzyjaciela i przygotowywali się do uderzenia na Narwik. Przewaga aliantów (zwłaszcza w artylerii) systematycznie rosła, ale tuż przed zakończeniem przygotowań dowództwo alianckie podjęło decyzję o ewakuacji, ze względu na krytyczną sytuację we Francji. Gen. Béthouart postanowił jednak przed wycofaniem zdobyć Narwik. Obawiał się ewakuacji pod ogniem przeciwnika, a ponadto chciał osiągnąć pierwsze zwycięstwo w boju lądowym nad Niemcami.
Koncentryczny atak rozpoczął się w nocy z 27 na 28 maja. SBSPodh (bez 3. bat.) podjęła atak na pozycje niemieckie na półwyspie Ankenes, oddzielonym od Narwiku wodami Beisfiordu. Skalistego półwyspu broniło około 400 żołnierzy z 2. bat. 139. pułku strzelców alpejskich, kompania strzelców górskich, oddział marynarzy oraz niewielkie grupy żołnierzy z 1. bat. 1. pułku spadochronowego. Ich pozycje były dobrze przygotowane i zamaskowane, chronione przez pola minowe, a ponadto przez dobrze wstrzelane karabiny maszynowe i moździerze.
O północy, po 20-minutowym przygotowaniu artyleryjskim, 2. bat. ppłk. Władysława Deca i 4. bat. mjr. Arnolda Jaskowskiego uderzyły na Ankenes i Nyborg, a 1. bat. mjr. Wacława Kobylińskiego na brzegi Beisfiordu. Czołowe natarcie nie powiodło się, awaria radiostacji bowiem nie pozwoliła na celne wsparcie artyleryjskie okrętów Royal Navy. Polacy zdobyli wzgórze 275, ale nie byli w stanie się na nim utrzymać. 1. bat. odniósł największy sukces zajmując około godz. 9.00 wzgórza 650 i 773. Wkrótce potem 2. bat. zdobył ponownie wzgórze 275 i wyszedł na przedpole Nyborga, w związku z czym Niemcy rozpoczęli ewakuację łodziami do Narwiku. Ostatnia z tych łodzi, ostrzelana przez polskie karabiny maszynowe, zatonęła i większość z 60 żołnierzy zginęła. Tylko nieliczni dostali się do niewoli. Zdecydowana obrona oddziałów niemieckich opóźniła natarcie i dopiero 29 maja około godz. 5.00 1. bat. doszedł do Beisfiordu i nawiązał łączność z 13. półbrygadą Legii Cudzoziemskiej. Większości Niemców udało się przedrzeć do Narwiku omijając polskie i francuskie pozycje.
28 maja 1940 wojska sprzymierzone odniosły pierwsze zwycięstwo w II wojnie światowej. Znaczny udział w tym zwycięstwie mieli polscy żołnierze, co uznali alianci. Generał Bethouart telefonicznie pogratulował dowódcy Samodzielnej Brygady Strzelców Podhalańskich sukcesów bojowych i wyraził uznanie dla bitności polskiego żołnierza.
30 maja alianci prowadzili akcję oczyszczania rejonu miasta, jednocześnie przygotowując się do ewakuacji. SBSPodh rozpoczęła ją 3 czerwca, a 8 czerwca ostatni oddział – z dowódcą brygady – odpłynął do Francji.
W trakcie walk o Narwik SBSPodh straciła 97 żołnierzy, 28 zaginęło a 189 zostało rannych.
W walkach pod Narwikiem brały udział polskie niszczyciele ORP „Grom”, „Burza” i „Błyskawica”. „Grom” został 4 maja zatopiony przez niemiecki bombowiec He 111 w fiordzie Rombakken (zginęło 59 członków załogi). Polskie statki pasażerskie MS „Chrobry”, MS „Batory” i MS „Sobieski” – jako transportowce wojska – również brały udział w tej operacji.
Ewakuacja aliantów.
Pomimo krytycznego położenia wojsk niemieckich na północy Norwegii alianci nie zdołali wykorzystać sukcesu, jakim było zdobycie Narwiku. Postępy niemieckie na froncie francuskim zmusiły bowiem sprzymierzonych do odstąpienia od pościgu za Dietlem, a tym samym do zrezygnowania z możliwości kontroli transportu szwedzkiej rudy żelaza. 3 czerwca rozpoczęto ewakuację wojsk alianckich. Sprzymierzeni postanowili wycofać swoje wojska z Narwiku, ograniczając się jedynie do wcześniejszego zniszczenia infrastruktury kolejowej i portowej. SBSPodh, pozorując kontynuację walki, osłaniała załadunek wojsk alianckich na jednostki ewakuacyjne. Ostatnie oddziały korpusu ekspedycyjnego odpłynęły do Francji i Wielkiej Brytanii 8 czerwca.
Upamiętnienie.
Walki żołnierza polskiego pod Narwikiem zostały upamiętnione na Grobie Nieznanego Żołnierza w Warszawie napisem na jednej z tablic, po 1945 r. NARWIK 28 - 31 V 1940, a po 1990 NARVIK 12 V - 6 VI 1940.
W 1957 załogi polskich jachtów „Mariusz Zaruski” i „Zew Morza” przywiozły do kraju urnę z pól bitewnych Narwiku. Urna została przekazana żołnierzom Brygady Korpusu Bezpieczeństwa Wewnętrznego - Podhale, która przejęła tradycję Podhalańczyków w PRL i złożona została przez nich na cmentarzu w Nowym Sączu.
W 1990 został wybity medal z podobizną Zygmunta Bohusz-Szyszki o treści "Bitwa o Narwik 1940 – 1990", wydany przez Mennicę Państwową, a zaprojektowany przez Ewę Olszewską-Borys.
W Szczecinie ustanowiono ulicę Bohaterów Narwiku. W Warszawie powstała ulica Narwik (dzielnica Bemowo). Imię Bohaterów Narwiku nosi Zespół Szkół w Warszawie.

</doc>
<doc id="29732" url="https://pl.wikipedia.org/wiki?curid=29732" title="Chrobry">
Chrobry

Inne obiekty im. Bolesława Chrobrego.
kamiennego w Wałbrzychu

</doc>
<doc id="29733" url="https://pl.wikipedia.org/wiki?curid=29733" title="Batory">
Batory



</doc>
<doc id="29736" url="https://pl.wikipedia.org/wiki?curid=29736" title="Kategoria systematyczna">
Kategoria systematyczna

Kategoria systematyczna, kategoria taksonomiczna, ranga taksonomiczna – w systematyce organizmów, pozycja (ranga) taksonu w hierarchicznym systemie klasyfikacji biologicznej (układzie systematycznym) obejmująca dany takson oraz wszystkie zaliczane do niego taksony niższego poziomu.
Pojęcia podstawowe.
Podstawową kategorią systematyczną jest gatunek (takson w randze gatunku), który jest jednocześnie traktowany jako podstawowa jednostka taksonomiczna. Kategoria (ranga) taksonomiczna jest pojęciem abstrakcyjnym, definiowanym arbitralnie przez systematyków, ale obejmuje konkretne biologiczne obiekty – grupy organizmów (taksony) sklasyfikowanych razem ze względu na podobieństwo charakterystycznych cech (w taksonomii fenetycznej) lub wspólne pochodzenie (w taksonomii filogenetycznej). Kategorie znajdujące się na tym samym poziomie grupowane są w kategorię nadrzędną (wyższej rangi), przy czym, im wyższa ranga kategorii, tym mniejszy jest zakres cech wspólnych, zwiększa się natomiast liczba gatunków zaliczanych do takiej kategorii. Kategorie wyższe od gatunku tworzone są głównie w oparciu o homologie i cechy przystosowania do środowiska.
Kategoria a takson.
W języku polskim kategoria systematyczna jest nagminnie mylona z taksonem. Różnica polega na tym, że podczas gdy kategoria oznacza rangę, czyli pozycję w układzie hierarchicznym, takson oznacza konkretną grupę podobnych do siebie osobników, zaliczaną do danej kategorii. Np. takson "Cygnus" (nazwa zwyczajowa: łabędź) obejmuje wszystkie łabędzie zgromadzone w kategorii systematycznej "rodzaj".
Pojęcia pokrewne.
Teorią i praktyką tworzenia kategorii systematycznych i metodami zaszeregowywania do nich organizmów zajmuje się taksonomia.
Hierarchiczne układy systematyczne (systemy klasyfikacji) obrazujące aktualny w danym okresie stan wiedzy o pochodzeniu i pokrewieństwie organizmów, tworzone w oparciu o zasady systematyki organizmów, wykorzystujące kategorie taksonomiczne omówiono w odrębnym artykule.
Kladystyka.
Taksony klasyfikowane w poszczególnych kategoriach powinny być monofiletyczne lub w najgorszym wypadku parafiletyczne. Te drugie dopuszcza się często z przyczyn historycznych. Np. gady są taksonem parafiletycznym w randze gromady. Każdy takson monofiletyczny jest kladem, choć nie każdy klad ma przypisany odrębny takson – układ kategorii systematycznych nie zawiera tylu poziomów, aby wszystkim kladom nadać rangę kategorii.
Historia.
Reguły systematyzowania organizmów oparte na podstawach naukowych wprowadził Karol Linneusz w Systema Naturae w XVIII w. Ustalił kryteria jednostek systematycznych oraz wyróżnił 5 kategorii systematycznych w poniższej hierarchii:
W kolejnych latach "odmiana" ("varietas") została zastąpiona "podgatunkiem" (w botanice wyróżniana jest obecnie odmiana, jako "morpha", w randze niższej od podgatunku). Wprowadzono też nowe kategorie, ponieważ wzrastała liczba opisywanych taksonów. W efekcie tych zmian stosowane współcześnie kategorie dzielą się na następujące grupy:
Nie mają charakteru taksonomicznego jednostki podziału w obrębie gatunku oparte na kryteriach fenotypowych, takie jak kultywar stosowany do klasyfikacji roślin uprawnych oraz rasa.
Kategorie pomocnicze.
Często istnieje potrzeba tworzenia kategorii pomocniczych (dodatkowych poziomów) – przez dodanie przedrostka pod- ("sub-") dla poziomu bezpośrednio niższego, lub nad- ("super-") dla bezpośrednio wyższego, a niekiedy infra-, np. infrarząd ("infraordo"). Istnieje też kilka poziomów dodatkowych, które mają osobną nazwę, np. plemię ("tribus"), szczep, sekcja (sectio), seria (series), odmiana i forma. W dydaktyce używane są pomocniczo podziały na grupy, sekcje, działy i inne, stosowane dość dowolnie. Dawniej stosowano jeszcze legiony, kohorty, manipuły, centurie i falangi – na wzór jednostek taktycznych armii rzymskiej i greckiej.

</doc>
<doc id="29738" url="https://pl.wikipedia.org/wiki?curid=29738" title="The Who">
The Who

The Who – angielski zespół rockowy założony w 1964 roku w Londynie, związany z subkulturą modsów i swingującym Londynem, a częściowo także z ruchem hippisowskim oraz protopunkiem.
Grupa uchodzi za jedną z najbardziej wpływowych formacji rockowych; obok The Beatles, The Kinks oraz The Rolling Stones zaliczana bywa do wielkiej czwórki tzw. „brytyjskiej inwazji”. Często określana mianem „jednego z najbardziej żywiołowych oraz intensywnych zespołów w historii rocka” ("one of the most turbulent and intense acts in the genre’s history"). Zwłaszcza we wczesnych latach działalności muzyka The Who uznawana była za najgłośniejszy oraz najbardziej buntowniczy spośród ówczesnych aktów muzycznych, tym samym wyznaczając standardy dla późniejszej sceny hard rockowej oraz punkowej. Twórczość The Who wprowadziła również muzykę rockową na pułap ważnego społecznie medium, w którym wyrażał się głos pokolenia.
Klasyczny skład grupy (1964–1978) współtworzyli Pete Townshend, Roger Daltrey, Keith Moon i John Entwistle. Od lat 80. rolę perkusisty pełnił Kenney Jones, wcześniej członek zespołu Small Faces. Muzyka grupy The Who słynęła z zamiłowania do eksperymentowania brzmieniem. Przypisuje jej się prekursorstwo względem szeregu gatunków, takich jak punk rock, hard rock, rock stadionowy, synth pop, power pop, art rock, rock garażowy, opera rockowa, rock koncepcyjny, rock albumowy, brit pop, rock alternatywny, new wave, meta-rock, a nawet rock eksperymentalny oraz doom metal. Pionierski wkład The Who w muzykę rockową obejmował również świadome korzystanie ze gitarowego sprzężenia zwrotnego (zwłaszcza podczas koncertów na żywo), wprowadzenie power chordów, użycie wzmacniaczy Marshalla oraz syntezatorowej kompozycji algorytmowej (m.in. "Baba O’Riley", "Won’t Fooled Again", "Eminence Front" czy "I’ve Known No War").
Sławę przyniosła zespołowi pochodząca z debiutanckiego albumu piosenka "My Generation" (1965), która dzięki frazie: „mam nadzieję, że umrę zanim się zestarzeję” ("I hope I’ll die before get old"), stała się jednym z hymnów młodzieży kontrkulturowej, a później także punktem odniesienia dla artystów punkowych. Dalsze losy grupy wiązały się ze środowiskiem londyńskiej cyganerii pop artowej. Czołowym osiągnięciem The Who okazał się jednak hardrockowy album "Who’s Next" (1971) oraz dwie opery rockowe, "Tommy" (1969) i "Quadrophenia" (1973), które snują opowieść o zbuntowanym młodym indywidualiście poszukującym sensu życia. Piętno na refleksyjnych piosenkach grupy odcisnęły poszukiwania duchowe Pete’a Townshenda, w tym zwłaszcza jego fascynacja rozmaitymi wariantami filozofii Wschodu, chrześcijańską mistyką oraz sufizmem. Townshenda zalicza się przy tym do grona najbardziej utalentowanych tekściarzy rockowych.
Słynne stały się również koncerty The Who, które dzięki wprowadzeniu „kontrolowanego chaosu”, zostały uznane za muzyczny odpowiednik sztuki awangardowej spod znaku Jacksona Pollocka. Występy na żywo częstokroć kończyły się destrukcją instrumentów oraz sprzętu nagłaśniającego, co miało obrazować frustrację powojennego pokolenia, a później także dekonstrukcję popu, wpisując się w koncepcję „sztuki destrukcji” ("art of destruction"). Pierwszy album koncertowy grupy, "Live at Leeds", przez wielu krytyków muzycznych określany jest jako najlepszy albumowy zapis występu na żywo w historii klasycznego rocka. Okazał się on prekursorski względem heavy metalu spod znaku Led Zeppelin, Deep Purple oraz Van Halen, jak również punk rocka w wykonaniu Sex Pistols, The Clash czy The Stooges.
Do historii przeszedł również występ zespołu na Festiwalu w Monterey w 1967 roku oraz na Festiwalu w Woodstock w 1969 roku. Zarówno te, jak i późniejsze występy przyczyniły się do opinii The Who jako jednego z najlepszych zespołów grających na żywo.
Powstanie i skład grupy.
Roger Daltrey stwierdził po latach:
Nigdy nie przestanie mnie zadziwiać, jak czwórka młodych durniów, którymi bez wątpienia byliśmy w tamtym czasie, mających na dokładkę tak niepasujące do siebie osobowości, zdołała stworzyć wspólnie zespół.
Wspomniane personalne różnice dzielące muzyków były przez lata działalności The Who przyczyną głośnych konfliktów wewnątrz grupy, jak również specyficznej koncepcji, zgodnie z którą każdy członek pełnił rolę frontamana. Dzięki temu udało się także uzyskać charakterystyczny dla tej formacji „kontrolowany nieład” oraz „sceniczny huragan”.
Grupa wywodzi się z grającego covery rhythm and bluesowe zespołu The Detours, który w 1961 roku założył Roger Daltrey. Formacja zwróciła na siebie uwagę głównie własną kompozycją "Zoot Suit" zaczynającą się od słów: „Jestem najbardziej hippie gościem w mieście i zaraz powiem ci dlaczego” (I’m the hippiest number in town and I’ll tell you why). W 1964 roku grupa, w uformowanym już stałym składzie, zmieniła nazwę na High Numbers, wydając jeden singel, później pojawiły się propozycje przemianowania zespołu na The Hair (jeszcze przed powstaniem musicalu "Hair"), aby w ten sposób przyciągnąć młodzież hippisowską. Ciekawostkę stanowi fakt, że jednym z pomysłów na nazwę grupy był Led Zeppelin. Nieco później terminu tego użył Keith Moon na określenie nowej supergrupy, którą Jimmy Page chciał pierwotnie założyć razem z perkusistą The Who oraz Jeffem Beckiem.
Ostatecznie muzycy zmienili nazwę na The Who, zaczęli grać własny repertuar i wyrabiać własny styl sceniczny. Uznaje się, że wizerunki, styl ubioru oraz zachowania muzyków wywarły znaczny wpływ na późniejsze generacje artystów rockowych. Podobnie jak Cream ukształtował formułę „power trio”, tak The Who wyznaczył standard kwartetów złożonych z ekspresyjnego gitarzysty i lidera, mocnego i krzykliwego wokalisty, ekstatycznego perkusisty oraz wyważonego, dążącego do perfekcji basisty.
Pete Townshend.
Za lidera grupy uważany jest zazwyczaj Pete Townshend, kompozytor, tekściarz i gitarzysta, którego unikalna technika „wiatraka” (uderzania akordów ręką obracającą się na podobieństwo wiatraka) wzbudzała uznanie publiczności. Jako absolwent szkoły artystycznej Ealing Art College wzorował się na malarstwie Jacksona Pollocka, usiłując uzyskać analogiczny do jego stylu artystycznego efekt „plam dźwiękowych”. Townshenda często określa się jako pierwszego „gniewnego, agresywnego gościa w dziejach rocka” ("rock’s first angry guy"). Jego specyficzna technika gry na gitarze, destrukcyjne zachowania na scenie, podskoki z gitarą oraz tzw. „ślizg mocy” ("power slide") zyskały mu sławę „ojca chrzestnego punka”. 
Towshenda uważa się również za jednego z najlepszych tekściarzy w muzyce rockowej. Jego piosenki cechuje społeczny, antyestablishmentowy przekaz na wczesnym etapie działalności zespołu i szczerość w podejmowaniu spraw osobistych na późniejszym etapie. Townshend był kompozytorem, autorem większości pomysłów, tekstów i kompozycji The Who, w tym całości dwóch najsłynniejszych oper rockowych, "Tommy" i "Quadrophenia". Dużą rolę w jego twórczości odegrali przy tym nauczyciele duchowi, w tym zwłaszcza Meher Baba oraz Inayat Khan. Piętno na refleksyjnych utworach The Who odcisnęły bowiem poszukiwania duchowe Townshenda związane z różnymi szkołami filozofii Wschodu, chrześcijańskiej mistyki oraz sufizmu. Townshend wielokrotnie publicznie podkreślał, że „wierzy w Boga, lecz nie jest związany z żadną religią”.
Muzyk był znany ze swojego wybuchowego charakteru w życiu osobistym, czemu dał zresztą wyraz w swoich piosenkach, takich jak "Dreaming From the Waist" („Marzę o dniu, w którym zacząłbym się wreszcie kontrolować”) albo "Don’t Let Go the Coat" („Nie potrafię wziąć odpowiedzialności za swoje wybuchowe zachowanie, straciłem kontakt z jedynym Zbawcą”). Szeroko komentowany stał się chociażby incydent, w którym podczas występu The Who na festiwalu w Woodstocku Townshend uderzył gitarą aktywistę społecznego, Abbiego Hoffmana, zakłócającego koncert. Muzyk doznawał także rozmaitych fizycznych obrażeń w wyniku toczonych bójek oraz napadów szału, które skutkowały niszczeniem sprzętu nagłaśniającego. 
Znakiem rozpoznawczym występów Townshenda było spektakularne niszczenie gitary na oczach widowni. Był to patent, który później przejęły takie zespoły rockowe jak The Jimi Hendrix Experience czy Nirvana. Do pomysłu tego doszło przypadkiem, kiedy w 1964 roku grupa wystąpiła w London’s Railway Club. Jak wspomina Townshend, kiedy podczas koncertu chciał podnieść gitarę nad głowę, gryf uderzył o nisko usytuowany sufit, a następnie uległ złamaniu. Później świadome niszczenie instrumentu na scenie zostało wprzęgnięte w koncepcję „sztuki destrukcji” ("art of destruction"), wyrażając bądź to gniew młodego pokolenia pozbawianego perspektyw, bądź też dekonstrukcję sceny pop. Kiedy zapytano Townshenda, co czuje przygotowując się do demolowania sceny, odpowiedział, że „wyobraża sobie, że jest na wojnie”.
Townshend zajął 10 miejsce na liście „100 najlepszych gitarzystów wszech czasów” magazynu „Rolling Stone”, a w 2004 roku został zaklasyfikowany na 82. miejscu listy 100 najlepszych gitarzystów heavymetalowych według magazynu „Guitar World”. Gitarzysta The Police, Andy Summers, napisał o nim:
Nie grał zbyt wielu solówek, przez co nie każdy zdaje sobie sprawę z jego prawdziwych umiejętności. Jednocześnie stał się postacią niezwykle ważną dla dziejów rocka. To wizjoner, który nadał wielu aspektom rocka właściwy bieg. Jego styl cechował się gniewem i agresją, co czyniło go prawdziwie dzikim artystą. Grał na gitarze z rzadko spotykaną płynnością, w pełni oddając to, kim był jako osoba: bardzo intensywnym facetem. Był kimś w rodzaju pierwszego punka. Jako pierwszy rockman roztrzaskał gitarę na oczach publiczności, co okazało się ważnym manifestem tamtych czasów. Zarazem dał się poznać jako elokwentny i świadomy muzyk zanurzony w jazzie.
Michał Gołębiowski stwierdził również:
Pete Townshend, gitarzysta The Who oraz główny pomysłodawca bodaj wszystkich albumów grupy, będąc absolwentem szkoły artystycznej, doskonale wiedział, jak uczynić chaos czymś artystycznie kontrolowanym, a destrukcję zamienić w język, który wyraża pragnienie życia. Zamiast stabilnych struktur, proponował festiwal „plam dźwiękowych”, „witalnego chaosu”, „nieładu” oraz „nieskoordynowania”, które jakimś cudem łączą się w spójną całość.
Najwyżej cenionym przez Townshenda dziełami grupy była rock opera "Quadrophenia" oraz kompilacyjny album "Meaty Beaty Big and Bouncy". Pierwszy z tych albumów był jego najbardziej osobistym projektem, podczas gdy drugi wyrażał „kwintesencję tego, czym jest muzyka The Who”. W tym kontekście istotny jest fakt, iż dzięki Townshendowi większą kontrolę nad ostatecznym kształtem płyt The Who mieli sami muzycy zamiast producentów.
Roger Daltrey.
Wokalista grupy, Roger Daltrey, obdarzony był czystym i mocnym głosem, zdolnościami aktorskimi i sceniczną charyzmą. Jego największą inspiracją muzyczną był od zawsze Elvis Presley. Jako jedną z zalet wokalu Daltreya wskazywano wyraźny akcent Cockney, który charakteryzuje klasę robotniczą zamieszkującą wschodni Londyn. Dzięki temu przekaz piosenek The Who zyskiwał na autentyczności. W 2006 roku Daltrey został sklasyfikowany na 17. miejscu listy 100 najlepszych wokalistów wszech czasów według magazynu Hit Parader. Uważa się, że Daltrey wprowadził do sceny rockowej wizerunek „silnego, męskiego frontmana”, który stał się wkrótce standardem dla nurtu hard rocka. W annałach muzycznych zapisał się zwłaszcza jego słynny „krzyk” ("scream") z zakończenia utworu "Won’t Get Fooled Again". Słynne stały się również częste i liczne konflikty, a nawet jawna i wieloletnia niechęć istniejąca pomiędzy Daltreyem a Townshendem. Wokalista mówił o tej relacji:
Dla nas to jasna sytuacja. Bracia się kłócą. Mogą ze sobą walczyć. Gniewają się na siebie. Tak było między nami, przez wszystkie te lata. Ale kiedy dzieje się naprawdę źle, wówczas zdajesz sobie sprawę, że brat jest twoim najlepszym sojusznikiem. Zawsze to wiedziałem. Pete również to wie. Niech będzie, co ma być, zawsze stanę po jedno stronie.
Do dziś żoną piosenkarza jest była modelka flower power, Heather Taylor. Łączy go również wieloletnia przyjaźń z Robertem Plantem z Led Zeppelin oraz Eddiem Vedderem z Pearl Jam. Daltrey chętnie zabiera głos w palących sprawach społecznych, np. sprzeciwił się idei przedłużania życia ludzkiego w nieskończoność za sprawą rozwoju medycyny, przestrzegł przed wypieraniem problemu starości oraz przemijalności życia, poparł także Brexit. Deklaruje się jako ateista.
Daltrey wprowadzał do brzmienia The Who elementy tradycyjnego rock and rolla oraz stylu zwanego motown. Najwyżej cenionym przez niego dziełem The Who były albumy "The Who By Numbers" oraz "Face Dances". Jego ulubioną piosenką grupy jest "Behind Blue Eyes". Utwory napisane przez Daltreya dla The Who to:
Keith Moon.
W oryginalnym składzie grali ponadto perkusista Keith Moon (zwany Moon the Loon, czyli Wariat Moon) oraz basista John Entwistle (zwany The Ox, czyli Wół albo Thunderfingers, czyli Gromowładne Palce). Sekcja rytmiczna The Who uważana jest przy tym za jedną z najlepszych w historii muzyki rockowej. Zdaniem niektórych krytyków muzycznych oraz artystów czerpiących inspirację z The Who, Keith Moon był faktycznym liderem grupy.
Perkusista zasłynął ze swoich skłonności do destrukcji: niszczył pokoje hotelowe, mieszkania przyjaciół, a także swój własny dom; wyrzucał przez okna meble i telewizory, umieszczał w toaletach fajerwerki, aby następnie doprowadzić do ekslozji. Destrukcyjne zachowania były często stymulowane stosowaniem dużej ilości alkoholu oraz narkotyków. Żywiołowy i szalony styl gry Moona przeszedł do historii rocka, wprowadzając nowy styl rytmizowania utworów. W 2007 roku został on sklasyfikowany na drugim miejscu listy 50 najlepszych perkusistów rockowych wszech czasów według „Stylus Magazine”. Jego występy niejednokrotnie kończyły się planowanymi eksplozjami oraz demolowaniem zestawu perkusyjnego. Muzyk wprowadzał do zespołu także elementy czarnego humoru. Zmarł nagle, w 1978 roku, po zażyciu 32 tabletek klometiazolu, czyli leku, który wspomagał terapię wychodzenia z alkoholizmu.
Z powodu stosunkowo niskich umiejętności wokalnych Moon śpiewał w niewielkiej liczbie utworów; była to decyzja pozostałych członków grupy. Doceniony został jednak utwór "Bell Boy" z albumu "Quadrophenia", na którym występ wokalny Moona wyróżnia się jako surrealistyczno-błazeński performance. Do skomponowanych przez Moona piosenek The Who należą:
John Entwistle.
Basista grupy, John Entwistle, był najmniej ekspresyjnym spośród muzyków, stanowiąc swoisty kontrapunkt dla wybuchowości Townshenda, Daltreya i Moona. Był przy tym jedynym członkiem zespołu z formalnym wykształceniem muzycznym. Jego sceniczne występy charakteryzowały się dążeniem do perfekcji formalnej w zakresie gry na gitarze basowej. Entwistle często uzupełniał utwory grupy o solówki, podczas których Townshend, używając zwykłych akordów i power chordów, pełnił rolę przeznaczoną dla sekcji rytmicznej. Zazwyczaj nastawiał wówczas wzmacniacze gitary basowej na tzw. „pełny sopran, pełną moc” ("full treble, full volume"). Entwistle częstokroć bywa uznawany za najlepszego basistę w dziejach klasycznego rocka.
Entwistle zmarł nagle 27 czerwca 2002 roku, a więc w przededniu amerykańskiej trasy koncertowej The Who. Został znaleziony w towarzystwie striptizerki, Alycen Rowse, w pokoju numer 658 w Hard Rock Hotel w Las Vegas. Ustalono, że przyczyną śmierci muzyka był atak serca spowodowany przedawkowaniem kokainy.
Entwistle napisał część utworów The Who, wprowadzając do brzmienia The Who elementy heavy metalu. Są wśród nich takie piosenki, jak:
Kenney Jones.
Tuż po śmierci Keitha Moona rolę perkusisty The Who przejął były bębniarz Small Faces oraz The Faces, Kenney Jones. Choć nie był on członkiem klasycznego składu grupy, a jego obecność odznaczyła się wyłącznie na dwóch albumach, "Face Dances" oraz "It’s Hard", to okazał się ważnym ogniwem w etapie, w którym muzyka The Who zbliżyła się do sceny punkowej oraz new wave.
Pozycja Jonesa w grupie od początku budziła kontrowersje. Podczas gdy Townshend uznawał go za pełnoprawnego członka nowego składu The Who, Roger Daltrey nie szczędził słów krytyki, wyrażając zdanie, że technika Jonesa nie wykazuje spójności z dążeniami pozostałych muzyków. Sąd ten stał się nieco łagodniejszy dopiero w perspektywie czasu. Daltrey przyznał później, że wybór Jonesa był z początku znakomity ("brilliant"), choć z czasem perkusista zaczął grać tak, jakby The Who był „zespołem grającym po knajpach” ("pub band"). Prasa muzyczna, doceniając warsztat oraz styl nowego perkusisty, najczęściej podkreślała jednak niezastąpioną rolę Moona w działaniach The Who.
Ostatni występ Jonesa w grupie miał miejsce podczas wręczenia nagród British Phonographic Industry w 1988 roku. Jego epizodyczny powrót miał miejsce w 2008 roku z okazji koncertu w Toronto (później opublikowanego w formie płyty "Live from Toronto"), a następnie w 2014 roku, na koncercie charytatywnym Rock n Horsepower.
Współpraca z Nicky’m Hopkinsem.
Wieloletnim współpracownikiem The Who, który nigdy nie został jednak członkiem grupy, był klawiszowiec i muzyk sesyjny, Nicky Hopkins, etatowo związany jedynie z hipisowską formacją z San Francisco, Quicksilver Messenger Service (w latach 1969–1971).
Hopkins został zaproszony do współpracy z The Who przez Shela Talmy’ego. Klawiszowiec zagrał m.in. na singlu "Anyway, Anyhow, Anywhere", następnie na całym albumie "My Generation" oraz na wydanych później nagraniach: "Who’s Next" i "The Who by Numbers". Townshend twierdził, że wkład Hopkinsa w kompozycje i brzmienie The Who był ważny. Jego styl gry na klawiszach wprowadzał do twórczości grupy elementy bluesa oraz country.
Współpraca Hopkinsa z The Who zyskała mu pewien rozgłos, a następnie zainteresowała muzyków The Rolling Stones, którzy również zaproponowali mu długoterminową artystyczną kolaborację.
Koncepcja artystyczna.
Twórczość grupy The Who, inspirowana koncepcjami artystycznymi Gustava Metzgera, Andy’ego Warhola, Petera Blake’a oraz Jacksona Pollocka, wprowadziła muzykę rockową na pułap ważnego społecznie medium, w którym wyrażał się głos pokolenia. Właściwie już albumowy debiut, "My Generation", zerwał z czysto rozrywkową rolą rock and rolla. Piosenki grupy przybierały formę społecznego protestu (tzw. „protest song”), znajdując posłuch zwłaszcza wśród członków subkultury modsów, do której rekrutowali się zwykle sfrustrowani brakiem perspektyw młodzi mieszkańcy robotniczych dzielnic Londynu.
Pete Townshend, będąc absolwentem szkoły artystycznej Ealing Art College, od początku miał ambicję włączenia The Who nie tylko w oddolne ruchy społeczne niezadowolonej brytyjskiej młodzieży, ale także w świat kolorowej cyganerii artystycznej. Do końca lat 60. muzycy byli zafascynowani możliwościami postmodernistycznej dekonstrukcji struktury muzyki pop, jak również celebracji „plam dźwiękowych”, „witalnego chaosu”, „nieładu” oraz „nieskoordynowania”. Było to związane z zaangażowaniem grupy w środowisko pop artu oraz swingującego Londynu.
Spektakularne niszczenie przez Pete’a Townshenda gitary, z którego zasłynęły koncerty The Who, motywowane były koncepcją „sztuki destrukcji”, którą inspirowały szkoły Auto-Destructive Art („sztuki autodestrukcyjnej”), Art Strike („porażenie sztuką”) oraz Destruction in Art Symposium („sympozjum zniszczenia w sztuce”) Gustava Metzgera.
Od lat 70. grupa zaczęła podejmować wielkie tematy egzystencjalne, takie jak wolność, tożsamość, autentyczność czy sens życia, chętnie odwołując się do formuły „opowieści o dojrzewaniu” młodego indywidualisty (odpowiednik powieściowego Bildungsroman). Występy The Who stały się wówczas majestatyczne i widowiskowe, a przedstawiane opowieści dotykały wartości absolutnych i duchowych. W gruncie rzeczy mówiły one o wierności samemu sobie oraz wewnętrznym „ocaleniu” człowieka w niedoskonałym świecie. Im bliżej lat 80., tym częściej Townshend mówił w swoich piosenkach o sprawach osobistych, takich jak problemy emocjonalne, nałogi, starzenie się czy rozwód.
Mark Blake stwierdził, że muzykę The Who różni od innych zespołów „brytyjskiej inwazji”, takich jak The Beatles, The Rolling Stones czy The Kinks, dbałość o realistyczne zobrazowanie warunków życia w powojennej Anglii.
Historia zespołu.
Początki: rhythm &amp; blues, pop-art, psychodelia (1961-1967).
"My Generation".
Pierwszy singel grupy, "I Can’t Explain", ukazał się w styczniu 1965 roku. Utwór zwrócił na siebie uwagę minimalistycznym, a zarazem ostrym riffem gitarowym, który z czasem okazał się pionierski dla hard rocka, punk rocka oraz heavy metalu. Wpisywał się on również w rewolucję na gruncie piosenek miłosnych (inne przykłady to np. "You Really Got Me" The Kinks albo "I’m a Man" The Yardbirds), które stały się znacznie mniej sentymentalne, a bardziej drapieżne i żywiołowe. Nadzieje na jeszcze ostrzejszą, protopunkową muzykę spełnili muzycy wraz z wydaniem singla "Anyway, Anyhow, Anywhere", hymnu kontrkulturowego indywidualizmu i kontestacji, w którym mocnej sekcji rytmicznej oraz surowemu wokalowi towarzyszy awangardowe w strukturze, przerywane solo gitarowe Townshenda. Była to jedna z najwcześniejszych solówek korzystających ze sprzężenia zwrotnego, niejednokrotnie wymieniana wśród największych wyczynów gitarowych w dziejach rocka. "Anyway, Anyhow, Anywhere" nawiązywał jednocześnie do stylistyki pop artu, próbując zastosować założenia nowej sztuki do struktury muzycznej.
Prawdziwa sława przyszła jednak dopiero wraz z wydanym w tym samym roku albumem My Generation (w USA jako "The Who Sings My Generation"). Znalazł się na niej jeden z najgłośniejszych utworów w historii rocka, tytułowy "My Generation", który ze słynną frazą „I hope I die before I get old” (mam nadzieję, że umrę, zanim się zestarzeję), stał się jednym z oficjalnych hymnów młodego pokolenia. Jego wymowa okazała się aktualna także później, skoro subkultura punków również utożsamiała się z tym tekstem, parafrazując go hasłem: „No Future”. W 2004 utwór "My Generation" został sklasyfikowany na 11. miejscu listy 500 utworów wszech czasów magazynu Rolling Stone.
Początkowo "My Generation" był utworem bluesowym oraz folk rockowym, ze silnymi wpływami twórczości Boba Dylana. Dopiero później przyjął kształt ostrego, protopunkowego manifestu gniewnego pokolenia młodych, pozbawionych perspektyw mieszkańców robotniczych dzielnic Londynu. Daltrey uzupełnił całość kompozycji prowokacyjnie „jąkanym” wokalem, który kojarzył się ze zniekształceniami mowy pod wpływem amfetaminy. W czasie wykonywania utworu na scenie grupa zwykła urządzać spektakl destrukcji. Townshend rozbijał na drobne kawałki ciągle grającą w sprzężeniu zwrotnym gitarę, a Moon rozkopywał i deptał swój zestaw perkusyjny, który w ostatnich akordach piosenki wybuchał eksplozją sztucznych ogni. Destrukcja stała się jedną z cech charakterystycznych The Who w czasie młodzieńczego okresu działalności grupy. Muzycy w niej grający stali się postrachem menedżerów hotelowych, ponieważ bywało, że apartamenty przez nich zajmowane nadawały się do remontu.
Debiutancki album The Who szybko przyniósł grupie sławę „anarchistów”, których twórczość bazuje na „uporządkowanym nieporządku” ("orderly disorder") oraz „brzmieniach wojny, chaosu i frustracji” ("sounds of war and chaos and frustration"). Przyczynił się również do utożsamienia zespołu z subkulturą modsów. Pomimo sukcesu płyty, muzycy The Who nie byli jednak zadowoleni z efektu końcowego. Wskazywali na fakt, iż album nie został dobrze przemyślany z powodu pośpiesznej i taniej produkcji.
"A Quick One".
W tym czasie grupa związała się z cyganerią artystyczną pop artu. Wyrazem tego była zwłaszcza płyta A Quick One z 1965 roku, jak również single wydawane w tym czasie, zwłaszcza "Happy Jack" oraz "Pictures of Lily". Ten ostatni to przepojona prowokacyjnym poczuciem humoru oda do dziewczyn z plakatów pin-up oraz młodzieńczego odkrywania masturbacji. W przeciwieństwie do innych grup grających w tamtym czasie cięższą muzykę, grupa The Who wypuszczała na rynek krótkie, zwarte i popowe utwory jako najlepiej oddające ducha cyganerii popartowej. Zespół chętnie eksperymentował z dźwiękiem, lecz unikał rozbudowanych jamów oraz improwizacji. Pete Townshend mówił w tym czasie:
Jesteśmy zwolennikami popartowych ciuchów, popartowej muzyki i popartowego stylu bycia. To coś, co, jak mi się wydaje, nie jest jasne dla każdego. Nie stajemy się kimś innym, kiedy schodzimy ze sceny. Żyjemy pop artem.
Stylistyka "A Quick One" była ściśle kojarzona z epoką swingującego Londynu oraz tzw. „kultury butików” ("boutique culture") kolorowych lat 60. Sam Townshend nazwał ten album „krzykiem od pierwszego utworu do ostatniego”, mając na myśli zarówno prowokacyjnie krzykliwą estetykę pop artu, jak również metaforycznie rozumiany radosny „krzyk” ulicy. Zawartość płyty była przy tym eklektyczna, przypominając technikę kolażu; stąd też początkowo dzieło miało nosić tytuł "Happy Jack" albo "Jigzaw Pizzle". Pierwsza propozycja odwoływała się do dziecięcej błazenady, a druga – do zwariowanej, pełnej niepasujących elementów układanki. Zdaniem Marka Blake’a "A Quick One" zawiera kwintesencję brzmienia przełomu lat 1965–1966 jako faktycznych początków muzyki rockowej. Prawdopodobnie najbardziej znanym utworem z tej płyty był "Boris the Spider", w którym pojawia się specyficzna linia basowa oraz wokal Entwistle’a zapowiadający pojawienie się tzw. growlu.
Ostatnia piosenka na albumie, mini-opera "A Quick One While He’s Away", pojawiła się na albumie i w filmie "The Rolling Stones Rock and Roll Circus". Townshend żartobliwie nazwał później ten utwór „czymś w rodzaju muzycznej "Mechanicznej pomarańczy"”, mając na uwadze nie tyle przemoc, co raczej krzykliwą estetykę. Później w podobny sposób określił "Quadrophenię", której tematem były, podobnie jak dzieło Burgessa i Kubricka, wojny ulicznych gangów.
"The Who Sell Out".
Wydany w 1967 roku koncepcyjny album The Who Sell Out kontynuował popartową stylistykę, usiłując również przełożyć na język muzyki technikę kolażu. Na płycie po raz pierwszy pojawiły się również elementy typowego dla kontrkultury hipisowskiej rocka psychodelicznego, choć całość można raczej określić jako eksperymentalny power pop.
Krytycy docenili groteskowy humor, oryginalność oraz innowacyjność formalną dzieła. Kluczowy w jego odbiorze okazał się sam ogólny koncept płyty. Zwarte na niej utwory składały się bowiem na szereg nagrań fikcyjnej rozgłośni radiowej, a pełnoprawne piosenki zostały poprzetykane krótkimi samplami reklamowymi. Całość składała się na szaloną krytykę konsumpcyjnego stylu życia. Zdaniem Dave’a Marsha, „nowy album The Who celebruje przed-hipisowski styl życia, taki, który zniszczyła kontrkultura dzieci kwiatów; szalenie materialistyczny, lekkomyślnie rozrzutny, powierzchowny i bezczelnie konsumpcyjny”. Jak wspomina Mark Blake, dowcip krył się już w samym tytule albumu, ponieważ fraza „sell out”, oznaczając dosłownie „wyprzedaż”, była w tamtym czasie nacechowana pejoratywnie, kojarząc się z „towarem niższej jakości” albo „produktem typowo komercyjnym”. Tymczasem niestandardowy koncept dzieła wymykał się temu, co aktualnie na rynku muzyki pop sprzedawało się najczęściej. Jak zauważają historycy muzyki rockowej, płyta zharmonizowała na postmodernistyczną modłę elementy sztuki wysokiej i niskiej, dokonując przy tym dekonstrukcji popu. Niektórzy krytycy zwracali uwagę na wyjątkowość "The Who Sell Out", które jako jedno z pierwszych dzieł muzycznych obnażało komercyjny i konsumpcyjny charakter hołdującej ponoć indywidualizmowi i wolności scenie popowej.
Album został uznany w swoim czasie za nowatorski, stąd też częste zestawianie go z wydanym w tym samym roku krążku "Sgt. Pepper’s Lonely Hearts Club Band" Beatlesów, a także "Pet Sounds" Beach Boysów. Nie przełożyło się to jednak na sukces komercyjny dzieła. Jak wspomina Townshend, „gdy album w końcu trafił do sklepów, okazało się, że jest najgorzej sprzedającym się produktem The Who na Wyspach Brytyjskich”. Jego promocja również była ograniczona ze względu na szereg kontrowersji, np. niektóre rozgłośnie uznały płytę za „budzącą niesmak” z powodu zbyt ostrego poczucia humoru. Choć zatem album zyskał z czasem status klasyki rocka, w roku swojej premiery nie dał grupie rozgłosu. Dzisiaj uznawany jest za jedno z najważniejszych artystycznych świadectw epoki. Przyniósł on bowiem „celebrację nowego czasu, radośnie zbierając wszystkie drobne elementy, które złożyły się na całokształt powojennej brytyjskiej kultury popularnej”.
Jako ciekawostkę warto dodać, że psychodeliczny utwór "I Can See For Miles" został uznany przez Pete’a Townshenda za kwintesencję brzmienia The Who oraz wszystkich jego artystycznych dążeń ("an ultimate Who’s song"). Na ogół uznaje się tę piosenkę za najlepszy popowy singiel grupy.
Festiwal w Monterey.
W niedzielę 18 czerwca 1967 grupa wystąpiła na festiwalu w Monterey. Był to pierwszy koncert The Who w Stanach Zjednoczonych, a zarazem okazja do zapoznania się z amerykańską kontrkulturą „dzieci kwiatów”. Występ zakończył się eksplozją zestawu perkusyjnego, kłębami dymu, zniszczeniem gitary oraz częściowym zdemolowaniem sceny. Townshend „roztrzaskał gitarę o wzmacniacze, a jej resztki rzucił na widownię”, podczas gdy „Keith Moon rozbijał kopniakami zestaw perkusyjny, wyładowując na nim nadmiarową energię, a Roger Daltrey wymachiwał mikrofonem na uwięzi”. Całemu spektaklowi destrukcji towarzyszyły agresywne antyestablishmentowe okrzyki muzyków, które zaszokowały widownię nastawioną na hippisowski koncert pokoju i miłości. Występ określano później mianem „wyjątkowo spektakularnego i niezwykle fizycznego teatru”.
W 1968 roku powstał psychodeliczny singiel, "Magic Bus". Piosenka swoją tematyką oraz ekstatyczną formą zbliżała grupę do ruchu hippisowskiego. Tendencja ta stanie się jeszcze wyraźniejsza rok później, przy okazji ukazania się albumu "Tommy", mimo iż Keith Moon zdecydowanie odżegnywał się od ideowych i estetycznych związków z „dziećmi kwiatami”. Piosenka nawiązywała do kolorowego vana flower power, którym jeździli członkowie komuny Merry Praknksters (czyli m.in. muzycy Grateful Dead, Ken Kesey czy Neal Cassady), jednocześnie upamiętniając podróż muzyków The Who do Kalifornii.
Dojrzały etap twórczości: hard rock, art rock (1969-1978).
"Tommy".
Z czasem na czele grupy stanął, jako kompozytor i autor tekstów, Pete Townshend. Odtąd muzyka The Who zaczęła odnosić coraz większe sukcesy artystyczne i komercyjne. Po występie na festiwalu rockowym Monterey Pop Festival w 1967 roku zespół stał się popularny nie tylko w Wielkiej Brytanii, ale również w Stanach Zjednoczonych. W 1969 wystąpił także na festiwalu w Woodstock, wykonując tam m.in. utwory z Tommy’ego, rock opery, która wyznaczyła ważny przełom w biografii twórców. Zdaniem niektórych krytyków uczyniła ona z The Who nie tylko zespół produkujący chwytliwe single na potrzeby radia, ale „rockowy akt”, którego znaczenie rozciąga się na performans oraz wydarzenie artystyczne. Już w momencie wydania album zyskał miano arcydzieła, zaś w 2003 roku został sklasyfikowany na 96. miejscu listy 500 albumów wszech czasów magazynu „Rolling Stone”. "Tommy" stał się również ważny dla pokolenia hippisów, gdyż „historyczny zapis słynnego festiwalu Woodstock z 1969 r. pokazuje grupę The Who wykonującą o piątej nad ranem, kiedy świt dopiero rozjaśnia ciemności, piosenkę zapowiadającą koniec fałszu i religii, a nadejście epoki ducha i miłości”. Płyta okazała się nie tylko zbiorem powiązanych ze sobą fabularnie piosenek, ale także artystyczny manifest oświecenia duchowego, który, zdaniem Michała Gołębiowskiego, można zestawić z "Wilkiem stepowym" Hermanna Hessego lub "Janem Krzysztofem" Romaina Rollanda. Stąd jego reprezentatywność dla ruchu „dzieci kwiatów”. Gołębiowski określił filozoficzną koncepcję "Tommy’ego" jako „kolektyw na rzecz élan vital”.
"Tommy", będąc albumem koncepcyjnym, opowiada historię tytułowego chłopca, Tommy’ego Walkera, który w wyniku traumy stał się niemy, głuchy i ślepy, przez co padł ofiarą społecznego ostracyzmu. Z czasem ludzie zauważyli jednak jego nieprzeciętne umiejętności w grze w pinballa, przez co obwołali go mesjaszem. Psychodeliczne i surrealistyczne w przyjętej strategii estetycznej dzieło The Who jest zatem krytyką panujących po wojnie stosunków społecznych. Porusza ono również temat wolności, indywidualizmu, samostanowienia oraz duchowości. Była to zatem pierwsza płyta zespołu, która wyeksponowała zarówno art rockowe ambicje Townshenda, jak również jego filozoficzne i religijne przemyślenia. Z tego powodu "Tommy" wpisał się w dążenia ówczesnej kontrkultury amerykańskiej, stając się pierwszym dziełem The Who, które zagwarantowało grupie sławę poza Europą. Odtąd utwory z albumu pojawiały się regularnie na koncertach. Wykonania na scenie wprowadzały do występów The Who elementy pompatycznego spektaklu teatralnego. Townshend przyznał, że utwory do rock opery nie powstawały w porządku chronologicznym wyznaczanym przez fabułę, dzięki czemu udało się uzyskać efekt lekkiego chaosu, który balansuje pomiędzy linearnością zdarzeń, awangardowym rozbiciem formy oraz poetyką snu albo narkotycznej wizji. Współcześnie uznaje się "Tommy’ego" za kamień milowy w rozwoju muzyki rockowej. Został on również doceniony przez kompozytorów muzyki poważnej, m.in. Leonarda Bernsteina.
Na podstawie albumu The Who powstał musical w reżyserii Kena Russella, "Tommy" z 1975 roku. Obraz zdobył dwie nominacje do Oscarów (w tym za najlepszą adaptację muzyki dla Pete’a Townshenda), dwie nominacje do Złotych Globów (w tym dla Rogera Daltreya jako najlepszy debiut męski) oraz jedną wygraną dla Ann-Margret jako najlepszej aktorki w musicalu. Dzieło doczekało się również wersji orkiestrowej pod egidą Lou Reiznera.
Festiwal w Woodstocku oraz incydent z Abbie’m Hoffmanem.
W niedzielę 17 sierpnia 1969 roku, tuż o świcie i wraz ze wschodem słońca, zespół wystąpił na festuwalu w Woodstock. Występ ten przeszedł do historii, został też wpisany przez magazyn „Time” na listę 10 najlepszych momentów festiwalu. W trakcie koncertu Abbie Hoffman przerwał wykonanie "Pinball Wizard", nazywając tę piosenkę „g***em”, aby wykorzystać szansę na odezwę w sprawie przywódcy Czarnych Panter, Johna Sinclaira. Wywołało to przypływ gniewu Pete’a Townshenda, który następnie zaatakował fizycznie aktywistę i powalił go za pomocą gitary. Kiedy wynoszono Hoffmana ze sceny, muzyk rzucił, że „następnym razem go zabije”. Publiczność stanęła po stronie Townshenda, wygwizdując Hoffmana. Jak stwierdził Jerzy Jarniewicz, „Hoffman nie rozumiał, że taka bezpośrednia interwencja polityczna ma się do Woodstocku jak pięść do nosa”, ponieważ „tu nie było miejsca na uprawianie polityki ani na składanie politycznych deklaracji”.
"Live at Leeds" oraz Isle of Wight.
Kolejny przełom przyniósł występ na Uniwersytecie w Leeds, który odbył się 14 lutego 1970 roku. Zapis z tego wydarzenia trafił na pierwszy krążek koncertowy The Who, Live at Leeds, z czasem zdobywając status „najlepszej koncertowej płyty rockowej wszech czasów”. Muzyka grupy stała się wówczas znacznie bardziej agresywna i hałaśliwa, pod wieloma względami prekursorska względem wczesnego heavy metalu. Magazyn „New York Times” nazwał wręcz ten album „doszczętnym hardrockowym całopaleniem”. "Live at Leeds" znamionował również chwilowe odejście The Who od rozbudowanych koncepcji artystycznych, aby skłonić się ku surowemu, bardziej rdzennemu brzmieniu.
29 sierpnia 1970 roku grupa wystąpiła na festiwalu na wyspie Wight. Materiał tam zebrany przypomina swoim surowym brzmieniem wcześniejszy album koncertowy, "Live at Leeds", z tą jedynie różnicą, że udało się uzyskać głębsze, bardziej przestrzenne brzmienie oraz lepszą jakość nagrania. Choć występ ten zapisał się w historii muzyki rockowej, nagrania z koncertu trafiły do oficjalnej dystrybucji dopiero w 1996 roku. Występ na Isle of Wight Festival uosabiał dojrzały etap twórczości The Who, który łączy hard rockową stylistykę ze złożonymi kompozycjami właściwymi art rockowi.
Oba koncerty utrwaliły pozycję The Who jako jednego z najlepszych występujących grających na żywo.
"Who’s Next" i "Lifehouse".
Od początku lat 70. na rynku zaczęły pojawiać się kolejne zdobywające sukces single grupy utrzymane w stylistyce hard rocka, takie jak "Let’s See Action", "Relay" lub "Long Live Rock". Ich tematyka coraz częściej podejmowała kwestie rewolucji społecznej oraz poszukiwań religijnych i drogi duchowej Townshenda. Najbardziej znany z tych utworów, "The Seeker" –
to piosenka niemająca zbyt wiele wspólnego z miłośnikami Baby albo adeptami Hare Krishna, czy innymi tego typu sprawami; ona po prostu wychwala zwyczajnego chłopaka, który miał zwyczaj atakować ludzi z butelką w ręce, a jednak, wierzcie lub nie, pragnie spełnienia w boskości, nawet jeśli sam nie zdaje sobie z tego sprawy.
Gołębiowski zauważa:
Napisana kilka miesięcy po słynnym występie na Woodstocku piosenka "The Seeker" przyniosła bodaj najwcześniejszy, a zarazem najgłębszy rozrachunek z dążeniami lat sześćdziesiątych. Townshend wspominał, że napisał go dla zabawy, nie wiedząc, że z czasem zacznie odzwierciedlać jego osobisty impas jako człowieka oraz ikony kontrkultury.
Muzyka The Who odzwierciedlała wówczas „szczególną atmosferę pokoleniowego rozczarowania, które przekształca się w uliczny ruch zbuntowanych”. Piętno na refleksyjnych piosenkach grupy odcisnęły poszukiwania duchowe Pete’a Townshenda, w tym zwłaszcza jego fascynacja rozmaitymi wariantami filozofii Wschodu oraz mistyką chrześcijańską i islamską. Pojawiały się w nich również treści dokonujące rozrachunku z nadziejami „dzieci kwiatów”. Pod koniec piosenki "Baba O’Riley" pojawia się na przykład tekst: „Pustkowie młodych, to tylko pustkowie młodych; są wypaleni” ("teenage wasteland, it’s only teenage wasteland and they’re wasted"), przywodzący na myśl "Ziemię jałową" (The Waste Land) Thomasa Stearnsa Eliota, a w piosence "The Seeker": „Już wiem, że nie znajdę, choć szukałem wszędzie i nigdzie; tak, jestem poszukiwaczem, bardzo zdesperowanym człowiekiem” ("I won’t get to get what I’m after, focusing on nowhere investigating miles I’m a seeker I’m a really desperate man"). W przypadku utworu "Let’s See Action" –
bezpośrednią inspiracją były wprawdzie mistyczne nauki Mehera Baby, lecz jego przekaz odpowiada temu wszystkiemu, co niesie za sobą doświadczenie „ciemnej nocy” (...). Co z tej perspektywy ciekawe, Townshend splata ze sobą nie tylko pojęcia „nicości” i „wszystkiego”, ale także typowe dla kontrkultury lat sześćdziesiątych działanie społeczne z potrzebą osobistej kontemplacji (...). W zakończeniu utworu Let’s See Action wzajemnie przenikają się słowa: „nothing” i „everything”, czyli „nic” i „wszystko”.
Grupa wyraźnie kierowała się w stronę szorstkiego i mocnego brzmienia, które znamionowało głównie występy koncertowe. Kwintesencję jej twórczości w najbardziej klasycznym dla niej okresie przyniósł album Who’s Next z 1971 roku. Krytycy są zgodni co do opinii, że właśnie ten krążek daje przykład pełni możliwości zespołu w zakresie ostrego, buntowniczego i energicznego rocka. Takie utwory jak "Baba O’Riley", "Behind Blue Eyes" i "Won’t Get Fooled Again" na trwałe zapisały się w kanonie muzyki rockowej, do dziś często goszcząc w rozgłośniach radiowych. Album uczynił z The Who jeden z czołowych zespołów lat 70., zestawiany z młodszymi formacjami wczesnej rewolucji heavymetalowej (tzw. "heavy revolution"), zwłaszcza z Led Zeppelin. W 2003 roku album został sklasyfikowany na 28. miejscu listy 500 albumów wszech czasów dwutygodnika „Rolling Stone”. Stał się on również najpopularniejszym dziełem The Who wśród wielbicieli zespołu oraz klasycznego rocka.
Warto wspomnieć, że słynny „krzyk” ("scream") Daltreya oraz towarzyszący mu podczas koncertu „ślizg mocy” ("power slide") Townshenda w utworze "Won’t Get Fooled Again" należy do najbardziej ikonicznych momentów w historii muzyki rockowej.
Część piosenek znajdujących się na krążku "Who’s Next" oraz publikowanych w tym czasie singli pochodzi z niezrealizowanego projektu kolejnej rock opery, Lifehouse. W założeniu dzieło miało podejmować problemy związane z ekologią, kontrolą społeczną oraz konsumpcjonizmem. Kluczową rolę dla jego wymowy miała odegrać filozofia duchowa Mehera Baby, który w tym czasie był przewodnikiem duchowym Townshenda. Muzyk pisał o całym projekcie w następujących słowach:
Zamierzyłem, że bohater mojego "Lifehouse" będzie zacnym człowiekiem, postępową istotą, która popełnia niewybaczalny błąd, rzutujący na karmę. W mrocznej przyszłości, którą uwidoczniłem w utworze, ludzkość przetrwa nieuchronną katastrofę ekologiczną (...), izolacja okaże się środkiem wiodącym do transcendencji (...). Nadzorcy Gridu szybko odkryją, że muzyka rockowa się nie sprawdzi. Ma potencjał wybudzania uśpionych mas zatem zostanie bezwzględnie zakazana. Tymczasem grupa renegatów i nerdów urządza koncert rockowy, eksperymentuje z rozbudowanymi systemami sprzężeń zwrotnych między słuchaczami (widzami) a muzykami. Włamie się do Gridu. Zwabiani do Lifehouse ludzie będą tam – każdy po swojemu – śpiewać pieśni, z których powstanie muzyka sfer, wysublimowana harmonia, która da początek temu, co sam nazwałem jednym perfekcyjnym dźwiękiem. Przypuszczony przez władzę szturm na Lifehouse sprawi, że jego bywalcy – jak jeden – znikną w swego rodzaju muzycznej nirwanie.
Kluczowym momentem w projekcie "Lifehouse" miała być piosenka "Join Together", która ostatecznie nie znalazła się na albumie "Who’s Next" i została wydana na singlu. Mówi ona o wielkiej jedności i zgodzie całego społeczeństwa, połączonego mocą muzyki. Na towarzyszącym piosence klipie wideo widzimy również zbliżenie się muzyków i publiczności, tak aby scena i widownia stanowiły jedno. Miało to być zwieńczenie fabuły "Lifehouse", która w zamyśle Townshenda opowiadała o ludzkiej alienacji w świecie technokracji, przezwyciężonej dzięki sztuce i wolności, tak aby nastąpiła harmonia i pełnia.
"Quadrophenia".
Wydany w 1973 roku dwupłytowy album koncepcyjny Quadrophenia uznaje się dziś za jedno z najważniejszych dzieł klasycznego rocka. W opinii Townshenda jest to również magnum opus grupy.
Pomysł na stworzenie tego albumu pojawił się w głowie Townshenda, kiedy poszukiwał odpowiedniej idei dla uczczenia nadchodzącego dziesięciolecia istnienia grupy. Dość wcześnie zaczął on brać pod uwagę możliwość stworzenia kolejnej rock opery, która przebiłaby "Tommy’ego" poziomem artystycznym oraz ambicjami. Muzyk wspomina również o frustracji doświadczanej w związku z fiaskiem projektu "Lifehouse" oraz świadomością tego, że pozostali członkowie The Who nie rozumieją i nie do końca akceptują inspiracji duchowych płynących z nauk Meher Baby. Pewnego dnia Townshend spacerował brzegiem morza, szukając w ten sposób ukojenia, a wtedy przyszła mu na myśl melancholijna refleksja: „Cóż z tego wszystkiego, skoro będzie kiedyś trzeba ściąć włosy”. Tekst ten stał się następnie początkiem piosenki "Cut My Hair", która później została włączona do nabierającej kształt "Quadrophenii".
Tytuł albumu nawiązuje zarówno do kwadrofonii jako systemu czterokanałowej transmisji dźwięku czy czterech różnych nastrojów cechujących piosenki (od poczucia odrzucenia i gniewu, przez melancholię aż po nadzieję), jak i do odmiennych osobowości czterech członków zespołu The Who oraz fikcyjnego roztrojenia jaźni głównego bohatera opery („quadrohenia” jako odmiana „schizofrenii”). Przedrostek "quadro" odnoszono również do czterech głównych tematów opery: agresji, frustracji, cierpienia oraz miłości, a także „czterech różnych sposobów spojrzenia na świat” w drodze do osiągnięcia własnej wewnętrznej prawdy. Do albumu dołączono 36-stronicowy album ze zdjęciami, które obrazują przebieg fabuły dzieła. Dźwięk nagrywano w systemie kwadrofonicznym zwłaszcza po to, aby dokonać syntezy muzyki instrumentalnej z odgłosami deszczu, wiatru i morza.
"Quadrophenia" była projektem w całości przemyślanym i zaprojektowanym przez Pete’a Townshenda, który uważał ją za swoisty rozrachunek z własnym dzieciństwem i młodością w robotniczej dzielnicy Londynu. Dzieło to różni od poprzedniej rock opery The Who, "Tommy’ego", drobiazgowy, a miejscami brutalny wręcz realizm w obrazowaniu czasów powojennych oraz wyżu demograficznego w Wielkiej Brytanii. Realizm ten został uwydatniony przez użycie autentycznych nagrań z wiadomości radiowych informujących o bójkach między członkami gangów modsów i rockersów. "Quadrophenia" cechuje się jednocześnie głębokim liryzmem:
Na samym początku słychać huk fal i miotane nimi wołanie z oddali: „czy widzisz, kim naprawdę jestem?” albo „czy widzisz prawdziwego mnie?” („can you see the real me?”). Jimmi, protagonista „Quadrophenii”, rozpaczliwie potrzebuje zostać usłyszany, zobaczony w swojej wyjątkowości, choć sam do końca nie wie, kim „naprawdę jest” (...). Teksty piosenek współtworzących kolejne rozdziały „Quadrophenii” oscylują wokół dwóch słów, „sea” (morze) oraz „me” (ja), nie bez powodu tworzących parę stale powracających rymów. Tak naprawdę Jimmy to morze, raz spokojne, a innym razem wzbudzone (...). Samo morze symbolizuje tutaj nie tylko przestrzeń tajemnicy istnienia, ale także wielokrotnie już wspomniany „pęd życia”, czyli élan vital. Nie da się go ujarzmić za pomocą konwenansu społecznego, ani poprzez życzenie doskonałego ładu. Może być tylko przeżyty, w całości i aż do końca. On sam natomiast „tchnie, dokąd chce”.
Postać Jimmy’ego, wyraźnie inspirowana osobistą historią życia Townshenda, stoi w centrum dzieła. To ktoś, kto „poszukuje własnej tożsamości, sensu oraz celu istnienia”, przy tym wszystkim „zmagając się z permanentnym bezrobociem, presją rodziców i uzależnieniem od amfetaminy”. Na drodze do duchowego przebudzenia zanegował wartości tradycji, rodziny i społeczeństwa, aby rzucić się w wir anarchii. Jednocześnie zauważył, że wyzwoleńcze subkultury modsów i rockersów rodzą przemoc i wcale nie przyczyniają się do szczęśliwego życia. "Quadrophenia" była wobec tego nie tylko hymnem Townshenda na cześć kontrkultury młodzieżowej lat 60., ale także hołdem złożonym klasie robotniczej w Wielkiej Brytanii lat powojennych. Muzycy wskazywali zwłaszcza na „dzieciaków z Goldhawk Road”, choć ważnym miejscem w fabule opowieści okazało się również miasto Brighton w północnej Anglii. Gołębiowski porównał całość dzieła do filmu "Czerwona pustynia" Michelangelo Antonioniego z 1964 roku.
"Quadrophenia" to dzieło, z którego Townshend był najbardziej dumny i które najpełniej odzwierciedlało jego artystyczne dążenia. Album w czasie swojej premiery zyskał w opinii wielu krytyków miano arcydzieła, do dziś nosząc miano jednego z najważniejszych albumów koncepcyjnych w historii, zestawiany m.in. z wydanym w tym samym roku "The Dark Side of the Moon" Pink Floyd. Krytycy muzyczni zwracali uwagę na bogatą inżynierię dźwięku oraz produkcję utworów składających się na album.
Na podstawie albumu powstał w 1979 roku film fabularny, "Kwadrofonia", w reżyserii Franca Roddama, z udziałem m.in. Stinga. Początkowo do zagrania głównej roli brano pod uwagę Johnny’ego Rottena z grupy Sex Pistols. Magazyn „The New York Times” umieścił film na liście 1000 najlepszych filmów wszech czasów.
"The Who by Numbers".
Sporządzona przez Johna Entwistle’a okładka albumu The Who By Numbers z 1975 roku (niekompletne wizerunki członków zespołu jako tzw. „połącz kropki”, tj. dziecięca szarada, kształty gotowe do obrysowania przez łączenie punktów) pokazuje ówczesny stan grupy: muzycy byli skłóceni i rozproszeni, spodziewając się rychłego końca kariery. Tytuł albumu nawiązuje do frazy „by numbers”, która oznacza pracę wykonywaną zgodnie z obowiązkiem, lecz bez pasji czy przekonania. W tym czasie Pete Townshend myślał wręcz o oficjalnym rozwiązaniu zespołu. Osobisty kryzys gitarzysty przełożył się na długotrwały brak kontaktu pomiędzy muzykami. Choć "The Who By Numbers" wskazuje na znaczny rozwój umiejętności Daltreya, wokalista coraz częściej myślał o porzuceniu The Who na rzecz rozwoju kariery aktorskiej. 
Piosenki zawarte na tym albumie były znacznie bardziej osobiste, aniżeli na poprzednich płytach The Who, dotykając problemów alkoholowych, rodzinnych i personalnych Townshenda opisywanych z dużą dozą dosłowności, a nawet emocjonalnego ekshibicjonizmu. Muzyk wspomina, że podczas pracy nad każdą z piosenek był w bardzo złym stanie psychicznym, doświadczył załamania nerwowego, „wypłakiwał oczy” i „czuł się pusty w środku”. Współpraca z Townshendem okazała się wówczas wyjątkowo trudna, co sprawiło, że reszta zespołu przystępowała do nagrywania "The Who by Numbers" bez wyraźnie nakreślonego kierunku, w którym należało podążać. Niektórzy dziennikarze muzyczni nazwali wręcz całą tę płytę „listem pożegnalnym przed samobójstwem”. Płyta uczyniła z Townshenda jednego z pierwszych muzyków, którzy w swojej twórczości z tak dużą dozą szczerości dokonywali osobistych rozrachunków z własnym życiem. Pod względem stylu muzycznego The Who By Numbers odeszła od rozbudowanych i bogatych kompozycji Quadrophenii na rzecz prostych, folkowych i rock and rollowych piosenek, które łączą subtelne brzmienia akustyczne w tle z riffami granymi na gitarze elektrycznej. Daltrey śpiewał mocne, żywiołowe i hardrockowe utwory, a Townshend – liryczne ballady zbliżone do stylu Boba Dylana czy Neila Younga.
Pomimo dużego natężenia emocjonalnego, od nienawiści, gniewu, aż po smutek i melancholię, jak również wyraźnego rozwoju wokalnych umiejętności Rogera Daltreya, album spotkał się z chłodnym przyjęciem krytyków. Jednocześnie "The Who by Numbers" stał się ulubionym albumem Daltreya. Wokalista stwierdził, że „album ten odsłania wszystkie nasze niedoskonałości, i to jest w nim najpiękniejsze”.
Schyłek działalności: new wave, punk (1978-1982).
"Who Are You".
Wydany w 1978 roku album Who Are You był ostatnim, na którym wystąpił Keith Moon. Grupa odeszła od prostoty "The Who By Numbers", aby rozwinąć skomplikowane i rozbudowane aranżacje z użyciem syntezatorów, podobnie jak to miało miejsce podczas tworzenia "Quadrophenii". Zarazem album ten znamionuje okres w działalności grupy, w którym muzycy eksperymentowali z zyskującymi na popularności nowymi stylami, takimi jak funk, synth pop oraz disco, usiłując uzyskać dzięki temu połączeniu wyjątkowe brzmienie. Wokal Daltreya stał się ostrzejszy za sprawą inspiracji rodzącą się sceną punkową. Eksploatowanie nowych brzmień miał tym większe znaczenie, że jednym z wątków przewodnich albumu jest namysł nad nietrwałością sztuki. Utwory takie jak "New Song" czy "Music Must Change" cechują się zatem melancholijnym nastrojem oraz nostalgią za odchodzącą kontrkulturą, dla której rock and roll był jednym z narzędzi społecznej rewolucji. Dzięki nim Townshend stał się jednym z pierwszych muzyków rockowych, którzy zaczęli podejmować temat starzenia się z dużą dozą szczerości i dosłowności.
Tytułowy utwór, "Who Are You", dotyczy nasilających się problemów alkoholowych Townshenda. Pojawiające się w refrenie pytanie: „Naprawdę chcę wiedzieć, kim jesteś” ("Who are you, I really wanna know"), odnosi się do zaników pamięci po kolejnych zakrapianych imprezach, opisując także zwątpienie Townshenda we własną tożsamość i autentyczność życia w obliczu bolesnego rozrachunku z osobistymi problemami, takimi jak uzależnienie, rozwód oraz trudności w opanowywaniu napadów gniewu. Pomysł na napisanie piosenki zrodził się podczas spotkania gitarzysty z dwoma muzykami Sex Pistols, Steve’em Jonesem oraz Paulem Cookiem, którzy uznali The Who za kluczową inspirację dla niezależnej sceny punkowej Londynu. Szybko zaczęto zresztą postrzegać "Who Are You" jako potwierdzenie sukcesji łączącej The Who z Sex Pistols oraz pozostałymi formacjami reprezentującymi punk rocka. Townshend wspominał:
Na przełomie 1973 i 1974 roku byłem już starzejącym się „tatusiem punk rocka”. Wyznaczałem standardy, które sam z trudem zdołałem utrzymać. Moje policzki puchły, lecz bynajmniej nie za sprawą wpychanych do ust kłębków wełny, jak u Brando odgrywającego rolę bossa mafii. Szydząc ze wszystkiego dokoła, łykałem dziesiątki dopalaczy, choć czułem, że nie przyjmowały się za dobrze. 
Trzy tygodnie po wydaniu płyty zmarł Keith Moon. Stwierdzono u niego zażycie 32 tabletek klometiazolu, czyli leku, który wspomagał terapię wychodzenia z alkoholizmu. W tym kontekście ironicznego wydźwięku nabiera okładka płyty "Who Are You", a ściślej napis na krześle, na którym siedzi Moon: „Not To Be Taken Away”, czyli „Nieuchwytny” lub „Swego diabli nie biorą”. Po jego śmierci grupa zatrudniła nowego perkusistę, Kenneya Jonesa, nagrywając z nim dwie kolejne płyty. 
Incydent w Riverfront Coliseum.
W 1979 podczas występu The Who w Riverfront Coliseum (obecnie Heritage Bank Center), w Cincinnati, w stanie Ohio doszło do tragedii, tj. zadeptania 11 fanów oraz ciężkiego poranienia 26 innych osób, które usiłowały wejść na salę koncertową. Miejsca siedzące były bowiem dostępne dla widowni na zasadzie „kto pierwszy, ten lepszy”, przy czym w obawie przed dewastacją budynku otworzono jedynie kilka bramek. Początkowo planowano odwołać występ, który ostatecznie przebiegł jednak wedle pierwotnego planu. Muzycy dowiedzieli się o zajściu przy bramkach dopiero po zejściu ze sceny. Townshend wspominał: „Kiedy opowiedziano nam o wszystkim, moje emocje przeszły przez dwa etapy. Najpierw ogromny niepokój i zdenerwowanie. Później poczułem złość na samego siebie, że występowaliśmy wtedy, gdy miało miejsce to zdarzenie”.
W wyniku tragedii odwołano kolejne koncerty w tym miejscu, m.in. Blue Öyster Cult oraz Aerosmith.
"Face Dances".
W 1981 roku światło dzienne ujrzał album Face Dances, który podzielił zarówno szerokie grono odbiorców muzyki rockowej, jak i wielbicieli grupy. Choć krążek zawierał kilka klasycznych dla The Who utworów, tj. "You Better You Bet", "Another Tricky Day" oraz "Don’t Let Go The Coat", krytycy muzyczni zauważali, że jego brzmienie znacznie odchodzi od brzmienia, z którym zespół był najsilniej utożsamiany. Całość "Face Dances" zbliżała się w stronę pop rocka z elementami new wave oraz punku. Dwa utwory Johna Entwistle’a, "The Quiet One" oraz "You", utrzymane zostały w stylistyce heavy metalu. Wokal Daltreya zaczerpnął szereg rozwiązań ze stylu The Police oraz Sex Pistols, dokonując połączenia nowej mody lat 80. z chwytami, które sprawdziły się na poprzednich, hardrockowych płytach.
Niemal wszystkie piosenki na albumie "Face Dances" charakteryzuje sarkazm i cierpki humor, za pomocą których Townshend zwierzał się z kolejnego kryzysu emocjonalnego, nieudanej walki o utrzymanie małżeństwa, a także ze zmagania z uzależnieniem od używek. W najbardziej znanym utworze z płyty, "You Better You Bet", pojawia się kilka ironicznych sugestii dotyczących kryzysu małżeńskiego, który skutkował później rozwodem: „Kiedy mówię ci, że cię kocham, to mówisz, że lepiej by było, gdyby tak było” oraz „Tylko trochę – to w porządku, jeśli masz zamiar zostać na noc”. Tekst ten w ironicznym tonie nawiązuje do rozmowy, którą Townshend odbył ze swoim mistrzem duchowym, dowiadując się, że „jeśli żona kocha go już tylko trochę, to wciąż wystarczy”. Pozostałe piosenki z dużą dozą szczerości mówią o przyczynach rozpadu związku. Były nimi wybuchowe zachowania muzyka, chaotyczny tryb życia oraz uzależnienie od alkoholu. W piosence "Don’t Let Go the Coat" słyszymy: „Nie potrafię wziąć odpowiedzialności za swoje wybuchowe zachowanie, straciłem kontakt z jedynym Zbawcą”. Album podejmuje również kwestię przelotnych znajomości, dzięki którym Townshend zamierzał złagodzić ból osobistych porażek. Sam Townshend wspominał po latach:
Nie dawało się ukryć, że Karen miała mnie już dość. Dość mojego egoizmu, nadmiaru pracy i popijania. Niektórzy przyjaciele pocieszali: wyszła za gwiazdę rocka, to czego się spodziewała? Ale nie w tym rzecz. Ona dojrzewała, a ja nie (...). Każdego ranka odbierała telefon od młodego człowieka imieniem Ben, z którym się umówiła na podwożenie do college’u. Twarz jej jaśniała na dźwięk jego głosu (...). Obiecałem Karen, że się ustatkuję. Najwyraźniej nie miałem zamiaru dotrzymać obietnicy (...). Karen i dzieci przepadły gdzieś w zakamarkach świadomości. Tylko w ten sposób potrafiłem stawić czoło temu, co robię.
Ten biograficzny kontekst stanowi klucz do zrozumienia piosenek pisanych w tym czasie dla The Who. Okładkę płyty zaprojektował popartowy artysta, Peter Blake, odpowiedzialny wcześniej za okładkę "Sgt. Pepper’s Lonely Hearts Club Band".
"It’s Hard".
Następny album, It’s Hard, kontynuował punk rockowy zwrot w karierze The Who, proponując w zestawieniu z "Face Dances" mniej popowe, a wyraźnie cięższe, agresywniejsze i ostrzejsze brzmienie. Zdecydowanie cięższa stała się gra na perkusji Kenneya Jonesa, określona przez jednego z krytyków mianem „wojennych bębnów” ("martial drum rolls"). Podobnie pisano o „ostrym jak brzytwa” wokalu Daltreya oraz „tnącej” gitarze Townshenda. 
Wymowna okazała się sama okładka płyty: chłopiec zajęty przy automacie gry arcade Space Duel nawiązywał do Tommy’ego jako mistrza pinballa. Jak wyjaśniał Townshend, metafora miała zapowiadać wejście grupy w zupełnie nową epokę muzyki rockowej, jak również w całkiem odmienny rynek zdominowany przez rock stadionowy. Chłopiec na okładce jest przy tym bez reszty pochłonięty grą, nie dostrzegając stojących obok gwiazd rocka; jest to trudne (tytułowe "it’s hard"), ponieważ okazuje się, że „The Who i nowe pokolenie młodzieży dzieli przepaść”. 
Townshend zdawał sobie sprawę z wyczerpywania się kreatywnej mocy dotychczasowej formuły zespołu. Twierdził na przykład, że jeśli odbiorca jego muzyki to „przedstawiciel pokolenia, z którym dorastał”, wówczas jego „solowe dokonania przemówią bardziej bezpośrednio” niż nowe albumy grupy. Mimo to chciał wykreować "It’s Hard" na kolejną klasyczną płytę, odpowiednik "Who’s Next" w nowych realiach. Stąd użycie syntezatorowej kompozycji algorytmowej w utworach takich jak "Eminence Front" czy "I’ve Known No War", co przypominało "Babę O’Riley" oraz "Won’t Get Fooled Again". W przeciwieństwie do intymnego, osobistego tonu "Face Dances", album "It’s Hard" powrócił do gniewnej i zbuntowanej odsłony The Who. Na pierwszy plan wysunął się społeczny sprzeciw oraz gorzki rekonesans straconej rewolucji, którą okazał się ruch kontestatorski modsów oraz „dzieci kwiatów”. Część spośród dziennikarzy muzycznych spodziewała się, że piosenka "I’ve Known No War", podejmująca temat zagrożenia wojną nuklearną, stanie się hymnem nowego pokolenia, a przy tym odpowiednikiem "My Generation" i "Won’t Get Fooled Again" na miarę lat 80.
Pomimo usilnych starań i sporych ambicji muzyków, album "It’s Hard" nie spotkał się z ciepłym przyjęciem krytyków. Jednym z wyjątków była recenzja Parke’a Puterbaugha z magazynu „Rolling Stone”, który uznał ten krążek za drugie po "Who’s Next" najlepsze nagranie studyjne The Who. Praca nad nim okazała się wyjątkowo forsująca dla muzyków, powodując u Townshenda poczucie wypalenia oraz niemocy twórczej. Dlatego też w 1982 roku, po pożegnalnej trasie koncertowej, zespół postanowił oficjalnie zakończyć działalność. Zapis pożegnalnego koncertu znalazł się na krążku "Who’s Last" z 1984 roku. Odtąd grupa The Who przestała być aktywna. Wyjątek stanowił jedynie 1985 rok, kiedy to zespół wystąpił na koncercie charytatywnym Live Aid w celu wspólnego zebrania funduszy dla głodujących w Etiopii.
Powrót (1996-2019).
"Endless Wire" i "Wire &amp; Glass".
W latach 90. członkowie grupy w dalszym ciągu co kilka lat schodzili się razem, aż w końcu oficjalnie w 1996 roku wznowili działalność. W przeddzień jednej z tras, w 2002 w hotelu w Las Vegas, zmarł John Entwistle. Grupa zatrudniła wówczas nowego perkusistę, Zaka Starkeya, syna Ringo Starra, aby kontynuować trasę koncertową. Wybór ten nie był przypadkowy, jako że Starkey postanowił zostać perkusistą pod wpływem fascynacji stylem gry Keitha Moona.
W 2006 roku ukazał się nowy album koncepcyjny, Endless Wire, który opowiada historię częściowo inspirowaną filmem "Pasja" Mela Gibsona, a częściowo nowelą autorstwa Pete’a Townshenda, "Chłopiec, który słyszał muzykę" (The Boy Who Heard Music). W piosence "A Man In A Purple Dress" słyszymy: „Jak śmiesz nosić szatę przywództwa, jak śmiesz chować twarz przed Bogiem, jak śmiesz uśmiechać się spod brody, by ukryć swoje przerażenie; jak śmiesz machać laską i oceniać mnie, siedząc w zapomnianym przez Boga bałaganie, Ty, mężczyzno w purpurowej szacie”. Utwór stanowi skargę na religijną hipokryzję, która doprowadziła do zabicia Jezusa z Nazaretu. Na albumie dominują refleksyjne piosenki łączące akustyczne brzmienia z elementami komputerowo generowanych alikwotów. Znajduje się na nim wiele osobistych wątków, w tym także podziękowania dla osób, które „zaszczepiły w Townshendzie wiarę, która trzymała go przy życiu w najmroczniejszych okresach”. Wieńcząca "Endless Wire" piosenka "You Stand By Me" to wyraz uznania dla Daltreya ze strony Townshenda, a zarazem utwór mający zażegnywać wieloletni konflikt pomiędzy muzykami.
Do albumu dołączono mini-operę, Wire &amp; Glass, która snuje wizję „społeczeństwa spętanego i zdławionego przez sieci komunikacyjne”. Ocaleniem dla świata „rozbitego na milion fragmentów” jest energia muzyki. W tym aspekcie "Endless Wire" przypomina "Tommy’ego" oraz projekt "Lifehouse", stanowiąc jednocześnie nostalgiczną reminiscencję filozofii Mehera Baby oraz Inayata Khana. W opowieści tej pojawia się również fikcyjny zespół złożony z trzech osób (młodego chrześcijanina, Żyda oraz muzułmanina), spośród których każda musi przezwyciężyć wzajemne podziały religijne i kulturowe, aby wyzwolić ludzkość poprzez „przemianę wszystkiego w muzykę”.
"Endless Wire" był pierwszą płytą studyjną The Who, którą muzycy skomponowali i nagrali po powrocie po 24 latach. Przy okazji jej pojawienia się na rynku Roger Daltrey w następujących słowach wspominał szczególną wspólnotę, jaką muzycy mieli wówczas z długoletnimi wielbicielami: „[Album] był refleksyjny, niemal melancholijny, przetrwaliśmy przecież wiele trudnych lat, a nasza muzyka… tliła się nadal; zaczęliśmy dochodzić do siebie”. Townshend entuzjastycznie wypowiadał się na temat krążka, uznając go za „pierwszy od lat najlepiej wyważony przykład jego ekspresji artystycznej” oraz „połączenie wielu ambicji twórczych”. Jedną z nich była próba wprowadzenia zupełnie nowego brzmienia zespołu. "Endless Wire" okazał się również najlepiej oceniana przez krytyków płyta The Who od czasów "Who Are You" z 1978 roku.
Wydanie rozpoczęło wielkie światowe tournée zespołu, które pominęło jedynie Afrykę oraz Amerykę Południową.
"WHO".
Album WHO z 2019 roku zwrócił na siebie uwagę przede wszystkim piosenką "Ball and Chain", która w swej strukturze jest utworem blues rockowym wyprodukowanym przy użyciu bogatej aranżacji oraz inżynierii dźwięku właściwej dla art rocka. Wielowymiarowe brzmienie cechuje także pozostałe piosenki na krążku. Głównie z tego powodu Roger Daltrey, udzielając wywiadów promocyjnych, uznał płytę "WHO" za największe osiągnięcie grupy od czasu "Quadrophenii". Z kolei krytycy zauważyli balans pomiędzy klasyczną formułą The Who z czasów "Who’s Next" i nowoczesną muzyką radiową XXI wieku: jest w nich zarówno kontrkulturowy bunt, jak i pieczołowitość estetyczna z użyciem nowoczesnych metod nagrywania (m.in. użycie auto-tune’a oraz nowego typu syntezatorów).
Piosenki zawarte na płycie podejmują tematy społeczne (np. związane z pożarem wieżowca Grenfell lub nadużyciami w więzieniu Guantanamo) oraz biograficzne, dokonujące rozrachunku z byciem artystą minionej już epoki. Te ostatnie cechuje spora dawka autoironii (np. „Nie obchodzi mnie, że znienawidzisz tę piosenkę”, „nie mam nic przeciwko temu, aby grał ją inny facet, nie jest nowa ani różnorodna” lub „nigdy nie chciałbym zmądrzeć”). Najczęstszą formułą artystyczną pozostał tutaj protest song. Jednocześnie zauważa się, że Townshend przekornie nadał nowym piosenkom pewien rys niezgody na „spokojne zestarzenie się” grupy, jednocześnie kontynuując swoją renomę jednego z pierwszych muzyków rockowych, którzy zaczęli szczerze śpiewać o starości. "WHO", będąc prawdopodobnie pożegnalnym albumem, jest zarazem w przewrotny sposób eponimiczny (zwykle płyta zatytułowana od nazwy zespołu bywa pierwszą lub jedną z pierwszych w dyskografii). To kolejny element gry prowadzonej przez Townshenda z wielbicielami The Who. W tym kontekście warto wspomnieć wypowiedź, w której Roger Daltrey, licząc 78 lat, wyznał, że „wciąż ma nadzieję, że umrze zanim się zestarzeje”, mając tym samym na myśli swój obecny stan ducha.
Okładkę zaprojektował ponownie popartowy artysta, Peter Blake.
Produkcja i instrumentarium.
Pete Townshend początkowo korzystał głównie z gitar Rickenbacker, choć później, zwłaszcza w momencie, gdy muzyka The Who stała się ostrzejsza, zostały one wymienione na Gibson SG Special oraz Gibson Les Paul. Używane były przez niego również elektryczny Gretsch 6120 oraz akustyczny Gibson J-200. Townshend korzystał przeważnie ze wzmacniacza Fender Bandmaster. John Entwistle początkowo korzystał z gitar basowych RotoSound, później zaś Fender Precision Bass, Fender Jazz Bass, Warwick, Gretsch oraz Guild Guitar Company. Keith Moon zazwyczaj korzystał z zestawu perkusyjnego firmy Premier.
Od połowy lat 70. na płytach The Who można usłyszeć semi-modularny syntezator monofoniczny ARP 2600. Od lat 90. zespół zaczął jednak korzystać z generowanego komputerowo matematycznego modelu alikwotów zaprojektowanego przez Lawrence’a Bella. Model ten został nazwany Lifehouse.
Oddziaływanie i wpływ na inne zespoły.
Na początku swojej działalności grupa The Who, zaliczana obok The Beatles, The Kinks oraz The Rolling Stones do wielkiej czwórki tzw. „brytyjskiej inwazji”, mocno wpłynęła na subkulturę modsów, cyganerię artystyczną swingującego Londynu, a także z ruch hippisowski. Z czasem zespół zaczął uchodzić za jedną z najbardziej wpływowych formacji rockowych.
Wpływ koncertów oraz wizerunku scenicznego.
The Who często określano mianem „jednego z najbardziej żywiołowych oraz intensywnych zespołów w historii rocka” ("one of the most turbulent and intense acts in the genre’s history"), ponieważ jego muzykę uznawano za najgłośniejszy oraz najbardziej buntowniczy spośród ówczesnych aktów kultury młodzieżowej. Dzięki temu The Who wyznaczyło standardy dla późniejszej sceny hard rockowej oraz punkowej. Uznaje się przy tym, że dwa zespoły późnych lat 60., The Who oraz The Rolling Stones, wypracowały zupełnie unikalny styl występów scenicznych. Podczas ich koncertów niejednokrotnie dochodziło do bójek przedstawicieli młodzieżowych subkultur oraz manifestacji niezadowolenia, co wprowadziło muzykę rockową na pułap istotnego społecznie głosu pokolenia. Bono z zespołu U2 tak opisywał wrażenie, jakie wywierała twórczość The Who na młodsze pokolenie muzyków:
Wybijali okna, trzęśli ziemią, przyprawiali nas o dreszcze. Nie będzie przesadą, jeśli powiemy, że The Who był niegdyś najgłośniejszym zespołem na świecie; ustanowili w tej dziedzinie rekord Guinessa. Ich styl ewoluował, od przestylizowanej kultury mods do eksplodującej anarchii i energii. Po ich potężnych występach życie nie było już takie samo.
Z kolei Dave Alexander z zespołu The Stooges wspominał:
[koncert The Who] był dla mnie pierwszym doświadczeniem absolutnego szaleństwa; nigdy wcześniej nie widziałem na scenie ludzi tak szalonych i niebezpiecznych, a wtedy zrozumiałem, że chcę robić to samo
Wpływ na kolejne pokolenia muzyków odegrał również sceniczny spektakl destrukcji, podczas którego Townshend oraz Moon publicznie niszczyli instrumenty muzyczne na zakończenie koncertu. W ślad za The Who podążyli Jimi Hendrix, Jeff Beck, członkowie grupy KISS oraz Nirvana. Do „sztuki destrukcji” ("art of destruction") jako znaku rozpoznawczego Townshenda nawiązuje również okładka albumu The Clash, "London Calling" z 1979 roku.
Muzycy wylansowali również przekorne stroje z widniejącą flagą Wielkiej Brytanii, czyli tzw. „union jacks”, których użycie w kontekście występu rockowego stanowiło sporą kontrowersję. Budziło to fascynację zwłaszcza w kontekście mocno społecznego i antyestablishmentowego przekazu wczesnych piosenek The Who. W późniejszym czasie trend ten upowszechnił się wśród wykonawców muzyki brytyjskiej. Odwoływali się do niego zwłaszcza muzycy z grupy Sex Pistols.
Wpływ stylu muzycznego.
Zespołowi przypisuje się prekursorstwo względem szeregu gatunków, takich jak punk rock, hard rock, rock stadionowy, synth pop, power pop, art rock, rock garażowy, opera rockowa, rock koncepcyjny, rock albumowy, brit pop, rock alternatywny, new wave, meta-rock, a nawet rock eksperymentalny oraz doom metal. Pionierski wkład The Who w muzykę rockową obejmował także:
Agresywna i mocna muzyka The Who wywarła znaczący wpływ na takie formacje jak Cream, The Jimi Hendrix Experience, Led Zeppelin, Deep Purple, Rush lub The Jam. W tym kontekście stały się zresztą znane wypowiedzi Townshenda, który zarzucał grupie Led Zeppelin kopiowanie szeregu rozwiązań wprowadzonych przez The Who na przełomie lat 60. i 70. Niektórzy krytycy muzyczni są zdania, że wizerunek sceniczny Roberta Planta był inspirowany Rogerem Daltreyem.
Piosenkę "My Generation" coverował m.in. zespół Iron Maiden, wydając singiel "Lord of the Flies" z 1996 roku. Utwór Won’t Get Fooled Again był wielokrotnie wykonywany przez zespół Van Halen.
The Who była grupą, która zyskała miano „ojców chrzestnych punk rocka”. Niektórzy uznają debiut, "My Generation", za właściwe początki punka. Inspirujące dla tego nurtu były również destrukcyjne zachowania Pete’a Townshenda oraz Keitha Moona. Z tego powodu muzyka The Who stała się punktem odniesienia dla MC5, Sex Pistols, Ramones czy The Clash. Steve Jones oraz Paul Cook uznali zresztą Pete’a Townshenda za kluczową postać dla rodzącej się u progu lat 80. niezależnej sceny punkowej.
Patti Smith wykonała piosenkę "My Generation" podczas występu na żywo w Agora Theatre and Ballroom, 26 stycznia 1976. Utwór został umieszczony w dodatkach bonusowych do wznowienia płyty "Horses".
Muzyka The Who stanowi nieustanną inspirację dla nurtu zwanego britpop. Mowa zwłaszcza o zespołach takich jak Blur, Oasis, Suede czy Stone Roses.
The Who był jednym z pierwszych zespołów, które tworzyły rock opery oraz albumy koncepcyjne, inspirując takich artystów jak David Bowie, Queen, Pink Floyd czy Flaming Lips.
W 2012 roku powstał krążek "Who Are You: An All-Star Tribute To The Who", będący zapisem koncertu ku czci grupy The Who. Wystąpili na nim Iggy Pop, Todd Rundgren, Pat Travers, Gretchen Wilson i Terry Reid, a także muzycy takich zespołów jak The Kinks, Sweet, Vanilla Fudge, Yes, Cream, King Crimson, Wishbone Ash, Asia, Deep Purple, Rainbow, Mountain, Porcupine Tree, Judas Priest, Dream Theater, Mahavishnu Orchestra, MC5, The Guess Who, Def Leppard, Hawkwind, Paul Revere &amp; the Raiders, The Vibrators, The Raveonettes, Herman’s Hermits, Blues Image, Night Ranger.
Nagrody i odznaczenia.
W 1990 roku grupa The Who została wprowadzona do "Rock and Roll Hall of Fame" jako „formacja, którą wielu uznaje za pretendenta do miana największego zespołu rockowego wszech czasów” (prime contenders, in the minds of many, for the title of World’s Greatest Rock Band). Ceremonii przewodził oraz laudację wygłosił zespół U2. Singiel "My Generation" oraz albumy "Tommy" i "Who’s Next" zostały również wprowadzone do Grammy Hall of Fame. W 2001 roku grupa otrzymała nagrodę Grammy Lifetime Achievement Award za „wybitny wkład na polu nagrywania muzyki”, a w 2005 roku wprowadzono ją do UK Music Hall of Fame.
W 2008 roku Pete Townshend oraz Roger Daltrey zostali odznaczeni nagrodą Kennedy Center Honors.
12 sierpnia 2012 roku grupa wystąpiła w ceremonii zamknięcia XXX Letnich Igrzysk Olimpijskich w Londynie.

</doc>
<doc id="29746" url="https://pl.wikipedia.org/wiki?curid=29746" title="Gromada (biologia)">
Gromada (biologia)

Gromada (w botanice "divisio", w zoologii "classis") – nazwa stosowana w języku polskim na określenie dwóch różnych rangą kategorii systematycznych.
Termin "classis" został wprowadzony przez Karola Linneusza jako jedna z pięciu podstawowych kategorii w hierarchicznym systemie klasyfikacji biologicznej.
Kategoriami pomocniczymi dla gromady są:
Różnice w nomenklaturze botanicznej i zoologicznej.
Tradycyjna polska systematyka botaniczna mianem „gromady” określa kategorię „divisio”, będącą odpowiednikiem typu („phylum”) w świecie zwierząt. Ostatnio zaczęto jednak dopuszczać stosowanie określenia „typ” dla wszystkich organizmów. W starszej literaturze polska „gromada” w świecie roślin nie odpowiada rangą „gromadzie” w świecie zwierząt.
Pozycja taksonomiczna w botanice.
Gromada w botanice obejmuje blisko spokrewnione klasy. Jej pozycja w układzie hierarchicznym (z uwzględnieniem kategorii pomocniczych) wygląda następująco.
Pozycja taksonomiczna w zoologii.
W zoologii do gromady zaliczane są blisko spokrewnione rzędy.

</doc>
<doc id="29748" url="https://pl.wikipedia.org/wiki?curid=29748" title="I wojna opiumowa">
I wojna opiumowa

Pierwsza wojna opiumowa znana także jako I wojna chińsko-brytyjska (1839-1842) została rozegrana między Wielką Brytanią a chińską dynastią Qing.
Na początku XIX wieku panujący w Chinach Mandżurowie (dynastia Qing), kierując się nacjonalizacją kapitału, ograniczyli handel z zagranicą do kilku monopolistycznych organizacji kupieckich, znajdujących się pod ich nadzorem. Protestowali przeciwko temu kupcy europejscy, zwłaszcza brytyjscy i francuscy, którzy działali w ramach Kompanii Wschodnioindyjskich. Proponowali oni przede wszystkim otwarcie wielkiego chińskiego rynku zbytu dla swych towarów. Kupując w dużych ilościach herbatę, jedwab, ryż i wytwory rzemiosła, musieli płacić za te towary srebrem, z braku zgody na wwóz do Chin własnych towarów. Dla zrównoważenia więc bilansu płatniczego, kupcy angielscy zaczęli do Chin dostarczać w dużych ilościach opium z upraw w Indiach Brytyjskich. Palenie opium bardzo się w Chinach rozpowszechniło, mimo szkodliwego działania na zdrowie palących, a handel nim przybrał formę kontrabandy.
Na polecenie cesarza Daoguanga, jego specjalny wysłannik w Kantonie, Lin Zexu, nakazał blokadę faktorii angielskich i zniszczył 20 tys. skrzyń z zarekwirowanym opium. Zmieszał je z wapnem, solą i wodą. W tej postaci wyrzucił je do morza. Niszczenie narkotyku trwało 22 dni. Rząd Wlk. Brytanii został wezwany przez Anglików do kontrataku i odbicia resztek opium, lecz odmówił twierdząc że nie jest w stanie prowadzić wojny z Chinami, co spowodowało rozwiązanie parlamentu i ponowne wybory, co umożliwiło dojście do władzy zwolenników interwencji w 1839-1842 . Eskadra okrętów brytyjskich, wykorzystując duże siły morskie, zaatakowała z zaskoczenia Kanton, a oddziały desantowe piechoty zajęły ten port, później także szereg innych miast przybrzeżnych, łącznie z Szanghajem. 
W Hongkongu nastąpiły negocjacje przedstawicieli, którzy zdecydowali się na stworzenie w Hongkongu strefy brytyjskiej, lecz zostało to odrzucone zarówno przez cesarza Chin, jak i rząd Anglii. Gdy cesarz zaproponował negocjację, doszło do podpisania traktatu nankińskiego, w ramach którego dozwolono na handel Brytyjczyków w kilku portach, ustalił cło i zezwolił Francuzom na działalność misyjną. 

</doc>
<doc id="29750" url="https://pl.wikipedia.org/wiki?curid=29750" title="Elektrokardiografia">
Elektrokardiografia

Elektrokardiografia (EKG) – zabieg diagnostyczny wykorzystywany w medycynie przede wszystkim w celu rozpoznawania chorób serca.
Pomijając EKG wykonywane w czasie operacji na sercu, jest to metoda pośrednia polegająca na rejestracji elektrycznej czynności mięśnia sercowego z powierzchni klatki piersiowej w postaci różnicy potencjałów (napięć) pomiędzy dwiema elektrodami, co graficznie odczytujemy w formie krzywej elektrokardiograficznej, na specjalnym papierze milimetrowym bądź na ekranie monitora.
EKG nie jest niezawodnym kryterium rozpoznania choroby: istnieje możliwość prawidłowego elektrokardiogramu przy schorzeniach kardiologicznych oraz nieprawidłowy zapis czynności elektrycznej przy prawidłowym stanie klinicznym.
Historia elektrokardiografii.
Historia EKG – szczególnie w swoich początkach – wiąże się z odkryciami z dziedziny fizyki, gdyż elektrokardiograf w istocie jest bardzo czułym galwanometrem. Późniejszy rozwój EKG związany jest z obserwacją zmian pojawiających się w zapisie i ich powiązaniem z konkretnymi jednostkami chorobowymi.
W 1819 r. duński fizyk Hans Christian Ørsted podczas demonstracji studentom ogrzewania platynowego drutu prądem z ogniwa Volty, zauważył, że igła magnetyczna leżącego obok kompasu porusza się za każdym razem gdy prąd elektryczny jest włączony. W ten sposób odkrył elektromagnetyzm.
W 1820 r. Johann Schweigger zwiększył poruszanie się igieł magnetycznych w polu elektromagnetycznym. Odkrył, że przez 100-krotne owinięcie drutu z prądem na szpulce, oddziaływanie na igłę ulega zwiększeniu. Schweigger wynalazł pierwszy galwanometr i ogłosił swój wynalazek na Uniwersytecie Halle 16 września 1820.
W 1842 r. Carlo Matteucci, profesor fizyki na Uniwersytecie w Pizie, pokazał, że prąd elektryczny towarzyszy każdemu uderzeniu serca żaby.
W 1872 r. francuski fizyk Gabriel Lippmann wynalazł elektrometr kapilarny. Jest to cienka szklana rurka ze słupem rtęci pod kwasem siarkowym. Menisk rtęci przesuwa się wraz ze zmianami potencjałów elektrycznych i jest obserwowany pod mikroskopem.
W 1876 r. Marey użył elektrometru do zapisu aktywności elektrycznej eksponowanego serca żaby.
W 1878 r. brytyjscy fizjolodzy John Burden Sanderson i Friderick Page zapisali prąd elektryczny serca żaby przy użyciu kapilarnego elektrometru i pokazali, że zapis ten składa się z dwóch faz (później nazwanych QRS i T).
W 1880 r. francuski fizyk Jacques-Arsène d’Arsonval we współpracy z Marcelem Deprezem ulepszył galwanometr. Zamiast igły magnetycznej poruszającej się gdy prąd elektryczny przepływał przez otaczającą drucianą zwojnicę, galwanometr Deprez-d’Arsonval miał zamocowany na stałe magnes i ruchome uzwojenie. Jeśli wskaźnik był przymocowany do zwojnicy, to mógł się on poruszać na odpowiedniej skali. Galwanometr d'Arsonvala stał się podstawą dla najnowocześniejszych galwanometrów.
W 1887 r. brytyjski fizjolog Augustus D. Waller ze Szkoły Medycznej St Mary w Londynie opublikował pierwszy ludzki elektrokardiogram. Został on wykonany na techniku laboratoryjnym przy użyciu elektrometru kapilarnego.
W 1889 r. holenderski fizjolog Willem Einthoven zobaczył demonstrowaną przez Wallera technikę na I Międzynarodowym Kongresie Fizjologów w Bale. Z czasem to właśnie Einthoven stanie się kluczową osobą w rozwoju elektrokardiografii.
W 1890 r. G.J. Burch z Oksfordu wymyślił arytmetyczną poprawkę dla obserwowanych fluktuacji elektrometru. Pozwoliło to zobaczyć prawdziwy kształt fali, ale wymagało męczących obliczeń.
W 1891 r. brytyjscy fizjolodzy William Bavliss i Edward Starling z Kolegium Uniwersyteckiego w Londynie ulepszyli elektrometr kapilarny. Połączyli koniec do prawej ręki i do skóry nad uderzeniem koniuszkowym i pokazali „trójfazową zmianę towarzyszącą (czy raczej poprzedzającą) każdemu uderzeniu serca”.
W 1893 r. Willem Einthoven wprowadził termin "elektrokardiogram" na spotkaniu Holenderskiego Stowarzyszenia Medycznego (później zgłoszono pretensje, że Waller pierwszy użył tego określenia).
W 1895 r. Einthoven, używając ulepszonego elektrometru i formułę poprawki, odkrył rozróżnienie 5 wychyleń, które nazwał P, Q, R, S i T.
W 1899 r. Karel Frederik Wenckebach opublikował artykuł "O analizie nieregularnych pulsów" opisujący osłabienie przewodnictwa przedsionkowo-komorowego prowadzącą do progresywnego wydłużenia i blokady przewodzenia przedsionkowo-komorowego u żaby. Nazwano to później blokiem Wenckebacha (Mobitz typu I) lub fenomenem Wenckebacha (periodyku Wenckebacha).
Ponieważ Einthoven zdawał sobie sprawę, że rejestracja zapisów elektrokardiograficznych przy użyciu elektrometru kapilarnego i formuły poprawki jest na tyle czasochłonna i uciążliwa, że nie nadaje się do zastosowania na szerszą skalę, zwrócił swoją uwagę na możliwość zastosowania w tym celu galwanometrów. Miały one jednak istotną niedogodność – były zbyt mało czułe. W 1901 r. Einthoven skonstruował nowy galwanometr do wykonywania elektrokardiogramu, używając drobnej kwarcowej struny pokrytej srebrem, inspirując się pomysłem Depreza i d'Arnsovala (którzy użyli drucianego uzwojenia). Jego galwanometr strunowy ważył 600 funtów.
W 1902 r. Einthoven opublikował pierwszy elektrokardiogram zapisany na galwanometrze strunowym. Już w 1903 r. Einthoven dyskutował o możliwości komercyjnej produkcji galwanometru strunowego z Maxem Edelmannem z Monachium i Horace Darwinem z londyńskiego Cambridge Scientific Instruments Company.
W 1905 r. Einthoven rozpoczął przesyłanie elektrokardiogramu ze szpitala do swojego laboratorium oddalonego o 1,5 km przez kabel telefoniczny. W 1906 Einthoven opublikował pierwszą uporządkowaną prezentację prawidłowych i nieprawidłowych zapisów elektrokardiograficznych na galwanometrze strunowym. Zostały opisane: przerost lewej i prawej komory, przerost lewego i prawego przedsionka, fala U (po raz pierwszy), załamki QRS, przedwczesne skurcze komorowe, bigeminia komorowa, trzepotanie przedsionków i całkowity blok sercowy.
W 1906 r. Cremer zapisał pierwszy elektrokardiogram przełykowy, który wykonał za pomocą sondy przełykowej. Elektrokardiografia przełykowa rozwinęła się dopiero w latach 70. XX wieku jako pomocna w różnicowaniu niemiarowości przedsionkowych. Cremer zapisał również pierwszy elektrokardiogram płodu z powierzchni brzucha ciężarnej kobiety.
W 1908 r. Edward Schafer z uniwersytetu w Edynburgu po raz pierwszy kupił galwanometr strunowy do celów klinicznych. W 1909 Nicolai i Simmons donieśli o zmianach elektrokardiogramu podczas dusznicy bolesnej.
W 1911 r. Thomas Lewis opublikował klasyczny skrypt "Mechanizm bicia serca" i zadedykował go Willemowi Einthovenowi.
W 1912 r. Einthoven opisał trójkąt równoboczny utworzony przez standardowe odprowadzenia I, II i III, później nazwany "trójkątem Einthovena".
W 1920 r. Harold Pardee z Nowego Jorku opublikował pierwszy elektrokardiogram świeżego zawału serca u człowieka i opisał załamek T.
W 1924 r. Einthoven otrzymał Nagrodę Nobla w dziedzinie fizjologii lub medycyny za odkrycie zasady elektrokardiogramu.
Również w 1924 r. Woldemar Mobitz opublikował swoją klasyfikację bloków serca (Mobitz typu I i II) opartą na zapisie elektrokardiogramu i kształcie fali tętna żyły szyjnej badanej u pacjentów z blokiem sercowym drugiego stopnia.
W 1928 r. Ernstine i Levine donieśli o zastosowaniu lamp elektronowych do wzmocnienia elektrokardiogramu zamiast mechanicznego wzmacniania w galwanometrze strunowym.
W 1928 r. zakłady Franka Sanborna zmieniły swój model stołowy maszyny elektrokardiograficznej na pierwszą wersję nadającą się do przenoszenia ważącą 50 funtów i zasilaną 6 V akumulatorem samochodowym.
W 1930 r. Wolff, Parkinson i White donieśli o zespole elektrokardiograficznym krótkiego odcinka PR, szerokiego QRS i napadowej tachykardii.
W 1930 r. Sanders opisał jako pierwszy zawał prawej komory.
W 1931 r. Charles Wolferth i Francis Wood opisali zastosowanie ćwiczeń fizycznych do wywołania napadu dusznicy bolesnej. Badali oni zmiany EKG u zdrowych osób i tych z dusznicą, ale odrzucili tę technikę jako zbyt niebezpieczną. Natomiast w 1932 Goldhammer i Scherf zaproponowali użycie elektrokardiogramu po umiarkowanych ćwiczeniach jako pomoc w diagnostyce niewydolności wieńcowej.
W 1932 r. Charles Wolferth i Francis Wood opisali kliniczne zastosowanie odprowadzeń sercowych.
W 1934 r. przez połączenie drutów do prawego i lewego ramienia oraz lewej stopy z opornikiem 5000 omów Frank Wilson zdefiniował "elektrodę obojętną" później nazwaną "Wilson Central Terminal". Kombinacja odprowadzeń działała jak uziemienie i była związana z ujemnym końcem EKG. Elektroda związana z dodatnim końcem później stała się „jednobiegunową” i mogła być umiejscowiona gdziekolwiek na ciele. Wilson określił jednobiegunowe odprowadzenia VR, VL i VF gdzie „V” było związane z napięciem (napięcie widoczne w miejscu jednobiegunowej elektrody).
W 1938 r. American Heart Association i Cardiac Society z Wielkiej Brytanii zdefiniowały standardowe umiejscowienie i przewody elektryczne odprowadzeń przedsercowych V1-V6. „V” oznacza napięcie.
W 1942 r. Emanuel Goldberger zwiększył napięcie jednobiegunowych odprowadzeń Wilsona o 50% i utworzył zwiększone odprowadzenia kończynowe aVR, aVL i aVF. Po dodaniu trzech odprowadzeń kończynowych i 6 odprowadzeń piersiowych otrzymamy 12-odprowadzeniowy elektrokardiogram, który jest obecnie używany.
Również w 1942 r. Artur Master standaryzował dwukrokowy test wysiłkowy funkcji serca (znany obecnie jako "Master two-step").
W 1949 r. Sokolow i Lyon zaproponowali diagnostyczne kryteria przerostu lewej komory tj. ma ona miejsce, gdy suma wielkości załamka S w V1 i załamka R w V6 przekracza 35 mm.
W 1959 r. Myron Prinzmetal opisał odmienną postać dusznicy, w której odcinek ST jest raczej podwyższony niż obniżony.
W 1960 r. Smirk i Palmer uwydatnili ryzyko nagłej śmierci z powodu migotania komór szczególnie gdy komorowe skurcze przedwczesne zachodzą w tym samym czasie co załamek T. Fenomen „R na T”.
W 1963 r. Robert Bruce i wsp. opisali wieloetapowy test wysiłkowy na bieżni, znany później jako "protokół Bruce'a".
W 1963 r. Baule i McFee byli pierwszymi, którzy odkryli magnetokardiogram, będący polem elektromagnetycznym powstającym z powodu aktywności elektrycznej serca. Jest to metoda mogąca wykonywać EKG bez użycia elektrod skórnych. Chociaż potencjalnie była to technika użyteczna nigdy nie uzyskała klinicznej akceptacji, m.in. z powodu wyższych kosztów.
W 1968 r. Henry Marriott wprowadził zmodyfikowane odprowadzenie piersiowe 1 (MCL 1) do monitorowania pacjentów intensywnego nadzoru kardiologicznego.
W 1976 r. Erhard i wsp. opisali użycie prawostronnego odprowadzenia przedsercowego do diagnostyki zawału prawej komory, który wcześniej był dla elektrokardiografii utajony.
W 1993 r. Robert Zalenski, profesor medycyny ratunkowej z Uniwersytetu Stanowego Wayne w Detroit i wsp. opublikowali artykuł na temat klinicznego użycia 15-odprowadzeniowego EKG z rutynowym stosowaniem V4R, V8 i V9 w diagnostyce ostrych zespołów wieńcowych. Podobnie jak dodane 6 standaryzowanych jednobiegunowych odprowadzeń przedsercowych w 1938 r. te dodatkowe odprowadzenia zwiększą czułość elektrokardiogramu w wykrywaniu zawału serca.
Dlaczego PQRST.
5 wychyleń rejestrowanych na zapisie EKG przed wprowadzeniem w 1890 r. formuły poprawki oznaczano ABCDE, natomiast 5 pochodnych wychyleń oznaczono PQRST. Wybór P jest matematyczną konwencją na używanie liter z drugiej połowy alfabetu. N ma inne znaczenie w matematyce, a O jest używane jako początek kartezjańskiego układu współrzędnych. Ponadto Einthoven użył O...X do zaznaczenia linii czasowych na swoim diagramie. P jest po prostu następną literą.
Historia odprowadzeń EKG.
Standardowe odprowadzenia I, II, III zostały zaproponowane przez Einthovena, który w 1912 r. przy ich pomocy wyznaczył obecnie tzw. „trójkąt Einthovena”. W 1934 r. przez połączenie drutów do prawego i lewego ramienia oraz lewej stopy z opornikiem 5000 omów Frank Wilson zdefiniował „elektrodę obojętną”. Kombinacja odprowadzeń działała jak uziemienie i była związana z ujemnym końcem EKG. Elektroda związana z dodatnim końcem później stała się „jednobiegunową” i mogła być umiejscowiona gdziekolwiek na ciele. Wilson określił jednobiegunowe odprowadzenia VR, VL i VF gdzie „V” było związane z napięciem (napięcie widoczne w miejscu jednobiegunowej elektrody). W 1938 r. American Heart Association i Cardiac Society z Wielkiej Brytanii zdefiniowały standardowe umiejscowienie i przewody elektryczne odprowadzeń przedsercowych V1-V6. „V” oznacza napięcie. W 1942 r. Emanuel Goldberger zwiększył napięcie jednobiegunowych odprowadzeń Wilsona o 50% i utworzył zwiększone odprowadzenia kończynowe aVR, aVL i aVF. Po dodaniu trzech odprowadzeń kończynowych i 6 odprowadzeń piersiowych otrzymamy 12-odprowadzeniowy elektrokardiogram, który jest obecnie używany. W 1968 r. Henry Marriott wprowadził zmodyfikowane odprowadzenie piersiowe 1 (MCL 1) do monitorowania pacjentów intensywnego nadzoru kardiologicznego. W 1993 Robert Zalenski zaproponował kliniczne zastosowanie 15-odprowadzeniowego EKG z rutynowymi odprowadzeniami V4R, V8 i V9.
Podstawa elektrofizjologiczna EKG.
Potencjał spoczynkowy.
Elektrokardiogram jest graficznym zapisem zmian potencjałów w trakcie depolaryzacji i repolaryzacji komórek mięśnia sercowego.
Na poziomie pojedynczego kardiomiocytu zmiany elektryczne prezentują się następująco, a ich znajomość jest niezbędna, by zrozumieć charakterystyczne zmiany potencjału krzywej EKG (załamki, odstępy, odcinki):
W „stanie spoczynku” komórka mięśnia sercowego znajduje się w stanie tzw. "potencjału spoczynkowego" (polaryzacji), czyli przezbłonowego gradientu ładunków elektrycznych:
Potencjał czynnościowy.
Bodziec działający na spolaryzowaną komórkę mięśnia sercowego (prawidłowo z węzła zatokowo-przedsionkowego) zmienia przepuszczalność błony dla jonów sodu, które dostając się do wnętrza komórki, zmniejszają ujemny potencjał do wartości ok. −65 mV (potencjał progowy).
Przekroczenie potencjału progowego jest czynnikiem wyzwalającym otwarcie kanałów sodowych. Dochodzi wówczas do gwałtownego napływu jonów sodu do wnętrza komórki, w wyniku czego następuje szybka i całkowita depolaryzacja.
Przy wartości −40 mV otwierają się z lekkim opóźnieniem kanały wapniowe.
W powstającym potencjale czynnościowym wyróżniamy pięć faz:
Komórki rozrusznikowe serca mają zdolność do tzw. spontanicznej powolnej depolaryzacji w czwartej fazie potencjału czynnościowego.
Wpływ depolaryzacji na poszczególne odprowadzenia.
Pobudzenie elektryczne rozchodzi się (uogólniając) z prawej górnej strony serca i biegnie w kierunku dolnym i na stronę lewą. W przypadku kiedy odprowadzenie odczytuje przebieg prądu „od elektrody”, wychylenie na wykresie jest ujemne (na przykład w odprowadzeniu V1). Jeśli fala depolaryzacji biegnie w kierunku elektrody, wychylenie jest dodatnie (na przykład w odprowadzeniu V6). Jeżeli fala depolaryzacji biegnie prostopadle do elektrody wychylenie jest idiopatyczne – takie samo wychylenie w górę jak i w dół (przypadek 3 na rycinie obok).
Tkanki martwicze (na przykład objęte zawałem) inaczej przewodzą prąd niż tkanki zdrowe. Te różnice w przewodzeniu pomagają lekarzowi w ustaleniu rozpoznania.
Standardowe EKG.
Standardowe EKG wykonuje się przy pomocy 12 odprowadzeń:
Odprowadzenia dwubiegunowe kończynowe Einthovena.
W tym odprowadzeniu umieszczamy 4 elektrody na ciele badanego:
Trzy pierwsze elektrody tworzą tzw. trójkąt Einthovena, który w założeniu jest trójkątem równobocznym, co sprawia, iż linie poprowadzone prostopadle z każdego ze środków trzech boków, reprezentujące zerowy potencjał, przetną się w środku trójkąta.
Pomiędzy pierwszymi trzema ww. elektrodami wykonuje się pomiar różnicy potencjałów (w mV):
Odprowadzenia jednobiegunowe kończynowe wzmocnione Goldbergera.
Z powyższych 3 elektrod odczytujemy również wzmocnione (ang. "augmented" – wzmocniony, powiększony) sygnały:
Odprowadzenia jednobiegunowe przedsercowe Wilsona.
Połączenie razem 3 ww. odprowadzeń kończynowych daje teoretycznie wypadkowy potencjał równy 0. Ten wspólny punkt można połączyć z ujemnym biegunem galwanometru, a kolejne elektrody połączyć z biegunem dodatnim galwanometru.
W standardowym 12-odprowadzeniowym EKG wykorzystuje się 6 elektrod jednobiegunowych przedsercowych Wilsona:
Charakterystyka EKG – elektrokardiogram.
Na wykresie EKG analizuje się:
Interpretacja wyniku EKG.
Interpretacja wyniku EKG zależy od wielu czynników, z których najważniejsze to wiek, stosowane leki i schorzenia pozasercowe. Interpretacji wyniku powinien dokonać lekarz lub ratownik medyczny.
Prawidłowy i patologiczny elektrokardiogram:

</doc>
<doc id="29751" url="https://pl.wikipedia.org/wiki?curid=29751" title="Klasa (biologia)">
Klasa (biologia)

Klasa (łac. "classis") – kategoria systematyczna w systematyce roślin obejmująca spokrewnione rzędy, odpowiadająca rangą gromadzie ("classis") w systematyce zwierząt. Kategoriami pomocniczymi dla klasy są nadklasa ("superclassis") i podklasa ("subclassis"). 

</doc>
<doc id="29752" url="https://pl.wikipedia.org/wiki?curid=29752" title="Typ (biologia)">
Typ (biologia)

Typ ("phylum") – jedna z podstawowych kategorii systematycznych stosowanych w systematyce organizmów, niższa od królestwa, a wyższa od gromady ("classis") w systematyce zwierząt lub klasy ("classis") w botanice. Typ jest kategorią równoważną gromadzie ("divisio") w systematyce botanicznej. Gdy w systematyce roślin dopuścimy użycie określenia typ dla gromady ("divisio"), to niższą od niego rangę ma klasa ("classis").
Kategoriami pomocniczymi dla typu są nadtyp ("superphylum"), podtyp ("subphylum") i infratyp ("infraphylum").
Rys historyczny.
Kategoria w randze typu została wprowadzona w zoologii przez Georges'a Cuviera, który podzielił zwierzęta na cztery grupy taksonomiczne nazwane przez niego "embranchements" – gałęziami lub konarami, później zmieniono tę nazwę na "typy". Były to kręgowce (Vertebrata), mięczaki (Mollusca), stawowate (Articulata) i promieniaki (Radiata). Podział Cuviera nie utrzymał się długo, ale doprowadził do odejścia od koncepcji ewolucji ciągłej, prezentowanej w formie "drabiny jestestw" ("scala naturae"), polegającej na płynnym przechodzeniu życia od form najprostszych, przez bardziej skomplikowane, aż do człowieka.
W zoologii do jednego typu zaliczane są zwierzęta mające ten sam plan budowy ciała.
Różnice w nomenklaturze botanicznej i zoologicznej.
Pozycja taksonomiczna.
Typ obejmuje blisko spokrewnione gromady (w zoologii) lub klasy (w botanice). Jego pozycja w układzie hierarchicznym (z uwzględnieniem kategorii pomocniczych) wygląda następująco.
Przykłady typów.
Zwierzęta:
Rośliny:
Grzyby:

</doc>
<doc id="29754" url="https://pl.wikipedia.org/wiki?curid=29754" title="Grupa trzymająca władzę">
Grupa trzymająca władzę

Grupa trzymająca władzę (GTW) – zwrot użyty przez Lwa Rywina w rozmowie z Adamem Michnikiem w połowie 2002 r. na określenie działającej wspólnie, zakamuflowanej grupy osób, do której faktycznie miałaby należeć, w sposób jawny lub zatajony, władza w Polsce, lub też mającej na nią duży wpływ.
Domniemany skład tej grupy (o ile taka w ogóle istniała) stał się jednym z popularniejszych tematów rozważań prasy bezpośrednio po ujawnieniu afery Rywina w 2003 r., a samo określenie „grupa trzymająca władzę” szybko stało się popularnym sloganem i zaczęło żyć własnym życiem oddalając się od pierwotnego znaczenia, stając się bardzo popularnym zwrotem potocznym, a trafiając m.in. do języka reklamy oraz do programów kabaretowych.
O udział w tej grupie opozycja podejrzewała osoby związane z rządzącą partią SLD, oraz mające udział w przygotowywaniu przepisów antykoncentracyjnych. Przede wszystkim wymieniano takie osoby jak: Leszek Miller, Aleksandra Jakubowska, Robert Kwiatkowski, Lech Nikolski, Włodzimierz Czarzasty i inni członkowie KRRiT, bliżej nieokreślone osoby związane ze Stowarzyszeniem „Ordynacka”, a także szereg innych.
Oprócz słów Rywina nie było bezpośrednich dowodów na istnienie takiej grupy, ani na przynależność kogokolwiek do niej. Istniały jednak liczne poszlaki, takie jak billingi telefoniczne, sprzeczne zeznania prawdopodobnych członków grupy skonfrontowane z zeznaniami osób nie zaangażowanych bezpośrednio w aferę, zawartość twardych dysków komputerów biura legislacyjnego Ministerstwa Kultury i osobistego komputera Aleksandry Jakubowskiej, wskazujące, że pewna grupa osób uczestniczyła w niejasnych operacjach w związku ze sporządzaniem przepisów antykoncentracyjnych w przygotowywanej przez Ministerstwo Kultury ustawie o mass-mediach. Nie zostało jednak do końca wyjaśnione, jakie miałyby być powiązania między tymi działaniami a „grupą trzymającą władzę” i jaki był dokładnie skład oraz mechanizm działania tej grupy.
5 kwietnia 2004 roku sejmowa komisja śledcza uchwaliła wbrew woli jej przewodniczącego Tomasza Nałęcza, głosami przedstawicieli SLD, Samoobrony i 1 niezrzeszonego (w sumie 5 głosów za, 4 przeciw, jeden z członków komisji był nieobecny) raport przygotowany przez Anitę Błochowiak, stwierdzający, że żadnej „grupy trzymającej władzę” nie było, zaś Lew Rywin działał sam.
Od raportu tego odcięła się grupa posłów, członków komisji, łącznie z jej przewodniczącym, którzy przygotowali mniejszościowe wersje raportu. Raport przygotowany przez posła Ziobrę stwierdzał, że taka grupa istniała i przedstawiał odmienny scenariusz wydarzeń i prawdopodobny skład tej grupy.
24 września 2004 raport Zbigniewa Ziobry został uznany za ostateczne sprawozdanie sejmowej komisji. Sejm uznał głosowanie z 28 maja 2004, kiedy raport ten uzyskał bezwzględną większość głosów, za ostatecznie przesądzający sprawę. Według raportu komisji grupę trzymającą władzę tworzyli: Leszek Miller, Aleksandra Jakubowska, Robert Kwiatkowski, Włodzimierz Czarzasty i Lech Nikolski.
10 grudnia 2004 Sąd Apelacyjny w Warszawie skazał Lwa Rywina za pośrednictwo w płatnej protekcji, uznając tym samym, że działał on w czyimś imieniu. Nie wskazał jednak czyim, w szczególności czy było to w imieniu „grupy trzymającej władzę”.

</doc>
<doc id="29755" url="https://pl.wikipedia.org/wiki?curid=29755" title="Ruch skautowy na ziemiach polskich">
Ruch skautowy na ziemiach polskich

Geneza ruchu skautowego w Polsce sięga 1909 roku, kiedy na polskie tereny przeniknęły pierwsze wiadomości o rozwijającym się w Wielkiej Brytanii skautingu (w dwóch czasopismach warszawskim i lwowskim m.in. artykuł Edmunda Naganowskiego w lwowskim „Słowie Polskim”). Wieści te padły na podatny grunt. Młodzież polska, wychowana w duchu pozytywizmu, przeniknięta hasłami niepodległościowymi, garnęła się do kół turystycznych, sportowych, gimnastycznych, samokształceniowych związków etyczno-abstynenckich oraz organizacji przysposobienia wojskowego głoszących hasło zbrojnej walki o niepodległość Polski.
Atrakcyjność metod skautowych oraz ich przydatność do celów wyszkolenia wojskowego, a także wartości pedagogiczne skautingu, bardzo szybko zostały odkryte przez niektóre z organizacji młodzieżowych takich jak: Organizacja Młodzieży Niepodległościowej „Zarzewie”, Towarzystwo Gimnastyczne „Sokół”, Ruch Etyczny „Eleusis”. Wśród wewnętrznych sporów i kontrowersji przystąpiły one do tworzenia polskiego skautingu.
Ruch skautowy na ziemiach polskich (bez Pomorza) (1909-1920).
Narodziny harcerstwa.
Skauting przyjął się w Polsce nadzwyczaj szybko. Za symboliczną kolebkę polskiego skautingu uważa się miasto Lwów. Początki datować można na rok 1910, kiedy Andrzej Małkowski przetłumaczył na język polski podręcznik Roberta Baden-Powella „Scouting for boys” (początkowo w ramach kary wymierzonej za spóźnienie się na ćwiczenia „Zarzewia”). Małkowski szybko stał się entuzjastą idei skautingu i jej aktywnym popularyzatorem.
Niezależnie, 16 września 1910 uczniowie I Gimnazjum św. Anny w Krakowie założyli „Zastęp Kruków” (zastępowy – Władysław Smolarski).
Była to pierwsza udana i trwała próba. Wcześniejszą, tymczasową próbę przeprowadził we Lwowie Andrzej Małkowski w lecie 1910, zakładając wakacyjną, kilkunastoosobową drużynę chłopców (2 patrole) przy gnieździe „Sokoła”.
10 października 1910 w Warszawie powstaje najstarsza drużyna (później 27 WDH im. Szymona Konarskiego), której założycielem był Edmund Nebel, profesor gimnastyki w gimnazjum im. W. Wróblewskiego (później im. T. Czackiego). Nebel, szkoleniem wojskowym wg propozycji Baden-Powella, które będzie miało wpływ i przerodzi się później w ruch skautowy, zaczyna się interesować już w 1906 roku. Realizuje je podczas zajęć sportowych. W 1924 roku, na l Ogólnopolskim Zlocie Związku Harcerstwa Polskiego 27 WDH otrzymuje zaszczytny tytuł Najstarszej Drużyny Rzeczypospolitej. Data powstania znajduje się w rozkazie N. ZHP L13 z dnia 1.V.1924. Drużyna otrzymała także prawo do posiadania sztandaru innego niż pozostałe drużyny, opartego bowiem na wzorze sztandarów wojskowych. Nadanie tego prawa było, wyrazem uznania zasług dla rozwoju ruchu harcerskiego. Sztandar w dniu kapitulacji III Rzeszy zawisł na Reichstagu, a po wojnie został spalony przez UB.
26 lutego 1911 na spotkaniu członków największych organizacji młodzieżowych została podjęta decyzja o stworzeniu skautingu na ziemiach polskich. Uzyskanie poparcia naczelnika „Sokoła” dr. Kazimierza Wyrzykowskiego pozwoliło na zorganizowanie w okresie od marca do maja 1911 pierwszego kursu instruktorskiego. 21 maja 1911 powstaje Komenda Skautowa we Lwowie. Dzień później Andrzej Małkowski wydał rozkaz, którym powoływał pierwsze lwowskie drużyny skautowe:
We Lwowie mieściła się siedziba Naczelnej Komendy Skautowej i redakcja dwutygodnika „Skaut”. Czasopismo to już w 1912 roku wydawane było w 6 tys. nakładzie i poprzez rozpowszechnianie znajdowało swoich odbiorców wśród polskiej młodzieży we wszystkich trzech zaborach.
W lipcu 1911 została wydana książka "Skauting jako system wychowania młodzieży" (tłumaczenie Andrzeja Małkowskiego). We wrześniu, w Krakowie, Zygmunt Wyrobek, w oparciu o powstały rok wcześniej „Zastęp Kruków”, założył 1 Drużynę Skautów im. Tadeusza Kościuszki, zaś Zofia Langierówna – pierwszy w Krakowie zastęp żeński. 15 października we Lwowie ukazał się pierwszy numer czasopisma „Skaut Pismo Młodzieży Polskiej”, na pierwszej stronie wydrukowano wiersz Ignacego Kozielewskiego „Wszystko, co nasze” (późniejszy hymn harcerski). W drugim numerze „Skauta” (wydanym 1 listopada) ukazała się treść ślubowania i 9 punktów prawa skautowego. Pierwsze skautowe publikacje docierały na „bibułach” do wszystkich zaborów. W grudniu, w Krakowie, w oparciu o powstały we wrześniu zastęp żeński, Roma Wodziczko-Dediowa założyła I Drużynę Skautek im. Klaudii z Działyńskich Potockiej.
W 1912 ukazała się książka Eugeniusza Piaseckiego i Mieczysława Schreibera "Harce młodzieży polskiej", w której po raz pierwszy w kontekście powstającej organizacji użyto wyrazów takich jak: „harcerz” (zastąpił określenie „skaut polski”), „zastęp” (zastąpił określenie „patrol”), „drużyna” (zastąpił określenie „pluton”), „hufiec”, „chorągiew”, „harce”. Zaproponowano w niej także używane do dziś nazwy stopni i funkcji. Pochodzenie polskiego nazewnictwa można przypisać Kazimierzowi Żórawskiemu i Andrzejowi Małkowskiemu, którzy w październiku i w listopadzie 1910 wydawali dodatek do „Haseł Filareckich: ONC” pod znamiennym tytułem „Harcerz”. W tym pisemku postulowaną Organizację opisywano jako „drużyny harcownicze” i „harcerzy”. Te próby datują się na 24–25 grudnia 1909, gdy obaj, Małkowski i Żórawski, postanowili powołać organizację „harcerską”. Terminologia skautowa przyszła wraz z przejęciem opieki nad tym ruchem przez Sokół.
W tym samym roku zakończył się ogłoszony przez „Skauta” konkurs na odznakę harcerską – żadna z prac nie okazała się na tyle interesująca, by od razu wprowadzić ją do użytku. Po wprowadzeniu szeregu zmian wszedł do użytku zaprojektowany przez ks. Kazimierza Lutosławskiego krzyż harcerski wzorowany na orderze Virtuti Militari.
Latem odbyły się pierwsze obozy harcerskie. W Warszawie działało już 12 drużyn, w Poznaniu – 4. Pierwsze drużyny pojawiały się w Łodzi, Pabianicach, Ozorkowie, Tomaszowie Mazowieckim, a także w Śremie, Kórniku, Chełmnie, Grudziądzu, Pleszewie, Gnieźnie, Ostrowie Wielkopolskim, Wałczu, Nakle, Chojnicach, Świeciu, Inowrocławiu i Bydgoszczy.
Dzięki współpracy zarzewiackich oraz sokolskich działaczy z Galicji pierwsza 53-osobowa drużyna skautów pod polską flagą uczestniczyła również w Zlocie Skautowym w Birmingham w 1913 roku.
Podziały ideowe i organizacyjne.
Już w końcu 1913 roku zarysował się rozłam wśród instruktorów, spowodowany różnicą poglądów pomiędzy grupą reprezentującą idee zachowawcze „Sokoła” a zwolennikami haseł zarzewiackich, charakteryzujących się propagowaniem walki zbrojnej z zaborcami.
Wynikiem tego konfliktu było utworzenie w Warszawie Naczelnej Komendy Skautowej, która zapewniając sobie jednak pewną autonomię, zgodziła się działać w oparciu o dyrektywy ze Lwowa. Dopiero wybuch I wojny światowej uwidocznił różnice polityczne i spowodował zasadniczy zwrot w kierunku rozwoju prac harcerskich. Ośrodek ich przeniósł się z Galicji do Królestwa.
Na osłabienie ruchu harcerskiego w Galicji wpłynęło odejście starszyzny harcerskiej do Legionów, co spotkało się z niezadowoleniem endeckiego Naczelnictwa Skautowego, którego postawa z kolei zniechęciła młodzież. W przeciwieństwie do Galicji, w Królestwie, w Poznańskiem i Rosji harcerstwo w tym okresie charakteryzuje ogromny postęp, o czym zadecydował czynny jego udział w aktualnych wydarzeniach, aktywna postawa jaką organizacja zajęła wobec wypadków politycznych. Jednocześnie ówczesne harcerstwo stanowiło wewnętrznie zawiły splot rozmaitych grup i organizacji, na przemian to dzielących się, to łączących, co wynikało z walki między zwolennikami Piłsudskiego a endekami.
W wyniku tych kontrowersji nastąpiło rozbicie Naczelnej Komendy Skautowej, w związku z czym w 1915 powstał w Warszawie Wydział Rad Drużynowych Naczelnej Komendy Skautowej, który reprezentował kierunek piłsudczykowski, oraz – nieco wcześniej – Związek Skautek Polskich, całkowicie podporządkowany POW, zaś w Piotrkowie utworzyła się Polska Organizacja Skautowa, pomyślana jako ekspozytura POW. Pod koniec 1915 rozpoczęła sięganie po drużyny warszawskie, co udało się jednak tylko częściowo. Młodzież miejska i robotnicza skupiała się w organizacji „Junactwo”, która działała głównie na Lubelszczyźnie.
W 1916 na terenach polskich działały następujące organizacje harcerskie: w Królestwie – Naczelna Komenda Skautowa w Piotrkowie, Związek Skautek Polskich w Łodzi, „Junactwo” na Lubelszczyźnie; w Galicji – Związkowe Naczelnictwo Skautowe; w Wielkopolsce – drużyny podporządkowane Głównej Kwaterze Skautowej na Rzeszę Niemiecką z siedzibą w Poznaniu; na terenie Rosji i Ukrainy – Naczelnictwo Harcerskie w Kijowie.
Powstanie ZHP.
Połączenie Naczelnej Komendy Skautowej i Polskiej Organizacji Skautowej nastąpiło 2 maja 1916, a 1 listopada 1916 wszystkie cztery organizacje działające na terenie Królestwa utworzyły razem Związek Harcerstwa Polskiego, którego przewodniczącym został ks. Jan Mauersberger. Tendencje unifikacyjne trwały nadal. Większość instruktorów rozumiała, że w odradzającym się państwie polskim potrzebna jest jedna, wspólna dla wszystkich harcerzy i harcerek organizacja.
Z tych względów rozpoczęto próby nawiązania kontaktu z organizacjami harcerskimi w Małopolsce, Wielkopolsce i w Rosji. Wskutek wzmagających się prześladowań okupantów, w 1918 ZHP oddał się pod opiekę Ministerstwa Wyznań Religijnych i Oświecenia Publicznego.
W maju 1918 powstał w Ministerstwie Inspektorat Harcerski w składzie 2 osób: Tadeusz Strumiłło i Maria Wocalewska jako naczelna inspektorka. Jednocześnie powołana została w Ministerstwie komisja do spraw harcerstwa. W czerwcu 1918 na Zjeździe Harcerskim w Krakowie powstało Biuro mające na celu przeprowadzenie porozumienia pomiędzy istniejącymi samodzielnie organizacjami harcerskimi. Latem 1918 w Straszenie odbył się zorganizowany przez naczelny Inspektorat Harcerski kurs męski i żeński, w którym wzięli udział harcerze ze wszystkich organizacji.
Zjednoczenie harcerstwa.
W dniach 1 i 2 listopada 1918 odbył się w Lublinie zjazd połączeniowy, na którym zostało uchwalone połączenie się harcerstwa w jedną organizację noszącą nazwę Związek Harcerstwa Polskiego z Naczelną Radą Harcerską na czele, spośród której wybrano Wydział Wykonawczy.
Na pierwszym i drugim Zjeździe NRH brak było oficjalnej delegacji NKS ze Lwowa, dopiero III zjazd NRH, który odbył się w dniach 10 i 11 lipca 1919, był pełnym zjazdem reprezentującym wszystkie dzielnice kraju.
Na zjeździe tym przekształcono dotychczasowy Wydział Wykonawczy NRH na Naczelnictwo ZHP, wybierając na Przewodniczącego ZHP Tadeusza Strumiłłę. W strukturze organizacyjnej Naczelnictwa wydzielono Główną Kwaterę z wyodrębnionymi działami: Pracy męskiej ze Stanisławem Sedlaczkiem i pracy żeńskiej z Marią Wocalewską na czele.
19 marca 1920 r. Minister WR i OP wyraził zgodę na przedłożony mu przez NRH projekt statutu, który następnie w sierpniu tegoż roku został zatwierdzony przez MSW.
Już uprzednio drogą korespondencyjną ukonstytuowały się nowe władze Związku w składzie: generał Józef Haller jako przewodniczący, ks. Jan Mauersberger i dr Tadeusz Strumiłło jako wiceprzewodniczący.
18 grudnia 1920 ministerstwo WRiOP przekazało kierownictwo drużyn byłej Kongresówki Naczelnictwu ZHP. W dniach 30–31 października i 1 listopada 1920 odbył się V zjazd NRH, który zajął się przygotowaniem I Walnego Zjazdu ZHP. Odbył się on w dniach 31 grudnia 1920 – 2 stycznia 1921 – podsumowano na nim i zatwierdzono dotychczasowy dorobek Związku. Tak więc rok 1920 zakończył się dla harcerstwa całkowitym i faktycznym zjednoczeniem.
Ruch skautowy na Pomorzu (1911-1918).
Niespełna cztery miesiące po powstaniu pierwszych drużyn skautowych we Lwowie, w maju 1911 w Chojnicach 5 września tego roku zawiązała się I tajna drużyna skautowa. Aby określić przyczyny szybkiego przeniesienia się idei harcerstwa z dalekiego Lwowa do Chojnic, i to o rok wcześniej niż w Poznańskiem, należy sięgnąć do historii polskiego ruchu młodzieżowego na Pomorzu.
Tajne organizacje na Pomorzu.
Rosnący nacisk germanizacyjny i niedostateczna liczba lekcji języka polskiego w gimnazjach skłoniły polską młodzież do zakładania tajnych organizacji samokształceniowych, w których uczono się języka, literatury i historii ojczystej oraz pielęgnowano ideały narodowe.
Na Pomorzu pierwsze takie organizacje powstały około 1840 r. w gimnazjach: chojnickim i chełmińskim. Później rozprzestrzeniały się na te wszystkie inne ośrodki, w których kształciła się młodzież polska, jak: Brodnica, Gdańsk, Grudziądz, Kwidzyn, Lubawa, Malbork, Nowe Miasto Lubawskie, Starogard Gdański, Świecie nad Wisłą, Toruń, Wałcz, Wejherowo. W XIX wieku te tajne związki nosiły często nazwy: „Mickiewicz”, „Zan”, „Koło Filomatów”, „Towarzystwo Filomatów”, w ich bowiem ideologii nawiązywano do dzieła filomatów wileńskich i szczególnym kultem otaczano postać Adama Mickiewicza.
W początkach XX wieku powstało Towarzystwo Tomasza Zana, którym opiekowali się polscy studenci z uniwersytetów niemieckich, zrzeszeni w tajnej organizacji Związek Młodzieży Polskiej, zwanej w skrócie Zet, a także doświadczeni w walce z germanizacją starsi obywatele, jak adwokaci, lekarze itd.
Z inicjatywy tych ludzi, a w szczególności na skutek działań adwokata poznańskiego i posła do sejmu pruskiego dr. Bernarda Chrzanowskiego, począwszy od 1905 r. rozpoczęto organizowanie wycieczek wakacyjnych członków TTZ, nie tylko do Galicji, gdzie w warunkach daleko posuniętej autonomii bujnie rozwijała się polska oświata i kultura. W tych corocznych wyjazdach brała również udział młodzież z Pomorza.
Kontakty z ruchem skautowym.
Począwszy od 1911 roku, uczestników wycieczek do Galicji zapoznawano również z działalnością tworzących się tam polskich organizacji wojskowych, tj. Polskich Drużyn Strzeleckich, a także z rodzącym się wówczas ruchem skautowym.
W tamtym czasie w tajnych organizacjach nie poprzestawano już na pracy samokształceniowej, ale coraz częściej zaczynano akceptować potrzeby zbrojnego wywalczenia niepodległości, a tym dążeniom odpowiadał utworzony w 1911 skauting.
Przedstawiciele TTZ z gimnazjów pomorskich, począwszy od 1911, w każde wakacje letnie brali bardzo aktywny udział w ćwiczeniach polowych pierwszych drużyn harcerskich w Galicji.
Role zasadniczą w tym szkoleniu odegrały kursy instruktorskie we Wschodnich Karpatach, organizowane przez Lwowską Komendę Skautową. Uczestnicy tych kursów, wróciwszy w swoje rodzinne strony, na Pomorzu przeszczepiali zdobytą wiedzę oraz ideologię skautingu na swych kolegów zrzeszonych w kole TTZ. To właśnie z inicjatywy tych członków TTZ, którzy uczestniczyli w wycieczkach do Galicji, powstały wówczas pierwsze drużyny harcerskie na Pomorzu.
W 1911 roku koło TTZ przy Gimnazjum Chojnickim wydelegowało na obóz do Krakowa Stefana Łukowicza z Dziemian. Wraz z kolegami z innych ośrodków przeszedł przeszkolenie skautowe. Po powrocie do Chojnic zwołał 5 września 1911 w okolicznym lesie zebranie koła TTZ, na którym po wygłoszeniu referatu na temat skautingu i zademonstrowaniu ćwiczeń z musztry postawił wniosek o utworzenie przy Chojnickim TTZ drużyny skautowej. Wniosek został jednogłośnie przyjęty.
Początki harcerstwa na Pomorzu.
Pierwsze drużyny harcerskie na Pomorzu nie były zbyt liczne, chociaż realizowano zasadę, że do skautingu wstępowali wszyscy członkowie TTZ. Przez największą drużynę w Chełmnie przewinęło się w latach 1912–1914 około 70 członków, a w Chojnicach w latach 1911–1914 było około 60 skautów.
Mała liczba członków sprzyjała zachowaniu w tajemnicy przed władzami faktu istnienia organizacji. Trzeba bowiem podkreślić, że TTZ, jak i wyłonione z niego harcerstwo, pracowało w całkowitej konspiracji. Zdawano sobie doskonale sprawę, że wykrycie tajnego związku przez policję pruską zaprowadziłoby jego członków do więzienia i złamałoby im kariery życiowe. Toteż na miejsce zbiórek chłopcy schodzili się pojedynczo i różnymi drogami, porozumiewano się hasłami rozpoznawczymi. Zbiórki odbywały się w ustronnych miejscach za miastem, najczęściej w lesie. Na zbiórkach przeprowadzano takie ćwiczenia jak: marsze według mapy, musztra, patrolowanie, podchodzenie przeciwnika, chwytanie jeńca itd. Zbiórki kończono zazwyczaj krótkim podsumowaniem oraz odśpiewaniem "Roty" lub "Jeszcze Polska nie zginęła".
Okres wakacji letnich wykorzystywano na dłuższe wycieczki piesze, na których uczono się praktycznego terenoznawstwa oraz poznawano Ziemie Północne.
Praca pierwszych drużyn harcerskich na Pomorzu została zahamowana z chwilą wybuchu I wojny światowej, bowiem wszystkich harcerzy zaciągnięto do niemieckiego wojska. Wyjątkiem była drużyna z Brodnicy, która działała do jesieni 1916 r. Po zakończeniu wojny, wielu harcerzy pomorskich przedostało się do szeregów powstańców wielkopolskich i wzięło udział w walkach z Niemcami. Wyszkolenie zdobyte w pracy harcerskiej przydało się w bojach o wyzwolenie Ziem Zachodnich z niewoli niemieckiej.
Inne organizacje skautowe na ziemiach polskich.
W 1916 zostaje założona w Wiedniu żydowska organizacja skautowa Ha-Szomer Ha-Cair i w tym samym roku powstają pierwsze drużyny na terenie Galicji. Zakończenie działalności w Polsce w wyniku rozwiązania przez rząd RP w 1949 r.
W 1923 założono w Rydze organizację Żydowski Związek Skautowy im. kpt. Trumpeldora, potocznie nazywany „Bejtar” (Betar). W 1933 liczyła ona w Polsce ponad 33 tysiące członków.
12 kwietnia 1912 we Lwowie złożono pierwsze Przyrzeczenie Skautowe w organizacji ukraińskiej. Tę datę uważa się za narodziny Płastu.
Pierwsza drużyna skautowska w Poznaniu i wielkopolsce, założona przez Alojzego Klimka im. Tadeusza Kościuszki. Pan Klimek został, też naczelnym komendantem organizacji młodzieżowej Podotowie

</doc>
<doc id="29757" url="https://pl.wikipedia.org/wiki?curid=29757" title="James Henry Craig">
James Henry Craig

James Henry Craig (ur. 1748 w Gibraltarze, zm. 12 stycznia 1812 w Londynie) – brytyjski żołnierz i administrator, gubernator generalny Brytyjskiej Kanady w latach 1807–1811.
Pochodził ze szkockiej rodziny. Był synem Hew Craiga, sędziego. W 1763 roku rozpoczął karierę wojskową, zaciągając się do 30. Regimentu Piechoty. W 1770 roku został awansowany do stopnia adiutanta. Następnie przeszedł do 47. Regimentu Piechoty. Od 1774 roku służył w tej jednostce w brytyjskich koloniach w Ameryce Północnej. Po stronie brytyjskiej brał udział w wojnie o niepodległość. W 1775 roku został ranny w bitwie pod Bunker Hill. W 1776 roku wraz ze swoim udziałem walczył z Amerykanami pod Trois-Rivières. W 1777 roku został dwukrotnie ranny. Generał-major John Burgoyne awansował go do stopnia majora 82. Regimentu Piechoty. W latach 1778–1781 James Henry Craig wraz z tą jednostką walczył w Nowej Szkocji, w Penobscot i w Północnej Karolinie. W 1781 roku został podpułkownikiem.
W 1794 roku służył w Niderlandach, gdzie został generałem-adiutantem, a później generałem-majorem. W 1795 roku w Kolonii Przylądkowej walczył z Holendrami. Od tego roku do 1797 był brytyjskim gubernatorem Kolonii Przylądkowej.
Następnie otrzymał Order Łaźni i został wysłany do Indii. W styczniu 1801 roku został generałem broni, a następnie powrócił do Anglii. Przez trzy lata był dowódcą Eastern District. W 1805 roku, mimo słabego zdrowia, został wysłany przez brytyjski rząd do regionu Morza Śródziemnego. Jako dowódca korpusu ekspedycyjnego we Włoszech miał połączyć się z armią rosyjską. Po bitwach pod Ulm i Austerlitz plany te okazały się nie do zrealizowania i Craig musiał wycofać się na Sycylię. Ze względów zdrowotnych w 1806 roku powrócił do Anglii.
W 1807 roku został mianowany gubernatorem Brytyjskiej Ameryki Północnej, zastępując na tym stanowisko Roberta Shore’a Milnesa. 18 października tego roku James Henry Craig dotarł do Québecu. Od początku urzędowania nowy gubernator borykał się ze zdrowotnymi problemami.
Craig obejmował swój urząd w krytycznym momencie dla nowej kolonii. Frankofoni, choć ich sytuacja znacznie się poprawiła, oczekiwali znacznie więcej. Brytyjscy mieszkańcy kolonii liczyli na rozwój sytuacji w przeciwnym kierunku. Nowy gubernator musiał manewrować pomiędzy obiema społecznościami, dążąc jednocześnie do asymilacji frankofonów w społeczeństwie kolonii.
Główną jednak troską nowego gubernatora były sprawy militarne. Wzrastające napięcie pomiędzy Wielką Brytania a Stanami Zjednoczonymi groziło wybuchem, który ostatecznie nastąpił już po zakończeniu kadencji Craiga. Poświęcił on wiele uwagi przygotowaniu kolonii do obrony, a przede wszystkim rozbudowy sieci fortyfikacji. Rozumiał też, że wynik ewentualnej wojny będzie w dużej mierze zależał od postawy Indian, starał się więc utrzymywać z nimi jak najlepsze stosunki.

</doc>
<doc id="29759" url="https://pl.wikipedia.org/wiki?curid=29759" title="Rząd (biologia)">
Rząd (biologia)

Rząd (łac. "ordo") – jedna z podstawowych kategorii systematycznych stosowanych w systematyce organizmów, niższa od gromady ("classis" w zoologii) lub klasy ("classis" w botanice), a wyższa od rodziny ("familia"). Termin "ordo" został wprowadzony przez Karola Linneusza jako jedna z pięciu podstawowych kategorii w hierarchicznym systemie klasyfikacji biologicznej. Kategoriami pomocniczymi dla rzędu są nadrząd ("superordo"), podrząd ("subordo") i infrarząd ("infraordo"), a w literaturze anglojęzycznej stosowane są jeszcze czasem "parvorder" (niższa od infrarzędu), "magnorder" (wyższa od nadrzędu), "grandorder" i "mirorder" (między rzędem a nadrzędem).
Nomenklatura.
W nomenklaturze naukowej taksony roślin mające rangę rzędu otrzymują końcówkę "-ales", natomiast nazwy zoologiczne nie mają jednej ustalonej końcówki. Często stosowaną w zoologii końcówką jest -"(i)formes" nawiązująca do kształtu ciała typu nomenklatorycznego. Polskim odpowiednikiem jest końcówka -"kształtne".
Nazwy polskie rzędów zapisuje się pismem prostym i małą literą. Nazwy naukowe rzędów w zoologii nie są wyróżniane kursywą (italiką). W botanice i mykologii zgodnie z Kodeksem Nomenklatury Botanicznej stosuje się zwyczajowo zapis nazwy naukowej kursywą.
Pozycja taksonomiczna.
Rząd obejmuje blisko spokrewnione rodziny. Jego pozycja w układzie hierarchicznym (z uwzględnieniem kategorii pomocniczych) wygląda następująco:

</doc>
<doc id="29760" url="https://pl.wikipedia.org/wiki?curid=29760" title="Rodzina (biologia)">
Rodzina (biologia)

Rodzina (łac. "familia") – jedna z podstawowych kategorii systematycznych stosowanych w systematyce organizmów, niższa niż rząd ("ordo"), a wyższa niż rodzaj ("genus"). W kodeksach nomenklatury biologicznej nie określono kryteriów wydzielania rodzin, poza przyporządkowaniem: rodzina grupuje rodzaje, grupa rodzin tworzy rząd. W praktyce rodziny zwykle łączą grupy rodzajów różniące się morfologicznie od innych grup.
Kategoriami pomocniczymi szczebla rodzinowego są nadrodzina ("superfamilia"), podrodzina ("subfamilia") i plemię ("tribus") oraz jego kategorie pomocnicze (nadplemię i podplemię).
Wprowadzenie tej kategorii zaproponował Pierre André Latreille w "Histoire naturelle générale et particulière des crustacés et insectes" (1802–1805).
Nomenklatura.
W nomenklaturze łacińskiej rodzina otrzymuje końcówkę -ae (w botanice zwykle -aceae, w zoologii -idae), a w polskiej -ate, np. kotowate, psowate, człowiekowate.
Nazwy polskie rodzin zapisuje się pismem prostym i małą literą. Nazwy naukowe rodzin w zoologii nie są wyróżniane kursywą (italikiem). W botanice i mykologii zgodnie z Kodeksem Nomenklatury Botanicznej stosuje się zwyczajowo zapis nazwy naukowej kursywą.
Nazwa rodziny budowana jest na nazwie rodzaju, zwykle najwcześniej opisanego, nazywanego od tej pory rodzajem typowym rodziny. Autorem nazwy rodziny, zgodnie z zasadą koordynacji w nomenklaturze biologicznej, jest ten autor, który jako pierwszy określił ją jako kategorię ponadrodzajową.
Pozycja taksonomiczna.
Rodzina obejmuje blisko spokrewnione rodzaje. Jej pozycja w układzie hierarchicznym (z uwzględnieniem kategorii pomocniczych) wygląda następująco:

</doc>
<doc id="29761" url="https://pl.wikipedia.org/wiki?curid=29761" title="Cyklon B">
Cyklon B

Cyklon B (niem. "Zyklon B") – nazwa handlowa insektycydu niemieckiego konsorcjum Degesch, w którym udziały miały koncerny Degussa, IG Farben i Th. Goldschmidt AG. Była to granulowana ziemia okrzemkowa nasycona cyjanowodorem (HCN), która uwalniała ten silnie trujący związek chemiczny po wyjęciu ze szczelnych pojemników.
Produkowano także ciekły cyklon A, w którym cyjanowodór był uwalniany w wyniku reakcji chemicznej cyjanomrówczanu metylu z wodą.
Oddziaływanie na człowieka.
Cyjanowodór po dostaniu się do krwi blokuje proces uwalniania tlenu z czerwonych krwinek i dezaktywuje enzymy oddychania tkankowego (oksydazę cytochromową). Towarzyszą temu objawy porażenia ośrodków oddechowych połączone z uczuciem lęku, zawrotami głowy i wymiotami. Przy odpowiednio wysokim stężeniu cyjanowodoru w powietrzu śmierć następuje bardzo szybko, natomiast w warunkach istniejących w niemieckim obozie zagłady Auschwitz-Birkenau uśmiercanie trwało 20–30 minut.
Historia wynalezienia i produkcja.
Cyklon B został wynaleziony przez Fritza Habera, niemieckiego chemika, noblistę z 1918, który ze względu na swoje żydowskie pochodzenie musiał emigrować z Niemiec w 1933. Środek ten był produkowany w czasie I wojny światowej przez TASCH ("Technischer Ausschuss für Schädlingsbekämpfung" – Komisję Techniczną ds. Walki ze Szkodnikami) jako skuteczny środek do odwszawiania mundurów i bielizny żołnierzy powracających z frontu.
Po wojnie TASCH została przekształcona w spółkę z ograniczoną odpowiedzialnością Degesch ("Deutsche Gesellschaft für Schädlingsbekämpfung GmbH") z Frankfurtu nad Menem, która odegrała kluczową rolę w produkcji cyklonu B w czasie II wojny światowej. Udziały w Degesch miało początkowo wiele niemieckich przedsiębiorstw chemicznych, zostały one jednak przejęte we wczesnych latach 20. XX w. przez koncern chemiczny Degussa. Degussa opatentowała proces produkcji cyklonu B w wygodnych do użycia granulkach. W tej formie był on masowo stosowany jako insektycyd w pralniach chemicznych w latach 30. XX wieku. Aby zwiększyć kapitał spółki, Degussa zachowała dla siebie 42,5% akcji, drugie 42,5% sprzedała IG Farben, a pozostałe 15% nabył Th. Goldschmidt AG z Essen.
Spółka Degesch sama nie produkowała od tego momentu cyklonu B, lecz była tylko licencjodawcą patentu na jego produkcję i pośrednim redystrybutorem. Insektycyd ten produkowała fabryka "Dessauer Werke für Zucker- und Chemische Industrie" z Dessau, specjalizująca się głównie w produkcji cukru. Fabryka ta kupowała ziemię okrzemkową z IG Farben, środek zapachowy ostrzegający o niebezpieczeństwie z Schering AG, zaś cyjanowodór był otrzymywany z odpadowej melasy cukrowej pochodzącej z "Dessauer Schlempe". W latach 1943–1945 cyjanowodór był dostarczany również z zakładów Kaliwerke znajdujących się w czeskim mieście Kolín. Cyklon B produkowany dla potrzeb komór gazowych w obozach zagłady, był na specjalne zlecenie SS pozbawiony środka zapachowego ostrzegającego o niebezpieczeństwie. Produkcja cyklonu B bez zapachowego środka ostrzegawczego była objęta ścisłą tajemnicą.
Po wyprodukowaniu cyklon B był formalnie sprzedawany przez Degesch Degussie. Aby obniżyć koszty dystrybucji, Degussa sprzedała prawa do znaku handlowego i sprzedaży detalicznej dwóm spółkom córkom: "Heerdt und Linger GmbH" (znanej jako "Heli") oraz "Tesch und Stabenow, Internationale Gesellschaft für Schädlingsbekämpfung m.b.H." (znanej jako "Testa"). Obie zostały zarejestrowane w Hamburgu. Obie spółki podzieliły między sobą rynek według kryterium terytorialnego. Heli obsługiwała klientów po zachodniej stronie rzeki Łaby, a Testa po wschodniej. W rezultacie większość niemieckich obozów zagłady zaopatrywała w cyklon B firma Testa. W 1944 r. cena 1 kg cyklonu B wynosiła 5 reichsmarek.
Użycie na ludziach.
Cyklon B był stosowany przez niemiecką III Rzeszę do zabijania więźniów w obozach zagłady (głównie w KL Majdanek i Auschwitz-Birkenau) w specjalnych komorach gazowych, w ramach tzw. Operacji Reinhardt. Ofiarami cyklonu B byli głównie Żydzi, zaś sam środek stał się jednym z symboli Holokaustu.
Większość cyklonu B była stosowana w niemieckich obozach zagłady jako tani i prosty w użyciu insektycyd do odwszawiania odzieży więźniów i zapobiegania w ten sposób epidemiom tyfusu. Partie cyklonu B stosowane do trucia ludzi, stanowiące w ogólnej masie produkcji tego środka tylko niewielki jego odsetek, były celowo pozbawiane zapachowego środka chemicznego, mającego chronić przed przypadkowymi zatruciami przy normalnym użyciu tego środka.
Po raz pierwszy cyklon B został użyty jako środek przeciw ludziom w obozie Buchenwald w styczniu lub lutym 1940. Przetestowano go na grupie 250 romskich dzieci pochodzących z Brna.
Obozem, w którym użycie cyklonu B było najbardziej rozpowszechnione, był KL Auschwitz. Po raz pierwszy, eksperymentalnie przeciw 600 radzieckim jeńcom wojennym i 250 Polakom, tego środka użyto tam 3 września 1941. Z zachowanej dokumentacji wynika, że do obozu dostarczono co najmniej 25 ton cyklonu B, z którego część użyto do zabijania w komorach gazowych. Gdyby przyjąć, za komendantem obozu Rudolfem Hössem, że do zabicia 1500 ludzi trzeba było użyć od 5 do 7 kg cyklonu B, oznaczałoby to, że do uśmiercania użyto go około 4000 kg. Jednak użyto go znacznie więcej, ponieważ podana przez niego norma odnosi się do optymalnych warunków pogody i wielkości transportów. W czasie chłodów i przy dużej wilgotności powietrza potrzeba było 2–3 kilogramy cyklonu B więcej. Jednocześnie czasami transporty były mniej liczne, ale potrzebowano takiego samego stężenia cyklonu, zatem zużycie gazu musiało być odpowiednio większe.
Ze względu na łatwość ulatniania się i związaną z tym możliwość przypadkowego zatrucia cyklon B dostarczano do obozu w szczelnych metalowych puszkach. Do ich otwierania stosowany był specjalny przyrząd, którym w wieczku puszki wybijano otwór.
Cyklon B, podobnie jak do pozostałych niemieckich obozów masowej zagłady, na wschód od Łaby dostarczała spółka Testa i pochodził on z fabryki w Dessau. Skrzynie z puszkami cyklonu B nadchodziły do obozu przeważnie transportem kolejowym, a głównym miejscem jego przechowywania był przedwojenny budynek tzw. teatru. Stąd pobierali go esesmani z oddziału dezynsekcyjnego. Czasami władze obozowe wysyłały samochody ciężarowe bezpośrednio do fabryki w Dessau. Akcja gazowania ludzi była tajna, dlatego na określenie gazu używano różnych eufemizmów. Pisano o „materiale do specjalnego potraktowania” lub „materiałach dla przesiedlenia Żydów”.
Według szacunków podawanych na oficjalnej stronie Muzeum Auschwitz-Birkenau ofiarą komór gazowych z cyklonem B stało się ponad milion ludzi, z czego ok. 900 tys. stanowili Żydzi, zabijani natychmiast po przytransportowaniu do obozu, nie będący jego więźniami.
Po II wojnie światowej.
Po wojnie dwóm dyrektorom Testy – Bruno Teschowi i Karlowi Weinbacherowi – brytyjski trybunał wojenny udowodnił świadomą współpracę z SS przy produkcji cyklonu B bez ostrzegawczego środka zapachowego (którym był bromooctan etylu, puszki te oznaczano nadrukiem "Vorsicht, ohne Warnstoff!" – „Uwaga, bez środka ostrzegawczego!”) i skazał na śmierć przez rozstrzelanie.
Użycie słowa „Cyklon” lub „Zyklon” jako znaku towarowego na jakichkolwiek produktach niemieckich wywołuje od końca II wojny światowej niezmiennie gwałtowne protesty organizacji żydowskich. W 2002 Bosch Siemens Hausgeräte i Umbro zostały zmuszone do rezygnacji z prób nazwania w ten sposób swoich produktów. Środek ten jest wciąż produkowany w Kolínie w Czechach pod nazwą handlową „Uragan D2”, jako silny insektycyd.
W literaturze historycznej spotyka się niekiedy mylne twierdzenie – wywodzące się z publikacji amerykańskiego historyka Holokaustu, Raula Hilberga – o oznaczeniach kodowych "Zyklon A, B, C, D, E, F" mających oznaczać malejące nasilenie toksyczności poszczególnych rodzajów tych preparatów. W rzeczywistości Niemcy produkowały dwa preparaty cyklonu A i B, różniące się składem chemicznym.
Niektórzy ludzie wypowiadający się w tej sprawie twierdzili, że cyklon B nie był stosowany w komorach gazowych w KL Auschwitz. Oparli oni swoje twierdzenia na braku śladów błękitu pruskiego w próbkach gruzu ceglanego pobranych ze ścian komór gazowych I i II przez Freda A. Leuchtera. Według pewnych teorii w budynkach, w których często występowało wysokie stężenie cyjanowodoru, powinien on się odkładać w ścianach i suficie w formie błękitu pruskiego, a zatem powinien on być wykrywalny w próbkach pyłu zdrapanego ze ścian pochodzących z tych budowli. Jeden z pracowników laboratorium analitycznego Leuchtera stwierdził w filmie dokumentalnym "Mr. Death: the Rise and Fall of Fred A. Leuchter, Jr.", że próbki pobrane przez Leuchtera były prawdopodobnie zbyt grube, zaś ewentualne tworzenie się błękitu pruskiego na powierzchniach ścian komór gazowych miałoby charakter powierzchniowy. Wzięcie do badań zbyt głęboko pobranych próbek materiału mogło spowodować tak duże rozcieńczenie w nich błękitu pruskiego, że stał się on niewykrywalny technikami stosowanymi w ich laboratorium.
W 1994 w Instytucie Ekspertyz Sądowych w Krakowie porównano śladowe stężenie cyjanków w próbkach pobranych z powierzchni ścian i sufitów komór gazowych z KL Auschwitz i ścian baraków mieszkalnych. We wszystkich 22 próbkach pobranych z komór gazowych znaleziono ślady cyjanków, natomiast nie znaleziono ich w próbkach pobranych ze ścian baraków mieszkalnych, co dowiodło, że rzeczywiście w komorach gazowych występowało często wysokie stężenie cyjanowodoru.

</doc>
<doc id="29763" url="https://pl.wikipedia.org/wiki?curid=29763" title="Budżet państwa">
Budżet państwa

Budżet państwa – podstawowy plan finansowy obejmujący dochody i wydatki państwa (władzy rządowej), uchwalany na okres roku budżetowego (w większości krajów rok budżetowy pokrywa się z rokiem kalendarzowym, ale np. w Wielkiej Brytanii zaczyna się w kwietniu, w Stanach Zjednoczonych w październiku).
Jako dochody budżetu państwa uwzględnia się m.in.: wpływy z podatków pośrednich i bezpośrednich, dochody niepodatkowe (np. cła), dochody jednostek budżetowych oraz dochody zagraniczne. Mianem wydatków określa się m.in. koszty dotacji, obsługi długu publicznego, obsługi sfery budżetowej, rozliczeń z bankami, subwencji dla gmin oraz rezerw ogólnych.
Termin „budżet” pochodzi z łacińskiego "bulga", oznaczającego skórzany mieszek przeznaczony do zbierania dochodów. Słowo to przyjęło się następnie w wielu językach (ang. "budget", starofr. "bougette", fr. "le budget"). Dla historycznego rozwoju instytucji budżetu znaczenie miało kilka zdarzeń, które rozstrzygnęły o jej współczesnym kształcie, wśród których – poza oddzieleniem majątku publicznego od majątku królewskiego – wymienić należy rozwijanie stosunków towarowo-pieniężnych, parlamentaryzmu, funkcji socjalnych i gospodarczych państwa, rozwój międzynarodowych stosunków gospodarczych i finansowych oraz procesy integracyjne zachodzące we współczesnym świecie. Pierwszy polski budżet został uchwalony przez Sejm w roku 1768 i był jednym z wcześniejszych w Europie.
Pojęcie budżetu państwa.
Budżet państwa to zarówno:
W związku z tym pojęcie budżetu państwa może być rozumiane w trzech aspektach:
Budżet państwa stanowi prawną podstawę działalności władzy wykonawczej (rządu). Jest upoważnieniem dla władzy wykonawczej do dokonywania wydatków i ściągania dochodów. Jest zarazem aktem upoważniającym władzę wykonawczą do gospodarowania publicznymi funduszami. Uchwalenie budżetu, a następnie przyjęcie sprawozdania z jego wykonania, jest aktem politycznego zaufania władzy ustawodawczej dla rządu. Przyjęcie budżetu następuje w wyniku konsensusu między władzą ustawodawczą i wykonawczą oraz grupami interesów.
Funkcje budżetu państwa.
Funkcje budżetu odzwierciedlają jego istotę i rolę w procesie społeczno-ekonomicznym państwa. Mogą one wpływać pobudzająco na rozwój gospodarczy kraju lub go ograniczać. Są to:
Zasady budżetowe.
Tworzenie budżetu państwa wymaga spełnienia szczegółowych zasad, które określają pożądane cechy budżetu, dotyczące zakresu treści budżetu oraz jego konstrukcji. Do najważniejszych z nich należą:
Budżet państwa a ustawa budżetowa.
Ustawa budżetowa jest pojęciem szerszym. Budżet jest jednym, ale nie jedynym załącznikiem do ustawy. Załącznikami są np. zestawienie przychodów i wydatków zakładów budżetowych, gospodarstw pomocniczych jednostek budżetowych, plany przychodów i wydatków państwowych funduszy celowych. Ustawa budżetowa zawiera więc budżet i inne plany finansowe. Budżet jest podstawowym planem, za pośrednictwem którego dokonuje się znaczącej kwoty wydatków.
Dochody i wydatki budżetowe.
Dochody budżetowe.
Klasyfikacja:
Wydatki budżetowe.
Wydatki mogą być finansowane z:
Budżet państwa w Polsce.
W Polsce budżet państwa jest uchwalany w formie ustawy budżetowej na okres roku zwanego rokiem budżetowym, który pokrywa się z rokiem kalendarzowym. Następnie budżet jest ogłaszany w Dzienniku Ustaw jako ustawa budżetowa i staje się wówczas aktem prawnym umożliwiającym organom wykonawczym jego realizację.
W wyjątkowych sytuacjach, np. z powodu trudności politycznych, gospodarczych, czy też klęsk żywiołowych, gdy Rada Ministrów nie może w ustawowym terminie przedstawić parlamentowi projektu ustawy budżetowej na cały rok, wówczas przedkłada parlamentowi projekt ustawy o prowizorium budżetowym, czyli przejściowym planem finansowym, w którym dochody i wydatki są ujęte w okresie krótszym niż rok. Prowizorium traci moc z chwilą uchwalenia ustawy budżetowej.
Pierwszy budżet Polski.
Za pierwszy budżet Polski uważa się "Percepty i ekspensy wszystkich intrat i skarbów obojga narodów podług niżej opisanych tabel” Sejmu z 1768 (czasy gdy władał Stanisław August Poniatowski).
Wpływy miały wynieść 17 mil złotych, podczas gdy wyniosły 9 mil złotych. Połowa wydatków była przeznaczona na wojsko.

</doc>
<doc id="29764" url="https://pl.wikipedia.org/wiki?curid=29764" title="EDO DRAM">
EDO DRAM

EDO RAM () – czasem nazywana także Hyper Page Mode enabled DRAM, jest podobna do modułów FPM DRAM, z tą różnicą, iż nowy cykl dostępu (odczytu lub zapisu) może zostać rozpoczęty jeszcze w trakcie trwania poprzedniego. Pozwala to na usunięcie „dziur” między operacjami spowodowanych głównie koniecznością odczekania kilku cykli zegarowych na zakończenie operacji wyboru kolumny (CAS). Średni przyrost wydajności tych pamięci w stosunku do modułów FPM wynosił około 5%. Moduły EDO zostały wprowadzone do powszechnego użytku w 1995 roku wraz z wydaniem przez Intela chipsetu i430FX, który zawierał obsługę ulepszonego mechanizmu EDO.
Moduły EDO posiadały możliwość ukończenia operacji odczytu w jednym cyklu zegara. W innym wypadku sekwencyjny odczyt pamięci z jednej strony (jeśli była już wybrana) zabierał dwa, a nie trzy cykle zegarowe. Wydajność pamięci EDO i jej możliwości pozwalały w pewnym stopniu na zastąpienie powolnej pamięci L2 procesorów. Pozwoliła ona także na podniesienie wydajności komputerów nie wyposażonych w pamięć podręczną drugiego poziomu oraz obniżenie kosztów całego systemu.
Większość sprzętu akceptującego 72-pinowe moduły SIMM jest w stanie używać obu rodzajów pamięci (FPM lub EDO). Problemy jednak mogą się pojawiać jeśli w jednym systemie zainstalowane są oba rodzaje modułów. Wczesne modele drukarek Hewlett-Packard posiadały wbudowany RAM typu FPM; Niektóre modele pracowały poprawnie także z dodanymi modułami EDO.

</doc>
<doc id="29766" url="https://pl.wikipedia.org/wiki?curid=29766" title="Nomenklatura zoologiczna">
Nomenklatura zoologiczna

Nomenklatura zoologiczna – zbiór zebranych w Międzynarodowym Kodeksie Nomenklatury Zoologicznej (ICZN) zasad i zaleceń obowiązujących przy tworzeniu i stosowaniu nazw naukowych taksonów zwierząt.
Nazwy systematyczne.
Podstawową jednostką systematyczną jest gatunek. Nazwę gatunku zapisujemy stosując nazewnictwo binominalne.
Pierwszy wyraz to nazwa rodzajowa, a drugi epitet gatunkowy (najczęściej przymiotnik, rzadziej rzeczownik).
Oba człony nazwy należy pisać zawsze krojem pisma wyróżniającym je na tle pozostałego tekstu (np. "kursywa" w tekście prostym). Jednoznaczne określenie konkretnego gatunku wymaga zastosowania obu członów nazwy. Kodeks zaleca, by wszystkie nazwy rodzajów były rzeczownikami w liczbie pojedynczej lub wyrazami traktowanymi jako rzeczowniki.
W języku polskim drugi człon nazwy zwyczajowej jest zapisywany małymi literami, z wyjątkiem nazwy gatunkowej pochodzącej od nazwiska (np. bursztynka Pfeiffera, kiełb Kesslera) lub nazwy geograficznej (np. bystrzyk z Loreto), zapisywanej wielką literą. Natomiast w nazwie naukowej (łacińskiej lub zlatynizowanej) nazwa rodzajowa zawsze zapisywana jest wielką literą, a gatunkowa zawsze małą literą, np.:
Nazwy udomowionych form gatunków dziko żyjących.
Jednym z problemów nomenklatury zoologicznej jest kwestia nadawania nazw gatunkom udomowionym. Z taksonomicznego punktu widzenia zwierzę po udomowieniu pozostaje nadal tym samym gatunkiem. Od 1758 roku 19 gatunkom udomowionych zwierząt nadano inne nazwy naukowe niż ich dzikim protoplastom. 17 z nich zostało opisanych przed odkryciem ich dzikich przodków, którym, w momencie odkrycia przez naukę, nadano nowe nazwy binominalne. Np. osioł domowy został opisany w 1758 pod nazwą "Equus asinus", a uważany za jego przodka osioł afrykański – w 1857 jako "Equus africanus". Kiedy w wyniku dalszych badań stwierdzono, że zwierzę udomowione pochodzi od znanego już gatunku dzikiego (czyli jest tym samym gatunkiem, ewentualnie jego podgatunkiem lub formą), pojawił się konflikt nazw.
W 1958 H. Bohlken zaproponował, aby naukowa nazwa udomowionych form gatunków dzikich składała się z nazwy gatunkowej przodka (protoplasty) oraz nazwy formy udomowionej poprzedzonej skrótem f. (od "forma") np. "Equus africanus" f. "asinus" (osioł domowy – udomowiona forma "Equus africanus"). Taka konwencja została szeroko zaakceptowana przez wielu zoologów na całym świecie. Rok później Dennler de la Tour zaproponował inną formę zapisu, mianowicie do nazwy gatunku dzikiego dodał trzeci człon („familiaris”), który miał wskazywać, że jest to forma udomowiona gatunku dzikiego, np. "Equus africanus familiaris". Obydwie koncepcje były sprzeczne z zasadami określonymi przez Międzynarodowy Kodeks Nomenklatury Zoologicznej. Według zasad nazewnictwa biologicznego (zasada priorytetu) pierwszeństwo nazwy ma ta, która wcześniej została opublikowana, czyli (w 17 przypadkach) nazwa formy udomowionej (np. "Equus asinus"). Wobec braku jednoznacznej zasady w literaturze pojawiały się różne sposoby zapisu nazwy tego samego zwierzęcia, np. kot domowy był opisywany pod nazwami:
Aby ograniczyć upowszechnianie nazewnictwa niezgodnego z kodeksem oraz wynikających z tego nieporozumień, w 2003 roku Międzynarodowa Komisja Nomenklatury Zoologicznej dopuściła stosowanie 17 nazw dzikich zwierząt (w tym 15 ssaków, 1 ryba i 1 motyl), których udomowione formy zostały wcześniej opisane pod innymi nazwami.

</doc>
<doc id="29767" url="https://pl.wikipedia.org/wiki?curid=29767" title="Toponim">
Toponim

Toponim (z gr. "topos" = „miejsce, okolica” i "onymos" = „imię”) – w ogólnym znaczeniu nazwa miejscowa, przykładowo "Poznań" czy "Himalaje". Toponimami zajmuje się dział językoznawstwa zwany toponomastyką. Analiza toponimów może dostarczyć informacji na temat rozwoju danego języka, bądź historii jakiegoś obszaru geograficznego.
Toponim w biologii.
Mianem toponimu w biologii określa się epitet gatunkowy lub (rzadziej) nazwę rodzajową pochodzącą od nazwy geograficznej. Zazwyczaj określa on miejsce, gdzie dany gatunek zaobserwowano po raz pierwszy lub gdzie występuje on nagminnie; niekiedy także ogólnikowe określenia, jak "Notornis" – "notos" znaczy południe, "ornis" – ptak (rodzaj nieuznawany, patrz takahe południowy). Międzynarodowe Kodeksy nomenklatury botanicznej i zoologicznej zalecają, by unikać nazw miejscowości, stosując raczej szersze pojęcia, np. nazwy krajów (brasiliensis). Najbardziej typową końcówką toponimu jest "-ensis", ale stosowane są także końcówki formy przymiotnikowej: "-(a)nus, -inus, -ianus lub -icus", albo rzeczownikowej: "-i, -e". Do tej grupy należy zaliczyć również nazwy pochodzące od środowiska, w którym roślina lub zwierzę występuje, np.:

</doc>
<doc id="29768" url="https://pl.wikipedia.org/wiki?curid=29768" title="Żyła">
Żyła

Żyła () – naczynie krwionośne prowadzące krew do serca. Najczęściej jest to krew odtlenowana (tylko w żyłach płucnych i pępowinowych jest ona utlenowana).
Naczynia żylne mają cienką warstwę mięśniówki gładkiej, ściany wiotkie, przez co ich przekrój jest owalny. Żyły mogą posiadać zastawki zapobiegające cofaniu się krwi. Prowadzą ją z obwodu do serca, a jej kolor zależy od tego, dokąd ją prowadzą: jeżeli z obwodu do prawego przedsionka, to krew jest ciemnowiśniowa (gdyż jest pozbawiona tlenu i bogata w produkty przemiany materii), natomiast w żyłach idących od płuc ku przedsionkowi lewemu krew jest jasnoczerwona (z powodu mocnego utlenowania).
Większe żyły.
Ściana żyły jest zbudowana z:
Żyły krążenia wielkiego dzielimy na dwie grupy:

</doc>
<doc id="29769" url="https://pl.wikipedia.org/wiki?curid=29769" title="Rodzaj">
Rodzaj



</doc>
<doc id="29770" url="https://pl.wikipedia.org/wiki?curid=29770" title="Prawa ruchu">
Prawa ruchu



</doc>
<doc id="29771" url="https://pl.wikipedia.org/wiki?curid=29771" title="Hipopotam nilowy">
Hipopotam nilowy

Hipopotam nilowy ("Hippopotamus amphibius") – gatunek dużego, przeważnie roślinożernego ssaka, należącego do rodziny hipopotamowatych (Hippopotamidae), w obrębie której wyróżnia się dwa współcześnie żyjące gatunki (drugim jest dużo mniejszy hipopotam karłowaty). Hipopotam nilowy jest jedynym żyjącym przedstawicielem rodzaju "Hippopotamus". Nazwa gatunku pochodzi z języka starogreckiego i oznacza „koń rzeczny” (ἱπποπόταμος).
Zasiedlają rzeki i jeziora w Afryce na południe od Sahary do 2000 m n.p.m. Hipopotamowate to jedyna rodzina rzędu parzystokopytnych prowadząca ziemnowodny tryb życia. W ciągu dnia najczęściej pozostają w wodzie; aktywne dopiero o zmierzchu i nocą, skubią wtedy trawę na łąkach w pobliżu wody, zjadają także rośliny wodne. W poszukiwaniu pożywienia potrafią zapuszczać się do 8 km w głąb lądu. Przebywają w stadach składających się z dominującego samca i podlegających mu samic w liczbie od 10 do 40 osobników. Samce bronią i przewodzą terytorium obejmujące pewien odcinek rzeki i na nim gromadzą swój harem. Na lądzie hipopotamy są raczej indywidualistami i nie przejawiają instynktu terytorialnego. Rozmnażanie i poród odbywa się w wodzie. Samica po ośmiomiesięcznej ciąży rodzi 1 młode. Młode ssie matkę przez okres 1 roku, również pod wodą.
Pomimo fizycznych podobieństw do świń i innych znanych parzystokopytnych, ich najbliżsi żyjący krewni to walenie – wieloryby, morświny, delfiny itp. Wspólny przodek wielorybów i hipopotamów oddzielił się od innych parzystokopytnych około 60 milionów lat temu. Najstarsze znane skamieniałości hipopotamów z rodzaju "Kenyapotamus", pochodzą sprzed 16 milionów lat, odnaleziono je w Afryce.
Hipopotamy mają charakterystyczny wygląd: beczkowaty tułów, brak owłosienia na ciele, krótkie nogi, dużą głowę i znaczne rozmiary. Pod względem wielkości dorównują nosorożcom białym, ustępując jedynie słoniom. Należą do najniebezpieczniejszych zwierząt na świecie ze względu na ich wysoce agresywną i nieprzewidywalną naturę. Populacja szacowana jest na 125-150 tys. osobników na wolności, jednak wciąż zagrażają im kłusownicy i utrata naturalnych siedlisk.
Taksonomia i pochodzenie.
Hipopotamy nilowe należą do rodzaju "Hippopotamus" w rodzinie hipopotamowatych. Hipopotam karłowaty należy z kolei do innego rodzaju tej rodziny – "Choeropsis" lub "Hexaprotodon" (w zależności od taksonoma). Hipopotamowate są klasyfikowane czasami jako podrodzina "Hippopotaminae". Z kolei, inni taksonomowie grupują hipopotamy w rodzinie "Anthracotheriidae" albo nadrodzinie "Anthracotheroidea" lub "Hippopotamoidea".
Pięć podgatunków zostało opisanych na podstawie różnic morfologicznych w budowie czaszki oraz rozmieszczenia geograficznego:
Zasugerowane powyżej podgatunki nigdy nie były powszechnie używane albo potwierdzone przez biologów, opisane morfologiczne różnice były na tyle niewielkie, że mogły spowodować proste zmiany nie-reprezentatywnych próbek. Genetyczne analizy sprawdziły istnienie trzech z przedstawionych wyżej domniemanych podgatunków. Badania mitochondrialnego mtDNA skóry z biopsji tych zwierząt, miały za zadanie sprawdzenie genetycznego zróżnicowania i struktury w populacjach afrykańskich hipopotamów. Wykazały one na niewielkie, ale znaczące różnice pomiędzy populacjami "H. a. amphibius", "H. a. capensis" i "H. a. kiboko". Nie przebadano przedstawicieli "H. a. constrictus" anii "H. a. tschadensis".
Samiec hipopotama nazywany jest "bykiem", samica "krową" a młode "cielakiem". Alternatywne nazwy hipopotama to hipopotam pospolity lub hipopotam nilowy.
Klasyfikacja.
Hipopotamowate sklasyfikowane są wraz z innymi rodzinami w rzędzie parzystokopytnych (Artiodactyla), do którego zaliczane są m.in.: wielbłądy, bydło, jeleniowate i świnie. Mimo to hipopotamy nie są ściśle spokrewnione z tymi zwierzętami.
Jak wskazuje nazwa, starożytni Grecy sądzili, że hipopotam jest spokrewniony z koniem ("hippos" znaczy "koń"). Do 1985 roku przyrodnicy grupowali hipopotamy razem ze świniowatymi sugerując się budową wzorów zębów trzonowych. Dane uzyskane najpierw z badania białek krwi, a następnie z filogenezy molekularnej, DNA oraz skamieniałości, pokazują, że ich najbliższymi żyjącymi krewnymi są walenie – wieloryby, morświny, delfiny, itp. Hipopotamy mają więcej wspólnego z wielorybami, niż z innymi parzystokopytnymi, jak świnie, ponieważ wspólny przodek hipopotamów i waleni bardzo wcześnie oddzielił się od przeżuwaczy oraz innych parzystokopytnych. Linie rozwojowe hipopotamów i wielorybów rozdzieliły się niedługo po oddzieleniu się ich wspólnego przodka od innych parzystokopytnych
Ewolucja.
Najnowsze badania nad pochodzeniem hipopotamowatych sugerują, że hipopotamy i walenie miały w przeszłości wspólnego ziemno-wodnego przodka, który oddzielił się od innych parzystokopytnych około 60 milionów lat temu. Ta hipotetyczna grupa prawdopodobnie ponownie podzieliła się na dwie gałęzie około 54 milionów lat temu. Jedna gałąź ewoluowała w kierunku waleni, być może zaczęła się od prawalenia "Pakicetus" sprzed 52 milionów lat, oraz innych przodków waleni, znanych pod nazwą Archaeoceti, którzy ostatecznie przeszli wodną adaptację do niemal w całości wodnych waleni.
Z kolei druga gałąź wyewoluowała w Anthracotheriidae, rodziny czworonogich zwierząt, której najwcześniejsi znani przedstawiciele pochodzą z środkowego eocenu. Były to zwierzęta podobne do chudych hipopotamów ze stosunkowo małymi i wąskimi głowami. Wszystkie gałęzie Anthracotheriidae, poza tą która wyewoluowała w kierunku hipopotamowatych, wyginęła bez pozostawienia jakichkolwiek potomków.
Możemy prześledzić powierzchownie ewolucję przodków hipopotamów od eocenu i oligocenu, ("Anthracotherium" i "Elomeryx") po miocen ("Merycopotamus" i "Libycosaurus"). "Merycopotamus", "Libycosaurus" i wszystkie Hippopotamidae można uznać za reprezentantów jednego kladu, przy czym "Libycosaurus" był bliżej spokrewniony z hipopotamami. Ich wspólny przodek mógł żyć w miocenie, około 20 milionów lat temu. Ostatni gatunek Anthracotheriidae wyginął w pliocenie.
Ewolucja hipopotamów wiąże się ściśle z rodziną Anthracotheriidae. Najstarszy poznany hipopotam z rodzaju "Kenyapotamus" żył w Afryce 16-8 milionów lat temu. Hippopotamidae mogły wykształcić się w Afryce, a następnie rozprzestrzenić się równocześnie do Azji i Europy. Żaden hipopotam nigdy nie został odkryty w Amerykach. Od 7,5–1,8 mln lat przodek współczesnego hipopotama, "Archaeopotamus" zamieszkiwał Afrykę i Bliski Wschód.
Z powodu ograniczonej wiedzy pochodzącej z niewielkiej ilości skamieniałości, można się jedynie domyślać, że dwa współczesne rodzaje, "Hippopotamus" i "Choeropsis" (być może "Hexaprotodon"), mogły się rozdzielić 8 milionów lat temu. Naukowcy nie są zgodni, czy współczesny hipopotam karłowaty należy, czy też nie, do "Hexaprotodon" – rodzaju wielu azjatyckich hipopotamów blisko spokrewnionych z "Hippopotamus"; lub "Choeropsis" – starszym i bardziej pierwotnym rodzajem. Hipopotam nilowy pojawił się około 2 milionów lat temu w Etiopii, później, około 120 tysięcy lat temu, rozprzestrzenił się do Europy sięgając także do Wysp Brytyjskich.
Wymarłe gatunki.
W czasie holocenu na Madagaskarze wymarły trzy gatunki hipopotama madagaskarskiego, przy czym jeden z nich w ciągu ostatniego tysiąclecia. Hipopotamy madagaskarskie były mniejsze niż współczesne hipopotamy, prawdopodobne w wyniku procesu karłowacenia (zwierzęta mieszkające na wyspach są mniejsze od ich odpowiedników na kontynencie). Dowody kopalne, mówią nam że wiele madagaskarskich hipopotamów było zabijanych dla mięsa przez ludzi, co mogło przyczynić się do ich wyginięcia. Pojedyncze okazy madagaskarskich hipopotamów mogły przetrwać w trudno dostępnych zakątkach. W 1976 r. mieszkańcy wsi opisali żyjące tam zwierzę nazwane "Kilopilopitsofy", który mógł być hipopotamem madagaskarskim.
Oddzielne gatunki hipopotama – hipopotam europejski ("H. antiquus") i "H. gorgops" – występowały w kontynentalnej Europie i Wyspach Brytyjskich. Oba gatunki wymarły przed ostatnim zlodowaceniem. Przodkowie hipopotama europejskiego dotarli także do wielu wysp w basenie Morza Śródziemnego podczas plejstocenu.
Plejstoceńskie hipopotamy karłowate rejonu Morza Śródziemnego żyły na Krecie ("H. creutzburgi"), Cyprze ("H. minor"), Malcie ("H. melitensis") i Sycylii ("H. pentlandi"). Hippopotamus minor, przeżył do końca plejstocenu albo wczesnego holocenu. Dowody archeologiczne ze stanowiska Aetokremnos, wywołują debaty czy gatunek ten nie napotkał człowieka i został przez niego wytępiony.
Opis.
Hipopotamy są jednymi z największych współczesnych ssaków na świecie, ale w przeciwieństwie do innych zwierząt afrykańskiej megafauny, posiadają adaptację do ziemno-wodnego trybu życia w słodkowodnych jeziorach i rzekach.
Z powodu swoich rozmiarów hipopotamy są trudne do zważenia na wolności. Większość oszacowań ich masy pochodzi z akcji odstrzałów przeprowadzanych w latach 60, XX wieku. Średnia masa dorosłych samców wynosi 1500–1800 kg. Długość zębów osiąga maksymalnie 30 cm. Samice są mniejsze od samców, ich średnia masa wynosi 1300–1500 kg. Starsze samce są dużo większe i mogą ważyć ponad 3000 kg. Osiągają maksymalną masę pod koniec życia; samice osiągają maksymalny ciężar ciała w wieku około 25 lat.
Hipopotamy osiągają średnio 3,5-5 metrów długości i 1,5 metra wysokości w kłębie. Głowa może ważyć do 225 kilogramów. Zwierzęta potrafią rozwierać paszczę do szerokości jednego metra. Hipopotamy są podobnej wielkości co nosorożce białe, dlatego trudno ocenić który z tych ssaków jest największym zwierzęciem lądowym po słoniach. Chociaż są pokaźnych rozmiarów, potrafią biec na lądzie szybciej, niż człowiek. Ich szybkość ocenia się na 30 km/h do 40 km/h, lub nawet 50 km/h. Hipopotamy mogą szybko biec tylko na krótkich dystansach (do kilkuset metrów).
Długość życia ocenia się na 40 do 50 lat. Najstarszym znanym hipopotamem, żyjącym w niewoli, był osobnik nazwany "Donna", który dożył 56 lat. Donna mieszkała w ogrodzie zoologicznym Mesker Park Zoo w Evansville, Indiana.
Oczy, uszy i nozdrza są umieszczone wysoko na sklepieniu czaszki. To pozwala na prawie całkowite zanurzenie ciała w wodzie i błocie w tropikalnych rzekach. Podczas zanurzenia stygną, co zapobiega oparzeniom słonecznym. Ich charakterystyczna budowa anatomiczna jest adaptacją do ziemno-wodnego trybu życia. Szkielet jest przystosowany do obciążeń związanych z dużą masą zwierzęcia. Hipopotamy, w porównaniu do reszty megafauny mają krótkie i małe nogi – ponieważ woda w której żyją redukuje ich ciężar przez wypór ciała. Podobnie do innych ssaków żyjących w wodzie, hipopotam prawie nie posiada owłosienia (oprócz szczeciny na pysku i ogonie). Charakteryzuje się długimi kłami i czterema palcami połączonymi błoną pławną.
Skóra ma około 4 centymetrów grubości i stanowi 25% masy zwierzęcia. Jest zabezpieczona przed słońcem wydzielaną przez skórę substancją o czerwonej barwie, stanowiącą naturalny filtr słoneczny. Ze względu na kolor wydzieliny mówi się, że hipopotam "poci się krwią", jednak substancja ta nie jest ani krwią, ani potem. Wydzielina jest na początku bezbarwna, następnie w ciągu kilku minut zmienia kolor na czerwono-pomarańczowy, ostatecznie staje się brązowa. W wydzielinie zostały zidentyfikowane dwa pigmenty (jeden czerwony i jeden pomarańczowy). Są to silne kwasowe związki chemiczne, znane jako "red pigment hipposudoric acid" oraz "orange pigment norhipposudoric acid". Czerwony pigment posiada dodatkowo właściwości bakteriostatyczne i jest prawdopodobnie antybiotykiem. Absorpcja światła z obu pigmentów ma maksimum w paśmie ultrafioletu, co chroni zwierzę przed nadmiernym nagrzaniem. Mimo zróżnicowanej diety substancję wydzielają wszystkie hipopotamy, więc wydaje się, że jedzenie nie jest źródłem powstawania pigmentów. Zwierzęta mogą syntetyzować pigmenty bezpośrednio z aminokwasów, takich jak tyrozyna.
Występowanie.
Hipopotamy występują współcześnie w rzekach i jeziorach Ugandy, Sudanu, Somalii, Kenii, północnej części Demokratycznej Republiki Konga i Etiopii, na zachód na terytorium Ghany do Gambii, a także w Afryce Południowej: w Botswanie, Republice Południowej Afryki, Zimbabwe, Zambii. Oddzielne populacje egzystują w Tanzanii i Mozambiku.
"Hippopotamus amphibius" dawniej zamieszkiwał także Afrykę Północną i Europę (w czasie ostatniego zlodowacenia). Zwierzę to potrafi bowiem żyć w zimniejszym klimacie, pod warunkiem, że woda nie zamarza na zimę. Gatunek żył pospolicie w Egipcie w regionie Nilu jeszcze w czasach historycznych, lecz został wytępiony. Pliniusz Starszy pisał, że w jego czasach najlepszym miejscem do złapania hipopotama w Egipcie był Nom Saicki. Na zwierzę to można się było natknąć w okolicach wschodniej odnogi Nilu – Damietty jeszcze po podboju arabskim (639). Występował też w dolinie Jordanu jeszcze w IV w. p.n.e.
Zagrożenia.
Badania genetyczne wykazały, że populacje hipopotamów w Afryce przeszły etap olbrzymiego rozrostu w czasie plejstocenu, lub zaraz po tym okresie. Fakt ten wiąże się ze wzrostem ilości zbiorników wodnych, który nastąpił w owym czasie. Odkrycie to ma wielkie znaczenie w badaniu szans przetrwania hipopotamów, ponieważ ich populacje zagrożone są odcięciem od zbiorników słodkowodnych. Hipopotamy są też narażone na ataki ze strony kłusowników. Ponadto, genetyczna różnorodność hipopotamów powinna pozostać zachowana dla pewności co do szans przetrwania gatunku. W maju 2006 hipopotamy zostały zaklasyfikowane jako gatunek narażony w Czerwonej księdze gatunków zagrożonych stworzonej przez IUCN, z szacowaną populacją liczącą od 125 tys. do 150 tys. osobników. Oznacza to spadek liczby rzędu 7-20% w porównaniu z rokiem 1996.
Populacja spadła najdramatyczniej w Demokratycznej Republice Konga. W Parku Narodowym Wirunga spadła do 800-900 osobników z około 29 tys. w połowie lat 70. co wywołało obawy na temat różnorodności genetycznej tej populacji. Zmniejszenie liczby osobników łączy się z zamieszaniem towarzyszącym Drugiej wojnie w Kongo. Kłusownikami byli zapewne rebelianci z plemienia Hutu, źle opłacani żołnierze kongijscy i członkowie lokalnych milicji. Powodem kłusownictwa jest między innymi przekonanie, że hipopotamy nie są inteligentne, ale wyrządzają szkody społecznościom ludzkim, oraz względy finansowe. Handel mięsem hipopotama jest nielegalny, ale działalność czarnego rynku jest trudna do wykrycia przez przedstawicieli WWF.
Zachowanie.
Hipopotamy większość czasu za dnia wylegują się w wodzie lub błocie, do czego są znakomicie przystosowane. Duża warstwa podskórnego tłuszczu zapewnia im znakomitą pływalność. Przebywanie w wodzie służy im także do regulacji temperatury ciała (woda je ochładza) i chroni skórę przed wysychaniem. Z wyjątkiem jedzenia, niemal całość życia hipopotamów – rozmnażanie, poród, walka z innymi hipopotamami – odbywa się w wodzie.
Wychodzą z wody o zmierzchu lub nocą i podróżują w głąb lądu, czasami nawet do 8 kilometrów, aby zjeść krótką trawę. Żywią się także obficie roślinami wodnymi (np. szybko pleniącym się w wodach hiacyntem wodnym). Spędzają na jedzeniu od czterech do pięciu godzin w ciągu doby i mogą zjeść jednorazowo do 68 kilogramów pokarmu. Żywią się głównie trawami, w mniejszej ilości roślinami wodnymi, a przy niedostatku preferowanego pokarmu jedzą różne inne rośliny. Istnieją rzadkie doniesienia o przypadkach zachowań padlinożernych, zwykle w bliskim sąsiedztwie zbiorników wodnych. Zdarzały się też obserwacje zachowań mięsożernych, a nawet kanibalizmu i drapieżnictwa. Anatomia żołądka hipopotamów wskazuje, że nie są to zwierzęta przystosowane do trawienia mięsnego pokarmu, a mięsożerność może być związana z nieracjonalnym zachowaniem lub niedostatkiem pożywienia.
Hipopotamy defekują głównie w wodzie, co prowadzi do nawarstwiania allochtonicznych materiałów organicznych wzdłuż koryt rzecznych. Jego znaczenie ekologiczne nie jest jasne. Duże rozmiary hipopotamów oraz ich zwyczaj obierania tych samych ścieżek do pastwisk, ma często istotny wpływ na kształtowanie krajobrazu. Ma to związek z ograniczaniem rozwoju roślin i udeptywaniem gruntu. W ciągu dłuższego okresu hipopotamy potrafią zmieniać sieć hydrograficzną mokradeł (zmieniając układ kanałów).
Dorosłe hipopotamy nie są w stanie unosić się na wodzie; te widoczne na powierzchni, zdające się pływać, stoją na płyciznach. W głębokiej wodzie poruszają się z pomocą skoków, odpychając się od dna. W wodzie poruszają się z prędkością do 8 km/h. Młode mają zdolność utrzymywania się na powierzchni wody i często pływają wykonując nagłe ruchy tylnymi kończynami. Wychodzą na powierzchnię w celu zaczerpnięcia powietrza średnio co 4-6 minut. Młode mogą wstrzymać oddech jedynie na 2-3 minuty. Mają zdolność do zamykania nozdrzy podczas zanurzenia. Proces wynurzania i oddychania jest wykonywany automatycznie i nawet śpiąc pod wodą hipopotam potrafi zrobić to bez budzenia się. Znany jest przykład młodego hipopotama, który przeżył po wypchnięciu do morza przez tsunami w czasie Trzęsienia Ziemi w 2004 i został uratowany na pobliskim piaszczystym wybrzeżu.
Życie społeczne.
Badanie interakcji pomiędzy samcami i samicami jest utrudnione z powodu braku dymorfizmu płciowego między płciami. Pomimo że hipopotamy lubią leżeć blisko siebie, nie wydają się tworzyć więzi społecznych, z wyjątkiem tych łączących matki z córkami, i nie są zwierzętami społecznymi. Powód, dla którego gromadzą się blisko siebie nie jest znany.
Hipopotamy posiadają własne terytoria tylko w wodzie. Dominujące samce przewodzą i bronią pewnego odcinka rzeki, długości przeważnie 250 metrów, na który przypada około 10 samic. Największe takie zbiorowości liczą do 100 osobników. Inne samce mogą przebywać na terytorium zdominowanym, ale muszą wykazywać posłuszeństwo względem właściciela terenu. Terytoria te istnieją w celu wyznaczenia praw kopulacji. W stadach istnieje tendencja do segregowania się pod względem płci. Samce grupują się ze sobą, podobnie samice a samiec dominujący znajduje się osobno. Gdy hipopotamy wychodzą na ląd, by się paść, robią to indywidualnie i nie przejawiają instynktu terytorialnego.
Hipopotamy potrafią komunikować się za pomocą dźwięków, poprzez chrząknięcia i ryki, ale cel tych odgłosów nie jest znany. Zwierzęta mają unikalną zdolność do trzymania lekko wynurzonej z wody głowy i wysyłania dźwięków, które wędrują wodą i powietrzem; hipopotamy znajdujące się nad i pod powierzchnią wody zdolne są do dania na nie odpowiedzi.
Rozmnażanie.
Samice hipopotamów osiągają dojrzałość płciową w wieku 5 do 6 lat, a ciąża trwa 8 miesięcy. Badania układu hormonalnego wykazuje że samice mogą osiągnąć dojrzałość płciową już w wieku 3 albo 4 lat. Samce osiągają dojrzałość w wieku około 7,5 lat.
Badania zachowań reprodukcyjnych hipopotamów w Ugandzie wskazują, że najwyższa ilość zapłodnień ma miejsce pod koniec sezonu deszczowego w lecie, a najwięcej urodzeń przypada na początek sezonu deszczowego pod koniec zimy. Związane jest to z cyklem rui samic; jak u większości ssaków, plemniki samców aktywne są przez cały rok. Badania populacji Zambii i RPA także dowodzą na tendencję do wydawania potomstwa na początku sezonu deszczowego. Po zajściu w ciążę samica nie będzie zdolna do następnej owulacji przez następne 17 miesięcy.
Kopulacja pary następuje w wodzie z samicą zanurzoną przez większą część stosunku w wodzie, wynurzając głowę co jakiś czas, by zaczerpnąć powietrza. Hipopotamy są jednymi z niewielu ssaków, które rodzą pod wodą, wraz z waleniami i brzegowcami (manatowatymi i diugoniowatymi). Młode rodzą się w wodzie w wadze od 25 do 45 kg i średniej długości około 127 cm, muszą płynąć do powierzchni aby zaczerpnąć pierwszy oddech. Matka zazwyczaj wydaje na świat tylko jedno młode, jednakże zdarzają się w nieznanej ilości urodzenia bliźniacze. Młode często wypoczywa na grzbiecie matki w przypadku, gdy woda jest niezbyt głęboka. Zanurzają się też w wodzie by poić się jej mlekiem. Ssie też pierś na lądzie, gdy matka opuszcza wodę. Karmienie piersią kończy się między 6. a 8. miesiącem po narodzinach a w pełni odstawienie od piersi po roku.
Hipopotamy reprezentują strategię życiową typu K. Oznacza to, że w przypadku ich reprodukcji jakość ma większe znaczenie niż ilość. Ten typ selekcji jest typowy dla dużych zwierząt, wydających na świat niewielka liczbę potomstwa za jednym razem.
Agresja.
Dorosłe hipopotamy wykazują agresję względem krokodyli, które często żyją w tych samych zbiornikach i rzekach co hipopotamy. Zdarza się to zwłaszcza wtedy, gdy młode hipopotamy są w pobliżu. Znane są przypadki ataków na ludzi i często utrzymuje się, że hipopotamy są najbardziej niebezpiecznymi zwierzętami Afryki. Jednak, według Smithsonian Magazine, choć zwierzę jest rzeczywiście niebezpieczne, wiarygodne statystyki nie są dostępne.
By zaznaczyć terytorium, hipopotamy kręcą ogonem podczas defekacji w celu rozmieszczenia ekskrementów na jak najrozleglejszych możliwych obszarach. Oddają mocz do tyłu, prawdopodobnie także w tym samym celu.
Hipopotamy rzadko zabijają się nawzajem, nawet podczas sporów terytorialnych. Zazwyczaj dominujący i pretendujący do tej roli samiec kończy walkę, gdy okazuje się, kto jest silniejszy. Gdy obszar jest zbyt zatłoczony, lub kurczy się, byki czasem próbują zabić potomstwo; zdarza się, że samica zabija samca w obronie młodych, ale żadne z tych zachowań nie jest spotykane w normalnych warunkach.
Hipopotam i człowiek.
Najwcześniejsze źródła na temat spotkań między hipopotamami a ludźmi, stanowią jaskiniowe malowidła i rytych wizerunków gór środkowej Sahary. Jeden taki wizerunek, sprzed 4.000–5.000 lat z okolicy Dżanat z gór Tasili Wan Ahdżar, przedstawia polowanie na hipopotama. Zwierzęta te były dobrze znane także w Egipcie faraonów, gdzie hipopotam uchodził za straszliwego mieszkańca Nilu. W mitologii egipskiej, Toeris bogini z głową hipopotama, była bóstwem opiekuńczym w czasie ciąży i połogu. Było tak dlatego, że Egipcjanie dostrzegli opiekuńczą naturę samic hipopotama względem młodych.
Hipopotam znany był historykom od czasów antycznych. Herodot opisał to zwierzę w "Dziejach" (napisanych około 440 r. p.n.e.) a Pliniusz Starszy opisał go w encyklopedii "Historia Naturalna" (z około 77 r. n.e.).
Hipopotamy w zoo.
Hipopotamy przez długi czas były popularnymi zwierzętami ogrodów zoologicznych. Pierwszym hipopotamem we współczesnej historii był Obaysch, który przybył do Londyńskiego Zoo 25 maja 1850 roku, gdzie przyciągał do 10 tys. widzów dziennie i stał się inspiracją do powstania popularnej piosenki – "The Hippopotamus Polka".
Od czasów Obayscha, popularność hipopotamów utrzymała się. Zwierzęta te dobrze rozmnażają się w niewoli. Liczba urodzeń jest mniejsza niż na wolności, ale spowodowane jest to faktem, że ogrody zoologiczne nie chcą mieć więcej hipopotamów, ponieważ hipopotamy są duże i dość kosztowne w utrzymaniu.
Większość hipopotamów z ogrodów zoologicznych urodziła się w niewoli. Ich liczba w światowej sieci zoo jest wystarczająca na tyle, że dostarczanie dziko żyjących egzemplarzy jest niekonieczne, pod warunkiem, że uda utrzymać się genetyczną różnorodność żyjących w niewoli hipopotamów.
Jak większość zwierząt z zoo, hipopotamy wystawiane były tradycyjnie na specjalnych witrynach. W ich przypadku składała się ona ze zbiornika wodnego i kępki trawy. W latach 90. XIX wieku, projektanci ulepszyli je, nadając im wygląd naturalnych habitatów tych zwierząt. Najsłynniejszym takim miejscem jest hipokwarium zoo w Toledo, które ma basen na 360 tys. galonów wody. W 1987 roku, badacze mogli zarejestrować na taśmie po raz pierwszy, podwodne narodziny (tak jak na wolności) w toledańskim zoo. Pokaz ten był tak popularny, że hipopotamy stały się logo tej placówki.
Hipopotamy w kulturze masowej.
Od czasów, kiedy Obaysch zainspirował powstanie piosenki, hipopotamy stały się popularnymi zwierzętami z powodu ich okrągłego wyglądu, uznawanego przez wielu za zabawny. Historie hipopotamów, jak Huberta, która stała się słynna w Południowej Afryce w latach 30. z powodu swej wędrówki przez kraj;, czy historia Owena i Mzee hipopotama i żółwia, między którymi wytworzyła się silna więź; bawiły ludzi, którzy kupowali książki o hipopotamach, upominki i wielkie ilości pluszowych maskotek. Hipopotamy stały się także inspiracją do powstania popularnej gry planszowej, "głodny głodny hipopotam".
Hipopotamy były popularnymi bohaterami kreskówek, ich postacie miały rozbawić widza. W filmie Disneya "Fantazja", występuje hipopotam baletnica tańczący do muzyki opery, "La Gioconda". Inni bohaterowie to Peter Potamus z kreskówek Hanna-Barbera, oraz postaci z książki i serialu "George i Martha" i Flavio i Marita w "Animaniakach".
Istnieją 2 Pokémony o wyglądzie hipopotama: Hipopotas i Hippowdon.
Gloria z filmu Madagaskar jest hipopotamem.

</doc>
<doc id="29775" url="https://pl.wikipedia.org/wiki?curid=29775" title="Pliocen">
Pliocen

Pliocen ( z ‘bardziej’ i ‘nowy’)
We wcześniejszych podziałach do pliocenu zaliczany był także gelas, obecnie uznawany za najmłodszy wiek/piętro plejstocenu.
Klimat i geologia.
Pliocen charakteryzował się surowym klimatem; postępowało ochłodzenie i osuszenie. Kontynenty zbliżały się do obecnego położenia. Lądolód pokrywał Antarktydę, część Ameryki Południowej i częściowo kontynenty półkuli północnej. Morze Śródziemne odzyskało połączenie z Atlantykiem, jego poziom się podniósł. Powstał Przesmyk Panamski.
Flora i fauna.
Duże obszary ulegały stepowieniu, a powierzchnia lasów zmniejszała się. Rozprzestrzeniły się trawożerne kopytne. Stepy Eurazji przemierzały wielkie stada bydła, gazel, jeleni i antylop. Ameryka Północna była zasiedlona przez licznych przedstawicieli jeleni, wielbłądów, koni, mastodontów i widłorogów. Rozwijały się hipopotamowate. Zwiększyła się liczba gatunków mięsożernych. Pod koniec pliocenu drapieżnikiem szczytowym był "Smilodon" – tygrys szablastozębny. W Ameryce Południowej żyły szczerbaki, w tym olbrzymie "Megatheria", które – jak wiele innych rodzimych gatunków – nie przetrwały postępującego ochłodzenia i inwazji gatunków z północy.
Ewolucja człowieka.
W pliocenie w Afryce występowały dwunożne człowiekowate z rodzajów "Ardipithecus", a później "Australopithecus", od których wywodzi się rodzaj ludzki.

</doc>
<doc id="29777" url="https://pl.wikipedia.org/wiki?curid=29777" title="Instytut Inżynierów Elektryków i Elektroników">
Instytut Inżynierów Elektryków i Elektroników

Instytut Inżynierów Elektryków i Elektroników, IEEE (od ang. "Institute of Electrical and Electronics Engineers") – organizacja typu non-profit skupiająca osoby zawodowo związane z elektrycznością i elektroniką, a także pokrewnymi dziedzinami. Powstała w 1963 roku, w wyniku konsolidacji Amerykańskiego Instytutu Inżynierów Elektryków ("American Institute of Electrical Engineers", AIEE) oraz Instytutu Inżynierów Radiowych ("Institute of Radio Engineers", IRE). Jednym z podstawowych jej zadań jest ustalanie standardów dla urządzeń elektronicznych, w tym standardów dla urządzeń i formatów komputerowych.
Misja.
Misją IEEE jest aktywne uczestnictwo w postępie nauki i edukacji oraz praktyki w zakresie elektrotechniki, elektroniki, telekomunikacji, inżynierii komputerowej i informatycznej oraz pokrewnych dziedzin, a w szczególności biomedycynie, automatyce i robotyce, elektroenergetyce, technice motoryzacyjnej, lotniczej, morskiej, wojskowej, inżynierii środowiska, nanotechnologii, bezpieczeństwa informacyjnego i innych. IEEE realizuje tę misję poprzez publikację czasopism naukowych, organizację lub sponsorowanie konferencji, opracowywanie standardów przemysłowych, akredytację programów kształcenia na wyższych uczelniach oraz kształcenia ustawicznego inżynierów. Logo IEEE pokazuje wektor kierunku przepływu prądu elektrycznego i towarzyszący mu zwrot wektora indukcji magnetycznej (reguła prawej dłoni).
Struktura.
IEEE, jako największa organizacja zawodowa o charakterze globalnym, posiada dualną strukturę: regionalną (podzieloną na regiony działania i sekcje krajowe) i tematyczną (podzieloną na towarzystwa i oddziały). Towarzystwa, których jest 38, grupują specjalistów z poszczególnych obszarów techniki. IEEE publikuje około 30% światowej literatury w obszarze swojego działania tematycznego w postaci ponad 100 czasopism technicznych o wysokim wskaźniku cytowań. Prowadzi, znaną w środowisku inżynierskim, internetową bazę danych publikacji konferencyjnych eXplore. Oferuje liczne programy kształcenia ustawicznego dla inżynierów, nauczycieli, ale także i dla młodzieży, zarówno przez Internet, jak i metodą „podróżujących wykładowców”.
Członkostwo.
Większość członków IEEE (których jest łącznie ponad 400 tysięcy) jest inżynierami elektrykami, elektronikami, informatykami. Jednak szeroki zakres działania organizacji powoduje, że wielu członków jest inżynierami mechanikami, budownictwa, a także biologami, lekarzami, fizykami, matematykami. IEEE oferuje kilka rodzajów członkostwa: dla studentów, członkostwo stowarzyszone, zwyczajne, senior oraz "fellow". Członkostwo senior i "fellow" wymagają przeprowadzenia recenzji dorobku kandydatów.
Studenci.
IEEE posiada rozwinięte struktury wspierające działalność studencką, doktorancką oraz młodych inżynierów tuż po studiach. Studenci mogą tworzyć oddziały ("branches") na uczelniach, a młodzi inżynierowie mogą należeć do grup YP ("young professionals"), uzyskując szereg przywilejów dotyczących uczestnictwa w konferencjach, publikacji rezultatów swoich prac, dostępu do literatury technicznej, organizacji własnych spotkań zawodowych sponsorowanych przez IEEE itp. W wielu krajach przynależność inżyniera do IEEE jest ceniona przez pracodawców i pomaga w karierze zawodowej.
Nagrody.
IEEE posiada bogaty program, wysoko cenionych w środowisku zawodowym, nagród indywidualnych i zespołowych, w tym medale związane z nazwiskami wybitnych uczonych, nagrody techniczne, dyplomy uznania, za najlepsze publikacje, dla najbardziej aktywnych sekcji, dla studentów i doktorantów oraz stypendia.
Wybrane odznaczenia IEEE:
IEEE w Polsce.
Polska Sekcja IEEE jest obecnie jedną z 42 sekcji w regionie 8 (skupiającym sekcje Europy, Bliskiego Wschodu i Afryki). Założona została przez prof. Adama Smolińskiego w roku 1972 i początkowo liczyła 20 członków. Obecnie sekcję tworzy 20 oddziałów ("chapters"), skupiających ponad 900 członków.

</doc>
<doc id="29781" url="https://pl.wikipedia.org/wiki?curid=29781" title="WIEM">
WIEM



</doc>
<doc id="29789" url="https://pl.wikipedia.org/wiki?curid=29789" title="Sex Pistols">
Sex Pistols

Sex Pistols – zespół rockowy utworzony w 1975 roku w Londynie, który jest uważany za inicjatora ruchu punk i muzyki punkrockowej w Wielkiej Brytanii, a w następstwie rozwoju muzyki alternatywnej.
Wstęp.
Jego pierwszy okres działalności trwał niecałe dwa i pół roku. W tym czasie muzycy nagrali cztery single i album, uważany za jeden z najbardziej wpływowych w dalszym rozwoju muzyki rockowej (i nie tylko). Przez całą karierę, która trwa do dziś (z krótkimi lub długimi przerwami), zespół tworzy czterech muzyków: wokalista Johnny Rotten, gitarzysta Steve Jones, basista Glen Matlock (w latach 1977–1978 zastępowany przez Sida Viciousa) oraz perkusista Paul Cook. Sex Pistols pod opieką menedżera Malcolma McLarena wywołali wiele kontrowersji (m.in. wywiad z Billem Grundym oraz singel „God Save the Queen”) i spowodowali duże zamieszanie w kulturze brytyjskiej. Ich koncerty, które wielokrotnie stwarzały trudności organizatorom i władzom publicznym, często kończyły się zamieszkami.
W styczniu 1978 pod koniec burzliwego tournée po Stanach Zjednoczonych Rotten opuścił zespół i ogłosił jego koniec. Pomimo tego pozostali członkowie: Jones, Vicious, Cook oraz menedżer McLaren, kontynuowali działalność, aż do zakończenia prac nad biograficznym filmem "The Great Rock’n’Roll Swindle" (1980, reż. Julien Temple). W lutym 1979 Vicious zmarł w wyniku przedawkowania heroiny. Cisza potrwała do 1996 roku, kiedy muzycy reaktywowali Sex Pistols w oryginalnym składzie (Rotten, Jones, Matlock, Cook), aby zagrać światową trasę „Filthy Lucre Tour”. Po jej zakończeniu zespół ponownie zrobił przerwę, a od 2002 nadal sporadycznie występuje na żywo. W 2006 grupa została wprowadzona do Rock and Roll Hall of Fame, mimo że odmówili swojego udziału w ceremonii.
Historia.
1973-1975: Początki.
Początki Sex Pistols sięgają roku 1973, kiedy w Londynie powstał zespół The Strand (czasem używający nazwy The Swankers), założony przez trzech nastolatków, wywodzących się z klasy robotniczej: wokalisty Steve’a Jonesa, gitarzysty Wally’ego Nightingale oraz perkusisty Paula Cooka. Skład uzupełniali: Jim Mackin grający na klawiszach i Stephen Hayes na gitarze basowej (zastąpiony później przez Dela Nunesa). Muzycy byli stałymi bywalcami sklepów (na King’s Road w zachodnim Londynie): „Acme Attractions” Dona Lettsa oraz „Too Fast to Live, Too Young to Die” prowadzonego przez Malcolma McLarena do spółki z Vivienne Westwood.
McLaren i Westwood otworzyli sklep w 1971 roku pod nazwą „Let It Rock”, który skupiał członków Tedy Boy – subkultury wywodzącej się z lat 50. Z upływem czasu (w zależności od panującej wówczas mody) nazwa sklepu ulegała zmianie: najpierw z „Let It Rock” na „Too Fast to Live, Too Young to Die”, a w 1975 na „SEX”. W połowie lat 70. to miejsce stało się centralnym punktem spotkań ludzi, którzy nieco później byli głównymi uczestnikami rewolty punkowej w Londynie. Często przychodzili tam m.in. Sid Vicious, Gene October oraz Marco Pirroni.
Na początku 1974 Steve Jones zwrócił się do McLarena o pomoc finansową dla The Strand. McLaren przystał na to, opłacając wynajem miejsca prób. Glen Matlock, który wówczas pracował w „Too Fast to Live, Too Young to Die” jako sprzedawca, został nowym basistą zespołu (na miejsce Nunesa). W listopadzie McLaren wyjechał na kilka miesięcy do Nowego Jorku, gdzie przez pewien czas sprawował opiekę menedżerską nad zespołem New York Dolls. Tam zafascynował się nowo powstającą sceną muzyczną i ludźmi z nią związanymi. Szczególnie do gustu przypadły mu: wygląd i radykalna postawa Richarda Hella (wówczas w Television). Po powrocie do Londynu w maju 1975 postanowił osobiście zająć się karierą The Strand (The Swankers). Na jego polecenie usunięto z zespołu Nightingale’a, a za gitarę chwycił Jones. Rozpoczęto także poszukiwania nowego wokalisty. Na liście kandydatów branych pod uwagę pojawiło się nazwisko m.in. Midge’a Ure’a.
1975: Johnny Rotten.
W sierpniu 1975 Bernard Rhodes – ówczesny współpracownik McLarena (późniejszy menedżer The Clash) – spotkał spacerującego po King’s Road Johna Lydona. Lydon wyróżniał się z tłumu przede wszystkim swoim wyglądem: miał zielone włosy i nosił poszarpany T-shirt zespołu Pink Floyd z ręcznie domalowanym dopiskiem „I Hate”. Po krótkiej rozmowie umówili się na wieczorne spotkanie w pobliskim pubie, na którym stawili się również Jones i Cook. Po paru piwach przenieśli się do „SEX”, gdzie urządzono przesłuchanie. Lydon zaimprowizował do piosenki „I’m Eighteen” Alice’a Coopera puszczonej z szafy grającej. Pomimo że wszyscy pokładali się ze śmiechu, McLaren zdołał przekonać Jonesa, Matlocka i Cooka, aby zaczęli odbywać z nim próby.
John Lydon z powodu fatalnego stanu uzębienia dostał od Jonesa przezwisko „Johnny Rotten”, a sam zespół przyjął nową nazwę: Sex Pistols. We wrześniu McLaren wynajął i opłacił salę prób, i w tym składzie muzycy zabrali się za tworzenie materiału. Pracą nad tekstami zajął się Rotten, natomiast muzyką Matlock, chociaż oficjalnie wszyscy podpisywali się pod utworami.
Pierwszy występ publiczny Sex Pistols miał miejsce 6 listopada 1975 w Saint Martins College w Londynie (Matlock był wówczas uczniem tej szkoły) u boku zespołu Adama Anta, Bazooka Joe. Zespół wykonał kilka coverów, m.in.: „Substitute” The Who, „Whatcha Gonna Do About It” Small Faces i „(I’m Not Your) Steppin’ Stone” The Monkees, po czym ktoś z Bazooka Joe odłączył im prąd. Impreza zakończyła się bójką pomiędzy muzykami obu zespołów.
1976: "Anarchy in the U.K.".
Po występie w Saint Martins College nastąpiły kolejne w Londynie i jego okolicach. Zespół zyskał wówczas swoich pierwszych fanów, którzy niewiele później tworzyli zwartą grupę zwaną „Bromley Contingent” (nazwa wymyślona przez dziennikarkę Caroline Coon), biorącą udział w jego koncertach. Z tej grupy wywodzili się później ludzie, którzy wywarli duży wpływ na tworzenie się sceny punkrockowej w Wielkiej Brytanii m.in.: Siouxsie Sioux, Billy Idol i Shane McGowan.
Pierwszy koncert, który przykuł szerszą uwagę zarówno mediów, jak i publiczności, odbył się 12 lutego 1976 roku w londyńskim klubie „The Marquee”, któremu towarzyszyło małe zamieszanie (m.in. krzesła latające w powietrzu). Recenzja występu ukazała się w „NME” wraz z krótkim wywiadem, w którym Steve Jones stwierdził: „...właściwie, to nie jesteśmy od grania, jesteśmy od chaosu”. Wśród tych, którzy przeczytali artykuł, było dwóch studentów Bolton Institute of Technology w Manchesterze: Howard Devoto i Pete Shelley. Przybyli oni do Londynu, aby obejrzeć występ Sex Pistols na żywo. Po powrocie do Manchesteru utworzyli własny zespół Buzzcocks. Devoto później powtarzał: „Moje życie uległo zmianie w chwili, kiedy po raz pierwszy zobaczyłem Sex Pistols”.
30 marca zespół po raz pierwszy wystąpił w 100 Club na Oxford Street, a 4 kwietnia w klubie „Nashville” jako support The 101’ers. Lider The 101’ers Joe Strummer ujrzawszy po raz pierwszy Sex Pistols, stwierdził, że muzyka prezentowana przez ten zespół ma przyszłość. 23 kwietnia Sex Pistols zagrali tam ponownie, przy czym koncert zakończył się bójką wśród publiczności, wywołaną częściowo przez samych muzyków. W efekcie tych zajść, kluby „Nashville” i „Marquee” nie chciały ich więcej gościć u siebie.
Od 11 maja w każdy wtorek przez następne cztery tygodnie zespół występował w „100 Club”. Później objeździł małe miejscowości na północy Anglii oraz zarejestrował w studiu swoje pierwsze nagrania (z Chrisem Speddingiem w roli producenta). 4 czerwca Sex Pistols zagrali swój pierwszy koncert we Free Trade Hall w Manchesterze (zorganizowany przez Devoto i Shelleya) po którym wystąpił wielki boom punkrocka w tym mieście (m.in. Buzzcocks, The Drones czy Warsaw – późniejszy Joy Division).
3 września zespół dał swój pierwszy zagraniczny koncert. Wystąpił podczas otwarcia dyskoteki Chalet du Lac w Paryżu. Następnego dnia Sex Pistols po raz pierwszy zostali pokazani w brytyjskiej telewizji: w programie Tony’ego Wilsona "So It Goes" – wyemitowano utwór „Anarchy in the U.K.”. 13 września muzycy rozpoczęli trasę po Wielkiej Brytanii, która objęła m.in. 100 Club Punk Festival w Londynie.
8 października Sex Pistols podpisali dwuletni kontrakt z przedsiębiorstwem EMI. Przystąpiono do nagrań pod producencką opieką Dave’a Goodmana. Efekt sesji nagraniowej nie przypadł do gustu decydentom z EMI i z ich strony zapadła decyzja o zmianie producenta. Na miejsce Goodmana zaangażowano Chrisa Thomasa, który współpracował wcześniej z Roxy Music i, jak na ironię, z Pink Floyd. 26 listopada ukazał się pierwszy singel zespołu, „Anarchy in the U.K.”. Oprócz piosenki tytułowej płytka zawierała także utwór „I Wanna Be Me” pochodzący z sesji jeszcze z Goodmanem. "Anarchy in The U.K." nie był pierwszym punkrockowym singlem w Wielkiej Brytanii, wcześniej swoje debiutanckie single zdążyli wydać The Damned („New Rose”) i The Vibrators („We Vibrate”).
1 grudnia muzycy Sex Pistols wraz z kilkoma osobami z Contingent Bromley (m.in. Siouxsie Sioux) zostali zaproszeni do udziału w programie „Today” telewizji Thames, emitowanego na żywo. W trakcie wywiadu gospodarz programu Bill Grundy (będący pod wpływem alkoholu) prowokacyjnie zachęcał swoich gości do niecenzuralnych wypowiedzi. Na domiar złego wdał się w krótki flirt słowny z Siouxie, za co został obrzucony przez Steve’a Jonesa najgorszymi wyzwiskami („You dirty sod”, „You dirty old man”, „You dirty bastard”, „You dirty fucker”). Pomimo że program był nadawany tylko w Londynie i jego okolicach, zespół w ciągu kilku dni znalazł się na pierwszych stronach gazet w całym kraju, a Grundy został zawieszony w pracy. Choć telewizja Thame przywróciła go później, incydent z Sex Pistols skutecznie zakończył jego karierę (zmarł w 1993 roku).
Wywiad z Grundy’m rozsławił Sex Pistols na cały kraj. W grudniu zorganizowano trasę „Anarchy Tour”, w której udział wzięli również The Clash, The Damned i zespół Johnny’ego Thundersa (ex New York Dolls) The Heartbreakers. Z zaplanowanych ok. 20 koncertów, odbyło się tylko ok. 7. Związane to było z bojkotem ze strony organizatorów i władz.
1977: Sid Vicious, "God Save the Queen", "Pretty Vacant", "Holidays in the Sun", "Never Mind the Bollocks".
4 stycznia 1977 zespół udał się na trzy koncerty do Holandii. Jeszcze przed odlotem na lotnisku Heathrow doszło do niejasnego incydentu. Według gazety „Evening News”, któryś z członków zespołu miał tam zwymiotować. Po tym zdarzeniu kierownictwo EMI podjęło decyzję o zerwaniu umowy z zespołem.
Koncerty w Holandii okazały się również ostatnimi występami Glena Matlocka w Sex Pistols. W lutym opuścił szeregi zespołu (Rotten i Jones twierdzą, że został wyrzucony). Na jego miejsce zaangażowano Sida Viciousa, który był kolegą Rottena i określał się mianem „największego fana Sex Pistols”. Wcześniej udzielał się w dwóch zespołach: jako wokalista w The Flowers of Romance oraz jako perkusista w Siouxsie and the Banshees. Jemu również przypisywane jest „autorstwo” tańca pogo (w 100 Club). Vicious, który nie miał żadnego doświadczenia jako gitarzysta basowy, został zaakceptowany przez McLarena tylko i wyłącznie ze względu na wizerunek i opinię zadymiarza. Jeszcze zanim dołączył do zespołu, wszczynał bójki na koncertach Sex Pistols. Podczas „100 Club Punk Festival” rozbił butelkę o ścianę – odłamki szkła uszkodziły oko dziewczynie stojącej obok, za co został później aresztowany. Innym razem pobił łańcuchem rowerowym dziennikarza NME Nicka Kenta, który pisał nieprzychylnie o zespole.
10 marca odbyła się (z udziałem mediów) przed Pałacem Buckingham w Londynie publiczna ceremonia podpisania kontraktu przez członków Sex Pistols z przedsiębiorstwem A&amp;M (w rzeczywistości zawarcie umowy miało miejsce dzień wcześniej w bardziej kameralnych warunkach). Po ceremonii zespół udał się do siedziby A&amp;M, gdzie pijani muzycy swoim zachowaniem obrazili pracowników przedsiębiorstwa. Kilka dni później ktoś z otoczenia zespołu groził śmiercią osobie związanej z radą nadzorczą A&amp;M. Po tygodniu współpracy z Sex Pistols przedsiębiorstwo zadecydowało o zerwaniu umowy z muzykami, a 25.000 egzemplarzy wytłoczonych płyt singla "God Save the Queen" zostało przeznaczonych do zniszczenia.
28 marca Sid Vicious zagrał swój pierwszy występ z zespołem w londyńskim Notre Dame Hall. Miesiąc później Sex Pistols podpisali następny kontrakt – tym razem z Virgin Records. 27 maja ukazał się singel "God Save the Queen", który swoim obrazoburczym tekstem wywołał powszechne oburzenie. Kilka dużych przedsiębiorstw odmówiło jego dystrybucji, a BBC oraz kilka innych niezależnych stacji radiowych zakazało emisji tego utworu na swojej antenie. Data premiery singla została przez Virgin Records dokładnie zsynchronizowana z datą uroczystości obchodów Srebrnego Jubileuszu panowania brytyjskiej królowej Elżbiety II. W jubileuszowy weekend sprzedało się ponad 150.000 egzemplarzy płytki, co było ogromnym sukcesem. Z tej okazji 7 czerwca McLaren i przedsiębiorstwo Virgin Records postanowili urządzić imprezę z udziałem Sex Pistols, która miała się odbyć na płynącym Tamizą statku rzecznym „Queen Elizabeth”. Kiedy przedsięwzięcie dwa dni później doszło do skutku, a z mijającej Pałac Westminsterski „Queen Elizabeth” popłynęły na żywo pierwsze takty „God Save the Queen”, natychmiast zjawiły się łodzie policyjne, które odholowały statek do portu, a wszystkich uczestników imprezy zatrzymano.
W tym okresie zespół i jego otoczenie stali się obiektami ataków: Rotten został zraniony nożem w pobliżu pubu „Pegasus” w Islington, a trzy dni później zostali pobici Paul Cook i Jamie Reid (grafik – autor logo nazwy zespołu, a także okładek płyt i singli). Z tego powodu zaplanowana na koniec czerwca trasa po Skandynawii (m.in. Oslo, Trondheim i Sztokholm) doszła do skutku dopiero w lipcu. W sierpniu, po powrocie do kraju, Sex Pistols zagrali szereg koncertów pod kryptonimem SPOTS – Sex Pistols On Tour Secretly, aby uniknąć ich odwołań (w tym czasie w Wielkiej Brytanii trwała wielka nagonka na zespół).
Od wiosny 1977 Rotten, Jones i Cook pracowali w studiu Wessex w Londynie (z krótszymi bądź dłuższymi przerwami) z producentem Chrisem Thomasem nad nagraniami na debiutancki album. Początkowo płyta miała nosić nazwę "God Save the Sex Pistols", ale już latem było wiadome, że tytuł będzie brzmiał "Never Mind the Bollocks". Sid Vicious ze względu na słabe umiejętności instrumentalne, miał zostać na czas sesji zastąpiony przez Glena Matlocka. Ostatecznie jednak stanęło na tym, że prawie wszystkie ścieżki basowe w piosenkach nagrał Steve Jones (Vicious prawdopodobnie tylko w „Bodies”).
W lecie i na jesieni ukazały się kolejne single promujące płytę: „Pretty Vacant” (1 lipca) i „Holidays in the Sun” (14 października). 28 października ukazał się album "Never Mind the Bollocks, Here's the Sex Pistols". Magazyn „Rolling Stone” określił go jako „najciekawszą płytę lat siedemdziesiątych”, zagraną z energią i przekonaniem. Inni krytycy byli z kolei rozczarowani, że album zawiera wszystkie wcześniejsze single tytułowe i uznali go za pewnego rodzaju „Greatest Hits”. Utwory: „Bodies” (w którym słowo „fuck” pojawia się pięć razy), „God Save the Queen” (wcześniej cenzurowany w mediach) oraz tytuł płyty ("Never Mind the Bollocks") stały się przyczyną kolejnego bojkotu – większe sklepy (pokroju Boots, WH Smith czy Woolworth’s) odmówiły przyjęcia albumu na swoje półki. Pomimo tego "Never Mind the Bollocks" i tak sobie nieźle radził, zajmując czołowe miejsca w rankingach sprzedaży.
Pod koniec roku, od koncertów w Holandii, zespół rozpoczął międzynarodową trasę „Never Mind the Bans”. Z ośmiu zaplanowanych grudniowych występów w Wielkiej Brytanii odbyły się tylko cztery, reszta została odwołana m.in. z powodu nacisków politycznych. W Boże Narodzenie Sex Pistols zagrali dwukrotnie w Ivanhoe w Huddersfield: przed południem wystąpili na imprezie zorganizowanej dla dzieci strajkujących strażaków, a wieczorem na regularnym koncercie. Były to ostatnie brytyjskie koncerty w pierwszym okresie działalności zespołu.
1978: Trasa po U.S.A. i rozpad zespołu..
W styczniu 1978 Sex Pistols rozpoczęli tournée po USA, szczególnie po jego południowej części. Jej początek pierwotnie planowano tuż przed końcem roku, lecz termin został przesunięty wskutek problemów z uzyskaniem amerykańskiej wizy dla muzyków, którzy wcześniej byli wielokrotnie notowani.
Przebieg trasy był chaotyczny, głównie za sprawą samych muzyków, a szczególnie basisty zespołu – Sida Viciousa, który w tym czasie był silnie uzależniony od heroiny. Już na samym początku znalazł się w szpitalu po tym, jak wyciął sobie brzytwą na klatce piersiowej słowa: „Gimme a fix”. Podczas koncertu w San Antonio (Teksas) nazwał fanów: „zgrają fiutów” („a bunch of faggots”) i uderzył gitarą w głowę mężczyznę, który próbował wdrapać się na scenę. W Baton Rouge (Luizjana) symulował na scenie seks oralny, natomiast w Dallas dostał pełną puszką piwa w twarz od dziewczyny z widowni i do końca występu grał brocząc krwią.
Rotten, który w tym czasie cierpiał z powodu grypy, był zażenowany zachowaniem Viciousa i jednocześnie czuł się coraz bardziej odizolowany od Jonesa i Cooka (był w konflikcie z McLarenem, którego stronę trzymali Cook i Jones). Koncert Sex Pistols w Winterland Ballroom w San Francisco 14 stycznia 1978 okazał się ostatnim.
17 stycznia muzycy oddzielnie udali się do Los Angeles – McLaren, Cook i Jones zaczęli przygotowania do wyjazdu do Rio de Janeiro, natomiast Vicious, który znajdował się złym stanie, został zabrany przez znajomego do Nowego Jorku, gdzie natychmiast został hospitalizowany. Rotten również udał się do Nowego Jorku i 18 stycznia w wywiadzie dla prasy ogłosił koniec Sex Pistols. Później wyjechał na Jamajkę, gdzie spotkał się z szefem Virgin Records Richardem Bransonem, który próbował bez skutku załatwić mu posadę wokalisty w zespole Devo.
Po odejściu Johnny’ego Rottena – Cook, Jones i Vicious więcej razem nie zagrali. W ciągu kilku następnych miesięcy McLaren zlecił nagrania nowych utworów w Brazylii (Jones i Cook), Paryżu (Vicious) oraz w Londynie. Nagrywane utwory stały się później częścią ścieżki dźwiękowej w biograficznym filmie jego autorstwa pt. "The Great Rock ‘n’ Roll Swindle" (reż. Julien Temple).
30 czerwca ukazał się singel „No One Is Innocent”, który zawierał dwie nowe piosenki: tytułową, zaśpiewaną przez ukrywającego się w Brazylii Ronniego Biggsa (uczestnika napadu stulecia), oraz „My Way” (autorstwa Paula Anki, spopularyzowaną przez Franka Sinatrę), zaśpiewaną przez Sida Viciousa.
W sierpniu Vicious nagrał w Londynie dodatkowo (po raz ostatni pod nazwą Sex Pistols) dwa covery Eddiego Cochrana: „Something Else” i „C’mon Everybody”.
1978-1980: Koniec.
Latem 1978 Johnny Rotten (już jako John Lydon) wraz z Keithem Levene’em (ex – The Clash) i szkolnym kolegą Jahem Wobble’em utworzył zespół Public Image Ltd, z którym występował do 1992.
Vicious po powrocie do Nowego Jorku (wrzesień) kontynuował karierę, występując solowo (towarzyszyli mu m.in. Arthur Kane i Jerry Nolan, byli członkowie New York Dolls). W październiku został aresztowany i oskarżony o zamordowanie swojej dziewczyny Nancy Spungen. Wkrótce został zwolniony z więzienia za kaucją, którą wpłacił McLaren. W grudniu ponownie trafił do aresztu za pobicie Todda Smitha (brata Patti Smith). 9 grudnia został osadzony w nowojorskim więzieniu Rikers Island, gdzie jako uzależniony od narkotyków został skierowany na leczenie. Wolność odzyskał po 55 dniach 1 lutego 1979. Zmarł dzień później po przedawkowaniu heroiny.
7 lutego w Londynie Johnny Rotten (John Lydon) złożył pozew do sądu przeciwko McLarenowi, zarzucając mu defraudację pieniędzy zarobionych przez Sex Pistols. Jones i Cook początkowo opowiedzieli się po stronie McLarena i działo się tak, dopóki nie zostały przedstawione przed sądem dowody, które ujawniły, że wszystkie pieniądze zarobione przez zespół zostały utopione przez menedżera w projekcie filmowym ("The Great Rock ‘n’ Roll Swindle"). 14 lutego decyzją sądu McLaren został pozbawiony kontroli i praw nad powstającym filmem – wszystko zostało przekazane byłym członkom zespołu.
24 lutego została wydana płyta "The Great Rock ’n’ Roll Swindle", która stanowiła ścieżkę dźwiękową nieukończonego jeszcze wówczas filmu (film miał swoją premierę w 1980 r.). Na płytę weszły piosenki z różnego okresu działalności, śpiewane przez Rottena, Jonesa, Cooka, Viciousa, Biggsa, McLarena, a także Tenpole’a Tudora (który był rozpatrywany jako następca Rottena).
21 listopada 1980 ukazał się ostatni singel sygnowany nazwą Sex Pistols: „Black Leather”, który został nagrany przez Jonesa i Cooka latem 1978.
Jones i Cook w latach 1980–1982 tworzyli zespół The Professionals. Jones w drugiej połowie lat 80. nagrał z Iggy’m Popem kilka płyt, a także dwa albumy autorskie. Cook udzielał się m.in. w Bow Wow Wow, później towarzyszył Edwynowi Collinsowi w nagraniach i koncertach.
Matlock po odejściu z Sex Pistols założył zespół Rich Kids, z którym grał do r. 1979. Później zagrał na płytach m.in. Iggy’ego Popa i Joan Jett. W 1990 opublikował wspomnienia „I Was a Teenage Sex Pistol”.
Od 1996: Powrót.
W 1996 doszło do reaktywacji zespołu w składzie Lydon, Jones, Matlock, Cook. Zespół zagrał w tym czasie światową trasę „Filthy Lucre Tour”, obejmującą Europę, Amerykę Północną i Południową, a także Australię i Japonię. 29 lipca ukazała się płyta koncertowa "Filthy Lucre Live" nagrana miesiąc wcześniej podczas występu w Londynie.
20 stycznia 2000 miała miejsce premiera kolejnego biograficznego filmu o zespole "" (reż. Julien Temple).
W 2002 roku (Złoty Jubileusz panowania królowej Elżbiety II) Sex Pistols zagrali w londyńskim Crystal Palace National Sports Centre. W 2003 wzięli udział w trwającej trzy tygodnie trasie po Ameryce Płn. („Piss Off Tour”).
W listopadzie 2006 zespół został wprowadzony do Rock and Roll Hall of Fame. Obok nazwisk żyjących członków zespołu umieszczono tam także nazwisko Sida Viciousa. Muzycy Sex Pistols nie pojawili się na uroczystości (Jones stwierdził: „...miejsce w Rock and Roll Hall of Fame nie jest miejscem ustanowionym głosami fanów, jest miejscem ustanowionym przez ludzi, którzy zostali tam wcześniej wprowadzeni”).
W listopadzie 2007 zespół wznowił działalność koncertową. W 2008 zagrał serię koncertów w Europie w ramach „Combine Harvester Tour”. W sierpniu wystąpił m.in. na Sziget Festival w Budapeszcie oraz na Open’er Festival w Gdyni.

</doc>
<doc id="29790" url="https://pl.wikipedia.org/wiki?curid=29790" title="Miocen">
Miocen

Miocen (z ‘mniej’ i ‘nowy’) – najstarsza epoka neogenu. Czas przemian geologicznych skorupy ziemskiej. Wypiętrzenie nowych łańcuchów górskich zmieniło cyrkulację powietrza i wód. Trwał od 23,03 mln do 5,333 mln lat temu.
Miocen dzieli się na:
Geologia.
W miocenie Afryka zderzyła się z Europą, wypiętrzając Alpy, a Indie z Azją, wypiętrzając Himalaje. Kolejne zderzenia płyt kontynentalnych doprowadziły do wypiętrzenia Gór Skalistych i Andów. Antarktydę pokrył lądolód. Wiązało się to z zamykaniem Oceanu Tetydy, które utworzyło połączenie lądowe między Afryką i Eurazją; pozostałością jest m.in. Morze Śródziemne. Skurczyły się morza śródlądowe. W oceanach wytworzył się nowy układ prądów morskich.
Miocen w Polsce.
Na ziemiach polskich (pozakarpackich) następowała sedymentacja jeziorna i bagienna w licznych rowach i zapadliskach. Osadziły się piaski, mułki, iły, żwiry, węgle brunatne. Węgiel brunatny w złożu Bełchatów powstał z osadów starszego miocenu . Powstały Karpaty Zewnętrzne ze sfałdowanych osadów fliszowych zanikającego morza Paratetydy. Powstały złoża soli, w tym w Wieliczce, i gipsów w suchszym środkowym miocenie (badenianie) ok. 14 mln lat temu . Na Śląsku, od Góry Świętej Anny do granicy z Niemcami i Czechami, powstało około 200 wystąpień bazaltów (środkowoeuropejska prowincja bazaltowa). Nieliczne znajdują się w Beskidach – w dolinie Grajcarka. Zostały również stwierdzone wierceniami w północno-wschodniej Polsce.
Flora.
Początek miocenu był najcieplejszym okresem w ciągu 35 mln lat. Od połowy miocenu klimat zaczął się ochładzać. Wraz z ochłodzeniem klimatu postępowało stepowienie dużych obszarów. Wobec kurczenia obszarów leśnych nowego znaczenia nabrały trawy, które są roślinami odpornymi na warunki klimatyczne, a do rozmnażania nie potrzebują owadów. Trawiasta równina dostarczała pożywienia przeżuwaczom.
Fauna.
Ssaki wędrowały poprzez nowo utworzone mosty lądowe. Ewolucja kotów szablozębych. W Australii trwała niezależna ewolucja torbaczy i stekowców. W Europie i Azji pojawiły się prymitywne jelenie i żyrafy, słonie i małpy człekokształtne (szczątki ramapiteka sprzed 14 mln lat). Do Afryki dotarły króliki, koty i świnie. W morzu żył największy rekin wszech czasów: "Carcharodon megalodon", o długości prawdopodobnie zbliżonej do 20 metrów. Zwiększenie zasobów pokarmowych morza spowodowało powrót niektórych ssaków do morza. Wyewoluowały pierwsze fokowate. W Ameryce Północnej pojawiły się niedźwiedzie i mastodonty. W późnym miocenie umocniła się dominacja trawożerców. Zaczynały wymierać niektóre gatunki drapieżców. Nastąpiła gwałtowna radiacja hien. Do Australii dotarły (prawdopodobnie przez Malaje) gryzonie. W Ameryce Południowej pojawiły się szopy, a małe odmiany leniwców naziemnych przeszły do Ameryki Północnej.

</doc>
<doc id="29793" url="https://pl.wikipedia.org/wiki?curid=29793" title="Muszyna">
Muszyna

Muszyna (, łem. "Мушына") – miasto w Polsce położone w województwie małopolskim, w powiecie nowosądeckim, siedziba gminy miejsko-wiejskiej Muszyna. Muszyna posiada status miejscowości uzdrowiskowej z licznymi odwiertami i rozlewniami wód mineralnych. Znajdują się tam pijalnie wody mineralnej, sanatoria uzdrowiskowe, baseny oraz parki.
Miasto biskupstwa krakowskiego w powiecie sądeckim w województwie krakowskim w końcu XVI wieku.
Położenie geograficzne.
Muszyna położona jest na wysokości około 450 m n.p.m. w dolinie rzeki Poprad i dwóch jej dopływów: potoków Szczawnik i Muszynka. Główna część miejscowości znajduje się na prawym brzegu Popradu, niewielka część zwana Zapopradziem znajduje się w jego zakolu na lewym brzegu. Muszyna znajduje się w odległości ok. 5 km od granicy ze Słowacją oraz w odległości około 11 km od Krynicy-Zdroju. Pod względem geograficznym znajduje się w trzech mezoregionach: Beskid Sądecki, Góry Leluchowskie i Góry Lubowelskie.
Historia.
Powstanie i rozwój Muszyny związane są z pobliskim pograniczem oraz z przebiegającym wzdłuż doliny Popradu starym szlakiem handlowym zwanym „węgierskim”. Pierwszą wzmiankę o tej osadzie spotykamy w akcie nadania z 1209 roku, w którym król węgierski Andrzej II zezwala na pobieranie cła nad rzeką Poprad koło Muszyny proboszczowi Adolfowi ze spiskiej kapituły św. Marcina. W tym czasie osada należała do rodu Niegowickich herbu Półkozic.
Nazwa Muszyna przypuszczalnie pochodzi od potoków, nad którymi było położone miasto. Wilgoć sprawia, że brzegi potoków i rzeczne kamienie porastają mchami. Łacińskie słowo "musci" – „mchy”, a być może jego odpowiednik w języku wołoskim (por. rum. "muschi"), dały nazwę zarówno Muszynie, jak i położonej nad tym samym potokiem wiosce Muszynce. Inne hipotezy wywodzą nazwę tej miejscowości od przydomka biskupa krakowskiego Jana Muskaty.
W 1288 miejscowość zostaje zapisana w testamencie przez Wysza, scholastyka kapituły krakowskiej, biskupom krakowskim. W XIV w. król Władysław Łokietek na skutek zatargu z biskupem Muskatą przyłączył te ziemie do królewszczyzny. Przez następnych 80 lat posiadali je kolejni władcy Polski. Muszyna prawa miejskie otrzymała w 1356 od Kazimierza Wielkiego.
30 lipca 1391 roku król Władysław Jagiełło, chcąc sobie zjednać duchowieństwo, darowuje powtórnie tzw. "klucz muszyński" (dwa miasta i 35 wsi) biskupstwu krakowskiemu. Odtąd ziemie te były traktowane jako samodzielne jednostki administracyjne z własną administracją, wojskiem (piechotą zwaną harnikami) i sądownictwem. Z tego powodu obszar ten nazywany był państwem muszyńskim. W imieniu biskupów rządy sprawowali starostowie, z których najbardziej znany był Stanisław Kempiński, przyjaciel Jana Kochanowskiego, (Miejscowe liceum ma go za patrona)który imię jego utrwalił po nasze czasy we fraszce "Do starosty muszyńskiego".
W XV w. nastąpił nagły napływ Wołochów i Rusinów z Zakarpacia i Rumunii (tzw. kolonizacja wołoska). Ludność ta, z czasem nazwana Łemkami, osiedlana była na prawie wołoskim. Byli oni wyznania prawosławnego, czego widocznym śladem są zachowane cerkwie.
W okolicach Muszyny działali podczas powstania konfederaci barscy. Po śmierci marszałka konfederatów Jakuba Bronickiego, 17 kwietnia 1769 w Muszynie wybrano Ignacego Potockiego, starostę kaniowskiego, Marszałkiem Konfederacji Ziemi Sanockiej. Po przejściu jego z marszałkostwa sanockiego na marszałka lwowskiego, na sejmiku w Sanoku 13 listopada 1769. Marszałkiem Konfederacji Ziemi Sanockiej wybrano Filipa Radzimińskiego – starostę dmitrowskiego.
Muszyna wraz z kluczem pozostawała własnością biskupstwa krakowskiego do 1781 r., a po rozbiorach przeszła na rzecz skarbu austriackiego. Mimo że zaborca pozostawił istniejące instytucje, z czasem miejscowość zaczęła podupadać.
W 1876 roku uruchomiono prowadzącą przez miejscowość linię kolejową tarnowsko-leluchowską.
W latach 1975–1998 miasto leżało w województwie nowosądeckim.
Demografia.
Ludność według spisów powszechnych.
Uzdrowisko.
W latach 20. XX w. Muszyna w wyniku starań burmistrza Antoniego Jurczaka i dr Seweryna Mściwujewskiego stała się uzdrowiskiem. W 1930 została przyjęta do Związku Uzdrowisk Polskich. W 1932 dokonano odwiertu dwóch pierwszych źródeł mineralnych: "Antoni" (imię burmistrza Jurczaka) i "Wanda" (imię żony dr Mściwujewskiego).
Wybuch wojny w 1939 r. i okupacja spowodowały całkowitą dewastację urządzeń uzdrowiskowych. Po okupacji wraz z ustaniem walk zaczęła następować normalizacja. W 1958 r. w Muszynie wznowiono działalność o charakterze uzdrowiskowym. W uzdrowisku leczy się choroby układu oddechowego i układu pokarmowego.
Zasoby leczniczych wód mineralnych są głównym bogactwem Muszyny. Zawierają niezbędne człowiekowi biopierwiastki jak magnez, wapń, sód, potas, żelazo, selen czy lit.
Kultura i turystyka.
W mieście odbywają się następujące cykliczne imprezy:
Uzdrowisko muszyńskie oferuje turystom możliwość pobytu w sanatoriach, zakładach przyrodoleczniczch, pensjonatach i licznych domach wypoczynkowych. Niewątpliwą atrakcją jest możliwość bezpłatnego korzystania z ogólnodostępnych pijalni wód mineralnych oraz z sezonowych punktów czerpalnych wód mineralnych. Poza tymi atrakcjami w Muszynie znajduje się kompleks basenów oraz lodowisko. W dzielnicy uzdrowiskowej Zapopradzie znajduje się Park Zdrojowy z ogrodami sensorycznymi oraz nowym placem zabaw.
Na terenie miasta w bezpośrednim sąsiedztwie miejscowości Milik znajduje się rezerwat przyrody Las Lipowy Obrożyska o powierzchni 100,38 ha, utworzony w 1957 r.
W 2008 r. Muszyna została połączona systemem 10 wyciągów narciarskich z ośrodkiem w Wierchomli Małej.
Bezpieczeństwo i porządek publiczny.
W Muszynie znajduje się ośrodek zdrowia, a także komisariat policji przy ulicy Zielonej i posterunek Straży Ochrony Kolei przy stacji kolejowej Muszyna.
Ochotnicza Straż Pożarna w Muszynie.
Ochotnicza Straż Pożarna w Muszynie oficjalnie powstała w 1883 roku, ale pierwszy statut jednostki został spisany w 1890 roku. W 1997 roku jednostka została włączona do krajowego systemu ratowniczo-gaśniczego w ramach KSRG; specjalizuje się w:
Posiada dwa samochody GBARt 2,5/16 Mercedes-Benz Atego oraz Nissan Navara.
Ochotnicza Straż Pożarna w Muszynie Folwarku.
Ochotnicza Straż Pożarna w Muszynie Folwarku została założona w 2003 roku.
W 2018 roku OSP została włączona do Krajowego Systemu Ratowniczo-Gaśniczego. Posiada 2 samochody pożarnicze: Iveco Eurocargo GBARt 2,5/16 oraz GLM Mercedes-Benz 508 D.
Specjalizuje się w:
Sport i rekreacja.
Kluby sportowe:
Współpraca międzynarodowa.
Miasta partnerskie:

</doc>
<doc id="29799" url="https://pl.wikipedia.org/wiki?curid=29799" title="Nick">
Nick

Nick (z ang. "nickname") – przezwisko, pseudonim. Termin ten często używany jest w polskojęzycznych programach do określenia pseudonimu, loginu, identyfikatora itp.
Angielskie słowo "nickname" powstało z wcześniejszego "ekename" na skutek niepoprawnego podzielenia w wyrażeniu z dodanym przedimkiem "an ekename" – "a nekename". "Eke" znaczy „dodatek” i jest używane obecnie głównie w szkockim dialekcie angielskiego, też jako "eik", zwłaszcza w odniesieniu do dodatkowego napitku, drinka.

</doc>
<doc id="29803" url="https://pl.wikipedia.org/wiki?curid=29803" title="Pióro świetlne">
Pióro świetlne

Pióro świetlne – urządzenie peryferyjne w kształcie długopisu służące do sterowania kursorem komputera; poprzednik myszy, w XXI wieku rzadko spotykane (głównie w pracowniach projektowych).
Budowa.
Pióro świetlne jest urządzeniem wskazującym. Kształtem przypomina ono zwykłe pióro podłączone do jednostki wizualizującej. Wskazująca końcówka pióra posiada światłoczuły element, który umieszczony przy ekranie wykrywa światło, pozwalając komputerowi zlokalizować położenie kursora. Lokalizacja odbywa się na podstawie rejestrowania częstotliwości pracy monitora kineskopowego (odświeżanie ekranu LCD uniemożliwia stosowanie tej techniki) i porównywania otrzymanych wyników z wysyłanymi przez komputer danymi.
Działanie.
Obsługa komputera za pomocą pióra świetlnego nie różni się zbytnio od obsługi myszą czy tabletem – polecenia, takie jak kliknięcie na obiekt, wydawane są poprzez nakierowanie pióra w odpowiednie miejsce ekranu i wciśnięcie znajdującego się na nim przycisku.
Historia.
Ręcznie wykonany prototyp pióra został użyty przez Instytut Techniczny Massachusetts jako część projektu Whirlwind w 1952. Pierwsze użycie pióra świetlnego miało miejsce około roku 1957 na komputerze Lincoln TX-0 przez MIT Lincoln Laboratory.
W 1963 Ivan Sutherland zaprezentował bardzo ciekawy program, nazwany Sketchpad. Aplikacja ta pozwalała na rysowanie na ekranie przedmiotów, a następnie ich przemieszczanie, kopiowanie oraz usuwanie. Do manipulacji przedmiotami służyło pióro świetlne.
Sketchpad został uznany za pierwszy w historii graficzny interfejs użytkownika. Należy mieć na uwadze to, że ta bardzo prosta aplikacja była w owym czasie wręcz rewolucyjną – pierwsze komputery były urządzeniami właściwie elektromechanicznymi, nie zaś elektronicznymi, nie posiadającymi jakichkolwiek narzędzi wspomagających wygodne użytkowanie. W latach sześćdziesiątych jedynym udogodnieniem pracy przy komputerze był monitor, który wyświetlał jedynie dane tekstowe.
Pióra świetlne nigdy nie zdobyły większej popularności takiej, jaką udało się zdobyć myszom, gamepadom i joystickom, jednak miały swój udział w branży rozrywkowej (popularny pistolet świetlny konsoli NES). Obecnie urządzenia te zostały prawie całkowicie wyparte przez tablety oraz ekrany dotykowe.

</doc>
<doc id="29809" url="https://pl.wikipedia.org/wiki?curid=29809" title="Miejscowości w Polsce pozbawione praw miejskich">
Miejscowości w Polsce pozbawione praw miejskich

W przeszłości wiele miast utraciło prawa miejskie. Przyczyny degradacji były różne, choć głównie ekonomiczne (osady były małe, a ludność pracowała najczęściej w rolnictwie), niekiedy polityczne (np. w czasach zaborów po stłumieniu powstania styczniowego).
Poniższa lista zawierać ma wszystkie zdegradowane miasta Polski. Miasta uszeregowane są według okresów historycznych, historycznych obszarów geograficznych (w tym zaborów), wreszcie według roku, w którym odebrano im status miasta.
W nawiasie podano rok, w którym miasto uzyskało prawa miejskie, ewentualnie dodatkowe informacje o statusie miasta oraz obecną przynależność administracyjną (województwo).
Wykaz wszystkich dawnych miast w porządku alfabetycznym znajduje się tutaj.
III Rzeczpospolita (1989–).
2002.
27 października 2002
Polska Rzeczpospolita Ludowa (1944–1989).
1977.
1 stycznia 1977
1 lutego 1977
1 sierpnia 1977
1976.
2 lipca 1976
1975.
27 maja 1975
1 października 1975
30 października 1975
1973.
1 stycznia 1973
9 grudnia 1973
1972.
1 stycznia 1972
1969.
1 stycznia 1969
1964.
31 grudnia 1964
1959.
1 stycznia 1959
31 grudnia 1959
1957.
1 kwietnia 1957
1956.
20 marca 1956
1954.
1 kwietnia 1954
1951.
1 stycznia 1951
12 marca 1951
1 kwietnia 1951
15 maja 1951
1 czerwca 1951
1948.
"Ziemie Odzyskane:"
15 maja 1948
"Ziemie rdzenne:"
1947.
"Ziemie Odzyskane:"
1946.
"Ziemie Odzyskane:"
1 sierpnia 1946
12 lutego 1946
brak daty
"Ziemie rdzenne:"
13 lutego 1946
1945.
"Ziemie Odzyskane:"
"Ziemie rdzenne:"
1 grudnia 1945
Tereny okupowane przez III Rzeszę Niemiecką i Związek Socjalistycznych Republik Radzieckich (1939–1945).
1941.
1 lipca 1941
II Rzeczpospolita (1918–1939).
1939.
1 kwietnia 1939
1 lutego 1939
1938.
1 kwietnia 1938
1933/1934.
Reforma miejska w województwach południowych
Przemiany administracyjne w kategorii miast w latach 1933–1934 w województwach południowych wymagają szczególnego omówienia.
Określenie "miasto" w latach międzywojennych na terenie Galicji i Kresów Wschodnich nie było jednoznaczne. Mogło odnosić się wyłącznie do charakteru prawnego miejscowości (a więc typu jednostki administracyjnej), co nie znaczyło automatycznie że „miasto administracyjne” faktycznie posiadało prawa miejskie. Mimo że większość miast prawnych prawa miejskie posiadała, wiele z nich miało zaledwie prawa miasteczka a niektóre miasta (np. Krynica, Krzeszowice, Szczakowa i Zakopane) były wręcz wsiami. W wyniku reformy administracyjnej przeprowadzonej przez władze austriackie na obszarze Królestwa Galicji i Lodomerii z Wielkim Księstwem Krakowskim po I rozbiorze Polski (1784), miasta prawne (gminy miejskie) na terenie międzywojennej Galicji (województwa: krakowskie, lwowskie, stanisławowskie i tarnopolskie) należały do trzech kategorii:
13 lipca 1933 roku weszła w życie ustawa o częściowej zmianie ustroju samorządu terytorialnego, stanowiąca "znoszenie miast o liczbie mieszkańców niższej niż 3000" w drodze rozporządzeń Rady Ministrów, a większych miast w drodze ustawodawczej. Ustawa z 3 lipca 1896 roku przestała obowiązywać w ciągu roku od wejścia w życie ustawy (czyli do lipca 1934) przez co 40 "miast" i 67 "miasteczek" rządzących się ustawą z 1896 roku i liczących powyżej 3000 mieszkańców zostało automatycznie podniesionych do rangi miast objętych ustawą z 1889 roku. Równocześnie 31 gmin miejskich będących miastami/miasteczkami rządzącymi się ustawą z 1896 roku i liczących w 1933 roku mniej niż 3000 mieszkańców, a także 8 (9) gmin miejskich będących wsiami (niezależnie od liczby ludności) zostałyby według nowego prawa przekształcone w gminy wiejskie. Jednakże indywidualnymi rozporządzeniami za miasta uznano 20 mniejszych miast oraz wszystkie wsie stanowiące gminy miejskie. Równocześnie do rzędu miast podniesiono także trzy dotychczasowe gminy wiejskie.
W następstwie powyższych zmian na mocy ustawy z 1933 łącznie 12 gmin miejskich (w tym 4 miasta, 7 miasteczek i jedna wieś) oraz 14 gmin wiejskich z prawami miejskimi utraciło automatycznie status miast (w dwojaki sposób – administracyjnie i historycznie):
1 sierpnia 1934
– "12 gmin miejskich"
– "14 gmin wiejskich na prawach miejskich"
Równocześnie na mocy ustawy o częściowej zmianie ustroju samorządu terytorialnego (), uwzględniającej "miasta" i "gminy" (z gromadami) jako jednostki podziału administracyjnego kraju, pojęcie "miasteczka" utraciło swoją administracyjno-historyczną odrębność. Łącznie 136 gmin wiejskich na prawach miasteczek (w tym 63 w granicach obecnej Polski) utraciło formalnie ten status w związku z reformą 1933/34.
– "136 gmin wiejskich na prawach miasteczek"
Reforma miejska w województwach zachodnich, wschodnich i centralnych
13 czerwca 1934
11 czerwca 1934
1 kwietnia 1934
1927.
1 kwietnia 1927
1919.
28 października 1919
28 maja 1919
Zabór rosyjski, Królestwo Polskie (1815–1918).
1888.
7 czerwca 1888
1883.
13 grudnia 1883
1869-1871 (reforma miejska w Królestwie Polskim).
Na mocy Ukazu do rządzącego senatu z 1 (13) czerwca 1869, ogłoszonego 1 (13 lipca) 1869, pozbawiono praw miejskich w 1870 roku 336 miast (wyjątkowo Stawiski w lutym 1871) na obszarze Królestwa Polskiego. Listy miast poddanych do degradacji wydano w 20 postanowieniach między 29 października 1869 a 12 listopada 1870. Weszły one w życie: 13 stycznia 1870, 31 maja 1870, 28 sierpnia 1870, 13 października 1870 oraz 1 lutego 1871. Korektą reformy było pozbawienie praw miejskich Góry Kalwarii w 1883 roku i Zawichostu w 1888 roku.
1 lutego 1871
– "Postanowienie z 30 października (12 listopada) 1870 (Dziennik Praw, rok 1870, tom 70, nr 244, s. 461)" (1 miasto) (gubernia łomżyńska, 3/3)
13 października 1870
– "Postanowienie z 28 sierpnia (9 września) 1870 (Dziennik Praw, rok 1870, tom 70, nr 243, s. 369)" (9 miast) (gubernia warszawska, 2/2)
– "Postanowienie z 28 sierpnia (9 września) 1870 (Dziennik Praw, rok 1870, tom 70, nr 243, s. 367)" (3 miasta) (gubernia łomżyńska, 2/3)
28 sierpnia 1870
– "Postanowienie z 17 (29) lipca 1870 (Dziennik Praw, rok 1870, tom 70, nr 242, s. 193)" (2 miasta) (gubernia siedlecka, 2/2)
– "Postanowienie z 3 (15) lipca 1870 (Dziennik Praw, rok 1870, tom 70, nr 242, s. 189)" (3 miasta) (gubernia suwalska, 2/2)
– "Postanowienie z 21 kwietnia (3 maja) 1870 (Dziennik Praw, rok 1870, tom 70, nr 242, s. 167)" (1 miasto) (gubernia radomska, 3/3)
31 maja 1870
– "Postanowienie z 15 (27) maja 1870 (Dziennik Praw, rok 1870, tom 70, nr 241, s. 159)" (1 miasto) (gubernia lubelska, 3/3)
– "Postanowienie z 20 marca (1 kwietnia) 1870 (Dziennik Praw, rok 1870, tom 70, nr 241, s. 127)" (27 miast) (gubernia warszawska, 1/2)
– "Postanowienie z 20 marca (1 kwietnia) 1870 (Dziennik Praw, rok 1870, tom 70, nr 241, s. 123)" (16 miast) (gubernia piotrkowska, 2/2)
– "Postanowienie z 6 (18) marca 1870 (Dziennik Praw, rok 1870, tom 70, nr 241, s. 97)" (8 miast) (gubernia lubelska, 2/3)
– "Postanowienie z 27 lutego (11 marca) 1870 (Dziennik Praw, rok 1870, tom 70, nr 241, s. 93)" (15 miast) (gubernia suwalska, 1/2)
– "Postanowienie z 30 stycznia (11 lutego) 1870 (Dziennik Praw, rok 1870, tom 70, nr 241, s. 81)" (17 miast) (gubernia łomżyńska, 1/3)
– "Postanowienie z 23 stycznia (4 lutego) 1870 (Dziennik Praw, rok 1870, tom 70, nr 241, s. 77)" (23 miasta) (gubernia piotrkowska, 1/2)
– "Postanowienie z 30 grudnia 1869 (11 stycznia 1870) (Dziennik Praw, rok 1870, tom 70, nr 241, s. 67)" (39 miast) (gubernia kaliska, 1/1)
13 stycznia 1870
– "Postanowienie z 19 (31) grudnia 1869 (Dziennik Praw, rok 1869, tom 69, nr 239, s. 471)" (18 miast) (gubernia płocka, 1/1)
– "Postanowienie z 19 (31) grudnia 1869 (Dziennik Praw, rok 1869, tom 69, nr 239, s. 465)" (39 miast) (gubernia lubelska, 1/3)
– "Postanowienie z 12 (24) grudnia 1869 (Dziennik Praw, rok 1869, tom 69, nr 239, s. 461)" (29 miast) (gubernia siedlecka, 1/2)
– "Postanowienie z 7 (19) listopada 1869 (Dziennik Praw, rok 1869, tom 69, nr 239, s. 425)" (34 miasta) (gubernia kielecka, 1/1)
– "Postanowienie z 24 października (5 listopada) 1869 (Dziennik Praw, rok 1869, tom 69, nr 239, s. 419)" (33 miasta) (gubernia radomska, 2/3)
– "Postanowienie z 17 (29) października 1869 (Dziennik Praw, rok 1869, tom 69, nr 239, s. 415)" (18 miast) (gubernia radomska, 1/3)
1863.
1 stycznia 1863
1853.
1 stycznia 1853
1852.
1 stycznia 1852
1834.
1 stycznia 1834
1832.
1 stycznia 1832
1827.
brak daty
1826.
brak daty
1825.
20 września 1825.
brak daty (1825)
1824.
16 listopada 1824.
12 października 1824.
1822.
19 listopada 1822.
16 lipca 1822.
26 lutego 1822.
15 stycznia 1822.
1821.
18 grudnia 1821.
20 listopada 1821.
13 listopada 1821.
16 października 1821.
3 lipca 1821.
10 kwietnia 1821.
20 marca 1821.
1820.
24 października 1820.
11 kwietnia 1820.
11 stycznia 1820.
brak daty (1820)
Księstwo Warszawskie (1807–1815).
1809.
Miejscowości wymieniane jeszcze jako miasta w spisach galicyjskich, lecz nie zaliczone do miast po przejściu do Księstwa Warszawskiego w 1809:
1807.
Miejscowości wymieniane jeszcze jako miasta w Prusach Nowowschodnich, lecz nie zaliczone do miast po przejściu do Księstwa Warszawskiego w 1807:
Równocześnie przedzielony granicą Ciechanowiec utworzył nowe miasto Ciechanowiec–Nowe Miasto. Nadano też prawa miejskie Jabłonce i Wyszonkom
Zabór rosyjski, Kresy Wschodnie (1772–1918).
1892.
11 czerwca 1892
11 czerwca 1892 r. wszedł w życie nowy Statut Miejski, który jeszcze bardziej ograniczył samorządność miejską. Wówczas jako miasta zakwalifikowano (na obecnym terytorium Polski) tylko 4 miejscowości (Białystok, Bielsk, Goniądz i Sokółkę), natomiast 16 miast zamienionych w miasteczka pozostało jednak gminami miejskimi:
1875.
29 kwietnia 1875
13 miast utraciło prawa miejskie i zostało zaliczone do miasteczek w gminach wiejskich (posiadały one jednak pewną odrębność w postaci organów samorządowych i starosty mieszczańskiego, lecz w statystykach były zaliczane do wsi):
Zabór austriacki (1772–1918).
1915.
5 lipca 1915
Zabór pruski (1772–1807 i 1815–1918).
1907.
19 grudnia 1907
8 lipca 1907
1895.
16 maja 1895
1892.
18 lipca 1892
1888.
8 sierpnia 1888
1886.
9 lipca 1886
1874.
14 października 1874
1871.
29 lipca 1871
28 lutego 1871
1870.
1 lipca 1870.
1869.
5 kwietnia 1869
1857.
23 grudnia 1857
1833.
11 grudnia 1833
1818.
14 lutego 1818
1801.
"Nowy Śląsk:"
1800.
"Prusy Południowe:"
"Prusy Nowowschodnie:"
1797.
1 czerwca 1797
brak daty (1797)
1786.
22 sierpnia 1786 
Ziemie pruskie i niemieckie (do 1945).
1939.
1 października 1939
1931.
16 maja 1931
1928.
1 listopada 1928
1 kwietnia 1928
1900.
1 kwietnia 1900
1890.
13 października 1890
1873.
20 listopada 1873
1742.
"Źródło:"
I Rzeczpospolita (do 1795).
1731.
21 kwietnia 1731
3 marca 1731

</doc>
<doc id="29815" url="https://pl.wikipedia.org/wiki?curid=29815" title="Jurysprudencja">
Jurysprudencja

Jurysprudencja (łac. "iuris prudentia", biegła znajomość prawa) – wieloznaczne określenie związane z naukami prawnymi. Jurysprudencja może być rozumiana jako:
W ramach teorii prawa funkcjonowało wiele nurtów teoretycznych, określanych mianem jurysprudencji, w tym:

</doc>
<doc id="29820" url="https://pl.wikipedia.org/wiki?curid=29820" title="25 Pułk Ułanów Wielkopolskich">
25 Pułk Ułanów Wielkopolskich

25 Pułk Ułanów Wielkopolskich (25 puł) – oddział kawalerii Wojska Polskiego II RP.
Pułk powstał na terenach Wielkopolski z której pochodziła większość jego kadry oficerskiej, podoficerskiej i żołnierzy wywodzących się wcześniej z różnych armii zaborczych, jak i późniejszych żołnierzy ochotników. Po zakończeniu działań wojennych w 1920 pułk stacjonował w Kaliszu, a następnie został przeniesiony w okolice Nowogródka. Od 1924 stacjonował w garnizonie Prużana. Szwadron zapasowy pułku znajdował się w Łukowie.
Początkowo święto pułku obchodzono w dniu 17 września, w rocznicę bitwy pod Klewaniem w 1920 roku.
18 lutego 1933 roku Minister Spraw Wojskowych zmienił datę święta pułkowego z dnia 17 września na dzień 19 lipca będący rocznicą powstania pułku.
Formowanie pułku.
W połowie lipca 1920 r. sformowany został 115 pułk Ułanów Wielkopolskich na bazie szwadronów zapasowych 15 pułku Ułanów Poznańskich (1 i 2 szwadron), szwadronu zapasowego 16 pułku Ułanów Wielkopolskich (3 szwadron), szwadronu zapasowego wojennego 2 pułku strzelców konnych w Pińczowie (4 szwadron), kompanii telegraficznej nr VII (pluton łączności). Z ochotników zorganizowano 2 szwadron. Improwizowany szwadron karabinów maszynowych utworzono dopiero pod koniec działań wojennych z wszystkich trzech w/w pułków. Z formowania szwadronu technicznego zrezygnowano. 26 lipca 1920 r. ukazał się pierwszy rozkaz dzienny pułku.
Pułk w walce o granice.
29 lipca 1920 r. szwadrony 115 pułku ułanów (liczył wówczas 473 szable) zostały przetransportowane koleją bezpośrednio w pobliże linii frontu, gdzie toczyły walki przeciwko bolszewickim dywizjom i Korpusowi Konnemu Gaj Chana w obronie przepraw na Narwi pod Nowogrodem i Łomżą.
Stan osobowy po sformowaniu przedstawiał się następująco:
16 oficerów, 598 szeregowych i 469 konie. W tym dowództwo pułku liczyło 5 oficerów i 2 podchorążych. 1 szwadron liczył 3 oficerów i 160 szeregowych, 160 koni i 2 ckm. Skład 2 szwadronu stanowiło 2 oficerów, 120 szeregowych, 110 koni. 3 szwadron: 4 oficerów, 135 szeregowych, 120 koni. 4 szwadron: 2 oficerów, 160 szeregowych, 169 koni. Pluton łączności liczył 23 szeregowych.
8 sierpnia pułk wszedł w skład 8 Brygady Kawalerii. Brał udział w wypadzie na Ciechanów gdzie rozproszono dowództwo 4 Armii i zniszczono bolszewicką radiostację, a następnie w opanowaniu Mławy. Później toczył boje z Armią Konną Budionnego. Pułk zajął Morozowicze, a 17 września zdobył Klewań. W walce pod Klewaniem poległo 12 żołnierzy pułku.
Autor monografii 25 puł rotmistrz Władysław Goel tak ocenił bitwę pod Klewaniem:
Od 27 września operował w rejonie rzeki Słucz. Szlak bojowy zakończył w październiku 1920 r. udziałem w zagonie na Korosteń (liczył wówczas tylko ok. 250 szabel).
Pułk w okresie pokoju.
W grudniu 1920 pułk został przeniesiony do Kalisza, gdzie 25 lutego 1921 został przemianowany na 25 pułk ułanów wielkopolskich. W lipcu 1921 pułk został przeniesiony w okolice Nowogródka. W 1923 dowództwo pułku stacjonowało w Łopusznej, 1. szwadron w m. Zarój, 2. szwadron we wsi Chodorki (Chiderki), 3. szwadron w m. Bracianka, 4. szwadron w m. Morozowicze, szwadron karabinów maszynowych w m. Pucewicze, a kadra szwadronu zapasowego w Siedlcach.
W 1924 pułk przybył do Prużany.
25 puł. w kampanii wrześniowej.
Mobilizacja.
23 marca 1939 roku 25 pułk Ułanów Wielkopolskich został zmobilizowany w ramach mobilizacji alarmowej w grupie "czerwonej". Poza organicznymi pododdziałami pułku zmobilizowano dla brygady: samodzielny pluton km nr 9, oraz dwie kolumny taborowe nr 941 i 942. W dniach 23-28 marca pułk załadowano na transporty kolejowe w macierzystym garnizonie w Prużanie i przewieziono poprzez Orańczyce, Baranowicze i Białystok do stacji kolejowej w Sierpcu. Po przyjeździe dyslokowano je do wsi przy szosie Sierpc- Rypin. Zajęto wsie Szczutowo i pobliskie. Prowadzono szkolenie i zgrywanie szwadronów i plutonów pułku. 8 lipca 25 puł. przeszedł marszem nad granicę niemiecką do Lidzbarka i sąsiednich wsi. Oprócz szkolenia, prowadzono prace inżynieryjno-saperskie i rozpoznawano teren. Pułk zajął środkowy odcinek obrony brygady wsparty baterią 9 dywizjonu artylerii konnej. 
Działania bojowe.
W czasie wojny obronnej 1939 walczył w składzie Nowogródzkiej Brygady Kawalerii. 29 sierpnia 25 p uł. zajął stanowiska w wykonanych wcześniej umocnieniach polowych nad rzeką Wel 2 i 3 szwadron i na południe od Lidzbarka 1 szwadron szwadron ckm plutonami przy szwadronach, 4 szwadron w odwodzie dowództwo puku w leśniczówce Jamielnik. 
Walki graniczne na Mazowszu.
1 września nieprzyjaciel nie nawiązał kontaktu bojowego z pułkiem na zajętych stanowiskach obronnych. Nocą 1/2 września wysłano podjazd z 2 szwadronu w kierunku granicy w okolice Żabiny, gdzie we współdziałaniu z plutonem czołgów rozpoznawczych TK 91 dywizjonu pancernego brygady i jednostką straży granicznej nawiązano kontakt ogniowy z patrolami niemieckimi. 2 września 25 pułk ułanów nie nawiązał kontaktu bojowego z nieprzyjacielem. 3 września potyczkę z niemieckimi kolarzami i piechotą stoczyła placówka 4 szwadronu w miejscowości Wielki Łęck. Pododdziały niemieckie zostały odrzucone z miejscowości ponosząc starty w zabitych i rannych. 3 września na rozkaz dowódcy brygady gen. bryg. Władysława Andersa w godzinach nocnych pułk zszedł ze swoich stanowisk obronnych i podjął nocny marsz do lasów w okolicach na północ i wschód od Sierpca, a kolejną nocą 4/5 września pomaszerował do Płocka. 5 września o świcie po przejściu pułku na zachodni brzeg Wisły po moście zatrzymał się w lesie w okolicach Radziwia i Łącka stanowił wraz 27 pułkiem ułanów odwód brygady. 
Odwrót i walki pod Mińskiem Mazowieckim.
Wieczorem 8 września 25 puł. w kolumnie Nowogródzkiej BK podjął marsz przez Gąbin wzdłuż Wisły do Puszczy Kampinoskiej docierając do wsi Biała Góra. Następnie 9 września dotarł do okolic Kazunia, ponownie zawrócony w rejon Czerwińska, Wyszogrodu i Kromnowa Polskiego dotarł tam 10 września. W trakcie marszu w Puszczy Kampinoskiej był atakowany przez lotnictwo niemieckie. Po krótkim odpoczynku ułani wielkopolscy pomaszerowali ponownie przez Puszczę Kampinoską w kierunku Modlina. Przechodząc most na Wiśle nocą 10/11 września, poprzez Jabłonnę, Ząbki dotarł do Miłosnej. 25 puł. odpoczywał 12 września. Na bazie Nowogródzkiej BK, Wołyńskiej BK, części Kresowej BK oraz pododdziałów piechoty i artylerii utworzono rozkazem Naczelnego Wodza Grupę Operacyjną Kawalerii gen. bryg. W. Andersa. 
Zgodnie z rozkazami grupa w dniu 13 września miała wykonać natarcie w kierunku Mińska Mazowieckiego i Kałuszyna. 25 pułk ułanów wraz z baterią 4/9 dak miał poruszać się za pierwszorzutowymi 27 puł. i 26 pułkiem ułanów jako odwód GOKaw. W godzinach popołudniowych płk B. Stachlewski wprowadził do walki o Siennicę 1, 2 i 4 szwadrony pułku, ze wsparciem 4/9 dak. Jednak z uwagi na odkryty teren dowódca pułku wstrzymał dalszy atak wiążąc piechotę niemiecką walką ogniową, wyczekując z natarciem do godzin nocnych. Jednak w godzinach nocnych pułk wycofał się na rozkaz dowódcy brygady płk. Kazimierza Żelisławskiego. Pomaszerował przez Kołbiel i Garwolin w okolice Łaskarzewa, gdzie zatrzymał się w zagajnikach w pobliżu miasta. 
Na Lubelszczyźnie pod Krasnobrodem.
Wieczorem 14 września 25 puł. podjął dalszy marsz w kierunku Baranowa nad rzeką Wieprz, osiągając rejon lasów na wschodnim brzegu rzeki 15 września. W trakcie postoju pułku wysłane patrole toczyły z powodzeniem potyczki na szosie Warszawa-Lublin. Po odpoczynku 17 września pułk wraz z macierzystą brygadą podjął dalszy marsz lasami przez Samoklęski i Cyców odpoczywając w dzień, maszerując nocami w kierunku Rejowca, który osiągnął 19 września. W trakcie postoju wysłano dwa podjazdy z 1 i 2 szwadronu: jeden na Krasnystaw drugi na Wojsławice i Grabowiec, które nawiązały kontakt bojowy z niemieckimi pododdziałami. 1 szwadron zniszczył niemiecki patrol zmotoryzowany. Grupa Operacyjna Kawalerii zgodnie z rozkazem dowódcy Frontu Północnego gen. dyw. S. Dąb-Biernackiego miała prowadzić natarcie w kierunku południowym, ku granicom rumuńskiej i węgierskiej. 21 września pułk osiągnął rejon Wojsławice, Grabowiec. 
22 września przegrupował się wraz z Nowogródzką BK do wsi Kraczów i Sosnowa zajmując podstawy wyjściowe do natarcia w kierunku Krasnobrodu. Tego dnia jako straż przednia brygady działał 25 puł. z baterią 1/9 dak, obok działał 4 pułk strzelców konnych z 2/9 dak. We wsi Dąbrowa jadący w I rzucie pułku 4 szwadronu rozpoznał niemiecką piechotę. Uderzenie spieszonymi od czoła 2 i 4 szwadronem oraz ze skrzydła 1 szwadronem ze wsparciem 1 baterii 9 dak przyniosło sukces pułkowi. Ranny został dowódca 4 szwadronu rtm. A. Pieściuk. Na noc 22/23 września pułk zajął obronę we wsi Dąbrowa. 23 września o świcie ułani wielkopolscy podjęli dalsze działania zaczepne osiągając lasy na południe od Suchowoli. Po czym czołowy 2 szwadron po osiągnięciu Nowej Wsi przekroczył rzekę Wieprz i spieszony zaatakował oddziały niemieckie w Krasnobrodzie. Szwadrony 3 i 4 pod dowództwem ppłk. Korczaka zastępcy dowódcy pułku wsparły natarcie 2 szwadronu rtm. Roycewicza. 1 szwadron i za nim pluton kolarzy po przejściu po moście rzeki Wieprz, oskrzydliły od wschodu Krasnobród. Po osiągnięciu wsi Podklasztor 1/25 puł. zepchnął niemieckie ubezpieczenia i w szyku konnym wykonał szarżę na niepełny szwadron kawalerii niemieckiej ze składu 8 dywizjonu rozpoznawczego niemieckiej 8.DP. Po starciu na białą broń, kawaleria niemiecka wycofała się, a prowadzący pościg konno 1 szwadron dostał się pod ostrzał niemieckiej broni maszynowej z zabudowań wsi Podklasztor. Od ostrzału niemieckiego poległo wielu ułanów, wśród nich dowódca por. Tadeusz Gerlecki, reszta szwadronu wycofała się i schroniła za zabudowaniami. W tym czasie spieszony pluton kolarzy wykonał natarcie na wieś Podklasztor, poległ jego dowódca ppor. Marian Śrutka, pluton kolarzy w natarciu zdobył wieś i nawiązał kontakt z atakującymi Krasnobród szwadronami pułku. 1 bateria 9 dak ostrzeliwała południowy skraj Krasnobrodu uniemożliwiając ewentualne podejście niemieckich odwodów spoza miasta. Straty jakie pułk poniósł pod Krasnobrodem to: 26 zabitych i 35 rannych. Wśród poległych było 2 w/w oficerów. 
Przebijanie się na południe.
Po odpoczynku i zabezpieczeniu przejścia pozostałej części Nowogródzkiej BK i innych oddziałów z GOKaw. gen. Andersa przez Krasnobród. Pułk wieczorem wyruszył w kierunku Majdanu Sopockiego. Następnie rano 24 września 25 p uł. przemieścił się do Rudy Różanieckiej zajmując okoliczne lasy. Wystawione placówki i ubezpieczenia toczyły potyczki z niemieckimi patrolami i były atakowane przez niemieckie lotnictwo. W nocy 24/25 września w trakcie przekraczania szosy Bełżec-Cieszanów stoczył walkę czołowym 3 szwadronem z kolumną niemiecką, a następnie 3 szwadron wraz z 2 szwadronem zabezpieczał przejście macierzystego pułku i reszty sił GOKaw. Następnie 25 p uł. pomaszerował w ślad za macierzystą brygadą przez Wólkę Horyniecką do wsi Siedliska. 
26 września 25 pułk ułanów jako straż przednia brygady maszerował w kierunku południowym. We wsi Lipniki stoczył potyczkę 3 szwadron z oddziałami Armii Czerwonej. W godzinach wieczornych we wsi Chlipie stoczył walkę z sowieckimi oddziałami 99. Dywizji Strzelców, dywizjon mjr. W. Cendro w składzie 3 i 1 szwadronu. Gdy strona sowiecka zaproponowała przerwanie walki, 27 września pułk wycofał się w kierunku południowym, dalsze ubezpieczenie prowadził pozostawiony 1 szwadron, który został podstępnie otoczony przez sowietów i dostał się do niewoli. 2 szwadron wysłany został jako podjazd do wsi Koniuchy, rtm. Roycewicz nie zachował ostrożności w wyniku czego szwadron został otoczony przez kawalerię i czołgi sowieckie i po gwałtownej walce dostał się do niewoli. Pozostałe szwadrony pułku 27 września dotarły do lasów w okolicach wsi Krukienic gdzie stoczyły ostatnią walkę z wojskami Armii Czerwonej. W trakcie walk z wojskami sowieckimi pułk został rozproszony. Podzielony na grupki przebijał się przez pierścień okrążenia. Część żołnierzy usiłowała przedostać się do granicy węgierskiej. 28 lub 29 września przedzierający się oficerowie pułku we wsi Pinkut, 10 km od Mościsk zostali zamordowani przez Ukraińców. Zginęli tam płk B. Stachlewski, rtm. W. Pilinkiewicz, por. W. Witkowski i ppor. Z. Gędzierski. Wielu przedzierających się podoficerów i ułanów trafiło do niewoli sowieckiej lub niemieckiej, a niektórzy zostali zamordowani przez dywersantów ukraińskich. 
Straty pułku wynosiły ogółem 90 żołnierzy, w tym 44 zabitych i 46 rannych. 
Oddział Zbierania Nadwyżek 25 pułku ułanów oraz pododdziały sformowane na ich bazie w Ośrodku Zapasowym Nowogródzkiej Brygady Kawalerii „Łuków”..
W trakcie mobilizacji powszechnej do Prużany zgłosili się oficerowie, podoficerowie i ułani rezerwy, z nich i pozostałej w garnizonie kadry pułku pod dowództwem rtm. Ludwika Rojkiewicza sformowano OZN 25 puł. Przewieziony został ok. 7-8 września transportem kolejowym do Ośrodka Zapasowego Kawalerii Nowogródzkiej BK w Łukowie. Na bazie nadwyżek 25 puł. sformowano w ośrodku szwadron liniowy pod dowództwem por. Tadeusza Basińskiego. Ponadto część ułanów weszła w skład; szwadronu ckm, plutonów: kolarzy, łączności i pionierów formowanych w OZ Kaw. „Łuków”. Szwadron por. T. Basińskiego wraz z dwoma innymi szwadronami liniowymi i szwadronem ckm, uzupełniły 21 września we wsi Werhy 5 pułk ułanów ze składu Podlaskiej Brygady Kawalerii. Szwadron dzielił dalsze losy z 5 puł. walcząc z wojskami sowieckimi pod Jabłonią i niemieckimi w bitwie pod Kockiem. 
Z pozostałych jeszcze nadwyżek 25 pułku ułanów rtm. Ludwik Rojkiewicz sformował następny szwadron konny, który wszedł w skład dywizjonu kawalerii „Łuków” pod dowództwem ppłk. Czesława Wisłockiego. Dywizjon „Łuków” 19 września dołączył do Grupy Kawalerii ppłk. Kazimierza Halickiego w Grupie „Dubno”. 
Ułani 25 pułku weszli również w skład: 
Za kampanię wrześniową 1939 pułk został odznaczony orderem Virtuti Militari V klasy.. 
Odtworzenie pułku w Polskich Siłach Zbrojnych.
Na mocy rozkazu dowódcy 2 Korpusu Polskiego z dnia 22 grudnia 1944 roku pod dowództwem ppłk. dypl. Wilhelma Lewickiego polecono sformować Pancerno-Motorowy 25 Pułk Ułanów Wielkopolskich – nowy pułk rozpoznawczy 5 KDP. Pułk odtworzono dnia 5 stycznia 1945 w Maglie w południowych Włoszech. Organizację i szkolenie pułku prowadzono w Bazie 2 KP na południu Włoch.
We wrześniu 1946 roku większość żołnierzy pułku transportem kolejowym wyjechała z Włoch przez Francję i kanał La Manche do Wielkiej Brytanii, gdzie pułk stacjonował w obozie wojskowym Grim’s Ditch (koło Salisbury). 5 maja 1947 został formalnie rozwiązany.
Symbole pułkowe.
Sztandar.
29 kwietnia 1923 roku w Nowogródku dowódca Okręgu Korpusu Nr III, generał dywizji Juliusz Malczewski wręczył w imieniu Prezydenta RP sztandar ufundowany przez oficerów pułku. Drzewce były ozdobione orłem podarowanym przez byłego dowódcę oddziału pułkownika Erazma Stablewskiego. Sztandar towarzyszył ułanom podczas walk w 1939 roku, a po rozbiciu pułku przez wojska sowieckie, został zakopany 28 września w lesie koło Woli Sudkowskiej lub Władypola.
Odznaka pamiątkowa.
Początkowo Ministerstwo Spraw Wojskowych zatwierdziło imienne żetony pamiątkowe rozm. 4×3 cm, noszone na łańcuszku po lewej stronie nad orderami. Na żetonach tych widniały: biały emaliowany krzyż maltański, napis 115 pułk ułanów, stopień, nazwisko posiadacza oraz nazwy bitew stoczonych przez pułk w 1920 r. Miniatura takiego żetonu (bez nazw miejscowości), wypełniając środek wieńca oplecionego proporczykami, weszła później do zatwierdzonej odznaki pułkowej. Orzeł, który na odznace 115 puł. znajduje się wewnątrz wieńca, został umieszczony nad nim. Na dole odznaki wewnątrz dużej litery U znajdowała się cyfra 25. Na odwrocie wygrawerowano nazwy miejscowości gdzie walczył pułk: Malużyn, Ojżeń, Morozowicze, Klewań, Korosteń.
Odznaka zatwierdzona Dz. Rozk. MSWojsk. z 23 listopada 1922 roku. Posiada kształt srebrnego orła trzymającego w szponach mosiężną tarczę z wizerunkiem krzyża maltańskiego pokrytego białą emalią i nawiązującego do poprzedniej odznaki. Tarczę oplata wieniec z liści dębowych owinięty emaliowaną wstęgą w barwie białej, niebieskiej i czerwonej. Pod tarczą inicjał U – ażurowy. Odznakę wykonano w dwóch wersjach: oficerskiej i dla podoficerów i szeregowych. Dwuczęściowa – oficerska wykonana w tombaku i emaliowana, dla podoficerów i szeregowych z białego metalu lub niklowana. Na rewersie stopień, nazwisko wyróżnionego i numer. Wymiary: 40x30 mm, w praktyce 45x28 mm. Wykonanie: Wiktor Gontarczyk – Warszawa.
Żurawiejki.
Przeniesienie pułku na Polesie do Prużany przyjęte zostało przez oficerów jak „zesłanie” za wileńskie „swawole”. Oficerowie odwiedzali nie tylko Nowogródek, ale również Wilno, stąd żurawiejki:
Powstanie kolejnej żurawiejki wiąże się z „przedsiębiorczą” żoną dowódcy pułku w latach dwudziestych, która praktycznie „rządziła” pułkiem:
Wielkopolscy ułani.
Kawalerowie Virtuti Militari.
Odznaczony Krzyżem Złotym Orderu Virtuti Militari za wojnę 1939
Żołnierze pułku odznaczeni Krzyżem Srebrnym Orderu Virtuti Militari za wojnę 1939.
Żołnierze pułku odznaczeni Krzyżem Walecznych za wojnę 1939.
Żołnierze 25 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje pułku.
W 1987 roku Szkoła Podstawowa w Krasnobrodzie otrzymała imię 25 Pułku Ułanów Wielkopolskich. Od 2017 roku, po reorganizacji oświaty, imię 25 Pułku Ułanów Wielkopolskich nosi Zespół Szkół w Krasnobrodzie

</doc>
<doc id="29822" url="https://pl.wikipedia.org/wiki?curid=29822" title="Wielorybnictwo">
Wielorybnictwo

Wielorybnictwo – polowanie na wieloryby i inne duże walenie w celu pozyskania dostarczanych przez nie surowców: spermacetu, fiszbinu, ambry i innych. Wielorybnictwo intensywnie rozwijało się do początków XX wieku; w miarę jak liczba waleni spadała, a surowce przez nie dostarczane zaczęto zastępować innymi (gaz, elektryczność, plastik itp.) zaczęło gwałtownie tracić na znaczeniu. Mięso wieloryba nigdy nie było cenione dla jego smaku, stanowiło jednak ważne źródło białka, którym nie gardziła ludność obszarów nie obfitujących w białko zwierzęce. Do dziś walenie są źródłem pożywienia Inuitów; do niedawna można było z łatwością kupić konserwy z delfinów, jednakże szeroko zakrojona akcja na rzecz ochrony tych zwierząt zepchnęła przemysłowe przetwórstwo mięsa waleni na margines gospodarki.
Wczesna historia wielorybnictwa.
Początki wielorybnictwa to prawdopodobnie zabijanie zwierząt osiadających na plażach (wyrzucanych na plażę przez fale). Przyczyny tego zjawiska do dziś nie są jasne. Jednakże dla pierwotnego łowcy wieloryb wyrzucony na plażę oznaczał sytość na długie miesiące. Prawdziwe, aktywne wielorybnictwo na własne potrzeby zaczęło się z chwilą, gdy łowca odważył się wypuścić na wodę. Prosta metoda takiego polowania do niedawna wystarczała Inuitom i innym ludom Północy. Czasami służyły do tego celu niewielkie dłubanki lub kilkuosobowe pokryte skórami łodzie, którymi wypuszczano się nawet na kilkadziesiąt kilometrów w głąb morza. Prymitywne wielorybnictwo uprawiali już wikingowie na północnych obszarach Oceanu Atlantyckiego.
Na większą skalę rozwinęli wielorybnictwo Baskowie w XII wieku, polując na wieloryby w Zatoce Biskajskiej. Z czasem Baskowie zaczęli się wypuszczać coraz dalej, a w XVI wieku dotarli do Nowej Fundlandii. Jako potęga wielorybnicza Baskowie byli wynajmowani też przez inne kraje, np. Brytyjczycy korzystali z ich usług w okolicach Spitsbergenu do polowań na wieloryby grenlandzkie. W XVI wieku Holendrzy wprowadzili innowację – oprawianie wieloryba bezpośrednio na okręcie. Zwierzę przytraczano do burty statku i dzielono na części z drewnianych platform lub łodzi. Tłuszcz wytapiano bezpośrednio na okręcie i składowano w beczkach w specjalnej ładowni.
Wieloryb jako źródło surowców.
Wieloryb dostarczał tak wielu surowców, że wielorybnictwo stało się w dobie rewolucji przemysłowej zawodem tyleż popłatnym, co koniecznym. Olej wielorybi był znakomitym smarem do maszyn, paliwem do lamp ulicznych, tłuszczem do produkcji mydła, a wreszcie podstawą do produkcji kredek, plastrów, świec, maści, a nawet atramentu. Najlepszym olejem do lamp był olej z tłuszczu kaszalota, ponieważ nie kopcił w czasie spalania, a do tego nie wydzielał nieprzyjemnej woni, które charakteryzowała tłuszcz innych gatunków wielorybów. Długi fiszbin wielorybów biskajskich i grenlandzkich wykorzystywano do produkcji parasoli, szczotek, łyżek do butów, gorsetów, a nawet sprężyn zegarkowych. Z zębów kaszalota produkowano klawisze do instrumentów i guziki. Scrimshaw sprzedawano jako eleganckie pamiątki. Z kości wytwarzano nawóz, spermacet był niezastąpiony jako znakomity olej smarowy, wykorzystywany nawet w XX wieku, m.in. do smarowania wyrzutni torped na okrętach podwodnych. Ambra – prawdopodobnie wynik niestrawności kaszalota – była warta tyle złota, ile sama ważyła. Największy w historii kawał ambry ważył 456 kg i uratował od bankructwa spore towarzystwo wielorybnicze.
Japonia.
 ma długą historię. Początki tej działalności datuje się na okres Jōmon (12 000 p.n.e. – 300 p.n.e.). W okresie Edo (1603–1868) techniki połowu zostały znacznie udoskonalone, dzięki czemu zwiększyła się ilość wielorybiego mięsa, zdobywana w skali roku. Zdarzały się spadki w dostawach tego produktu, spowodowane buddyjskim zakazem spożywania mięsa zwierząt, mimo że wieloryby tradycyjnie postrzegane były jako ryby. Boom na spożycie wielorybiego mięsa nastąpił pod koniec II wojny światowej, kiedy to brakowało produktów spożywczych, zawierających białko. W latach 60. mięso wieloryba dostarczało tam 30% dziennego spożycia białka i aż do lat 70. było szeroko wykorzystywane w opłacanym przez rząd programie żywienia szkolnego. Gdy Międzynarodowa Komisja Wielorybnictwa zabroniła połowów wielorybów, Japonia została zmuszona do zaprzestania połowów dla celów komercyjnych.
W 2009 r. ilość wielorybiego mięsa dostępnego w sprzedaży w ciągu roku przekraczała dozwolony poziom, co mogło być spowodowane nielegalnymi dostawami zamrożonego produktu. Aby zaspokoić krajowy popyt na mięso wielorybie, Japonia podpisała kontrakty z Rosją na zakup łącznie 200 białuch. Ponadto Japonia dąży do zniesienia ograniczeń połowu, co spotyka się z protestami na arenie międzynarodowej.
Nowa Anglia.
W XVIII wyrosła nowa potęga wielorybnicza – była nią Nowa Anglia, a zwłaszcza port New Bedford i położone na wyspie Nantucket. Z początku Nantucket, zamieszkane przede wszystkim przez kwakrów, patrzyło z zazdrością na rosnącą potęgę New Bedford, wkrótce jednak jego mieszkańcy wpadli na pomysł wykorzystania współżyjącego z nimi na wyspie plemienia Wampanoagów. Bez tych rodowitych mieszkańców wyspy, których liczebność jeszcze w latach 20. XVII wieku przekraczała liczebność osadników, Nantucket nigdy nie osiągnęłoby takiego sukcesu w dziedzinie wielorybnictwa. Do 1760 roku nantucketczycy praktycznie do szczętu wytępili całą miejscową populację wielorybów. Nie miało to jednak większego znaczenia, bowiem w międzyczasie nauczyli się budować duże statki wielorybnicze, co więcej wyposażone w specjalne piece do wytopu oleju na otwartym morzu. Wprawdzie wojna 1812 roku miała dla wielorybnictwa katastrofalne skutki, ale kwakrzy z Nantucket podnieśli się po tej klęsce bardzo szybko. Już w 1819 roku zapuszczali się na słabo zbadany Pacyfik. Miało to też ujemne skutki – podróże wielorybnicze wydłużyły się z ok. 9 miesięcy do 2–3 lat. W okresie największego rozkwitu wielorybnictwa Nowej Anglii Amerykanie mieli na morzach i oceanach całego świata 735 statków wielorybniczych, w większości wyprodukowanych w Nantucket i New Bedford.
Organizacja statku wielorybniczego.
Marynarz na statku wielorybniczym nie dostawał pensji, a jedynie coś, co w żargonie marynarskim nazywano „dolą” – był to z góry ustalony procent od zysku. Wszelkie dodatkowe wydatki marynarza w czasie rejsu potrącano z doli. Przeciętnie płaca taka wynosiła około kilkuset dolarów za dwa lata pracy. Załoga statku liczyła około 25 osób, w tym kapitan, dwóch oficerów, trzech sterników, steward, chłopiec kabinowy i marynarze. Na statku, zwykle trójmasztowcu, znajdował się piec do wytopu tłuszczu, olbrzymia ładownia do jego składowania, około trzech łodzi wielorybniczych, około trzech łodzi ratowniczych, oddzielne kabiny oficerów i marynarzy.
Polowanie.
Zauważonego wieloryba ścigały 2-3 załogi łodzi wielorybniczych; był to swoisty wyścig do zdobyczy, bo choć łup był wspólny, największa chwała przypadała najszybszym. Oficer operował wiosłem sterowym, natomiast zadaniem harpunnika było rzucić harpun w momencie najbardziej odpowiednim, czyli w chwili, gdy łódź podpłynie najbliżej, a zwierzę wychyli się na tyle, że będzie można celnie w nie trafić. Przeciętna szybkość nie spodziewającego się niczego kaszalota wynosiła 3-4 węzły, łodzie zbliżały się z szybkością dochodzącą do 6 węzłów. Doświadczony wielorybnik z liczby wdechów przed zanurzeniem umiał powiedzieć ile czasu wieloryb spędzi pod wodą. Prawie pewne było, że zanurzony będzie płynął z tą samą szybkością co na powierzchni, nie zmieni też kierunku. To dawało wielorybnikom przewagę nad zazwyczaj niczego nie podejrzewającym zwierzęciem i pozwalało ocenić miejsce i czas wynurzenia.
Harpun.
Harpun nie zabijał wieloryba; był dlań jedynie dokuczliwą przeszkodą, której zwierzę pragnęło się pozbyć jak najszybciej. Poważnie raniony wieloryb zamieniał się w rozjuszonego potwora, który swymi rozpaczliwymi szarpnięciami stanowił realne zagrożenie dla marynarzy. Kiedy harpun wbijał się w ciało zwierzęcia, jeden z wioślarzy miał za zadanie nieustannie zwilżać gwałtownie rozwijającą się linę harpunniczą. Lina, ciągnięta przez rozjuszone zwierzę, przesuwała się z wielką szybkością wzdłuż pionowego słupka, tzw. pachołka. Zwilżanie chroniło ją przed zapaleniem wskutek tarcia.
W 1864 roku wymyślono coś, co zupełnie zmieniło oblicze wielorybnictwa. Svend Foyn zbudował prototyp działa harpunniczego, rodzaju zmodyfikowanego działa artyleryjskiego, które miotało wybuchający, zaopatrzony w zadziory harpun. Od tego czasu polowano z innych, większych łodzi, znanych pod nazwą wielorybniczych łodzi myśliwskich, będących w rzeczywistości dopasowanym do nowych potrzeb parowym statkiem wielorybniczym. Zmieniła się też rola harpunnika – miejsce silnego i zaprawionego miotacza zajął artylerzysta, bo właśnie spośród żołnierzy o takiej specjalności rekrutowano myśliwych na wielorybnicze łodzie myśliwskie.
Łódź.
Łódź wielorybnicza była nieznacznej wielkości w porównaniu z gigantycznym cielskiem wieloryba. Niespełna ośmiometrowa, zatłoczona, pełna lin, ostrych harpunów, lanc i ludzi robiła wrażenie niestabilnej. W czasach największego rozkwitu wielorybnictwa, w erze wielorybnictwa przemysłowego (I poł. XIX w.), ta niezbyt zgrabna, bo szeroka w części dziobowej, łódź była jednak chwilami najszybszym środkiem lokomocji na świecie. Działo się tak wtedy, gdy harpunnik wbijał harpun w ciało zwierzęcia, a lina przywiązana z jednej strony do harpuna, a z drugiej strony do pachołka, naprężała się i wieloryb zaczynał ciągnąć łódź z szybkością, której mogła jej pozazdrościć fregata. Wieloryb próbował nurkować, uciec, jednym słowem pozbyć się przyczepionego do jego boku balastu.
Kaszalot.
Kaszalot to tylko jeden z wielorybów, na które polowano. Choć nie największy, to najgroźniejszy, ponieważ należy do zębowców i jego wielkie zęby mogą przeciąć człowieka na pół. Raniony harpunem próbował umknąć, w końcu jednak męczył się i wynurzał, by zaczerpnąć powietrza. Na to czekali wielorybnicy, a zwłaszcza oficer, któremu przysługiwało prawo zabicia zwierzęcia. Jeśli wieloryb wykazywał wciąż jeszcze dużą żywotność, przed zabiciem okaleczano go, przecinając specjalnym narzędziem ścięgna ogona. Wówczas doświadczony oficer mógł się wreszcie pokusić o znalezienie właściwego miejsca. Trafione zwierzę miotało się, wyrzucając nozdrzami fontannę krwawej posoki, co marynarze eufemistycznie określali czasem mianem „płonącego komina”. Miotające się zwierzę wymiotowało, krwawiło i bardzo szybko traciło siły. Czasami jednak zdychało dopiero po kilkunastu uderzeniach specjalną lancą o ostrym, szerokim i płaskim ostrzu.
Oprawianie wieloryba.
Pierwsi wielorybnicy po zabiciu wieloryba musieli go doholować do wybrzeża, gdzie dokonywano rozebrania tuszy, a w wybudowanych na brzegu piecach wytapiano tłuszcz. Wkrótce jednak okazało się, że po pewnych modyfikacjach statku można tę czynność przeprowadzić na morzu, nie zanieczyszczając plaży i z łatwością pozbywając się niechcianych resztek, a przede wszystkim unikając wielokilometrowego mozolnego holowania olbrzyma. Załoga łodzi dociągała cielsko do pokładu i przyczepiała do burty statku, z którego opuszczano poziomą deskę. Z tego chwiejnego pomostu długimi lancami dzielono cielsko zwierzęcia. Najpierw wycinano dziurę w jego boku; wbijano w tłuszcz hak i nacinano skórę i tłuszcz po bokach haka i dookoła zwierzęcia, dwoma długimi równoległymi cięciami w odstępie około 0,5 metra. Uruchomiona winda kotwiczna odrywała gigantyczny pasek tłuszczu i skóry, obracając bezwładne ciało martwego zwierzęcia dookoła jego osi. Oderwany kawał opuszczano do specjalnej komory pod pokładem i tam dzielono na mniejsze kawałki. Szczególnie dużo uwagi poświęcano czaszce kaszalota i jego wnętrznościom. W górnej części czaszki znajdowała się bowiem tzw. puszka, czyli rodzaj kostnego „zbiornika” zawierającego przejrzysty tłuszcz o niezwykłych właściwościach – spermacet. Do wnętrza opuszczano wiadra i wydobywano nimi ten niezwykle cenny surowiec. Ogromne emocje wzbudzało poszukiwanie ambry – najcenniejszego surowca otrzymywanego z kaszalota. Zwykle polegało to na sondowaniu jelit długimi lancami. Dla każdego wielorybnika wieloryb był tylko potencjalnym źródłem surowców. Zwykle opisywano go liczbą baryłek tłuszczu, które można zeń wytopić: pięćdziesięciobaryłkowiec, czterdziestobaryłkowiec.
Wytapianie tłuszczu.
Tłuszcz wieloryba ma inną konsystencję niż tłuszcz pozostałych ssaków. Jest sztywny i nie ma charakterystycznej galaretowatej konsystencji świeżej tkanki tłuszczowej zwierząt lądowych. Od kiedy na pokładach zaczęto montować specjalne piece do wytopu, na kilka dni po upolowaniu wieloryba statek wielorybniczy zmieniał się w miejsce przywodzące na myśl dantejskie piekło. W kotłach wytapiano olej, a odpady w postaci „skwarków” służyły jako paliwo. Statek wielorybniczy otaczała chmura smrodu, dymu i osiadającej na wszystkim sadzy. Wytapianie tłuszczu z jednego wieloryba trwało około trzech dni. Z 10 wielorybów można było wytopić około 450-500 baryłek.
Wyprawy wielorybnicze.
Ładownia przeciętnego trójmasztowca mieściła średnio kilkanaście tysięcy baryłek tłuszczu. Aby osiągnąć w miarę przyzwoity wynik, upoważniający do rozpoczęcia drogi powrotnej i legitymizujący trudy podjętej wyprawy, należało zabić i oprawić około 200–250 wielorybów. W wypadku dwuletniej wyprawy dawało to mordercze tempo około 2 wielorybów na tydzień. Na początku XIX wieku dziesięć tysięcy baryłek oleju z kaszalota można było sprzedać w Nowej Anglii za około 20 tysięcy dolarów – cena zależała nie tylko od popytu i podaży, ale i od rodzaju oleju. Do tego dochodził dochód z ambry, spermacetu i ewentualnie fiszbinu, jeśli łupem wielorybników padły również wieloryby fiszbinowe. Zaciągając się na rejs, marynarze z góry zgadzali na jakąś „dolę”; w przypadku chłopca kabinowego (pełniącego rolę pomocnika stewarda) mogła to być 1/198 ceny uzyskanej ze sprzedaży oleju, czyli około 100–150 dolarów za dwa lata ciężkiej i pełnej niebezpieczeństw pracy. W "Moby Dicku" Melville’a jeden z pobożnych kwakrów, właściciel statku, proponuje Izmaelowi udział w wysokości 1/277. Melville kilka lat spędził na statkach wielorybniczych, znał więc ten problem z bliska.
Nowoczesne wielorybnictwo a ochrona waleni.
Od początków rewolucji przemysłowej degradacji ulega środowisko naturalne, w tym oczywiście również środowisko wodne, zarówno wody słodkie jak morza i oceany. Z chwilą, gdy stało się jasne, że wiele zwierząt nie przetrwa tego procesu, rządy różnych krajów znalazły się pod silnym wpływem środowisk naukowych i ekologicznych postulujących wprowadzenie regulacji prawnych mających na celu ochronę środowiska i poszczególnych gatunków. Również rabunkowe wielorybnictwo zostało poddane surowej krytyce. W 1947 roku weszła w życie Konwencja o Uregulowaniu Wielorybnictwa; jej organem wykonawczym była Międzynarodowa Komisja Wielorybnicza (IWC; International Whaling Commission). Niestety, nie istniały żadne mechanizmy pozwalające na egzekwowanie ustaleń Konwencji. Wielorybnictwo podlegało prawom wolnego rynku, co już w latach 60. XX wieku doprowadziło do zdziesiątkowania populacji największych gatunków wielorybów: płetwala błękitnego, finwala, sejwala i humbaka. Podobnie rzecz się miała również z kaszalotem, na którego polowano przecież dopiero od XVIII wieku. Poza zarejestrowanymi flotami wielorybniczymi grasowały po morzach liczne jednostki polujące nielegalnie. W 1994 roku okazało się, że radzieckie floty wielorybnicze wykazywały jedynie 90% swoich połowów, co więcej nagminnie polowały na zwierzęta otoczone ochroną gatunkową. Podobnie rzecz się miała z Japonią, która tradycyjnie polowała również na mniejsze walenie. Do połowy lat 60. wszystkie kraje (poza ZSRR i Japonią) wycofały floty z obszarów antarktycznych; w 1987 roku opuściły te obszary radzieckie okręty wielorybnicze. Japonia została zmuszona do ograniczenia się do polowań na stosunkowo licznego jeszcze płetwala karłowatego.
Dodatkowo w Norwegii w 2020 roku Ministerstwo Handlu i Przemysłu (Nærings- og fiskeridepartementet) złagodziło wymogi dotyczących statków wypływających na połów. Złagodzenie przepisów ma zwiększyć liczbę jednostek wypływających na połów. Norwescy wielorybnicy wybili więcej wielorybów w 2020 r. niż przez trzy ostatnie lata. W roku 2020 zabito 481 płetwali karłowatych – o 52 więcej niż w zeszłym roku Prawie 70% wielorybów, będących celem norweskich wielorybników, to samice, z których wiele jest w ciąży. Polowanie ma także poważne konsekwencje dla zdrowia zwierząt. Każdego roku dziesiątki wielorybów ranionych przez harpuny ucieka, umierając powoli.
Handel surowcami wielorybimi.
Małe wielorybnictwo przybrzeżne jest dozwolone w krajach takich jak Japonia, Norwegia i Grenlandia, polowanie z nagonką na grindwale i delfiny stosuje się na Wyspach Owczych i w Japonii. Międzynarodowy obrót mięsem waleni został zakazany; jednak nadal kwitnie handel nielegalny. Nadal dozwolone są połowy na własne potrzeby, prowadzone metodami tradycyjnymi – z łodzi lub kajaka (Alaska, Filipiny). Ten sam status ma czasem polowanie przybrzeżne z użyciem małych statków myśliwskich. W miarę odzyskiwania świadomości etnicznej, coraz więcej ludów tubylczych upomina się o przywrócenie im praw do tradycyjnego polowania na walenie.

</doc>
<doc id="29828" url="https://pl.wikipedia.org/wiki?curid=29828" title="Program obowiązkowych szczepień ochronnych">
Program obowiązkowych szczepień ochronnych



</doc>
<doc id="29831" url="https://pl.wikipedia.org/wiki?curid=29831" title="Regresja">
Regresja



</doc>
<doc id="29832" url="https://pl.wikipedia.org/wiki?curid=29832" title="Szczepionka BCG">
Szczepionka BCG

BCG (od Bacillus Calmette-Guérin) – szczepionka opracowana we Francji w 1921 roku przez Alberta Calmette'a i Camille'a Guérina i stosowana przede wszystkim przeciw gruźlicy. Szczepionka zawiera atenuowany, ale żywy szczep bakterii "Mycobacterium bovis" (gatunek pokrewny, wywołujący gruźlicę bydła). Atenuację uzyskuje się wskutek 231 pasaży na podłożu z żółcią. Szczepienia okazały się skuteczne w Europie i krajach rozwijających się. Próby z tą szczepionką w USA wykazały niewielkie właściwości ochronne (odmienny szczep "Mycobacterium tuberculosis"), w pozostałych krajach zaobserwowano zróżnicowaną skuteczność. Obecnie stosowana w Europie, nieużywana w USA.
W krajach, gdzie występuje trąd, stosuje się szczepionkę BCG u zdrowych dzieci, wkrótce po urodzeniu.
Historia.
Badania nad szczepionką na gruźlicę, które finalnie doprowadziły do powstania BCG, rozpoczęto w 1900 roku, w Instytucie Pasteura w Lille. Na czele projektu postawiono dwóch naukowców - Alberta Calmette i Camille'a Guérin. Pierwsze testy na zwierzętach zaplanowane zostały w 1913 roku, jednak ich przeprowadzenie uniemożliwił wybuch I Wojny Światowej i okupacja Lille przez wojska niemieckie. W 1919 roku udowodniono już niewywoływanie objawów gruźlicy przez wyhodowane szczepy na wielu gatunkach zwierząt, stąd 18 czerwca 1921 po raz pierwszy podano BCG człowiekowi w Szpitalu Charité w Paryżu. Do końca 1924 roku zaszczepiono 664 noworodki, a w latach 1924-1928 - 114 tysięcy. W 1928 roku Liga Narodów swoim autorytetem potwierdziła bezpieczeństwo zastosowania szczepionki BCG. 
W 1930 roku w niemieckiej Lubece wskutek modyfikacji schematu użycia szczepionki przez miejscowych lekarzy, doszło do śmierci 73 noworodków, a 135 innych rozwinęło objawy gruźlicy, z której jednak zostały one wyleczone. Wydarzenie to przeszło do historii jako "Tragedia w Lubece". Specjalny raport przygotowany przez komisję powołaną przez niemiecki rząd za całe zajście obwinił szczepionkę i jej twórców. Zarzuty te jednak nie zostały potwierdzone, a sam Calmette wybronił się w zeznaniach przed Międzynarodową Unią ds. Walki z Gruźlicą (dostał nawet owacje na stojąco). Incydent mimo to doprowadził do podkopania autorytetu szczepionki. 
Zastosowanie medyczne szczepionki BCG zapoczątkowano 1921 roku i w 1977 znalazła się na liście leków podstawowych Światowej Organizacji Zdrowia. Szczepionkę podaje się rocznie (2004) około 100 milionom dzieci na całym świecie.
Stosowanie w Polsce.
W Polsce szczepienia przy użyciu BCG rozpoczęto w 1926 r., głównie w Poznaniu, Warszawie i Wilnie. Produkcję szczepionki powierzono Państwowemu Zakładowi Higieny, zaś organizację szczepień Polskiemu Związkowi Przeciwgruźliczemu. Do 1939 roku w Polsce zaszczepiono 70 tysięcy osób. W 1945 roku wznowiono produkcję i akcję szczepień, a na mocy porozumienia z Duńskim Czerwonym Krzyżem z 1947 roku, rozpoczęto masowe szczepienia. W latach 1947-1950 śródskórnie zaszczepiono 4,5 miliona dzieci i młodzieży od 1 do 18 roku życia. Od 1951 roku BCG jest w Polsce szczepieniem obowiązkowym.
Inne zastosowania.
Inne choroby zakaźne.
BCG ma około 26% działania ochronnego przeciw trądowi, chociaż szczepionka nie jest wykorzystywana w tym celu. Potencjalnie zmniejsza ryzyko infekcji gronkowcowych, kandydozy, grypy i żółtej febry.
BCG a COVID-19.
Pierwotnie raportowana była mniejsza częstość zachorowań na COVID-19 w krajach o wysokim poziomie wyszczepialności przy pomocy szczepionki BCG, jednak obecnie dominującą tezą jest, że jest to przypadkowa zależność u podłoża której leżą inne czynniki (np. mniejszy poziom urbanizacji państw dawnego Bloku Wschodniego). Mimo to jednak w modelach bioinformatycznych oraz w części badań na zwierzętach taki wpływ protekcyjny oparty o mechanizm odporności krzyżowej, został potwierdzony. Pierwsze wyniki randomizowanej próby klinicznej z Malawi nie potwierdziły protekcyjnego efektu BCG na przebieg COVID-19. Część naukowców wystosowała hipotezę, jakoby rozbieżności w wynikach danych eksperymentalnych i klinicznych wynikała ze stosowania różnych szczepów szczepionki BCG w różnych krajach.
Nowotwory.
BCG jest przydatna w leczeniu powierzchownych postaci raka pęcherza moczowego. Od końca lat 1980. pojawiały się dowody na to, że zakroplenie BCG do pęcherza jest skuteczną formą immunoterapii w tej chorobie. Podczas gdy mechanizm jest niejasny, wydaje się, że przeciwko guzowi zostaje uruchomiona lokalna reakcja immunologiczna. Immunoterapia przy użyciu BCG zapobiega nawrotom w ⅔ przypadków powierzchownych nowotworów pęcherza moczowego. BCG jest także do wykorzystania w immunoterapii raka okrężnicy oraz w leczeniu sarkoidozy u koni.
Cukrzyca.
W badaniach klinicznych w oparciu o prace Denise'a Faustmana wykorzystano BCG do pobudzenia produkcji TNF-α, który może zabić limfocyty T odpowiedzialne za cukrzycę typu 1. W badaniach na myszach wykazano, że zastosowanie podobnego leczenia daje całkowite wyleczenie u jednej trzeciej badanych myszy. 8 sierpnia 2012 Denise Faustman opublikowała wyniki badań etapu I polegającego na sprawdzeniu wyników badań na myszach do tego, jak dawki szczepionki BCG działają na ludzi. U większości przypadków odnotowano pozytywną zmianę, czyli zmniejszenie się liczby limfocytów zabijających komórki produkujące insulinę. Aktualnie zbierane są środki na rozpoczęcie kolejnej fazy badań.
Niepożądane odczyny poszczepienne.
Poważne odczyny poszczepienne są rzadkie. Najczęściej w miejscu wstrzyknięcia występuje zaczerwienienie, obrzęk i bolesność. Czasem może powstać małe owrzodzenie z wytworzeniem blizny po wygojeniu.
O wiele częściej odczyny poszczepienne występują i mają cięższy przebieg, do zagrożenia życia włącznie, u osób z zaburzeniami odporności. U tych osób i czasie ciąży szczepionka BCG jest przeciwwskazana. Odmiennie niż większość szczepionek, szczepionka ta zawiera atenuowane, ale żywe bakterie "Mycobacterium bovis", co może w stanach osłabionej odporności organizmu wywołać groźną, pełnoobjawową chorobę.

</doc>
<doc id="29834" url="https://pl.wikipedia.org/wiki?curid=29834" title="Szarża">
Szarża

Szarża – ostatnia faza gwałtownego ataku jazdy.
Inne znaczenia tego słowa:
Szarże polskiej jazdy (kawalerii).
W kampanii wrześniowej 1939:
1 marca 1945 część 1 Warszawskiej Samodzielnej Brygady Kawalerii wykonała szarżę pod Borujskiem. Była to ostatnia szarża kawalerii Wojska Polskiego. 
Na świecie sławę zyskały szarże:

</doc>
<doc id="29835" url="https://pl.wikipedia.org/wiki?curid=29835" title="Wernher von Braun">
Wernher von Braun

Wernher Magnus Maximilian Freiherr von Braun (ur. 23 marca 1912 w Wirsitz, Niemcy – obecnie Wyrzysk, Polska – , zm. 16 czerwca 1977 w Alexandrii, Stany Zjednoczone) – uczony pochodzenia niemieckiego, konstruktor rakiet; podczas II wojny światowej współtwórca pocisków balistycznych V2, członek partii nazistowskiej, oficer SS; po wojnie czołowy współtwórca programu kosmicznego Stanów Zjednoczonych, pionier podboju kosmosu.
Młodość i wojna.
Po roku 1920, kiedy miasto Wirsitz weszło w skład państwa polskiego pod nazwą Wyrzysk – w wyniku postanowień traktatu wersalskiego – , rodzina von Brauna wyjechała do Berlina. Wernher od młodości interesował się astronomią, duży wpływ na niego wywarła praca Hermanna Obertha dotycząca wykorzystania rakiet do podróży międzyplanetarnych.
W latach 1930–1931 von Braun studiował w Instytucie Techniki w Berlinie i Zurychu. W roku 1933 wstąpił do Fliegerkorps i zdobył licencję pilota. W 1934 roku ukończył studia na Uniwersytecie Berlińskim, uzyskując tytuł doktora. Do Luftwaffe wstąpił w roku 1936, a rok później został dyrektorem technicznym w nowo powstałym ośrodku rakietowym w Peenemünde rozwijającym technikę rakietową dla zastosowań wojskowych (w Niemczech nie prowadzono badań nad rakietami dla celów cywilnych). W tym samym roku zapisał się do NSDAP.
W roku 1940 von Braun został przyjęty do SS i otrzymał stopień Untersturmführera (podporucznika), a w 1943 awansował do stopnia Sturmbannführera (majora). Był głównym projektantem pocisku balistycznego "Aggregat 4", która stała się „bronią odwetową” V2. Von Braun był pomysłodawcą wykorzystania więźniów obozów koncentracyjnych do produkcji rakiet. Konferencja, która odbyła się na wyspie Uznam 16 kwietnia 1943 roku w obecności szefa SS Heinricha Himmlera i szefa resortu zbrojeń SS-Obergruppenführera Emila Mazuwa, na wniosek von Brauna zadecydowała o utworzeniu szeregu obozów i podobozów w sztolniach i tunelach podziemnych KL Mittelbau Dora. Przy produkcji rakiet w zakładach obozu koncentracyjnego Mittelbau-Dora wykorzystywano tysiące przymusowych robotników; około 25 tysięcy nie przeżyło tego okresu.
Praca w USA.
W przededniu kapitulacji Niemiec von Braun, z gronem współpracowników, oddał się 2 maja 1945 roku w ręce Amerykanów, licząc na możliwość kontynuowania prac nad rakietami do celów cywilnych. Amerykańskie władze, w obliczu rysującej się konfrontacji z państwami komunistycznymi, przyjęły część grupy von Brauna, jak również część ocalałych podzespołów pocisków V2. Przez pierwsze lata powojenne von Braun i inni niemieccy specjaliści rakietowi pracowali i mieszkali skoszarowani w Forcie Bliss w Teksasie.
Pracując w ramach programów US Army, von Braun uczestniczył w projektowaniu pocisku balistycznego średniego zasięgu Redstone. Na podstawie tej konstrukcji stworzono następnie rakietę Jupiter C, która 31 stycznia 1958 roku wyniosła na orbitę pierwszego amerykańskiego sztucznego satelitę Ziemi Explorer 1.
Von Braun został zatrudniony w powstałej w 1958 roku agencji kosmicznej National Aeronautics and Space Administration (NASA), stając się pierwszym dyrektorem Centrum Lotów Kosmicznych imienia George’a C. Marshalla w Alabamie. Stanowisko to dało mu możliwość ukształtowania wieloletniej strategii podboju kosmosu przez NASA, określonej później mianem „paradygmatu von Brauna”.
Kolejnym dziełem von Brauna była rakieta Saturn V, która pozwoliła wylądować amerykańskim astronautom na Księżycu. Za to osiągnięcie został odznaczony w 1969 roku jednym z najwyższych odznaczeń: Distinguished Service Medal. W 1970 roku został zastępcą dyrektora NASA do spraw planowania, w 1972 odszedł jednak z NASA i podjął zatrudnienie w firmie lotniczej Fairchild Aircraft.
Mimo że cieszył się szacunkiem w Stanach Zjednoczonych, widmo jego nazistowskiej przeszłości powróciło na początku lat siedemdziesiątych. Kiedy „Paris Match” opublikował entuzjastyczny artykuł o von Braunie, do redakcji napłynęło kilka listów od czytelników, którzy rozpoznali człowieka na fotografiach. Czytelnicy byli byłymi więźniami Mittelwerk, w czasie wojny zmuszanymi do pracy nad V2, a ich wspomnienia o von Braunie różniły się diametralnie od charakterystyki przedstawionej w artykule. Twierdzili, że osobiście wydawał rozkazy egzekucji więźniów za rzekomy sabotaż i powinien stanąć przed trybunałem międzynarodowym jako zbrodniarz wojenny. Zarzuty nie doprowadziły wprawdzie von Brauna przed żaden trybunał, ale ostatnie lata życia upłynęły mu na tłumaczeniu się ze swojej wojennej przeszłości; zmarł w 1977 w atmosferze mnożących się podejrzeń.
31 grudnia 1976 roku odszedł z Fairchild Aircraft, gdyż zdiagnozowano u niego raka trzustki. Przeszedł operację, co jednak nie powstrzymało rozwoju choroby, która okazała się śmiertelna.

</doc>
<doc id="29837" url="https://pl.wikipedia.org/wiki?curid=29837" title="Adams George Archibald">
Adams George Archibald

Adams George Archibald (ur. 1814, zm. 1892) – jeden z czołowych polityków Nowej Szkocji okresu II poł. XIX w. Archibald był uczestnikiem konferencji w Charlottetown. Należał do Partii Liberalnej.
Urodzony w Truro w Nowej Szkocji. Początkowo zamierzał zostać lekarzem, lecz ostatecznie wybrał zawód prawnika. Posiadał swe własne biuro adwokackie w rodzinnym mieście. Archibald zaangażował się w politykę w 1851 i został po raz pierwszy wybrany do prowincjonalnej legislatury. Zasiadając w parlamencie zaangażował się w dzieło utworzenia pierwszej szkoły w Truro, której jakiś czas był dyrektorem. W 1859 został prokuratorem naczelnym prowincji. Zasiadał w komitecie budowy Kolei Interkolonialnej. Od 1862 przez rok pełnił funkcję premiera rządu Nowej Szkocji.
W 1864 Charles Tupper zaprosił Archibalda do udziału w konferencji w Charlottetown. Wziął także udział w konferencji w Quebecu oraz w konferencji londyńskiej. Zaliczany jest do grupy "Ojców Konfederacji". Był tym, który w parlamencie Nowej Szkocji referował rezolucję quebecką i był jedynym politykiem liberalnym głosującym za jej ratyfikacją. W 1867 wszedł do pierwszego rządu Kanady jako sekretarz stanu. W 1870 ze względu na jego udział w negocjacjach na temat utworzenia Manitoby został jej pierwszym gubernatorem porucznikiem. W 1872 zrezygnował z gubernatorstwa i wszedł do zarządu Kolei Transkanadyjskiej. W 1873 przez niespełna rok przejął trudną pozycję gubernatora porucznika Nowej Szkocji, wobec ciągle silnych ruchów antykonfederacyjnych w tej prowincji.
W 1873 brał udział w powołaniu "Dalhousie Law School", wydziału prawa "Dalhousie University", którego został przewodniczącym rady nadzorczej. Ustanowił także zasłużone Nova Scotia Historical Society, któremu przewodniczył aż do swej śmierci. Podupadające zdrowie zmusiło go do wycofania się z polityki w 1891 na rok przed śmiercią.

</doc>
<doc id="29838" url="https://pl.wikipedia.org/wiki?curid=29838" title="Twierdza Louisbourg">
Twierdza Louisbourg

Twierdza Louisbourg została zbudowana w 1720 na wyspie Cape Breton, północnym cyplu Nowej Szkocji obok osady Louisbourg przez francuską administrację kolonialną. Twierdzę zbudowano po utracie Akadii w 1713 r. na mocy traktatu pokojowego w Utrechcie kończącego wojny o sukcesję hiszpańską.
Louisbourg był najpotężniejszą twierdzą w Ameryce Północnej. Wielki program budowy fortyfikacji rozpoczął się w 1719 i w latach 40. XVIII w. miasto otaczały mury z kamienia ze stanowiskami dla artylerii. Wojskowi inżynierowie pod kierunkiem Jean-François Verville'a zaprojektowali twierdzę według zasad Vaubana, a miasto wzorowali na teoriach urbanistyki Francji XVIII wieku.
Louisbourg był dwukrotnie oblegany i zdobywany przez Brytyjczyków (w 1745 i 1758). W 1760 forteca została zburzona. Dzisiejsze miasteczko Louisburg, mały port rybacki, wyrosło na drugim końcu portu fortecy.
Forteca Louisbourg została uznana za Narodowe Miejsce Historyczne w 1928, i w 1961 rozpoczęła się pieczołowita odbudowa na podstawie znalezisk archeologicznych i licznych historycznych dokumentów. Do tej pory odbudowano cześć fortyfikacji, budynki cytadeli, miejskie nabrzeże i kilka ulic z domami, sklepami i tawernami.
Dziś forteca Louisburg jest jedną z największych atrakcji turystycznych Nowej Szkocji obok cytadeli w Halifaksie.

</doc>
<doc id="29840" url="https://pl.wikipedia.org/wiki?curid=29840" title="Sokół 1000">
Sokół 1000



</doc>
<doc id="29841" url="https://pl.wikipedia.org/wiki?curid=29841" title="The Guess Who">
The Guess Who

The Guess Who – kanadyjska grupa rockowa powstała w 1963 w Winnipeg (prowincja Manitoba). Grupa powstała jako The Expressions, lecz producent jej pierwszego albumu napisał na okładce "Guess Who?", mając nadzieję, że wielu kupujących weźmie ją za album zespołu The Who. Nazwa przylgnęła do grupy i nigdy już nie powróciła ona do oryginalnej. Zespół zdołał wylansować tylko kilka przebojów w USA (największy to "American Woman" w 1998 roku odświeżony coverem Lenny'ego Kravitza), w Europie pozostając zupełnie nieznanym. W Kanadzie zaś zyskał sobie pozycję grupy kultowej i jednego z najpopularniejszych rockowych zespołów tego kraju. Do największych przebojów Guess Who należą: "American Woman, These Eyes, No Sugar Tonight/New Mother Nature, No Time, Runnin' Back to Saskatoon" i "Share the Land".
Muzyka grupy, ciepła i bogata, oparta na brzmieniu gitar elektrycznych, elektronicznych organów i łagodnego śpiewu, jest znakomitym przykładem amerykańskiej odmiany hard rocka. Słychać w niej także wpływy folk rocka i południowego rocka. Choć najlepsze lata zespołu minęły w połowie lat siedemdziesiątych, jego koncerty ciągle przyciągają rzesze fanów.
W grupie The Guess Who występowali:

</doc>
<doc id="29843" url="https://pl.wikipedia.org/wiki?curid=29843" title="Spitsbergen">
Spitsbergen

Spitsbergen – największa wyspa Norwegii, położona w archipelagu Svalbard, na Morzu Arktycznym. Powierzchnia ok. 39 tys. km², górzysta (do 1717 m n.p.m.), w dużej mierze pokryta lodowcami. Odkryta w 1596 roku przez Willema Barentsa. Populacja wyspy szacowana jest na około 2,5 tys. mieszkańców. Występuje tam rozwinięte rybołówstwo, kiedyś wielorybnictwo. Największe miejscowości to Longyearbyen oraz Barentsburg. Na wyspie znajduje się Polska Stacja Polarna Hornsund.
W dawniejszym nazewnictwie nazwa "Spitsbergen" określała cały archipelag Svalbard, którego największą wyspę nazywano wtedy "Spitsbergenem Zachodnim" ("Vestspitsbergen").
Historia odkrycia.
W 1194 Spitsbergen został odkryty przez Normanów, a w XV wieku prawdopodobnie także przez Pomorców, rybaków z północnej Rusi, jednak informacje o nowym lądzie nie wykroczyły poza ich kręgi kulturowe. Za oficjalną datę odkrycia Spitsbergenu uznaje się 17 czerwca 1596 r., kiedy do Svalbardu dotarli Holendrzy, m.in.: Willem Barents, Jan Rijp i Jacob van Heemskerck. W wieku XVII wyspy Svalbardu były celem podróży wielorybników. Spitsbergen odegrał rolę jako punkt startowy wszystkich ważniejszych wypraw podbiegunowych w XIX i XX wieku. Z niego wyruszył w 1894 na wyprawę do Ziemi Franciszka Józefa Anglik Frederick George Jackson, a w roku 1896 balonem sterowym Szwed Salomon August Andrée na biegun północny. Jeszcze w XIX wieku sądzono, że morze naokoło bieguna północnego jest wolne od lodów i roi się od zwierząt.

</doc>
<doc id="29844" url="https://pl.wikipedia.org/wiki?curid=29844" title="MediaWiki">
MediaWiki

MediaWiki – otwartoźródłowe oprogramowanie typu wiki wykorzystywane przede wszystkim przez wszystkie wersje językowe Wikipedii i szereg innych projektów Wikimedia Foundation, jak również innych serwisów działających w pełni niezależnie.
MediaWiki zostało napisane w PHP i jest rozpowszechniane na licencji GNU GPL; jako silnika bazy danych może używać systemów MySQL/MariaDB, PostgreSQL lub SQLite. Do prezentacji wzorów matematycznych korzysta z silnika i języka TeX.
Oprogramowanie MediaWiki ma modułową strukturę i bez większych kłopotów może być modyfikowane i ulepszane przez rozszerzenia (ang. "extensions"), które dodają nowe funkcje widoczne dla użytkownika systemu jako nowe strony specjalne lub nowe możliwości znaczników wiki.
Osoby chcące stworzyć serwis wykorzystujący MediaWiki mogą ją pobrać z repozytorium oprogramowania. Z MediaWiki korzysta wiele znanych serwisów niezwiązanych z Wikimedia Foundation. Często są one prowadzone przez środowiska związane z ruchem otwartego oprogramowania. Można też stworzyć dla własnych celów lokalne środowisko wiki.
Historia oprogramowania Wikipedii.
Pierwotnie, od 10 stycznia 2001, Wikipedia korzystała z UseModWiki, napisanego przez Clifforda Adamsa (Faza I) i stosowała system łączy CamelCase. Po roku, w styczniu 2002 (Faza II) zastosowano silnik oparty na PHP (napisany przez Magnusa Manske), z MySQL-em jako bazą danych i Apache’em jako serwerem WWW. Zrezygnowano w nim z CamelCase. Wkrótce jednak zaczęły się kłopoty z wydajnością, które praktycznie uniemożliwiały edytowanie artykułów. Lee Daniel Cocker napisał oprogramowanie od nowa (Faza III) i mechanizm znany jako MediaWiki rozpoczął pracę w lipcu 2002. Pracę nad jego doskonaleniem przejął Brion Vibber.
W 2016 wydano wersję 1.27. Była to wersja z długoterminowym wsparciem (trzyletnim), które wygasło w czerwcu 2019 roku wraz z wydaniem 1.27.7. Aktualną wersją z długoterminowym wsparciem jest 1.31 wydana w czerwcu 2018 roku.

</doc>
<doc id="29848" url="https://pl.wikipedia.org/wiki?curid=29848" title="Harpun">
Harpun

Harpun – miotana broń myśliwska w postaci grotu z zadziorami, osadzonego na drzewcu (drewnianym lub metalowym). Wykorzystywany jest do polowania na duże zwierzęta morskie, przede wszystkim wieloryby. Do czasu wynalezienia działa harpunniczego była to broń miotana ręcznie. Marynarz miotający harpun nazywany był harpunnikiem.
Stosowane już w okresie paleolitu (kultura magdaleńska).

</doc>
<doc id="29849" url="https://pl.wikipedia.org/wiki?curid=29849" title="Nirvana">
Nirvana

Nirvana – amerykański zespół grunge’owy, założony przez wokalistę i gitarzystę Kurta Cobaina i basistę Krista Novoselica w Aberdeen w 1987 roku. Zespół w ciągu siedmiu lat swojej działalności zatrudniał kilku perkusistów (najdłużej w zespole grał Dave Grohl, który dołączył do grupy w 1990 roku).
Nirvana zdobyła ogólnoświatową sławę po wydaniu albumu "Nevermind" oraz pierwszego singla promującego płytę, „Smells Like Teen Spirit” (1991) oraz stała się jednym z prekursorów podgatunku muzyki rockowej, grunge. Inne grupy pochodzące ze Seattle również odegrały dużą rolę na scenie rockowej w latach 80. i 90., Pearl Jam, Alice in Chains i Soundgarden. Dzięki działalności tych zespołów grunge i rock alternatywny stały się najczęściej nadawanymi przez stacje radiowe gatunkami muzycznymi na początku lat 90. Wokalista zespołu, Kurt Cobain, zyskał miano „przedstawiciela nowego pokolenia”, zaś Nirvana stała się jednym z niewielu zespołów kojarzonych z Generacją X. Wobec medialnego zamieszania Cobain skupił się w pełni na muzyce zespołu, gdyż uważał, iż wizja artystyczna oraz przekaz zespołu zostały źle zinterpretowane przez odbiorców.
Zespół został rozwiązany po śmierci Cobaina w 1994, ale popularność Nirvany po tym wydarzeniu jeszcze bardziej wzrosła. W 2002 wydano nieukończone przez zespół demo „You Know You’re Right”, które okazało się międzynarodowym hitem i uplasowało się na szczytach list przebojów. Do marca 2009 zespół sprzedał ponad 75 milionów albumów.
Początki.
Cobain i Novoselic poznali się w 1985. Obaj byli fanami zespołu Melvins, uczyli się akordów do utworów tej grupy oraz uczęszczali na jej koncerty. Po kilku nieudanych próbach założenia własnego zespołu, Cobain i Novoselic połączyli siły z perkusistą Aaronem Burckhardem, tworząc pierwsze wcielenie grupy, która w wyniku wielu późniejszych zmian nazwy stała się ostatecznie Nirvaną. W późniejszych wywiadach Cobain określił wczesną muzykę zespołu jako „mieszankę Gang of Four i Scratch Acid”. Po kilku miesiącach Burckhard rozstał się z kapelą, jego miejsce zajął Dale Crover z Melvins, z którym Nirvana nagrała swoje pierwsze dema. Po odejściu Crovera perkusistą został Dave Foster.
W pierwszych miesiącach istnienia zespołu jego nazwa zmieniła się kilkakrotnie (m.in. Skid Row, Pen Cap Chew i Ted Ed Fred). Nazwa Nirvana pojawiła się w 1988, co Cobain wyjaśniał: „chciałem nazwę ładną i zgrabną, nieprzypominającą jakiejś obleśnej punk-rockowej grupy w rodzaju Angry Samoans”. Po raz pierwszy pod nową nazwą zespół zagrał w marcu 1988, a niedługo potem przyjął kolejnego perkusistę, Chada Channinga.
Pierwszym oficjalnym nagraniem Nirvany był singel „Love Buzz/Big Cheese”, wydany w 1988 za pośrednictwem niezależnej wytwórni Sub Pop. Rok później zespół wydał pierwszy album studyjny, "Bleach". Producentem nagrania został Jack Endino, który we wczesnym okresie istnienia formacji pomógł w realizacji kilku dem ich autorstwa. "Bleach" był w wysokim stopniu zainspirowany twórczością Melvins, Pixies i Black Sabbath. W wywiadzie dla "Rolling Stone" z 2001 Novoselic przyznał, że zespół w czasie trasy koncertowej słuchał płyty, która „po jednej stronie miała utwór The Smithereens, zaś po drugiej piosenkę zespołu Celtic Frost. To prawdopodobnie z tej mieszanki zaczerpnęliśmy inspirację”. "Bleach" stał się ulubionym albumem prowincjonalnych rozgłośni radiowych, znacząco różnił się jednak od dwóch następnych wydawnictw grupy.
Koszty nagrania albumu w wysokości 606 dolarów i 17 centów opłacił Jason Everman. Everman, przedstawiony Cobainowi przez Dylana Carlsona, zaoferował pomoc finansową w kwestiach opłat za sesje nagraniowe i trasy koncertowe. Pomimo tego, że Everman nie zagrał na żadnym utworze umieszczonym na "Bleach", został zapisany jako czynny gitarzysta grupy, by, jak to ujął Novoselic, „przywiązać go do zespołu i sprawić, by zaczął się z nim utożsamiać”. Po zakończeniu nagrań do albumu, Everman stał się oficjalnym drugim gitarzystą Nirvany, jednak został wyrzucony z zespołu po zakończeniu amerykańskiego etapu trasy koncertowej promującej "Bleach".
W wywiadzie udzielonym pod koniec 1989, Cobain powiedział: „Pierwsze piosenki były pełne furii (...) Z biegiem czasu jednak stawały się coraz bardziej i bardziej popowe, w miarę jak ja czułem się coraz bardziej i bardziej szczęśliwy. Teraz opowiadają o konfliktach w związkach, uczuciach do innych ludzi”. W kwietniu 1990 Nirvana rozpoczęła współpracę z producentem Butchem Vigiem i rozpoczęła nagrania do drugiego albumu studyjnego w Smart Studios w Madison. Novoselic i Cobain nie ukrywali, że są rozczarowani grą Channinga na perkusji, a ten z kolei był sfrustrowany faktem, że koledzy nie pozwalają mu wziąć udziału w pisaniu utworów. Tuż po zakończeniu nagrań do albumu, Channing odszedł z grupy. Po kilku tygodniach, w czasie których tymczasowym perkusistą był ponownie Dale Crover, do Nirvany dołączył dotychczasowy muzyk zespołu Mudhoney, Dan Peters. Peters nagrał z zespołem jedynie utwór „Sliver”. Kilka tygodni później Buzz Osborne zapoznał Cobaina i Novoselica z Dave’em Grohlem, który szukał nowego zespołu po rozwiązaniu Scream. Kilka dni po przyjeździe do Seattle Grohl został przesłuchany przez Cobaina i Novoselic. Basista Nirvany powiedział po latach w jednym z wywiadów: „Po dwóch minutach wiedzieliśmy, że to jest właściwy perkusista”.
Przełomowy sukces zespołu.
Po nagłym zerwaniu kontraktu z Sub Pop, Nirvana zaczęła szukać wytwórni płytowej, która miała wydać drugi album zespołu. Za sprawą namów (m.in. ze strony Kim Gordon) grupa podpisała kontrakt z DGC Records w 1990. Zespół rozpoczął nagrania do pierwszego albumu wydanego w 1991 roku za pośrednictwem oficjalnej wytwórni muzycznej, "Nevermind". Producentem albumu wybrany został Butch Vig. Jako studio nagraniowe grupa wybrała Sound City Studios w Van Nuys, Los Angeles. Przez dwa miesiące zespół pracował nad utworami ze swojego repertuaru, które miały się znaleźć na nowym albumie. Niektóre, jak „In Bloom” i „Breed”, były gotowe od lat, podczas gdy inne, w tym „On a Plain” i „Stay Away” jeszcze w połowie sesji nagraniowej miały spore braki. Po zakończeniu sesji Nirvana i Vig przystąpili do miksowania albumu, ale rezultaty uznano za niesatysfakcjonujące. Ostatecznego miksowania utworów dokonał producent albumów zespołu Slayer, Andy Wallace. Po wydaniu albumu członkowie zespołu nie byli zadowoleni, jak powiedział Grohl, z „gładkiego brzmienia "Nevermind"”.
DGC Records pierwotnie zakładała sprzedaż "Nevermind" w nakładzie 250 000 egzemplarzy (poziom taki osiągnął, wydany również za pośrednictwem tej wytwórni, album "Goo" grupy Sonic Youth). Wydaniu płyty towarzyszyły szeroko zakrojone działania promocyjne, budżet całej kampanii reklamowej wyniósł pół miliona dolarów. Pierwszy singel z albumu, „Smells Like Teen Spirit”, zyskał natychmiast popularność, po części dzięki intensywnemu nadawaniu towarzyszącego mu teledysku na antenie telewizji MTV. W trakcie europejskiego etapu trasy promującej album (1991) zespół zdał sobie sprawę z przeludnienia panującego na koncertach, ciągłej obecności ekip telewizyjnych na scenie oraz z faktu, że „Smells Like Teen Spirit” był emitowany niemal bez przerwy w radiu i muzycznej telewizji. W grudniu 1991 album sprzedawał się w nakładzie 400 000 egzemplarzy tygodniowo (na terenie USA). 11 stycznia 1992 osiągnął 1. pozycję na liście Billboard 200, zastępując na niej dzieło Michaela Jacksona, "Dangerous". Album osiągnął również 1. miejsca na listach przebojów w kilku państwach na całym świecie. Pod koniec stycznia 1992 magazyn "Billboard" napisał: „Nirvana jest zespołem, który ma obecnie wszystko: szacunek krytyków, poważanie i zaufanie wytwórni, władzę w rozgłośniach radiowych oraz porządne alternatywne podstawy”.
W lutym 1992 Cobain poślubił liderkę zespołu Hole, Courtney Love. W sierpniu tego samego roku na świat przyszło dziecko tej pary, Frances Bean Cobain. Z powodu zmęczenia Nirvana nie zdecydowała się na rozpoczęcie kolejnej trasy koncertowej po Stanach Zjednoczonych – zespół zagrał jedynie kilka kameralnych występów jesienią 1992. Kilka dni po narodzinach córki Cobaina Nirvana zagrała jeden ze swoich najsłynniejszych koncertów – na Reading Festival. Nawiązując do plotek na temat domniemanego słabego stanu zdrowia Cobaina i możliwości rozwiązania zespołu, wokalista dla żartu wjechał na scenę na wózku inwalidzkim, następnie wstał i razem z resztą zespołu wykonał porywający show.
Niecałe dwa tygodnie później Nirvana wystąpiła na rozdaniu MTV Video Music Awards. W czasie prób do występu Cobain podał, że zespół ma zamiar zagrać niepublikowany wcześniej utwór – „Rape Me”. Dyrektorzy MTV byli zaszokowani próbnym wykonaniem i, jak podaje Amy Finnerty, byli przekonani, że utwór opowiada o nich samych. Stacja nalegała, by zespół nie zagrał utworu, grożąc usunięciem występu grupy i jej teledysków z planu antenowego. Po długiej dyskusji zdecydowano, ze Nirvana zagra „Lithium”, swój najnowszy singel. Tuż po rozpoczęciu koncertu, Cobain nagle zmienił rytm i zaśpiewał dwie pierwsze linijki „Rape Me”, po czym przeszedł do „Lithium”. Pod koniec utworu, sfrustrowany niedziałającym wzmacniaczem Novoselic wyrzucił do góry swoją gitarę, która spadając uderzyła go w głowę. Oszołomiony basista z trudem zszedł ze sceny. W czasie gdy Cobain niszczył pozostały sprzęt, Grohl podbiegł do mikrofonu i zaczął krzyczeć w kierunku widowni „Cześć Axl”, co odnosiło się do siedzącego na widowni Axla Rose, wokalisty Guns N’ Roses, z którym zespół i Courtney Love mieli incydent przed występem.
W grudniu 1992 Nirvana wydała "Incesticide", kolekcję utworów ze stron B singli i innych niewykorzystanych na poprzednich albumach studyjnych nagrań. Część z nich pojawiło się wcześniej w postaci bootlegów sprzedawanych na czarnym rynku. "Incesticide" zawierał też utwory umieszczone wcześniej na minialbumach i singlach zespołu (m.in. „Sliver” i „Dive”), a także materiał skomponowany na potrzeby BBC („Been a Son”, „Aneurysm”) oraz covery utworów grup The Vaselines i Devo.
"In Utero".
Do współpracy nad "In Utero" grupa zatrudniła Steve’a Albini, mającego na swoim koncie album "Surfer Rosa" zespołu Pixies z 1988. "Nevermind" przyciągnął widownię nie mającą wiele wspólnego z rockiem alternatywnym, Nirvaną ani z jej muzycznymi protoplastami – zespół chciał, by Albini zawarł na albumie „szorstkie, ciężkie brzmienie”. Jeden z utworów na "In Utero", zawierający wiele pisków i hałasu, został ironicznie nazwany „Radio Friendly Unit Shifter” (co w slangu wytwórni muzycznych oznacza „album idealny” – nagranie sprzedające się w dużym nakładzie oraz często nadawane w radiu). Pomimo tego, Cobain w jednym z wywiadów powiedział, że dźwięk uzyskany przez zespół z Albinim był takim, jaki zawsze chciał uzyskać. Proces nagrywania i produkcji był stosunkowo szybki – album został nagrany i zmiksowany w ciągu dwóch tygodni za sumę 25 tys. dolarów w Pachyderm Studios w Cannon Falls.
Kilka tygodni po zakończeniu sesji nagraniowych gazety "Chicago Tribune" i "Newsweek" napisały, jakoby według DGC Records album był „niemożliwy do wydania”. W rezultacie większość fanów zespołu zaczęło wierzyć, że żądania wytwórni mogą ograniczyć kreatywność zespołu. Choć okazało się, że pogłoski były fałszywe, zespół ujawnił w jednym z wywiadów, że jest niezadowolony z poziomu zmiksowania albumu – Cobain uważał, że głośność partii basowych była zbyt niska, a „Heart-Shaped Box” i „All Apologies” nie brzmiały „perfekcyjnie”. Do pomocy przy remiksowaniu tych dwóch utworów zaangażowano Scotta Litta, długoletniego producenta R.E.M., zaś Cobain dodał więcej ścieżek instrumentalnych i wokal wspierający.
"In Utero" zadebiutował na pierwszym miejscu listy Billboard 200 we wrześniu 1993. Christopher John Farley, dziennikarz gazety "Time", napisał w recenzji albumu: „Mimo obaw części fanów alternatywnego rocka, Nirvana nie zbliżyła się do mainstreamu, to raczej nowy album zbliży mainstream do Nirvany”. Album okazał się komercyjnym sukcesem, choć nie aż takim, jak "Nevermind". Jesienią tego samego roku Nirvana udała się w pierwszą od dwóch lat dużą trasę koncertową po Stanach Zjednoczonych. Na czas trasy drugim gitarzystą został Pat Smear z punkrockowego zespołu The Germs.
Ostatnie miesiące i śmierć Cobaina.
W listopadzie 1993 Nirvana wystąpiła w MTV Unplugged. Zespół zrezygnował ze swoich najbardziej rozpoznawalnych utworów i zagrał tylko dwa przeboje, „All Apologies” i „Come as You Are”. Grohl wyjaśnił później: "Wiedzieliśmy, że nie chcemy akustycznej wersji „Teen Spirit”. To byłoby strasznie głupie". Program uzupełniono coverami, głównie mało znanych utworów. W wykonaniu trzech utworów gościnnie wzięła udział grupa Meat Puppets. Chociaż podczas prób do występu pojawiło się wiele problemów, producent MTV Unplugged, Alex Coletti, stwierdził, że same nagrania potoczyły się bardzo sprawnie – każdy utwór został zarejestrowany już przy pierwszym podejściu, a całość procesu rejestracji trwała niecałą godzinę, co było nadzwyczajne dla sesji nagraniowych MTV Unplugged. Po wykonaniu ostatniego z zaplanowanych utworów („Where Did You Sleep Last Night”), Coletti próbował przekonać zespół do zagrania bisów: „Kurt powiedział: »Nie przebiję tego ostatniego kawałka« i wtedy dałem spokój. Wiedziałem, że ma rację”. Premiera występu w MTV odbyła się 14 grudnia 1993.
Na początku 1994 roku zespół udał się w trasę koncertową. Tuż po przybyciu do Terminal Eins w Monachium, u Cobaina wykryto zapalenie oskrzeli oraz krtani. Następny występ zespołu został odwołany. 4 marca, w Rzymie, Courtney Love znalazła Cobaina nieprzytomnego w pokoju hotelowym. Wokalista został odwieziony do szpitala. Lekarze stwierdzili, że przyczyną utraty przytomności była reakcja organizmu na połączenie przepisanego Cobainowi leku, Rohypnolu, z alkoholem. Odwołano pozostałą część trasy koncertowej, włącznie z zaplanowanym etapem w Wielkiej Brytanii.
W ciągu następnych tygodni ponownie dał o sobie znać problem uzależnienia Cobaina od heroiny. Wokalista dał się przekonać do terapii odwykowej, jednak po niecałym tygodniu uciekł z ośrodka dla uzależnionych, wsiadł do samolotu i wrócił do domu w Seattle, gdzie 5 kwietnia 1994 zastrzelił się. Wraz ze śmiercią Cobaina przestał istnieć zespół, którego był liderem.
Dalsze losy członków zespołu.
Mimo rozpadu zespołu, jego pozostali przy życiu członkowie nie przerwali swojej aktywności na scenie muzycznej. Krótko po śmierci Cobaina, Grohl nagrał kilka wersji demo utworów, które wkrótce stały się pierwszym albumem Foo Fighters. Zespół ten został głównym projektem Grohla, nagrywając w ciągu następnej dekady kilka odnoszących sukcesy albumów. Oprócz Foo Fighters, Grohl występował gościnnie w kilku innych zespołach (m.in. Tom Petty and the Heartbreakers, Queens of the Stone Age, Tenacious D, Nine Inch Nails, Killing Joke) jako perkusista. Wydał także album "Probot" z gościnnym udziałem swoich ulubionych wykonawców heavymetalowych.
Novoselic po rozpadzie Nirvany założył zespół Sweet 75. Później wspólnie z Curtem Kirkwoodem z Meat Puppets i Budem Gaughem z Sublime założył Eyes Adrift. Wziął również, razem z Kimem Thayilem z zespołu Soundgarden oraz Jello Biafrą z Dead Kennedys, udział w projekcie No WTO Combo, stanowiącym protest przeciwko szczytowi Światowej Organizacji Handlu (WTO) w 1999. W grudniu 2006 Novoselic wystąpił na kilku koncertach grupy Flipper, zastępując tymczasowo jej basistę, Bruna DeSmartas. Poza działalnością muzyczną, Novoselic zaangażował się też w politykę, zakładając komitet o nazwie JAMPAC, zajmujący się ochroną praw muzyków. W 2004 wydał książkę „O grunge’u i rządzie: naprawmy tę wadliwą demokrację”.
Późniejsze wydawnictwa.
Od momentu śmierci Cobaina zostało wydanych kilka albumów. Pierwszym był "MTV Unplugged in New York", stanowiący zapis występu Nirvany w MTV Unplugged i wydany w listopadzie 1994. Dwa tygodnie później w sprzedaży ukazała się kompilacja wideo, zatytułowana "Live! Tonight! Sold Out!!". Większa część materiału została skompilowana przez samego Cobaina i dokumentowała trasę koncertową "Nevermind". Początkową intencją było wydanie dwupłytowego zestawu, zawierającego zarówno występ w MTV Unplugged, jak i normalny materiał koncertowy, jednak pozostali dwaj członkowie Nirvany nie chcieli angażować się w pracę nad tymi ostatnimi nagraniami tak krótko po tragicznej śmierci kolegi z zespołu. Ostatecznie album koncertowy został wydany dopiero w 1996 pod tytułem "From the Muddy Banks of the Wishkah".
W sierpniu 1997 muzyczny serwis internetowy "Wall of Sound" ogłosił, że Grohl i Novoselic pracują nad zestawem z rzadkimi nagraniami Nirvany. Cztery lata później wytwórnia płytowa, do której należał zespół, podała do publicznej wiadomości, że zestaw jest gotowy i oczekuje na wydanie. Miało to nastąpić dokładnie w dziesiątą rocznicę premiery "Nevermind". Jednak Courtney Love wytoczyła sprawę sądową przeciwko Grohlowi i Novoselicowi, oskarżając ich o wykorzystanie wspólnej własności zespołu dla własnych korzyści. Zapoczątkowany w ten sposób konflikt o prawa autorskie po Cobainie trwał ponad rok.
Istotna część sporu dotyczyła pojedynczego, niewydanego jeszcze wtedy utworu „You Know You’re Right”, będącego ostatnim nagraniem studyjnym zespołu. Grohl i Novoselic chcieli wydać go wraz z innymi niepublikowanymi utworami na zestawie, natomiast Love była przekonana o wyjątkowości utworu i uważała, że powinien on zostać umieszczony na kompilacji z największymi przebojami. Sprawa została rozstrzygnięta polubownie, byli członkowie Nirvany zgodzili się na warunki Love, a ona z kolei zobowiązała się dostarczyć kasety demo nagrane przez Cobaina, które miały zostać dołączone do planowanego zestawu. Kompilację, zatytułowaną "Nirvana" i zawierającą „You Know You’re Right”, wydano 29 października 2002.
Zestaw niepublikowanych wcześniej utworów, który chcieli wydać Grohl i Novoselic, a które Love opisała w wywiadzie udzielonym w 2002 Jimowi DeRogatis, ukazał się w sprzedaży dopiero w listopadzie 2004 pod tytułem "With the Lights Out". Oprócz wczesnych wersji demo i nagrań z prób zawierał utwory koncertowe z całego okresu działalności grupy. W 2005 wydano następną kompilację, "", złożoną w większości (19 utworów) z materiału z "With the Lights Out", a także trzy niewydane wcześniej utwory demo. Jeden z nich to „Spank Thru” w wykonaniu zespołu Fecal Matter z 1985.
W 2006 Love ogłosiła, że sprzeda 25 proc. swojego udziału w katalogu utworów Nirvany za 50 mln dolarów. Prawa zostały zakupione przez firmę Primary Wave Music, założoną przez Larry’ego Mestela, byłego dyrektora generalnego Virgin Records.
W tym samym roku wydano "Live! Tonight! Sold Out!!" w wersji DVD, zaś w 2007 ukazała się pełna, nieskrócona wersja "MTV Unplugged in New York" (również na DVD).
W 2009 roku wydano DVD zatytułowane "Live at Reading", zawierające nagranie z koncertu grupy na festiwalu w Reading w 1992 roku.

</doc>
<doc id="29850" url="https://pl.wikipedia.org/wiki?curid=29850" title="Ccm">
Ccm



</doc>
<doc id="29851" url="https://pl.wikipedia.org/wiki?curid=29851" title="Scrimshaw">
Scrimshaw

Scrimshaw – niewielkie dzieła rzemieślnicze, wytwarzane przez marynarzy w czasie długich podróży na statkach wielorybniczych. Były to rzeźbione zęby kaszalotów, które cieszyły się wielką popularnością jako ozdoby, np. kominkowe. Przedstawiały scenki rodzajowe, krajobrazy lub sceny z życia marynarzy. "Scrimshaw" do dziś cieszą się wielkim uznaniem kolekcjonerów.
Obecnie jest to technika używana do ozdabiania przedmiotów wykonanych z kości lub poroża, popularna w zdobieniu noży. Powstały też nowe techniki, jak scrimshaw negatywowy oraz scrimshaw kolorowy

</doc>
<doc id="29852" url="https://pl.wikipedia.org/wiki?curid=29852" title="Lista gatunków roślin objętych ścisłą ochroną w Polsce (2012–2014)">
Lista gatunków roślin objętych ścisłą ochroną w Polsce (2012–2014)

Lista gatunków roślin rosnących dziko objętych ścisłą ochroną gatunkową na terenie Rzeczypospolitej Polskiej w latach 2012-2014.
W okresie tym obowiązywało Rozporządzenie Ministra Środowiska z dnia 20 stycznia 2012 roku w sprawie gatunków dziko występujących roślin objętych ochroną (). Rozporządzenie to utraciło moc z dniem 2 października 2014 r. zgodnie z art. 7 ustawy z dnia 13 lipca 2012 r. o zmianie ustawy o ochronie przyrody oraz niektórych innych ustaw (Dz. U. poz. 985). Zastąpione zostało Rozporządzeniem Ministra Środowiska z dnia 9 października 2014 r. w sprawie ochrony gatunkowej roślin (), które weszło w życie 17 października 2014 roku.

</doc>
<doc id="29854" url="https://pl.wikipedia.org/wiki?curid=29854" title="Gatunki roślin chronionych">
Gatunki roślin chronionych



</doc>
<doc id="29855" url="https://pl.wikipedia.org/wiki?curid=29855" title="Ochrona gatunkowa roślin w Polsce">
Ochrona gatunkowa roślin w Polsce



</doc>
<doc id="29861" url="https://pl.wikipedia.org/wiki?curid=29861" title="Login">
Login



</doc>
<doc id="29862" url="https://pl.wikipedia.org/wiki?curid=29862" title="Arnika górska">
Arnika górska

Arnika górska, kupalnik górski ("Arnica montana" L.) – gatunek rośliny z rodziny astrowatych. Nazwa ludowa – pomornik. Jest rośliną leczniczą.
Rozmieszczenie geograficzne.
Występuje na terenach górskich i podgórskich Europy. W Polsce najliczniej występuje w Sudetach i na Pojezierzu Mazurskim, rzadziej, na rozproszonych stanowiskach na Dolnym Śląsku, Wyżynie Małopolskiej, w Górach Świętokrzyskich i w Bieszczadach Zachodnich, tutaj na 4 stanowiskach: Przełęcz Bukowska, pod Haliczem, na Opołonku i w Siankach. W 2004 r. stwierdzono występowanie arniki górskiej na wysokości 1616 m na stokach Babiej Góry, na polance, na której dawniej istniało Schronisko na Babiej Górze niemieckiej organizacji turystycznej Beskidenverein. Jest to stanowisko prawdopodobnie antropogenicznego pochodzenia.
Zagrożenia i ochrona.
Roślina objęta ścisłą ochroną gatunkową. W Czerwonej liście roślin i grzybów Polski oraz Polskiej Czerwonej Księdze Roślin jest umieszczona w grupie gatunków narażonych na wyginięcie (kategoria zagrożenia VU).
Wprowadzenie w XVIII wieku arniki górskiej do aptek spowodowało wzrost jej popularności wśród zielarzy i aptekarzy. Prawdopodobnie niekontrolowany zbiór przyczynił się do jej przetrzebienia. W konsekwencji wzięto ją pod ścisłą ochronę. Obecnie surowiec zielarski pochodzi z upraw.
Zastosowanie.
Roślina lecznicza.
Własności lecznicze arniki znane były od bardzo dawna. O leczniczym zastosowaniu tej rośliny pisała żyjąca na przełomie XI i XII wieku Hildegarda z Bingen.
Roślina ozdobna.
Uprawiana jest w ogródkach, głównie ze względu na swoje kwiatostany. Wymaga słonecznego stanowiska, próchnicznej i lekko kwaśnej gleby. Rozmnaża się przez podział rozrośniętych kęp lub przez nasiona. Wysiewa się je w marcu do skrzyneczek trzymanych w ogrzewanych i oświetlonych pomieszczeniach, w kwietniu sadzonki wysadza do gruntu.

</doc>
<doc id="29864" url="https://pl.wikipedia.org/wiki?curid=29864" title="Czarna Woda (miasto)">
Czarna Woda (miasto)

Czarna Woda (niem. "Schwarzwasser") – miasto w północnej Polsce, w woj. pomorskim, w powiecie starogardzkim. Położone nad rzeką Wdą, na obszarze Borów Tucholskich, na Kociewiu, na pograniczu borowiacko-kociewskim. Miasto jest (od 2014) siedzibą gminy miejsko-wiejskiej Czarna Woda.
Według danych z 1 stycznia 2018 Czarna Woda liczyła 2 841 mieszkańców.
Historia.
Położone jest na skraju Borów Tucholskich było ośrodkiem przemysłu drzewnego, od końca XIX wieku istniał tam tartak. Atrakcyjne położenie nad rzeką, a jednocześnie przy szlaku drogowo-kolejowym Berlin-Kaliningrad spowodowało, że w Czarnej Wodzie w latach 50. XX wieku zlokalizowano fabrykę płyt pilśniowych.
W latach 1919–1939 Czarna Woda należała do województwa pomorskiego. W latach 1945–1950 wieś administracyjnie należała do woj. gdańskiego (dużego). W latach 1993–1998 miasto administracyjnie należało do woj. gdańskiego (małego).
W 1958 do Czarnej Wody przyłączono część Łęga i Starych Prus.
Czarna Woda posiada prawa miejskie od 1 stycznia 1993 roku. Uzyskała je za sprawą odłączenia się od gminy wiejskiej Kaliska (jako sołectwo należała do niej równe 20 lat, po reformie znoszącej gromady na rzecz gmin w 1973 r.) i utworzenia gminy miejskiej. Obecnie jest najmłodszym miastem województwa pomorskiego oraz Kociewia; niecałe dwa lata wcześniej (1 kwietnia 1991 r.) w ten sam sposób powstała gmina miejska Krynica Morska (dawniej sołectwo gminy wiejskiej Sztutowo).
30 grudnia 1994 r. z gminy Kaliska zostały wyłączone następne dwa sołectwa: Huta Kalna oraz Lubiki, które przeszły do miasta Czarna Woda, stając się częściami miasta.
1 stycznia 2014 Czarna Woda zmieniła rodzaj gminy z miejskiej na miejsko-wiejski. W praktyce oznaczało to wyłączenie poza administrację miasta obszarów sołectw Huta Kalna i Lubiki. Z wyłączonych terenów powstał "obszar wiejski" gminy miejsko-wiejskiej Czarna Woda. 1 stycznia 2014 odebrany został też status miasta gminie miejskiej Czarna Woda z równoczesnym (tego samego dnia) nadaniem statusu miasta miejscowości Czarna Woda. Był to dwuetapowy zabieg administracyjny związany ze zmianą rodzaju gminy z miejskiej na miejsko-wiejską (z identyczną sytuacją spotkała się w 2008 roku Szczawnica, kiedy to przekształcono gminę miejską Szczawnica w miejsko-wiejską gminę Szczawnica. Zmiana statusu gminy podyktowana była wieloma warunkami. W części "wiejskiej" jednostki dominują funkcje rolnicze oraz usługi związane z obsługą rolnictwa i turystyki. Brak tam kanalizacji sanitarnej; jest tam też samodzielny wodociąg niezależny od miejskiej sieci wodociągowej. Tereny "miejskie" i "wiejskie" różnią się znacznie pod względem stopnia urbanizacji i rodzaju zabudowy. Wydzielenie części wiejskiej z miasta Czarna Woda umożliwi jej mieszkańcom korzystanie ze środków Unii Europejskiej przeznaczonych dla obszarów wiejskich oraz pozwoli na utworzenie gospodarstw agroturystycznych (m.in. dostęp do kredytów z tym związanych). Przy frekwencji 0,65% (miasto Czarna Woda), 18,39% (sołectwo Huta Kalna) i 14,21% (sołectwo Lubiki) za zmianą statusu gminy z miejskiej na miejsko-wiejski opowiedziało się 100% głosujących we wszystkich jednostkach.
Odebranie tej gminie statusu miasta i nadanie go miejscowości wiejskiej Czarna Woda, co spowodowało zmniejszenie powierzchni miasta ogółem o 1779 ha (o powierzchnię obszaru wiejskiego wydzielonego w tej gminie). Obecnie (1 stycznia 2015) powierzchnia miasta wynosi 994 ha a ludność 2865 osób.
Położenie.
Czarna Woda leży w południowej części województwa pomorskiego, na zachodnim krańcu powiatu starogardzkiego. Około 2 km na południowy zachód leży wieś Łąg.
Według danych z 1 stycznia 2014 r. powierzchnia miasta wynosiła 9,94 km². Miasto obejmowało 35,8% powierzchni gminy Czarna Woda.
Miasto jest położone w centralnej części mezoregionu Bory Tucholskie. Znajduje się nad rzeką Wdą. Przy północno-zachodniej części miasta do Wdy uchodzi rzeka Niechwaszcz.
Według danych z roku 2002 Czarna Woda miała obszar 27,75 km², w tym: użytki rolne: 33%, przewaga gruntów o klasie bonitacyjnej VI, użytki leśne: 54%
Demografia.
31 grudnia 2014 r. miasto miało 2865 mieszkańców.
Dane z 31 grudnia 2014:
Szlaki turystyczne.
Przez miasto Czarna Woda przebiegają następujące szlaki turystyczne:

</doc>
<doc id="29865" url="https://pl.wikipedia.org/wiki?curid=29865" title="Vidkun Quisling">
Vidkun Quisling

Vidkun Abraham Lauritz Jonssøn Quisling (ur. 18 lipca 1887 w Fyresdal, zm. 24 października 1945 w Oslo) – norweski wojskowy i faszystowski działacz polityczny, przywódca konserwatywnej, a następnie faszystowskiej partii Nasjonal Samling (NS), dwukrotny premier Norwegii, kolaborant podczas II wojny światowej.
Życiorys.
Pochodzenie i wykształcenie.
Był synem pastora ewangelickiego Kościoła Norwegii.
Ukończył renomowaną szkołę wyższą "Latinskole" w Skien, a w 1911 ukończył w Oslo "Krigsskolen", akademię wojskową, z najwyższą lokatą. W armii norweskiej doszedł do stopnia majora.
Kariera dyplomatyczna w ZSRR.
Został attaché wojskowym w ambasadzie norweskiej w Piotrogrodzie. W I połowie lat 20., podczas klęski nieurodzaju na Powołżu w RSFRR, współpracował z podróżnikiem Fridtjofem Nansenem, organizując pomoc humanitarną. Za reprezentowanie tam interesów brytyjskich, po zerwaniu kontaktów dyplomatycznych między rządem brytyjskim i sowieckim, został odznaczony Orderem Imperium Brytyjskiego. Był zafascynowany skutecznością rządów bolszewickich. W latach 1927–1929 był dyplomatą w Moskwie.
Partia faszystowska.
Po powrocie do kraju związał się z Partią Pracy, która należała wówczas do Kominternu. Jednakże jego radykalne pomysły, np. zorganizowania paramilitarnej Gwardii Czerwonej, nie cieszyły się ufnością przywódców partii, którzy ostatecznie zerwali z nim kontakty. Spowodowało to całkowitą zmianę w poglądach V. Quislinga, kierując go coraz bardziej ku faszyzmowi.
W 1931 został ministrem obrony w rządach Partii Chłopskiej, najpierw w rządzie Pedara Kolstada, a następnie Jensa Hunseida, sprawując ten urząd do 1933. W dniu święta narodowego Norwegii, 17 maja tego roku, wraz z prawnikiem Johanem Bernhardem Hjortem założył konserwatywną partię Nasjonal Samling (Narodowa Jedność). Od 1935 roku partia przyjęła program zbliżony do nazizmu.
Pełnił w niej rolę wodza (Fører), analogicznie do niemieckiego Führera. NS uzyskała niewielkie poparcie społeczne, zdobywając w kolejnych wyborach parlamentarnych w 1933 i 1936 2% głosów. Dostała też pewne wsparcie od Norweskiego Związku Rolniczego, w którym V. Quisling miał duże znajomości z czasów ministrowania.
W tej sytuacji przywódca NS postanowił postawić na NSDAP Adolfa Hitlera. Było to tym łatwiejsze, że od 1933 utrzymywał kontakty z Alfredem Rosenbergiem, z którym omawiał m.in. sprawę utworzenia „Wielkiego Imperium Nordyckiego”. Program i struktura organizacyjna NS upodobniły się do NSDAP. Pojawiły się też silne akcenty antysemickie. Doprowadziło to do utraty przez nią poparcia ze strony kręgów kościelnych. Partia stawała się coraz bardziej ekstremistyczna. Jej liczebność na przełomie lat 30. i 40. wynosiła ok. 2 tys. członków.
W 1936 Quisling ogłosił ideę powołania Ligi Narodów Nordyckich, w skład której miałyby wejść – oprócz Norwegii – pozostałe państwa skandynawskie, Wielka Brytania i Niemcy. W czerwcu 1939 r. wziął udział w odbywającym się w Lubece kongresie Towarzystwa Nordyckiego.
Pragnąc uniknąć wplątania Norwegii w wojnę, jeszcze 11 października tego roku apelował do premiera brytyjskiego Neville’a Chamberlaina, o ratowanie pokoju w Europie przez wystąpienie z inicjatywą zwołania ogólnoeuropejskiego kongresu, którego zadaniem miałoby być wypracowanie europejskiej konstytucji dla Wspólnoty Narodów Europejskich, poddanej następnie pod referendum w każdym kraju.
Kolaboracja z III Rzeszą.
W połowie grudnia został za namową admirała Ericha Raedera, obawiającego się zajęcia Norwegii przez Francuzów i Brytyjczyków, przyjęty przez Hitlera, który zaproponował mu współpracę. Przywódca NS namawiał Hitlera do uregulowania stosunków pomiędzy obu państwami oraz rozlokowanie wojsk niemieckich w Oslo i innych większych miastach Norwegii, obiecując wsparcie swojej partii i zorganizowanie puczu wojskowego. Według niektórych historyków nie namawiał jednak do agresji na Norwegię, gdyż rozmowa dotyczyła jedynie reakcji na możliwy scenariusz brytyjsko-francuskiego desantu w Norwegii.
W styczniu 1940 NS otrzymało od Niemców 200 tys. marek na rozwój i działalność propagandową. 9 kwietnia tego roku rozpoczęła się niemiecka inwazja na Norwegię. Jeszcze tego samego dnia V. Quisling wystąpił w radio, obwołując się premierem „rządu narodowego” i wzywając rodaków do zaprzestania oporu. Norwegowie pozostali jednak wierni legalnemu rządowi i królowi Haakonowi VII. Zburzyło to plany Niemców mianowania Quislinga premierem rządu marionetkowego dopiero po opanowaniu całego kraju. Pokazało też brak poparcia społecznego dla jego partii. W tej sytuacji już 14 kwietnia V. Quisling został zmuszony do zlikwidowania swojej akcji, zaś w okupowanej Norwegii rządy objął jako Komisarz Generalny Josef Terboven, bezpośrednio podległy Hitlerowi.
Został wezwany do Berlina, lecz dzięki A. Rosenbergowi powrócił do kraju 16 sierpnia. Odtąd NS została uznana za jedyną legalną partię, a 9 jej członków (lecz bez V. Quislinga) uzyskało teki w mianowanej przez Niemców Radzie Komisarzy Ministerialnych. Dopiero 1 lutego 1942 r. V. Quisling został premierem marionetkowego rządu kolaboracyjnego, składającego się z działaczy NS, jednak bez realnej władzy, pozostającej w rękach Komisarza Rzeszy. Na spotkaniu z Hitlerem 13 lutego tego roku nie zdołał osiągnąć żadnego ze swoich postulatów, tj. zawarcia układu pokojowego, reaktywowania armii norweskiej, a tym bardziej planu utworzenia Związku Narodów Nordyckich – pod przewodnictwem Rzeszy, ale z pełną niepodległością Norwegii i innych państw. Hitler potwierdził jedynie jego tytuł Førera narodu norweskiego.
Proces i egzekucja.
Pod koniec wojny wierzył jeszcze, że norweski rząd emigracyjny przyjmie jego ofertę przekazania władzy. Jednak samobójstwo Hitlera i bezwarunkowa kapitulacja Niemiec pogrzebały jego nadzieje. Chociaż miał możliwość ucieczki, pozostał, wyobrażając sobie, że rozpocznie nowe życie idąc w ślady ojca, będąc pastorem w swojej rodzinnej gminie.
Był współodpowiedzialny za terror i deportacje Norwegów, w tym narodowości żydowskiej, do obozów koncentracyjnych. Po niemieckiej kapitulacji został pojmany w Oslo przez żołnierzy norweskiego ruchu oporu. W procesie wydano na niego wyrok śmierci, który wykonano przez rozstrzelanie 24 października tego roku w fortecy Akerhus.
Jego nazwisko stało się synonimem i symbolem przywódcy podbitego państwa, kolaborującego z hitlerowskimi Niemcami. Powstał też termin „quislingizm” na oznaczenie aktywnej kolaboracji.
Życie prywatne.
Dwukrotnie się ożenił, najpierw w 1922 w Rydze z młodszą o kilkanaście lat Rosjanką Aleksandrą (Aksją) Woronin (1905–1999), a po roku z nieco od niej starszą Ukrainką Marią Pasecznikową (1900-1980). Oficjalnych dokumentów tego drugiego małżeństwa nie odnaleziono. Maria zamieszkała z nim w Oslo, przebywając tam także po śmierci męża. Małżeństwo z Aksją, którą wcześniej przedstawiał jako adoptowaną córkę, rozpadło się po kilku latach.

</doc>
<doc id="29868" url="https://pl.wikipedia.org/wiki?curid=29868" title="Tag (znacznik)">
Tag (znacznik)

Tag (znacznik) – znak lub słowo kluczowe przypisane do określonego fragmentu informacji, na przykład tekstu, pliku multimedialnego czy strony internetowej. Tagi są powszechnie stosowane w bazach danych oraz przy opisywaniu informacji tekstowej. Tagowanie może być także używane przez różnego rodzaju systemy klasyfikujące. Popularnym systemem tagowania są tak zwane hasztagi, występujące w mediach społecznościowych. Praktyka tagowania zasobów internetowych przez członków jakiejś społeczności nazywana jest folksonomią.
Języki znaczników.
W przypadku danych tekstowych znaczniki są stosowane do klasyfikowania fragmentów tekstu. Znaczniki, w odróżnieniu od komend programów komputerowych, są wplecione bezpośrednio w ciało informacji. Nie są one „wykonywane” i nie stanowią „poleceń”, lecz są osobną formą danych, umożliwiającą wykonywanie określonych działań na pozostałej informacji. Tagi mogą tworzyć struktury hierarchiczne oraz precyzować swoje znaczenie poprzez atrybuty.
Standaryzowane zbiory tagów oraz zasady ich stosowania to języki znaczników. Niektóre meta-języki znaczników (np. SGML lub XML) same nie mają znaczenia i służą jedynie ujednoliceniu zapisu kolejnych języków. Inne natomiast tworzone są z myślą o konkretnym zastosowaniu, przykładowo język HTML służy wyłącznie tworzeniu stron WWW, a język SVG – zapisowi grafiki wektorowej. Dzięki jednolitej składni większość języków znaczników łatwo jest przekształcić w pełne bazy danych lub formatować i prezentować dane na rozmaitych urządzeniach.
Znaczniki najczęściej są otoczone nawiasami ostrymi lub prostokątnymi. Atrybuty najczęściej określone są za pomocą nazwy oraz wartości otoczonej apostrofami lub cudzysłowami.
Bazy danych.
Tagi to także nazwy kategorii, które służą do klasyfikowania zawartości witryny WWW (na przykład artykułów w serwisie lub wpisów w dzienniku). Tagowanie elementów serwisu (przypisywanie im słów kluczowych) umożliwia czytelnikowi szybki wybór interesujących go informacji. Zakres oraz częstość używania tagów są niekiedy przedstawiane w postaci graficznej za pomocą tzw. chmur tagów.

</doc>
<doc id="29869" url="https://pl.wikipedia.org/wiki?curid=29869" title="Przezwisko">
Przezwisko

Przezwisko – rodzaj pseudonimu stosowanego do określenia lub identyfikacji danej osoby. Przezwisko z reguły ma charakter obraźliwy. Przezwisko bez obraźliwego wydźwięku to pseudonim (lub ksywa), w internecie używa się także określeń login lub nick.

</doc>
<doc id="29870" url="https://pl.wikipedia.org/wiki?curid=29870" title="Ipv4">
Ipv4



</doc>
<doc id="29871" url="https://pl.wikipedia.org/wiki?curid=29871" title="Ipv6">
Ipv6



</doc>
<doc id="29878" url="https://pl.wikipedia.org/wiki?curid=29878" title="Twierdzenie Talesa">
Twierdzenie Talesa

Twierdzenie Talesa – jedno z podstawowych twierdzeń geometrii euklidesowej, tradycja przypisuje jego sformułowanie Talesowi z Miletu. Jest też ważnym twierdzeniem geometrii afinicznej.
Twierdzenie.
Jeżeli ramiona kąta przetniemy dwiema prostymi równoległymi nieprzechodzącymi przez wierzchołek kąta, to odpowiednie odcinki wyznaczone przez te proste na jednym ramieniu kąta są proporcjonalne do odpowiednich odcinków wyznaczonych przez te proste na drugim ramieniu kąta.
Przy oznaczeniach na rysunku obok.
Jeśli formula_1
to zachodzi każda z trzech równości:
Trzy równości można połączyć w jedną potrójną równość:
Twierdzenie zachodzi również, jeśli proste równoległe przecinają ramiona kątów wzajemnie wierzchołkowych.
Twierdzenie może być sformułowane bez użycia pojęcia kąta:
lub jeszcze ogólniej
Twierdzenie odwrotne.
Zachodzi również następujące odwrotne twierdzenie.
Jeśli ramiona kąta o wierzchołku formula_7 przecięte są dwiema prostymi formula_8 przy czym punkty formula_9 należą do jednego ramienia kąta, punkty formula_10 do drugiego oraz:
to formula_12 tzn. proste formula_13 są równoległe.
Gdyby warunek w założeniu zastąpić np. następującym:
to założenia należałoby uzupełnić o informacje o uporządkowaniu punktów, np.
Dowody.
Dowód na gruncie geometrii syntetycznej.
twierdzenie Talesa można dowieść korzystając z przejścia granicznego i dobrze określonej miary (np. Lebesgue’a na płaszczyźnie): stosunkowo łatwy jest dowód, gdy formula_19 podobnie gdy podzieli się odcinki w stosunku wymiernym, przypadek niewymierny dowodzi się przez przybliżenia za pomocą przejścia granicznego.
Dowód na gruncie geometrii afinicznej.
Niech wektory formula_20 będą liniowo niezależne i niech dla pewnych formula_21 tzn. formula_22
Jeśli formula_23 czyli formula_24 dla pewnego formula_25 to
Przyrównując skrajne wyrażenia, redukując i porządkując:
Ponieważ formula_20 są liniowo niezależne, więc formula_29 czyli formula_30 Stąd
Odwrotnie, jeśli formula_32 czyli formula_33 to
Stąd
Dowód Euklidesa.
Najstarszy zachowany dowód twierdzenia Talesa zamieszczony jest w VI. księdze "Elementów" Euklidesa.
Dowód oparty jest na dwóch lematach:
Niech formula_36 oznacza pole powierzchni trójkąta formula_37
Trójkąty formula_38 i formula_39 mają wspólną wysokość formula_40 więc na mocy lematu 1.:
Dodatkowo trójkąty formula_38 i formula_43 mają wspólną podstawę formula_44 i równe wysokości formula_45 dlatego na mocy lematu 2:
Trójkąty formula_43 i formula_39 mają wspólną wysokość, więc zgodnie z lematem 1:
Przyrównując do siebie te równości otrzymuje się
co kończy dowód.
W powyższym rozumowaniu korzysta się z faktu, iż pole trójkąta liczone dla jednego boku jako podstawy i opuszczonej na niego wysokości jest równe polu liczonemu dla innego boku jako podstawy i opuszczonej na ten bok wysokości. Jest to dość silna własność funkcji pola (wyżej korzysta się z niej w drugim zdaniu dowodu), jednak nie jest ona niezbędna do dowiedzenia twierdzenia Talesa i w szkolnej matematyce cicho się ją zakłada. "Notabene" własność tę można udowodnić właśnie z twierdzenia Talesa. To prowadzi do błędnego koła.
Wniosek.
Przy oznaczeniach na rysunku obok.
Jeśli formula_52
to zachodzi każda z dwóch równości:
Dwie równości można połączyć w jedną potrójną równość:
Zastosowania.
Podział odcinka w danym stosunku.
Poniższa konstrukcja była podstawą greckiej arytmetyki – pozwalała mnożyć i dzielić odcinki, utożsamiane przez Greków z liczbami.

</doc>
<doc id="29879" url="https://pl.wikipedia.org/wiki?curid=29879" title="Soft">
Soft



</doc>
<doc id="29882" url="https://pl.wikipedia.org/wiki?curid=29882" title="Krynica">
Krynica



</doc>
<doc id="29885" url="https://pl.wikipedia.org/wiki?curid=29885" title="Philippe Petain">
Philippe Petain



</doc>
<doc id="29891" url="https://pl.wikipedia.org/wiki?curid=29891" title="Kura domowa">
Kura domowa

Kura domowa ("Gallus gallus domesticus") – ptak hodowlany z rodziny kurowatych, hodowany na całym świecie. W środowisku naturalnym nie występuje. Uważa się, że stanowi formę udomowioną kura bankiwa ("Gallus gallus"), lecz nie wyklucza się domieszki innych gatunków południowoazjatyckich kuraków (zarówno żyjących, np. kur siwy, jak i wymarłych). Udomowienie nastąpiło prawdopodobnie w III tysiącleciu p.n.e. w Indiach, chociaż badania archeologiczne wykazały, że pierwsze kuraki udomowiono w Chinach już w VI tysiącleciu p.n.e. Około 1000 p.n.e. kury hodowano już powszechnie w Chinach, a ok. 500 p.n.e. w Egipcie i Europie, w tym w Polsce (odnaleziono kości kur podczas wykopalisk w Biskupinie). W tym okresie w Chinach prowadzono już sztuczne wylęganie. Jak wykazały badania, ówczesne kury przypominały dzisiejsze kury bezrasowe, lecz miały lepiej rozwinięte skrzydła.
Zachowania kur.
Kury (kurczaki, koguty) mają rozwinięte zdolności kognitywne oraz zdolności komunikacyjne. Komunikacja kur, kurczaków, kogutów jest skomplikowana, składająca się z ponad 24 rodzajów odgłosów.
Wykazują klasyczne objawy stresu, w tym zwiększoną częstość akcji serca, obniżoną temperaturę oczu, jak również zdenerwowanie, np.: kwoka obserwująca reakcje piskląt. Rozumieją, co się wokół nich dzieje oraz są przebiegłe i sprytne, jak również zdolne do empatii, wyrażając współczucie innym osobnikom podczas zagrożenia. Kury domowe są ptakami stadnymi. Wśród całego stada wyróżnić można kilka poszczególnych osobników, które starają się zdominować resztę. Osobniki z grupy dominującej mają pierwszeństwo w dostępie do pokarmu. W wypadku usunięcia niektórych kur lub koguta, w stadzie zachodzi do zakłócenia porządku, który wraca do normy, gdy zostanie ustalona nowa hierarchia dziobania. Wzbogacenie stada o nowe osobniki, a w szczególności młodsze, daje ryzyko wywołania walk i szkód w grupie. Niektórzy ludzie zachowania kur uznają za zabawne i edukacyjne, dlatego czasami są one trzymane jako zwierzęta domowe.
Typy użytkowe kur.
Wyróżnia się blisko osiemdziesiąt ras skupionych w kilku grupach o różnorodnych zastosowaniach.
Kury nieśne lekkie.
Są to stosunkowo lekkie ptaki – masa ciała w wieku 20 tygodni wynosi u samic 1,20 – 1,60 kg, u samców 1,70 – 2,45 kg. Mają szeroką miednicę i przylegające do ciała pióra. Na drobnej głowie posiadają silnie rozwinięte przydatki głowowe, które umożliwiają wczesną identyfikację płci. Charakteryzuje je wczesne opierzanie, niewielkie zużycie paszy i wysoki wskaźnik zapłodnienia. Do ujemnych cech zalicza się dużą płochliwość i skłonność do podfruwania.
Kury nieśne zaczynają znosić jaja w wieku 5–7 miesięcy, niezależnie od obecności samców. Koguty rozpoczynają dojrzewanie w 12 tygodniu życia, zaś pełną dojrzałość somatyczną uzyskują w 40 tygodniu. U kur brak instynktu kwoczenia, nie wysiadują jaj. Samce kur nieśnych cechuje duży temperament, na jednego samca przeznacza się ok. 14 samic. Nieśność kształtuje się w granicach 230–320 jaj rocznie, masa jaja w granicach 54–66 g, a zużycie paszy na produkcję jednego wynosi 140–160 g. Rasy te pojawiły się po raz pierwszy w basenie Morza Śródziemnego.
W Polsce do najpopularniejszych zestawów hodowlanych kur nieśnych należą:
Kury mięsne.
Pochodzą z Azji, gdzie do dziś w stanie dzikim żyją ich przodkowie. Cechuje je wysoka masa ciała (u kogutów przekraczająca nieraz 5 kg), dobry rozwój mięśni oraz niska nieśność. Ze względu na słabe parametry rozrodcze, w celu uzyskania brojlerów krzyżuje się je z rasami ogólnoużytkowymi. Rasy te niezwykle słabo latają, utrzymując ptaki w trybie mięsnym, kury selekcjonuje się w kierunku szybkiego wzrostu i przyrostu tkanki tłuszczowej oraz poboru paszy.
Przykłady: Dorking (kraj pochodzenia Wielka Brytania), Faverolle (kraj pochodzenia Francja), Jersey giant (kraj pochodzenia Stany Zjednoczone Ameryki Północnej), Niederrheiner (kraj pochodzenia Niemcy).
Kury ogólnoużytkowe.
Powstały ze skrzyżowania śródziemnomorskich kur nieśnych z ciężkimi kurami azjatyckimi. Mają łączyć cechy obu tych grup i w zależności od rasy przeważają cechy jednego bądź drugiego typu. Masa kogutów to 3 do 4 kg, a kur 2,2–3 kg. Nieśność w granicach 130–160 jaj rocznie. Mają z reguły silny instynkt kwoczenia.
Kury amatorskie.
Osobną grupę stanowią kury bezrasowe – są to ptaki hodowane przez wiele stuleci w prymitywnych warunkach bez określonego kierunku selekcji. Obecnie często krzyżowane z kurami rasowymi w celu podniesienia jakości mieszańców (efekt utrzymuje się jednak tylko przez kilka pokoleń). Kury bezrasowe charakteryzuje duża zmienność ubarwienia oraz wygląd najbardziej zbliżony do kur ogólnoużytkowych. Ich nieśność rzadko przekracza 100 jaj, które znoszą zazwyczaj na wiosnę i jesienią. Ich zalety to duża wytrzymałość oraz umiejętność wyszukiwania pokarmu, nieraz daleko od kurnika. Te zalety to w dużej mierze wynik doboru naturalnego.
Anatomia kury.
Kura posiada lekki szkielet, który zbudowany jest z kości pneumatycznych. Dysponuje czternastoma wyjątkowo giętkimi kręgami szyjnymi, dzięki czemu jest zdolna obrócić głowę aż o 180 stopni oraz poruszać nią w płaszczyźnie pionowej i poziomej (pozwala jej to uzyskać efekt żyroskopu). Kształt i wielkość mostka u kury warunkuje kształt jej ciała. Brak zdolności latania u niektórych ras kur może być spowodowany zbyt wielką masą ciała. W przypadku większości ras kur ozdobnych umiejętność latania wykorzystywana jest jedynie z konieczności. Znaczna liczba kur posiada cztery palce, z czego trzy skierowane są do przodu, a czwarty do tyłu, dzięki czemu ptak utrzymuje stabilną postawę. W miejscu będącym przejściem opierzonej kości udowej w nieopierzony skok znajduje się staw skokowy.
Okres pierzenia.
Jedynym okresem, w którym kura się nie niesie jest okres pierzenia. Pierzeniem nazywamy coroczny proces, podczas którego ptaki tracą pióra, zaś w miejsce utraconego upierzenia odrastają nowe. Trwa to zwykle przez miesiąc lub dwa. Zupełnie nowe pióra mogą różnić się strukturą i rysunkiem. Proces odrastania piór zużywa bardzo dużo energii kury i wymaga od niej dużej ilości białka jako surowca budulcowego. Należy wtedy żywić ptaki inaczej niż w trakcie nieśności. Gdy pierzenie przebiega zbyt wolno sugeruje się, że kura nie jest dobrą nioską.
Naukowcy z Uniwersytetu w Uppsali oraz Uniwersytetu w Addis Abbebie dowiedli, że składniki typowe dla kurzych piór odstraszają komary.

</doc>
<doc id="29895" url="https://pl.wikipedia.org/wiki?curid=29895" title="Software">
Software



</doc>
<doc id="29897" url="https://pl.wikipedia.org/wiki?curid=29897" title="Kość">
Kość

Kość (łac. "os", lm ossa; gr. "ostéon") – narząd budujący układ kostny. Nauką zajmującą się kośćmi jest osteologia.
Budowa.
Histologicznie kość jest narządem złożonym z wielu różnych tkanek. Głównym składnikiem jest tkanka kostna, ale zawiera ona także tkankę tłuszczową, krwiotwórczą, chrzęstną i inne. Każda kość pokryta jest okostną, a powierzchnie kości przylegające do siebie w obrębie stawu pokrywa chrząstka stawowa. Trzon kości długich, powierzchniowe (korowe) warstwy ich nasad i kości płaskich tworzy istota zbita, zaś nasady kości długich, a także wnętrze kości płaskich, różnokształtnych i krótkich zbudowane są z istoty gąbczastej.
Ze względu na kształt kości dzieli się na długie, krótkie, płaskie i różnokształtne. Wyróżnia się także kości zawierające przestrzenie wypełnione powietrzem, tak zwane kości pneumatyczne. Szczególny przypadek stanowią kości heterotopowe.
Pełniejszy podział kości, w oparciu o ich rozwój, budowę i czynności, dzieli je na:
Rozwój.
Kości powstają w procesie kostnienia, który zaczyna się w życiu płodowym, a kończy się po osiągnięciu przez organizm dojrzałości. U człowieka następuje to po 20. roku życia. Kości mają zdolności regeneracyjne, które zmieniają się z wiekiem. U zdrowych, młodych ludzi do 30. roku życia kości są mocne, zawierają dużo składników mineralnych. Wynika to z przeważającej ilości procesów powstawania komórek kostnych (osteoklastów i osteoblastów). Z kolei po 45. roku życia mogą stawać się kruche (dlatego częściej dochodzi do złamań). W tym wieku przeważają procesy wymierania komórek. Ze względu na zakończony proces wzrostu występują trudności w wytworzeniu zrostu z czym np. nie ma problemu u dzieci, kiedy w nasadach kości zachodzi czynny proces wzrostowy.
Funkcje.
Podstawowymi funkcjami kości są:

</doc>
<doc id="29900" url="https://pl.wikipedia.org/wiki?curid=29900" title="Ozorków">
Ozorków

Ozorków – miasto nad rzeką Bzurą, w województwie łódzkim, w powiecie zgierskim. Miasto znajduje się 20 km na północ od Łodzi. W latach 1975–1998 miasto administracyjnie należało do tzw. „małego” województwa łódzkiego.
Według danych GUS z 31 grudnia 2019 r. miasto miało 19 311 mieszkańców.
Położenie.
Ozorków leży w historycznej ziemi łęczyckiej.
Według danych z roku 2007 Ozorków zajmuje obszar 1546 ha, czyli 15,46 km². Struktura użytkowania ziemi w Ozorkowie:
Miasto stanowi 1,81% powierzchni powiatu.
Historia.
XV wiek.
Historia miasta sięga początku XV wieku. W 1415 pojawiła się pierwsza wzmianka o małej wiosce położonej wśród trudno dostępnych lasów i bagien, należącej do rodu Szczawińskich, herbu Prawdzic.
XIX wiek.
W 1807, późniejszy właściciel Ozorkowa, Ignacy Starzyński, pragnąc ożywić gospodarczo swoją posiadłość, sprowadza do niej 19 sukienników i farbiarzy z Saksonii. W 1815 liczba ich wzrosła już do 117, podczas gdy Łódź miała ich wówczas 331.
W rok później, w 1816 Ozorków uzyskał prawa miasta prywatnego. W 1821 osiedliła się w Ozorkowie rodzina Schlösserow, przybyłych z Akwizgranu, którzy założyli najpierw nowoczesną przędzalnię wełny, a potem bawełny. Miejscowość zamieszkiwała duża populacja żydowska i niemiecka, w mieście wybudowano synagogę i kościół ewangelicki W latach trzydziestych Friedrich Mathias Schlösser zbudował tu drugą co do skali produkcji przędzalnię bawełny w Królestwie Polskim. Po upadku powstania listopadowego miasto przeszło stagnację spowodowaną utratą zamówień dla armii Królestwa Kongresowego, represyjnymi barierami celnymi, rosnącą rolą Zgierza i Łodzi, jak też wypieraniem z rynku tkanin wełnianych przez bawełniane. W 1866, za kolejnego właściciela Feliksa hrabiego Lubieńskiego, Ozorków uzyskał status miasta rządowego, bardziej atrakcyjny dla inwestycji.
XX wiek.
30 października 1905 roku doszło do strajku powszechnego. Strajkowali wszyscy robotnicy fabryki Schlössera. Zatrzymali wszystkie fabryki i warsztaty tkackie, które istniały naonczas w Ozorkowie. Aby zapobiec ewentualnym rozruchom, przysłano z Łęczycy 2 rotę 24 symbirskiego pułku piechoty.
W roku 1906 roku na terenie miasta zawiązała się niewielka społeczność mariawicka, która zakupiła budynek przy ul. Maszkowskiej, gdzie urządzono kaplicę oraz ochronkę prowadzoną przez zakonnice ze Zgromadzenia Sióstr Mariawitek. W roku 1909 roku w Ozorkowie było 30 mariawitów, którzy podlegali pod parafię pw. Trójcy Przenajświętszej w Piątku. Organizatorem i duszpasterzem tej placówki był duchowny Czesław Kahl. W nieodległych Małachowicach mariawici pobudowali własny kościół i utworzyli własny cmentarz wyznaniowy.
I wojna światowa wywołała kolejny regres gospodarczy miasta. Dopiero okres niepodległego bytu państwowego stworzył nowe podstawy rozwojowe. Już na początku lat dwudziestych, Ozorków otrzymał połączenie kolejowe z Łodzią i Kutnem, a wraz z elektryfikacją miasta przeprowadzoną w 1928 roku, komunikację tramwajową ze Zgierzem i Łodzią (w latach 1922–1928 linia obsługiwana była przez tramwaj parowy). W okresie międzywojennym przybyło miastu kilka obiektów, takich jak budynek Kasy Chorych, dwie szkoły podstawowe, zakład kąpielowy i dom kolonijny dla dzieci w miejskim lasku. W latach 30. miała miejsce fala protestów robotniczych, w latach 1931–1932 strajki okupacyjne, w 1933 wielki strajk protestacyjny rozbity przez policję.
Do kolejnego strajku doszło w 1937 roku. Konflikt miał miejsce między właścicielami a pracownikami największej fabryki (Schlössera) włókienniczej w Ozorkowie. Robotnicy, doprowadzeni do ostateczności, w ramach strajku okupowali fabrykę z powodu krzywdzących warunków pracy. Właściciele fabryki, przy pomocy kordonu policyjnego, odcięli strajkujących od dostaw żywności, aby tym sposobem przerwać strajk pracowników. Staraniem i pod przewodnictwem proboszcza Leona Stypułkowskiego, społeczność w Ozorkowie zorganizowała i dostarczyła żywność głodującym strajkującym. Nim tak się stało, brama była zamknięta, lecz proboszcz mową przełamał opór kordonu policyjnego. Dostawy trwały kilka dni. Po tych wydarzeniach doszło do rokowań i ugody między zwaśnionymi stronami, a strajk zakończono.
Czas okupacji hitlerowskiej był tragicznym okresem w dziejach miasta. Miasto zostało włączone bezpośrednio do III Rzeszy; w latach 1943–1945 nosiło nazwę Brunnstadt. Eksterminacyjna polityka okupanta (wymordowanie ok. 4,5–6-tysięcznej ludności żydowskiej oraz terror stosowany wobec ludności polskiej) sprawiła, że populacja miasta zmniejszyła się do niespełna 10 000 mieszkańców. Niemcy zniszczyli m.in. synagogę znajdującą się przy obecnej ul. Wyszyńskiego. Miasto zostało wyzwolone 18 stycznia 1945 roku przez żołnierzy 1 armii pancernej gwardii I Frontu Białoruskiego.
Po II wojnie światowej.
Po 1945 roku nastąpiła rozbudowa i modernizacja zakładów przemysłu bawełnianego (OZPB „Morfeo”) i wełnianego, przybyło instytucji socjalnych, oświatowych i usługowych. Nastąpił gwałtowny rozwój budownictwa mieszkaniowego oraz infrastruktury miejskiej.
W kolejnych latach powstał państwowy zakład przemysłu odzieżowego (ZPK „Latona”), budowano osiedla bloków mieszkalnych oraz powiększono zasięg terytorialny miasta włączając do Ozorkowa sąsiednie wsie. Oddano do użytku nowe szkoły, przedszkola i obiekty sportowe. Przybyło wiele placówek handlowych i prywatnych zakładów produkcyjno – handlowo – usługowych. Zainstalowano sygnalizację świetlną i zmodernizowano ciągi komunikacyjne (nowe ulice, skrzyżowania, place i ronda). Przystąpiono do budowy nowego kościoła na Adamówku oraz nowego cmentarza. Na przełomie lat XX i XXI wieku utworzono w południowej części Ozorkowa podstrefę Łódzkiej Specjalnej Strefy Ekonomicznej. Tym samym pojawiły się w mieście nowe zakłady produkcyjne.
Na skutek przemian gospodarczo-ustrojowych w Polsce kluczowy dla miasta przemysł lekki (włókienniczy i odzieżowy) załamał się. Dwa największe zakłady („Morfeo” i „Latona”) ogłosiły upadłość i przestały istnieć. Na powstałych w ten sposób terenach poprzemysłowych działalność gospodarczą wznowiły różnorodne firmy prywatne.
Współcześnie w mieście szybko wzrasta rola usług. Ozorków traci powoli industrialny charakter i staje się miastem przemysłowo-usługowym.
Zabytki.
Według rejestru zabytków NID na listę zabytków wpisane są obiekty:
Demografia.
Dane z 31 grudnia 2007 r.:
Transport.
Transport drogowy.
Miasto od wschodu i północy okala droga krajowa nr 91 (Gdańsk-Częstochowa), a w niedalekiej odległości w kierunku południowym znajduje się Autostrada A2.
Kolej.
W mieście znajdują się dwa czynne przystanki kolejowe:
Przez powyższe przystanki przebiega linia kolejowa nr 16: Łódź Widzew – Zgierz – Ozorków – Łęczyca – Kutno.
Komunikacja zbiorowa.
Na terenie miasta znajdują się liczne przystanki PKS. Dodatkowo funkcjonowała tu komunikacja tramwajowa, która w związku ze złym stanem sieci i infrastruktury torowej została zawieszona 4 lutego 2018. Składała się ona z najdłuższej polskiej linii tramwajowej, obsługiwanej przez MPK Łódź. Linia ta została zastąpiona przez autobusową komunikacją zastępczą, obsługiwaną przez MPK Łódź oraz ZPK Markab linią Z46, która po odbudowaniu tramwaju do Zgierza została zastąpiona liną nr 10.
Wspólnoty wyznaniowe.
Na terenie Ozorkowa działalność religijną prowadzą następujące Kościoły i związki wyznaniowe:
Współpraca międzynarodowa.
Miasta i gminy partnerskie:
Sąsiednie gminy.
Ozorków (gmina wiejska), Parzęczew, Zgierz (gmina wiejska)

</doc>
<doc id="29902" url="https://pl.wikipedia.org/wiki?curid=29902" title="Optymaci">
Optymaci

Optymaci (, od – „najlepszy”) – konserwatywne ugrupowanie polityczne w starożytnym Rzymie, powstałe w drugiej połowie II wieku p.n.e. Jego najwybitniejsi przedstawiciele to Sulla i Pompejusz Wielki oraz ród Scypionów.
Ugrupowanie to skupiało członków bogatych rodów senatorskich, które przeciwstawiały się próbom demokratyzacji ustroju, zwalczając popularów. Odpowiedzialne było za śmierć trybunów ludowych – Tyberiusza Grakcha i jego brata Gajusza Grakcha. Optymaci postulowali, aby zaprzestać dalszych podbojów i strzec niepodległości państwa oraz zdobytych już granic.
Optymaci faworyzowali "nobiles" (rody szlachetnie urodzonych) i sprzeciwiali się dopuszczaniu "homines novos" („nowych ludzi”, pochodzących przeważnie z prowincji, nieposiadających wśród przodków urzędników wysokiego szczebla) do udziału w życiu politycznym Rzymu. Cyceron, zdecydowany zwolennik optymatów, sam był "homo novus" jako pierwszy senator w swym rodzie i nigdy nie został w pełni przez optymatów zaakceptowany.
W tym schyłkowym okresie istnienia Republiki optymaci opowiedzieli się po stronie Pompejusza, a przeciw Cezarowi.

</doc>
<doc id="29903" url="https://pl.wikipedia.org/wiki?curid=29903" title="Popularzy">
Popularzy

Popularzy () – ugrupowanie polityczne w starożytnym Rzymie, powstałe w drugiej połowie II wieku p.n.e.
Działało w interesie plebejuszów, występowało przeciwko stronnictwu optymatów. Największe nasilenie działalności popularów przypadało na czasy braci Grakchów (druga połowa II w. p.n.e.). Byli oni przeciwnikami optymatów, szukali oparcia w zgromadzeniach ludowych, przeciwstawiali się polityce dawnej arystokracji.
Popularzy wykorzystywali urząd trybuna ludowego. Byli za dalszym rozprzestrzenianiem Imperium, a więc za dalszymi podbojami. Zarówno we wczesnych, jak i późniejszych czasach przywódcami popularów byli ludzie wywodzący się z warstwy nobilów (np.: Tyberiusz Grakchus i Gajusz Grakchus oraz Gajusz Mariusz i Juliusz Cezar).
Kres działalności stronnictwa nastąpił wraz z powstaniem cesarstwa rzymskiego.

</doc>
<doc id="29904" url="https://pl.wikipedia.org/wiki?curid=29904" title="Choroba Heinego i Medina">
Choroba Heinego i Medina



</doc>
<doc id="29911" url="https://pl.wikipedia.org/wiki?curid=29911" title="Minotaur">
Minotaur

Minotaur ( Minṓtauros, ) – postać z mitologii greckiej. Zazwyczaj przedstawiany jako człowiek z głową byka, jednak czasem w postaci istoty z torsem i głową człowieka, od pasa w dół zaś z ciałem byka.
Został zrodzony ze związku Pazyfae, żony Minosa, i byka zesłanego przez Posejdona. Minos obiecał złożyć zwierzę w ofierze, jednak tej obietnicy nie dotrzymał. Posejdon zemścił się, sprawiając, że Pazyfae zapałała do byka miłością.
Groźny Minotaur został zamknięty przez króla Krety Minosa w zaprojektowanym przez Dedala Labiryncie, który znajdował się pod pałacem w Knossos.
Minos pokonał Ateńczyków i zażądał, żeby co 9 lat (według innych wersji – co roku, co 3 lata), 7 młodzieńców i 7 panien było przysyłanych w ofierze Minotaurowi (w jednej z wersji mitu jako kara za śmierć Androgeosa, syna Minosa). Za trzecią ofiarą zgłosił się królewicz Tezeusz, który miał za zadanie zabić potwora. Minotaur strzegł labiryntu. Pomogła mu córka Minosa, Ariadna, zauroczona odwagą młodzieńca, która za pomocą kłębka nici ułatwiła mu powrót z Labiryntu, a magiczny miecz pozwolił zabić Minotaura. W ten sposób Tezeusz wyprowadził Ateńczyków żywych z Labiryntu, w którym zabił Minotaura.
Podobizna Minotaura stanowiła jeden ze znaków legionów rzymskich w okresie republiki.

</doc>
<doc id="29916" url="https://pl.wikipedia.org/wiki?curid=29916" title="Brygada Górska (piechota II RP)">
Brygada Górska (piechota II RP)

Brygada Górska – jednostka piechoty utworzona na Podkarpaciu z miejscowych batalionów Obrony Narodowej wzmocnionych jednostkami KOP z granicy z ZSRR i Rumunią oraz innymi jednostkami wojska.

</doc>
<doc id="29918" url="https://pl.wikipedia.org/wiki?curid=29918" title="Wiremia">
Wiremia

Wiremia – stan definiowany jako obecność mogących się namnażać wirusów we krwi.

</doc>
<doc id="29926" url="https://pl.wikipedia.org/wiki?curid=29926" title="Jądro (algebra liniowa)">
Jądro (algebra liniowa)

Jądro – przeciwobraz wektora zerowego względem danego przekształcenia liniowego.
Definicja formalna.
Niech formula_1 będą przestrzeniami liniowymi nad ciałem formula_2 i niech formula_3 będzie przekształceniem liniowym.
Jądrem przekształcenia liniowego formula_4 nazywamy zbiór
tj. zbiór elementów formula_6 przestrzeni formula_7 które przechodzą w element formula_8 przestrzeni formula_9
Oznaczenie formula_10 pochodzi od ang. "kernel".
Własności.
formula_21

</doc>
<doc id="29927" url="https://pl.wikipedia.org/wiki?curid=29927" title="Alexander Campbell">
Alexander Campbell

Alexander Campbell (ur. 9 marca 1822 w Hedon, zm. 24 maja 1892 w Toronto) – kanadyjski polityk drugiej połowy XIX wieku. Uczestnik konferencji w Quebecu. Jeden z ojców konfederacji.
Campbell nigdy nie był uznany za wielkiego polityka, lecz na pewno posiadł wybitne zdolności organizacyjne. Z tego też powodu został bliskim współpracownikiem i "prawa ręką" pierwszego premiera skonfederowanej Kanady Johna Macdonalda. Panowie znali się już od roku 1843, kiedy zostali partnerami w spółce adwokackiej. Za namową Macdonalda Campbell włączył się do polityki. W latach 1858-1867 i 1864-1867 był deputowanym do zgromadzenia legislacyjnego połączonych Kolonii (zob. Ustawa o Unii Kanadyjskiej). Pełnił także szereg funkcji administracyjnych w rządach kolonialnych. Po zawiązaniu Konfederacji Kanady nie kandydował już więcej w wyborach parlamentarnych, lecz poświęcił się całkowicie pracy administracyjnej. W rządach konserwatystów sprawował szereg czołowych funkcji administracyjnych. Między innymi: ministra poczty, ministra spraw wewnętrznych, ministra skarbu, ministra siły zbrojnej oraz sprawiedliwości. Od 1867 był także członkiem Senatu. W 1887 objął funkcję Gubernatora Porucznika Ontario.

</doc>
<doc id="29929" url="https://pl.wikipedia.org/wiki?curid=29929" title="Lin">
Lin

Osoby noszące chińskie nazwisko "Lin":

</doc>
<doc id="29930" url="https://pl.wikipedia.org/wiki?curid=29930" title="I oblężenie Louisbourga">
I oblężenie Louisbourga

Pierwsze oblężenie Louisbourga – oblężenie i bitwa pod twierdzą Louisbourg w Nowej Szkocji. Bitwa była częścią długiego konfliktu o dominację w Ameryce Północnej. Konflikt z 1745 często nazywany jest „Wojną Amatorską”, gdyż cała armia brytyjska składała się z ochotniczej milicji z Nowej Anglii.
Celem Nowoanglików było opanowanie twierdzy Louisbourg, która w tamtym okresie była jedynym portem na Nowej Szkocji oraz przejęcie kontroli nad żeglugą po północno-zachodniej części Oceanu Atlantyckiego. Ważnym powodem wojny była także próba objęcia kontroli nad bogatymi łowiskami nowofundlandzkimi.
Cztery tysiące milicji z Nowej Anglii zostało 11 maja wysadzone na brzeg nieopodal twierdzy. Brytyjczycy od razu rozpoczęli przygotowania do oblężenia. Jako że działa twierdzy kontrolowały wejście do portu, flota musiała pozostać w pewnej odległości, patrolując przybrzeżne wody. Pierwszym celem ataku brytyjskiego była bateria artylerii zwana Baterią Królewską, znajdująca się w bastionie poza twierdzą. Po odniesieniu wysokich strat, Brytyjczycy opanowali tę baterię. Wycofujący się Francuzi nie zdołali zniszczyć dział, ograniczając się do ich zagwożdżenia. Pozostawili też duże zapasu prochu i amunicji. Brytyjczycy z łatwością przywrócili działa do użyteczności i rozpoczęli silny ostrzał twierdzy. Dwie pozostałe baterie francuskie na wyspie i brama "Dauphin" wytrzymały wielotygodniowe oblężenie, stale zachowując kontrolę nad wejściem do portu. Głównym problemem obleganych było zmęczenie i wyczerpywanie się zapasów. Wysłany z Francji jeszcze w kwietniu olbrzymi okręt "Vilagante", z ponad pięćsetosobową załogą, został przechwycony przez Brytyjczyków u wejścia do portu.
6 czerwca Brytyjczycy usiłowali szturmem zdobyć kolejny - położony na wyspie - bastion, lecz po odniesieniu wielkich strat musieli odstąpić. Od tego momentu zaniechali szturmów, nękając Francuzów ciągłym ostrzałem artyleryjskim. Ostatecznie dokonano wyłomów w murach twierdzy, a Francuzi straciwszy nadzieję na odsiecz, czy choćby otrzymanie zapasów, poddali twierdzę 26 czerwca. Brytyjczycy okupowali ją przez dwa lata, po czym została zwrócona Francji na mocy układu pokojowego (Pokój w Akwizgranie (1748)) z roku 1748. Zrzeczenie się Louisburga było bezpośrednią przyczyną budowy portu w Halifaksie przez Brytyjczyków.

</doc>
<doc id="29931" url="https://pl.wikipedia.org/wiki?curid=29931" title="II oblężenie Louisbourga">
II oblężenie Louisbourga

II oblężenie Louisbourga – oblężenie i bitwa pod twierdzą Louisbourg w Nowej Szkocji. Bitwa była częścią długiego konfliktu o dominację w Ameryce Północnej zwanego wojną o kolonie amerykańskie, będącego elementem wojny siedmioletniej. Oblężenie i zdobycie Louisbourga było preludium do brytyjskiej kampanii w Québecu w roku 1759.
W początkach czerwca brytyjska flota pod dowództwem admirała Edwarda Boscawena zbliżyła się do chronionego przez fortecę portu i z miejsca rozpoczęła oblężenie. Armia została podzielona na trzy oddziały. Prawym skrzydłem dowodził Whitemore, lewym Lawrence, a środkowym James Wolfe. Armia wylądowała w tym samym miejscu co przed 13 laty w czasie I oblężenia. Oddział Wolfe’a liczący ok. 1 200 żołnierzy zajął latarnię morską, opuszczoną przez Francuzów i rozpoczął stamtąd ostrzeliwanie bastionu na wyspie, który bezpośrednio kontrolował wejście do portu. 25 czerwca, w wyniku ponad dwutygodniowego ostrzału, bateria zainstalowana w bastionie została zniszczona. Od tego momentu rozpoczął się intensywny ostrzał bastionu "Dauphin" oraz miasta. Krótką przerwą w sukcesach brytyjskich była udana wycieczka francuska 9 lipca, podczas której udało się zniszczyć część umocnień brytyjskich oraz wziąć pewną liczbę jeńców. Szkody zostały jednak szybko naprawione i wznowiono bombardowanie.
Z chwilą, gdy bastion na wyspie został zniszczony, a "Dauphin" zaangażowany w wymianę ognia z bateriami brytyjskimi, dziesięć statków francuskich strzegących wejścia do portu stało się łatwym łupem dla floty brytyjskiej. Wszystkie jednostki zostały poważnie uszkodzone lub zatopione. Port stanął otworem dla Brytyjczyków. 26 lipca, po ponad sześciu tygodniach oblężenia, twierdza poddała się.
Francuzi stracili podczas oblężenia następujące okręty (w nawiasie liczba dział):

</doc>
<doc id="29932" url="https://pl.wikipedia.org/wiki?curid=29932" title="Bachman-Turner Overdrive">
Bachman-Turner Overdrive

Bachman-Turner Overdrive w skrócie BTO – kanadyjska grupa hardrockowa powstała w 1973 w Winnipeg, Manitoba. Randy Bachman po odejściu z grupy The Guess Who rozpoczął krótką karierę solową, której ważną fazą miały być wspólne nagrania za słynnym brytyjskim pianistą rockowym Keithem Emersonem. Nie doszły one jednak do skutku. Bachman w poszukiwaniu nowej formuły muzycznej założył wspólnie z C.F. Turnerem zespół, którego nazwa wzięła się nie, jak powszechnie się sądzi, od określenia na przesterowany wzmacniacz gitarowy, lecz z tytułu czasopisma dla kierowców "Overdrive", oznaczający najwyższy bieg w skrzyni biegów. Do grupy dołączyli inni muzycy, między innymi dwaj bracia Randy'ego. W ten sposób powstała jedna z najsłynniejszych grup w historii kanadyjskiego rocka. Muzyka zespołu to elektroakustyczny hard rock z pełnymi wpływami muzyki country. Największym przebojem zespołu z wokalistą „jąkającym” się w refrenie okazała się piosenka "You Ain't Seen Nothing Yet", która dotarła do pierwszej pozycji list przebojów w Stanach i drugiej w Wielkiej Brytanii. Inne przeboje Bachman-Turner Overdrive to np. : "Takin' Care of Business", "Roll On Down the Highway", "Freeways", "Hey You", "Down Down".
Po tym jak zespół przeszedł w stan spoczynku w 2005 roku, Randy Bachman i Fred Turner połączyli się ponownie w 2009 roku, aby odbyć trasę koncertową i współpracować nad nowym albumem. W 2010 roku zagrali podczas halftime show na Grey Cup w Edmonton. Obaj przestali koncertować po polubownym przejściu Turnera na emeryturę w marcu 2018 r.

</doc>
<doc id="29934" url="https://pl.wikipedia.org/wiki?curid=29934" title="Hejnał mariacki">
Hejnał mariacki

Hejnał mariacki – melodia w tonacji F-dur grana co godzinę z północnej wieży kościoła pw. Wniebowzięcia Najświętszej Marii Panny w Krakowie przez trębacza. Raz dziennie, w południe, jest transmitowana przez Program I PR. Dwudziestoczterogodzinne dyżury pełni jednocześnie dwóch hejnalistów, strażaków Państwowej Straży Pożarnej wykonując utwór po 48 razy w ciągu doby. O każdej pełnej godzinie hejnał rozbrzmiewa czterokrotnie w różne strony świata.
Historia.
Hejnał mariacki, grany początkowo tylko w południe, od 13 lutego 1838 wyznaczał punktualnie godzinę dwunastą. W ten sposób Kraków był pierwszym polskim miastem, w którym podawano dokładny czas. Miasto zawdzięczało to profesorowi Maksymilianowi Weissowi, dyrektorowi Obserwatorium Astronomicznego Uniwersytetu Jagiellońskiego w Krakowie.
Czas z krakowskiego obserwatorium podawany był za pomocą radia na całą Polskę. Ostatni sygnał czasu z Krakowa nadano 1 kwietnia 1984 roku. Ponieważ był zbyt kosztowny, od tej pory transmitowano go z Warszawy. Bezpośrednio po nim płynęła grana na żywo melodia hejnału z wieży kościoła mariackiego. Pierwszy raz melodia w Polskim Radiu popłynęła 16 kwietnia 1927 roku. Obecnie sygnał czasu nadawany z Laboratorium Czasu i Częstotliwości Głównego Urzędu Miar oraz hejnał transmitowane są codziennie w Programie I Polskiego Radia.
Legenda.
O tym, dlaczego melodia hejnału nagle urywa się, jakby była nie zagrana do końca, głosi legenda:
Historia ta nie jest bardzo stara, została wymyślona w latach 20. XX wieku. Jej autorką jest Aniela Pruszyńska, która – podczas kolacji z Erikiem P. Kellym – w odpowiedzi na pytanie swojego gościa dlaczego melodia hejnału tak nagle się urywa – naprędce skonfabulowała historię o tatarskiej strzale. W formie pisanej legenda po raz pierwszy jest wzmiankowana w powieści Erica P. Kelly’ego "Trębacz z Krakowa" z 1928.
Odniesienia.
Trębacz z Samarkandy.
W opowiadaniu "Trębacz z Samarkandy", Ksawery Pruszyński opisuje zdarzenie, które ukazało drugą część tej samej legendy:
Bitwa pod Monte Cassino.
Melodia hejnału towarzyszyła Polakom w ważnych wydarzeniach dziejowych: 18 maja 1944 w samo południe na Monte Cassino odegrany został przez plut. Emila Czecha hejnał mariacki, ogłaszając zwycięstwo w tej bitwie polskich żołnierzy.
W 1961 roku cenzura komunistyczna na krótki czas zażądała zmiany oficjalnej nazwy hejnału z „mariacki” na „krakowski”.
"Hejnałem na tysiąc trąb" 11 czerwca 2000 roku bito rekord do Księgi Guinnessa, dokładnie w samo południe, na krakowskim Rynku Głównym. W trąby zadęło blisko 2000 trębaczy. Okazją zgromadzenia tak wielkiego zespołu były trwające właśnie w Krakowie coroczne Międzynarodowe Spotkania Orkiestr Wojskowych. Razem z polskimi trębaczami, grali hejnał żołnierze brytyjscy, belgijscy i hiszpańscy. Na trąbkach zagrali również trębacze cywilni, najstarszy miał 79 lat, a najmłodszy nie ukończył ośmiu.
Z wieżą mariacką od trzech pokoleń związany jest ród Kołtonów. W październiku 2004 roku po 33 latach grania hejnału odszedł na emeryturę Jan Kołton. Jego ojciec był hejnalistą przez 35 lat. Od stycznia 2005 roku rodzinną tradycję kontynuuje syn Jana Kołtona. W latach 1958–1970 drugim hejnalistą był Konstanty Małek, strażak i trębacz – jeden ze współtwórców pierwszej Orkiestry Dętej w podkrakowskich Zielonkach.
Hejnał w Krakowie jest częścią tradycji miasta, jednym z jego symboli. Podczas festiwalu "Młodzi Kraków 2000", kiedy w jednym dniu w trzech różnych miejscach odbyły się 3 koncerty prezentujące różne style, hejnał – wykonany na początku każdego z nich – był elementem spajającym owe wydarzenia.
Nietypowym, jedynym w historii hejnału, było jego wykonanie jednocześnie przez czterech hejnalistów. Okazją była 130 rocznica Krakowskiej Zawodowej Straży Pożarnej obchodzona 5 czerwca 2003 roku. Transmisję na żywo granego na cztery strony świata hejnału przeprowadził Program I Polskiego Radia.
Hejnał grany jest nieprzypadkowo cztery razy i na cztery strony świata: pierwszy raz w stronę Wawelu, dla króla (kierunek południowy). Drugi raz: w stronę Magistratu, dla Burmistrza (na zachód). Trzecie trąbienie jest dla Gości, a więc na północ, w kierunku Barbakanu, a ostatnie – dawniej dla kupców, a teraz dla Komendanta Straży, na Mały Rynek.
Do izdebki na górze prowadzi 239 schodów, których pokonanie przeciętnie zajmuje hejnaliście około 2 minuty i 30 sekund.
Inne utwory.
Krakowscy strażacy z wieży mariackiej odgrywają żałobną pieśń "Łzy Matki" podczas żałoby narodowej. Dotychczas grana była:
Z wieży grane są również inne pieśni, zazwyczaj w dniu pogrzebu ludzi kultury związanych z Krakowem lub innych wydarzeń i rocznic:

</doc>
<doc id="29936" url="https://pl.wikipedia.org/wiki?curid=29936" title="Bitwa pod Nahawandem">
Bitwa pod Nahawandem

Bitwa pod Nahawandem – starcie zbrojne, które miało miejsce w roku 642 w trakcie walk arabsko-perskich. Zwycięstwo Arabów przypieczętowało upadek państwa Sasanidów. 
Po zwycięstwie w bitwie pod al-Kadisijją w roku 638 Arabowie zajęli Mezopotamię. Król perski Jezdegerd III opuścił swoją rezydencję w Ktezyfonie i wycofał się w góry. Arabowie kontynuowali kampanie w rejonie Chuzestanu (który zajęli po ciężkich walkach w roku 639). Następnie wkroczyli na ziemie perskie, gdzie dążyli do stoczenia decydującej bitwy. 
W roku 642 Jezdegerd III na czele wielkiej armii pomaszerował z Hamadan (Ekbatana) na południu kraju naprzeciw Arabom, którzy w dwóch grupach marszowych wyruszyli z Kufy oraz Basry pod dowództwem An-No'mana. Równocześnie inna arabska armia skierowała się pod Isfahan, gdzie jej zadaniem było uniemożliwienie tamtejszym oddziałom perskim połączenie się z główną armią perską. 
Przypuszcza się, że siły perskie liczyły kilkadziesiąt tysięcy ludzi. Siły perskie osłabione były w wyniku wyczerpujących walk w wojnie z Bizancjum oraz konfliktach domowych. Armię perską w większości tworzyły oddziały słabo uzbrojonej piechoty. Niewiele było jednostek elitarnych, których żołnierze w poprzednich latach polegli w licznych bitwach. Także jazda perska wyraźnie ustępowała Arabom pod względem taktycznym. 
Do spotkania obu armii doszło pod Nahawandem, gdzie miały miejsce trwające dwa dni niewielkie potyczki, w wyniku których Persowie wycofali się do umocnionego obozu. W tej sytuacji Arabowie starali się użyć podstępu, w celu wywabienia przeciwnika z obozu. Jednak to Persowie dokonali niespodziewanego wypadu, w wyniku którego śmierć poniósł dowodzący Arabami An-No'man. Ich straty były jednak olbrzymie i szala zwycięstwa przechylała się na stronę muzułmańską. 
Według późniejszych relacji Arabowie pokazali Persom pojmaną po bitwie pod al-Qādisiyyah córkę króla perskiego, co wywołało dość nieskoordynowany atak Persów, pragnących wyswobodzić jeńca. Nie ma jednakże do końca pewności czy rzeczywiście taka sytuacja miała miejsce. Po ciężkiej walce pobici Sasanidzi rozpoczęli pod osłoną nocy ucieczkę, w momencie gdy doszła do nich wiadomość o nadciągającej drugiej armii arabskiej. Gdy rankiem Arabowie uderzyli na obóz, nie zastali w nim już nikogo. Po bitwie zwycięzcy podjęli pościg za uchodzącym przeciwnikiem, ścigając go aż w rejony górskie. Po drodze zabijali napotkanych ludzi i zwierzęta, zajmując 22 twierdze. Zwycięstwo Arabów okupione zostało również wielkimi stratami. 
W następnych latach Arabowie zajmowali jedną po drugiej, kolejne prowincje perskie. Opór perskiej szlachty został stłumiony siłą lub też zakończony w wyniku działań dyplomatycznych. Król perski Jezdegerd III nie był już w stanie zorganizować skutecznej obrony, gdyż szlachta unikała wystawiania swoich wojsk pod rozkazy króla. Władca do roku 651 skutecznie opierał się Arabom, w końcu został zamordowany a państwo Sasanidzów dostało się pod władzę muzułmańską.

</doc>
<doc id="29937" url="https://pl.wikipedia.org/wiki?curid=29937" title="Jezdegerd III">
Jezdegerd III

Jezdegerd III (panował w latach 632–651) – ostatni szachinszach Persji z dynastii Sasanidów. Jego imię oznacza „stworzony przez Boga”. Był wnukiem Chosroesa II. Na tronie miał zasiąść jako małe dziecko.
Po długotrwałej wojnie, uległ wojskom arabskim w bitwie pod Kadisijją (w 637 roku) i Nehawandem (w 642 roku). Po utracie Ktezyfonu uciekł w góry, gdzie prowadził walkę aż do 651 roku, kiedy to został skrytobójczo zamordowany przez jednego ze swych dworzan niedaleko miasta Merw.
Zgodnie z szyicką tradycją jego córka Szahr Banu została pojmana i odtransportowana do Medyny, gdzie poślubiła wnuka proroka Mahometa, Husajna. Urodziła mu syna – Alego, lecz wkrótce zmarła.
Jego syn Peroz zbiegł w poszukiwaniu pomocy przeciw Arabom do Chin.
Słynny Cytat Jezagerda III to:"Cholerny ten świat, cholerny tym razem, cholerny ten los, że niecywilizowani Arabowie przybyli, by uczynić mnie muzułmaninem."

</doc>
<doc id="29939" url="https://pl.wikipedia.org/wiki?curid=29939" title="Dziewięćsił bezłodygowy">
Dziewięćsił bezłodygowy

Dziewięćsił bezłodygowy ("Carlina acaulis" L.) – gatunek rośliny należącej do rodziny astrowatych. Występuje w rejonach alpejskich południowej i centralnej Europy, dosyć często na terenie Polski południowej (Beskidy, Pieniny, Tatry, Sudety), Wyżynie Woźnicko-Wieluńskiej (Rębielice Królewskie), rzadko na niżu.
Biologia i ekologia.
Roślina dwuletnia, hemikryptofit. Kwitnie od lipca do września. Kwiatostan otwiera się tylko w słońcu, a zamyka się pod wpływem zwiększonej wilgotności powietrza, co postrzegane jest jako zwiastun nadchodzącego deszczu. Występuje na suchych murawach i obrzeżach lasów na terenach górzystych do 2800 m n.p.m., często na wzgórzach wapiennych, także niżej. Preferuje gleby o odczynie obojętnym lub zasadowym, ubogie, piaszczysto-gliniaste. Rośnie w miejscach nasłonecznionych. Liczba chromosomów 2n = 20.
Wyróżnia się dwa podgatunki:
Tworzy mieszańce z dziewięćsiłem popłocholistnym
Zagrożenia i ochrona.
W latach 1946–2014 dziewięćsił bezłodygowy podlegał w Polsce ochronie ścisłej, od 2014 r. objęty jest częściową ochroną. Dawniej był masowo zbierany dla celów dekoracyjnych. Obecnie jest zagrożony przez działalność gospodarczą oraz zarastaniem przez wyższą roślinność wskutek zaprzestania użytkowania śródleśnych polan.

</doc>
<doc id="29943" url="https://pl.wikipedia.org/wiki?curid=29943" title="Ludolfina">
Ludolfina



</doc>
<doc id="29945" url="https://pl.wikipedia.org/wiki?curid=29945" title="Dwuliścienne">
Dwuliścienne

Dwuliścienne ("Dicotyledones") – wyróżniany w niektórych systemach jeszcze do końca XX wieku takson obejmujący wszystkie rośliny okrytonasienne z wyjątkiem jednoliściennych. Nazwa tej grupy roślin wywodzi się od wspólnej dla nich cechy – obecności dwóch liści zarodkowych (liścieni).
Po zastosowaniu metod molekularnych i lepszym poznaniu filogenezy roślin okrytozalążkowych okazało się, że rośliny dwuliścienne wyróżniane dotychczas jako grupa systematyczna mają parafiletyczne pochodzenie. Aktualne systemy klasyfikacyjne (np. system APG III z 2009 i APG IV z 2016) nie wyróżniają już więc dwuliściennych w randze taksonu. Część rzędów ("Nymphaeales", "Amborellales" i "Austrobaileyales") oddzieliła się od wspólnego pnia drzewa filogenetycznego okrytozalążkowych jeszcze przed wyodrębnieniem się kladu roślin jednoliściennych. Wymienione rzędy zaliczane są do tzw. wczesnych dwuliściennych (ang. "paleodicots") wspólnie z kilkoma innymi kladami o długiej historii ("Chloranthales" i klad magnoliowych obejmujący rzędy: "Laurales", "Magnoliales", "Canellales", "Piperales"). Do kladu dwuliściennych właściwych (ang. "eudicots") zaliczane są pozostałe, młodsze grupy roślin okrytozalążkowych.
Ze względu na rozpowszechnienie i prostotę podziału okrytonasiennych na jednoliścienne i dwuliścienne podział ten stosowany jest wciąż w wielu publikacjach popularnych i popularnonaukowych. Systemy klasyfikacyjne roślin okrytonasiennych tworzone od końca XX wieku nie zawierają jednak już dwuliściennych w randze taksonu.
Historyczne ujęcia systematyczne.
Podział według systemu Cronquista (1981).
Według systemu Cronquista rośliny dwuliścienne stanowią jedną z dwóch klas okrytonasiennych (obok jednoliściennych), określone są nazwą naukową "Magnoliopsida" i dzielą się na 6 podklas:
Podział według systemu Takhtajana (1997).
Podobnie jak w systemie Cronquista, według systemu Takhtajana rośliny dwuliścienne stanowią jedną z dwóch klas okrytonasiennych (obok jednoliściennych), określone są nazwą "Magnoliopsida", ale dzielą się na 11 podklas:
Podział według systemu Reveala (1994-1999).
W systemie Reveala dwuliścienne nie są wyróżnione jako odrębny takson. Okrytonasienne dzielą się na 5 klas, z czego 4 odpowiadają dawnym dwuliściennym:

</doc>
<doc id="29947" url="https://pl.wikipedia.org/wiki?curid=29947" title="Okrytonasienne">
Okrytonasienne

Okrytonasienne, okrytozalążkowe ("Magnoliopsida", "Magnoliophyta"; syn. "Angiospermae") – grupa (klad) roślin naczyniowych pochodzących od wspólnego przodka żyjącego prawdopodobnie w okresie karbonu (350–275 mln lat temu) i stanowiących siostrzaną linię rozwojową w stosunku do nagonasiennych. Okrytonasienne charakteryzują się zredukowanym gametofitem oraz brakiem rodni i plemni. Sporofity są stadium dominującym. Organem służącym do rozmnażania generatywnego jest kwiat, często obupłciowy, w którym gamety wytwarzane są w słupku i pręcikach. Słupki powstają ze zrośniętych owocolistków, które osłaniają zalążki i rozwijające się nasiona (stąd nazwa grupy). Pręciki zbudowane są z nitki i główki. W główce występują najczęściej dwa pylniki. W pylnikach powstają mikrospory, z których następnie rozwijają się ziarna pyłku, które wytwarzają tzw. jądra plemnikowe (nieruchome plemniki).
W różnych systemach klasyfikacyjnych grupa zajmuje różną pozycję, przy czym najczęściej wyróżniana jest w randze gromady "Magnoliophyta" (np. system Cronquista z 1981, Takhtajana z 1997, Reveala z 1999). James L. Reveal w 2008 zaproponował klasyfikację uwzględniającą najnowsze koncepcje systematyczne (w tym system APG II) i opublikował system z okrytonasiennymi w randze klasy "Magnoliopsida". W systemie Ruggiero i in. z 2015 "Angiospermae" mają rangę nadklasy. Od końca XX wieku, wraz z rozwojem wiedzy o filogenezie roślin obserwować można unikanie stosowania rang systematycznych dla tak dużych kladów roślin i rozwój nazewnictwa filogenetycznego bazującego na PhyloCode. Dla okrytonasiennych jako kladu zaproponowano nazwę "Angiospermae" (z dwóch najbardziej rozpowszechnionych i łatwo identyfikowalnych terminów naukowych ten nie posiada końcówki wskazującej na kategorię systematyczną).
Liczbę gatunków roślin okrytonasiennych szacuje się na ok. 300 tys.
Anatomia.
Cechą wyróżniającą okrytonasienne w budowie wewnętrznej są naczynia – obecne w drewnie wydłużone komórki z pierścieniowo lub spiralnie zgrubiałymi ścianami, służące do transportu wody. Tylko u najstarszych form okrytonasiennych w budowie drewna dominują cewki. U większości okrytonasiennych drewno wtórne tworzone jest w pędzie w formie zwartej kolumny. W łyku okrytonasienych funkcję komórek sitowych, znanych u paprotników i nagonasiennych, pełnią rurki sitowe, wyróżniające się obecnością komórek towarzyszących i tworzeniem zróżnicowanych pól sitowych. Mają one różne wielkości porów – większe w polach znajdujących się w osi tworzonych przez nie przewodów (rurek) transportujących składniki pokarmowe i mniejsze kontaktujące się z sąsiednimi komórkami (także łyka lub miękiszowymi).
Rozwój.
Zapłodnienie odbywa się z udziałem dwóch komórek plemnikowych (pozostałości po plemnikach zredukowanych do samych jąder komórkowych, bez organu ruchu) w wyniku czego powstają:
Bielmo wytwarza substancje odżywcze, które gromadzą się w liściach zarodkowych (liścieniach).
Równocześnie tkanki zalążka przekształcają się w okrywy osłaniające zarodek i tak powstaje nasiono. Owoc również ma znaczenie ochronne, poza tym pomaga w rozsiewaniu nasion.
Systematyka.
Systemy klasyfikacji roślin okrytonasiennych powstawały i były zmieniane wielokrotnie w ciągu minionych dwóch wieków. Podejmowane przez różnych taksonomów próby ustalenia pokrewieństwa na bazie podobieństw morfologicznych, anatomicznych i biochemicznych owocowały powstawaniem stale zmienianych koncepcji. Największą popularność zdobywały w swoim czasie systemy Englera (1924), później Cronquista (1968, 1981). Systematyka okrytonasiennych (podobnie jak i innych organizmów) uległa znacznym przeobrażeniom po zastosowaniu nowych metod i dołączeniu do analiz ww. danych także wyników badań molekularnych (zwłaszcza nad DNA chloroplastowym). W 1993 opublikowana została praca 42 badaczy przedstawiająca filogenezę wszystkich roślin nasiennych. W miarę jak ukazywały się kolejne publikacje wyjaśniające relacje filogenetyczne między różnymi grupami roślin, powstawały kolejne autorskie systemy klasyfikacyjne (np. aktualizowany system Takhtajana oraz system Reveala). W końcu lat 90. XX wieku taksonomowie z wielu ośrodków akademickich połączyli siły tworząc grupę (ang. "Angiosperm Phylogeny Group") zajmującą się wspólnie tworzeniem systemu okrytonasiennych. Pierwszy system opublikowany został przez tę grupę w 1998 (system APG I), kolejne zaś w 2003 (system APG II), w 2009 r. (system APG III) i w 2016 (system APG IV). Kolejne wersje systemów APG są najczęściej używanymi systemami klasyfikacji okrytonasiennych.
Ważniejsze systemy okrytonasiennych w porządku chronologicznym:
Relacje filogenetyczne wg Yanga i in. (2020).
Na podstawie Yang i in. (2020):
System APG IV (2016).
System opracowany kolektywnie przez taksonomów tworzących zespół Angiosperm Phylogeny Group (APG) na podstawie kompleksowych informacji taksonomicznych, w szczególności uwzględniających wyniki badań molekularnych. Grupuje okrytozalążkowe w monofiletyczne klady, z zachowaniem podziału funkcyjnego i nazewnictwa taksonów w randze rzędów i rodzin. System jest kontynuacją dawniejszych wersji (APG I z 1998, APG II z 2003 i APG III z 2009), będącą skutkiem postępu w badaniach filogenetycznych. Niezależnie od pojawiających się co kilka lat kolejnych wersji systemu, niektórzy członkowie APG publikują regularnie aktualizowane koncepcje systematyczne (np. Angiosperm Phylogeny Website). Zgodnie z aktualną wiedzą podział filogenetyczny okrytonasiennych jest następujący:
Systemy Reveala (1994–1999, 2008).
W systemie publikowanym przez Jamesa Reveala w latach 1994–1999 rośliny okrytonasienne podzielone zostały na 5 klas:
W systemie opublikowanym w 2008 r. Reveal w znacznym stopniu dokonał adoptacji do systemu rang systematycznych kladogram systemu APG II i podzielił klasę okrytonasiennych na 12 podklas.
System Cronquista (1981).
Popularny w końcu XX wieku system tradycyjnie dzielił rośliny okrytonasienne na dwie klasy w zależności od liczby liścieni w zarodku, podobnie jak czynili systematycy od końca XVIII wieku (system de Jussieu, 1789):

</doc>
<doc id="29949" url="https://pl.wikipedia.org/wiki?curid=29949" title="Pierwsze prawo Keplera">
Pierwsze prawo Keplera



</doc>
<doc id="29956" url="https://pl.wikipedia.org/wiki?curid=29956" title="Górskie Ochotnicze Pogotowie Ratunkowe">
Górskie Ochotnicze Pogotowie Ratunkowe

Górskie Ochotnicze Pogotowie Ratunkowe (GOPR) – organizacja prowadząca akcje ratownicze, szkolenia i zapobiegająca wypadkom na terenach górskich Polski.
Historia.
Powstało w 1952 roku w Zakopanem z inicjatywy Tatrzańskiego Ochotniczego Pogotowia Ratunkowego. 15 września tego roku przyjęty został regulamin i określona struktura GOPR. Pierwszym prezesem został Stefan Zwoliński. W tym roku została utworzona charakterystyczna odznaka ratowników GOPR. Utworzono wkrótce wtedy następujące oddziały: Beskidzkie Ochotnicze Pogotowie Ratunkowe, Krynickie Ochotnicze Pogotowie Ratunkowe, Sudeckie Ochotnicze Pogotowie Ratownicze. Po czterech latach działalności opracowano nowy regulamin GOPR, w którym w miejsce dotychczasowych sekcji terenowych powołano następujące grupy regionalne: Grupę Tatrzańską (Zakopane), Grupę Beskidzką (Bielsko-Biała), Grupę Krynicką (Krynica) i Grupę Rabczańską z siedzibą w Rabce. W 1961 roku powstała grupa bieszczadzka z siedzibą w Sanoku. W tym czasie rozpoczęto składanie przysięgi, co dotychczas praktykowano jedynie w grupie tatrzańskiej. W 1968 roku GOPR został członkiem zwyczajnym ICAR – Międzynarodowego Komitetu Ratownictwa Alpejskiego. Na początku lat 70. GOPR wprowadził system łączności radiowej, a w 1975 roku – współpracę z lotnictwem sanitarnym. W 1976 roku grupa sudecka została rozbita na karkonoską i wałbrzysko-kłodzką. W 1990 roku ratownicy tatrzańscy wystąpili ze struktur GOPR, wracając do formuły niezależnego stowarzyszenia – Tatrzańskiego Ochotniczego Pogotowia Ratunkowego. W 2012 roku GOPR odznaczono Medalem Honorowym im. Józefa Tuliszkowskiego.
GOPR dzisiaj.
Obecnie GOPR, tak jak działający niezależnie TOPR, jest organizacją zamkniętą. Aby zostać ratownikiem GOPR-u, trzeba mieć odpowiedni wiek (18–35 lat), przejść dwuletni staż kandydacki, intensywne szkolenie oraz testy i egzaminy kwalifikacyjne, które sprawdzają nie tylko umiejętności teoretyczne takie jak wiedza medyczna oraz topografia terenu, ale także kondycję fizyczną, umiejętność jazdy na nartach itp. oraz zdać egzamin.
Ratownicy GOPR-u na zmiany pełnią 24-godzinne dyżury przez wszystkie dni w roku w swoich stacjach ratunkowych. Umieszczone są one zazwyczaj przy schroniskach, większych stacjach narciarskich oraz miejscach wytężonego ruchu turystycznego. Ratownicy korzystają dzisiaj z nowoczesnego sprzętu ratowniczego, który znacznie usprawnia ich pracę, takiego jak samochody terenowe, quady, skutery śnieżne, detektory lawinowe, GPS-y, radiostacje itp. Ratownicy posiadają również przeszkolenie z ratownictwa wodnego z uwzględnieniem górskich rzek a stację ratunkową GOPR w Szczawnicy wyposażono również w ponton służący do przeprowadzania akcji ratowniczych w górskim odcinku biegu Dunajca.
GOPR wykorzystuje także specjalnie szkolone psy, są to psy ratownicze do poszukiwań osób, np. zasypanych śniegiem z lawiny.
Ratowników GOPR-u można rozpoznać dzięki charakterystycznym strojom – czerwonym lub czerwono-niebieskim polarom, kurtkom, spodniom. Na stroju widnieje owalny symbol z błękitnym krzyżem pośrodku lub / oraz sam krzyż bezpośrednio na ubraniu wraz z podpisem GOPR.
Obecnie GOPR tworzy 7 grup regionalnych:
W końcu 2016 GOPR liczył 102 ratowników zawodowych i 896 ochotników, a w 2020 123 ratowników zawodowych i 824 ochotników.
W okresie od 24 czerwca do 31 sierpnia 2017 na terenie polskich gór, od Sudetów po Bieszczady (z wyłączeniem Tatr) GOPR interweniował 614 razy, a w całym 2020 roku 1880 akcji (w tym 105 z udziałem śmigłowca).

</doc>
<doc id="29957" url="https://pl.wikipedia.org/wiki?curid=29957" title="Gilosz">
Gilosz

Gilosz (z fr. "guilloché") – zawiły rysunek ornamentowy wykonany z wielu cienkich linii krzywych, zestawionych w różnorodnych kombinacjach, posiadający cechy uporządkowania i konsekwencji oraz zbliżoną gęstość na całej powierzchni, stosowany jako trudne do podrobienia tło. Gilosz jest rysunkiem nienarzucającym się swoim wyglądem, zestawionym z jasnych linii, często kolorowych i umożliwia czytelne nadrukowywanie na nim tekstów nawet w małym stopniu pisma. 
Gilosz używany jest do zabezpieczenia druku w rozmaitego rodzaju papierach wartościowych i innych dokumentach. Może też mieć charakter dekoracyjny. Może występować samodzielnie (np. na wewnętrznych stronach okładki ważnych dokumentów) lub jako tło dla innych elementów, np. na banknotach, gdzie jest drukowany techniką irysu.
Gilosze pierwotnie stanowiły grawerowaną ozdobę przedmiotów użytkowych (np. kopert zegarków), a dopiero później wykorzystano je w poligrafii i to najpierw jako element zdobniczy.

</doc>
<doc id="29959" url="https://pl.wikipedia.org/wiki?curid=29959" title="Rośliny nasienne">
Rośliny nasienne

Rośliny nasienne ("Spermatophytina", "Spermatophyta" Britton &amp; Brown, dawniej też "Anthophyta") – grupa (klad) roślin o różnej randze systematycznej w zależności od systemu klasyfikacji. W nomenklaturze filogenetycznej jest wyróżniana jako klad siostrzany względem monilofitów "Monilophyta", obejmującej niemal wszystkie paprotniki z wyjątkiem wcześniej oddzielonej linii rozwojowej widłaków. W hierarchicznych systemach klasyfikacji wyróżniana na poziomie nadgromady "Spermatophyta" należącej do podkrólestwa roślin naczyniowych lub podgromady "Spermatophytina" w obrębie roślin naczyniowych mających rangę gromady (system Ruggiero i in. z 2015).
Budowa.
Są to rośliny naczyniowe o najwyższym stopniu przystosowania do życia na lądzie (część z nich adaptowała się w toku ewolucji ponownie do warunków wodnych). Proces zapłodnienia nie wymaga obecności wody, sporofit jest stadium dominującym. Gametofit rozwija się na sporoficie. Roślina składa się z korzenia, łodygi, liści i kwiatu.
Rozmnażanie.
Rośliny nasienne rozmnażają się przede wszystkim za pomocą nasion, które powstają w wyniku procesu płciowego. Nasiona mają charakter przetrwalników, zawierają substancje zapasowe, które wykorzystuje rozwijający się sporofit.
Systematyka.
Według starszej klasyfikacji rośliny nasienne to gromada roślin obejmująca dwie podgromady: okrytonasienne ("Angiospermae") i nagonasienne ("Gymnospermae"). W podziale Jamesa Reveala (2008) takson niewyróżniany, zaś nagonasienne ("Cycadopsida" Brongn., Enum. Pl. Mus. Paris: xxxii, 136. 12 Aug 1843) i okrytonasienne ("Magnoliopsida" Brongn., Enum. Pl. Mus. Paris: xxvi, 95. 12 Aug 1843) w randze klas włączane są do gromady roślin naczyniowych.

</doc>
<doc id="29960" url="https://pl.wikipedia.org/wiki?curid=29960" title="Bibashi">
Bibashi



</doc>
<doc id="29962" url="https://pl.wikipedia.org/wiki?curid=29962" title="Baligród">
Baligród

Baligród – wieś w Polsce położona w województwie podkarpackim, w powiecie leskim, w gminie Baligród. 
Leży w dolinie rzeki Hoczewki. Jest siedzibą gminy Baligród. Dawniej miasto; uzyskał lokację miejską w 1634, zdegradowany w 1919.
W latach 1954–1972 wieś należała i była siedzibą władz gromady Baligród. W latach 1975–1998 miejscowość położona była w województwie krośnieńskim. Od 1 stycznia 1999 do 1 stycznia 2002 w powiecie bieszczadzkim.
Ośrodek usługowo-gospodarczy dla okolicy. O dawnym miejskim charakterze świadczy zachowany układ urbanistyczny z obszernym prostokątnym rynkiem. Przez wieś przebiega droga wojewódzka nr 893.
Miejscowość jest siedzibą rzymskokatolickiej parafii Niepokalanego Poczęcia NMP, należącej do dekanatu Lesko w archidiecezji przemyskiej.
Historia.
Osada wzmiankowana w 1615 jako wieś, powstała przypuszczalnie w początkach XVII w. u podnóża zamku w Stężnicy, będącego własnością Mikołaja lub Piotra herbu Gozdawa, syna Matjasza III, albo jego ojca Matjasza Bala z Hoczwi. Balowie wznieśli w tym miejscu zamek oraz kaplicę ok. 1510. W 1511 Piotr Herburt (1485–1532), dziadek poety Mikołaja Reja, przeprowadził rozgraniczenie dóbr pomiędzy swoją wsią Mchawą a Stężnicą, należącą do Mikołaja Bala. W miejscu rozgraniczenia powstała na nowo wieś i miasto Baligród.
W 1634 król Władysław IV wydał dokument, potwierdzający, że miasto – założone na prawie magdeburskim – dysponowało prawem składu wina oraz mogło urządzać dwa jarmarki rocznie. Baligród pozostawał we władaniu rodu Balów do 1770. Położony przy uczęszczanym trakcie handlowym na Węgry, posiadał dobre warunki rozwoju, słynął z wielkich targów, później podupadł i jeszcze przed 1915 utracił prawa miejskie.
Mieszkańcy miasta aktywnie zasilali powstanie styczniowe w 1863. Na przykład Jan Feliks Biliński (ur. 1851) w wieku 12 lat został jednym z najmłodszych powstańców styczniowych, Ludwik Riedl jako uczestnik powstania styczniowego z 1863, pojmany przez Rosjan, został zesłany na Syberię.
Z biegiem czasu coraz znaczniejszy odsetek ludności miasta stanowili Żydzi. Pierwszych żydowskich mieszkańców w Baligrodzie odnotowano w 1604. W 1765 w Baligrodzie mieszkało 144 Żydów. W 1785 w Baligrodzie mieszkało 400 Żydów. W 1808 roku kahał posiadał już łaźnię i szpital. W 1870 roku mieszkało w miasteczku 147 rodzin żydowskich, liczących 435 osób. W latach 1870 – 1898 właścicielem dóbr baligrodzkich, oraz pobliskich folwarków w Bystrem, Cisnej, Huczwicach, Mchawie, Rabem i Stężnicy był Żyd Hersz Grossinger. Po jego śmierci majątek przejęli synowie Lazar i Chaim. 
Gmina żydowska posiadała synagogę, cmentarz i szkołę wyznaniową. 
W połowie XIX wieku właścicielem posiadłości tabularnej w Baligrodzie byli Emilia Abgarowicz (spadkobierczyni Karśnickiego) i Leopold Łysakowski. W 1870 miejscowa gmina żydowska usamodzielniła się (wcześniej żydowscy mieszkańcy Baligrodu byli członkami gminy w Lesku). Według spisu z 1921, miejscowość miała 179 domów i 1260 mieszkańców (w tym 515 religii mojżeszowej, a 281 greckokatolickiej). Żydzi zdominowali w tym okresie życie gospodarcze osady. W 1939 było ich 990, co stanowiło 41,8% ogółu mieszkańców.
Baligród był siedzibą dekanatu greckokatolickiego, który obejmował kilkanaście parafii i istniał do akcji wysiedleń w 1947.
I wojna światowa.
Podczas działań wojennych w Karpatach w latach 1914–1915 trwały w okolicy długotrwałe boje między wojskami rosyjskimi a austro-węgierskimi o przełęcze: Użocką i Łupkowską. Szczególnie ciężkie walki pod Baligrodem miały miejsce w marcu 1915. Podczas nich miasteczko doznało poważnych zniszczeń. Od listopada 1918 do stycznia 1919 obejmowała je tzw. Republika Komańczańska.
II Rzeczpospolita.
W okresie międzywojennym stacjonował w mieście komisariat Straży Granicznej.
II wojna światowa.
We wrześniu 1939 miejscowość została zajęta bez walki przez oddziały niemieckie i słowackie. W niemieckiej administracji okupacyjnej większość stanowisk zajmowali Ukraińcy, a ludność polska była szykanowana. W miasteczku w czasie okupacji znajdował się punkt zborny dla Żydów z bieszczadzkich wsi, m.in. Soliny, Wołkowyi, Zawozu. Jesienią 1942 Niemcy dokonali zagłady miejscowych Żydów, wywożąc i mordując w Zasławiu koło Sanoka 880 osób. Niemcy dokonywali również licznych egzekucji na cmentarzu żydowskim Żydów i Polaków. Został tu rozstrzelany Franciszek Wronowski z Zawozu oraz ukrywane przez niego żydowskie rodziny Wajnerów i Nagielbaumów.
Istniał tu ruch konspiracyjny; działała placówka AK Baligród nr VII, której dowódcą od maja 1943 do 1944 był Jan Marciak ps. „Dąb”.
30 lipca 1944 oddział UPA zamordował w lesie pod Baligrodem 11 mieszkańców Średniej Wsi. 6 sierpnia 1944 miasteczko zostało napadnięte przez sotnię UPA „Burłaki”; zamordowano 42 Polaków, w tym dziewięćdziesięcioletnich starców, spalono część zabudowań.
W toku działań wojennych i późniejszych walk z UPA Baligród został w części zniszczony oraz doznał poważnych strat ludnościowych. Przez stacjonujących tu żołnierzy zwane było Diabligrodem, gdyż w czasie okupacji Niemcy wybrukowali część tutejszego rynku kamieniami z cmentarza żydowskiego.
28 marca 1947 pod Jabłonkami w pobliżu Baligrodu, przy drodze do Cisnej, zginął generał Karol Świerczewski (w zasadzce na generała brała udział, dowodzona przez Stepana Stebelskiego, sotnia UPA).
Lata powojenne.
Dopiero w kilkanaście lat po wojnie miasteczko zaczęło się odbudowywać. Jeszcze w 1961 miejscowość miała zaledwie 987 mieszkańców.
Baligród w filmie.
W plenerach Baligrodu Ewa i Czesław Petelscy zrealizowali w 1961 swój film Ogniomistrz Kaleń, dla którego pierwowzorem była książka Jana Gerharda „Łuny w Bieszczadach”.

</doc>
<doc id="29965" url="https://pl.wikipedia.org/wiki?curid=29965" title="Nagonasienne">
Nagonasienne

Rośliny nagonasienne, nagozalążkowe ("Gymnospermae") – jedna z dwóch obok okrytonasiennych grup siostrzanych współczesnych roślin nasiennych. Wszyscy obecnie żyjący przedstawiciele tej grupy reprezentują jeden monofiletyczny klad – pochodzą od wspólnego przodka, a do grupy tej zaliczane są wszystkie rośliny potomne tego przodka. Współcześnie do nagonasiennych należy ponad 1000 gatunków drzew i krzewów grupowanych w 88 rodzajach, jednak w przeszłości grupa ta była znacznie bardziej zróżnicowana. Jako przyczynę spadku jej różnorodności i wymierania wielu grup tych roślin wskazuje się konkurencję roślin okrytonasiennych.
Charakterystyczną cechą nagozalążkowych jest brak osłaniających zalążek owocolistków, a w konsekwencji też brak owoców. Nagie zalążki umieszczone są na zmodyfikowanych liściach (trzoneczkach lub łuskach) skupionych zwykle na osi tworzącej twór zwany strobilem, zwany tu też szyszką. W terminologii polskojęzycznej organy generatywne nagozalążkowych określane są mianem kwiatów, jednak w języku angielskim nagozalążkowe określane są mianem niekwiatowych roślin nasiennych ("nonflowering seed plants").
Morfologia.
Sporofit będący pokoleniem dominującym ma okazałą postać drzewa lub krzewu. Liście mają zróżnicowaną budowę – u różnych grup różnią się istotnie wielkością i sposobem wzrostu. Bywają liście podzielone (u sagowcowych) lub pojedyncze o blaszce szerokiej (u miłorzęba, gniotowców i niektórych araukariowatych) i wąskiej – łuskowatej lub szpilkowatej. 
Nasiona roślin nagonasiennych nie tworzą się wewnątrz zalążni (jak u okrytonasiennych), ale powstają na tzw. łuskach nasiennych osadzonych na osi i często podpartych łuskami wspierającymi oraz tworzących struktury zwane szyszkami. Z uwagi na brak słupka i zalążni rośliny nagozalążkowe nie wykształcają owoców.
Systematyka.
Klasyfikacja systematyczna nagonasiennych jest przedmiotem nieustających dyskusji i badań. Jeszcze na przełomie XX i XXI wieku uważano, że nagonasienne dzielą się na dwie linie rozwojowe – nagonasienne drobnolistne ("Pinophyta") i wielkolistne ("Cycadophyta"). W wyniku zastosowania metod molekularnych w badaniach filogenetycznych okazało się, że podział bazujący na cechach morfologicznych i anatomicznych był sztuczny i obie grupy w tradycyjnym ujęciu miały charakter parafiletyczny. Współczesne klasyfikacje grupie tej nadają różną rangę i nazwy i dzielą na cztery o różnie identyfikowanych relacjach między nimi. W klasyfikacji nawiązującej do systemu APG III z 2009 nagonasienne tworzą grupę bez rangi składającą się z 4 podklas ("Cycadidae", "Ginkgooidae", "Gnetidae" i "Pinidae") reprezentujących klasę roślin telomowych ("Equisetopsida"). W systemie Ruggiero i in. (2015) jest to nadklasa, ale o nieformalnym charakterze (nazwa naukowa zapisana w cudzysłowie) składająca się z czterech klas: sagowcowych "Cycadopsida", miłorzębowych "Ginkgoopsida", gniotowych "Gnetopsida" i iglastych "Pinopsida". W propozycji Yanga i in. (2022) nagonasienne dzielone są na trzy klasy "Cycadopsida", "Ginkgoopsida" i "Pinopsida", z których dwie pierwsze są monotypowe z podklasami odpowiednio "Cycadidae" i "Ginkgoidae", a ostatnia obejmuje trzy podklasy "Cupressidae", "Pinidae" i "Gnetidae".
Zwykle jako klad bazalny (siostrzany dla wszystkich pozostałych nagozalążkowych) wskazywane są sagowcowe, a następny klad tworzą miłorzębowe. W niektórych ujęciach jednak miłorzębowe sytuowane są jako siostrzane dla sagowcowych, tworząc wraz z nimi wspólnie klad siostrzany.
Najwięcej dyskusji wzbudza pozycja gniotowców ("Gnetales"). Ze względu na liczne podobieństwa były w przeszłości uważane nawet za grupę siostrzaną do okrytozalążkowych. Liczne dowody molekularne wskazują nie tylko na zagnieżdżenie tej grupy w obrębie nagozalążkowych, ale w dodatku na jej siostrzany charakter w stosunku do rodziny sosnowatych ("Pinaceae"). Dalsze badania molekularne wskazały gniotowce jako takson siostrzany dla araukariowców i cyprysowców, wobec której to grupy bazalną pozycję zajmują sosnowate. W efekcie kladogramy przedstawiające powiązania filogenetyczne w obrębie nagonasiennych prezentują po wyłączeniu bazalnych sagowców i miłorzębowców trzy główne linie rozwojowe – sosnowate, gniotowce oraz grupę składającą się z siostrzanych rzędów araukariowców i cyprysowców. 
Biologia i ekologia.
Drzewa iglaste odgrywają istotną rolę w funkcjonowaniu ekosystemów, zwłaszcza na obszarach, gdzie dominują w formacjach roślinnych np. w tajdze i w zaroślach wysokogórskich. Drzewa iglaste dają schronienie zwierzętom i dostarczają im pokarmu, a ich korzenie umacniają glebę i zapobiegają jej erozji. Nasiona limby są chętnie zjadane przez ptaki i drobne zwierzęta, jak wiewiórki. Kosodrzewina stanowi ważny składnik krajobrazu wysokogórskiego i pełni istotną funkcję ekologiczną, gdyż jej silnie rozwinięty system korzeniowy utrwala skalne podłoże, przeciwdziałając osypywaniu się ziemi i śniegu.
Zastosowanie.
Ponad 75% budowlanego surowca drzewnego oraz drewna do produkcji papieru, a także znaczne ilości mas plastycznych, sztucznego jedwabiu i lakierów pozyskuje się z drzew nagozalążkowych. Niektóre drzewa iglaste dostarczają żywicy niezbędnej do produkcji smarów i smoły. Nasiona kilku gatunków są jadalne. Z rdzenia pnia sagowców jest wytwarzana mączka skrobiowa – sago. Jagody jałowca zawierają olejki eteryczne i są wykorzystywane do aromatyzowania napojów alkoholowych. Ze względu na atrakcyjny wygląd, wiele gatunków jest uprawianych jako rośliny ozdobne.

</doc>
<doc id="29967" url="https://pl.wikipedia.org/wiki?curid=29967" title="Haubica">
Haubica

Haubica – działo dużego kalibru (od około 75 mm wzwyż), przeznaczone głównie do strzelania stromotorowego. Obecnie podstawowy rodzaj dział artylerii polowej. Stosowana przede wszystkim do prowadzenia ognia do celów ukrytych za przeszkodami terenowymi. Dzięki zastosowaniu zmiennych ładunków miotających jest możliwe dokonanie zmiany stromości toru pocisku i donośności strzelania przy tym samym (stałym) kącie podniesienia. 
Historycznie było to działo o krótkiej lufie (od 10 do 30 kalibrów) i małej prędkości początkowej pocisku. Obecnie haubicami nazywane bywają także działa o długiej lufie (od 39 do 52 kalibrów), strzelające stromotorowo (haubicoarmaty).
Etymologia nazwy.
Swoją nazwę haubica wywodzi z czeskiego "houfnice" od "houf" „tłum”, co z kolei jest zapożyczeniem ze średnio-wysoko-niemieckiego słowa "Hūfe" lub "Houfe" (współczesne niem. "Haufen") oznaczającego „mnóstwo”.
Podczas wojen husyckich w latach dwudziestych i trzydziestych XV wieku Czesi mieli krótkolufowe "houfnice" do strzelania z bliska do zwartych szyków piechoty lub szarżującej kawalerii, co miało płoszyć konie. W języku niemieckim słowo to przybrało formę "aufeniz" i w takiej postaci pojawiło się w dokumentach około 1440 roku; później przekształciło się w "Haussnitz" i w końcu w "Haubitze", skąd wzięła się polska "haubica".
Historia.
Nowożytne haubice pojawiły się w Szwecji pod koniec XVII wieku. Przeznaczone były do działań oblężniczych, a okazały się szczególnie skuteczne w miotaniu żeliwnego pocisku wypełnionego prochem lub innym materiałem wybuchowym do wnętrza fortecy. W odróżnieniu od współczesnych im moździerzy, które strzelały pod stałym kątem, a zasięg regulowała ilość materiału miotającego, haubice mogły strzelać pod wieloma kątami.
W połowie XVIII wieku liczne kraje europejskie zaczęły wprowadzać haubice na tyle mobilne, że mogły towarzyszyć armii w polu. Te działa polowe ceniono za to, że strzelały pod zmiennym kątem i że można było stosować w nich granaty artyleryjskie.
W imperium osmańskim i w carskiej Rosji w końcu XVIII wieku pojawiły się haubice (lub raczej haubicoarmaty), zwane jednorogami, które były użytkowane przez następne sto lat.
W połowie XIX wieku niektóre armie zaczęły usprawniać swą artylerię poprzez wprowadzenie gładkolufowych dział mogących strzelać zarówno pociskami pełnymi, jak i eksplodującymi. Najbardziej znaną haubicoarmatą tego rodzaju był 12-funtowy "Napoleon", broń konstrukcji francuskiej, używana przez obie strony amerykańskiej wojny secesyjnej. Najdłużej używanym XIX-wiecznym działem była amerykańska haubica górska, która uczestniczyła zarówno w wojnie z Meksykiem jak i z Hiszpanią.
W 1859 roku armie europejskie (także te, które niedawno wprowadziły u siebie haubicoarmaty) zaczęły przezbrajać swą artylerię na działa gwintowane. Nowe działa mogły używać pocisków o wydłużonym kształcie, które – mimo mniejszego kalibru – zawierały więcej materiału wybuchowego.
Na początku XX wieku broń ta wykorzystywana była głównie do burzenia fortyfikacji, następnie do zwalczania celów będących w ukryciu. Powszechnie stosowana zarówno w pierwszej, jak i drugiej wojnie światowej.
Z uwagi na krótsze lufy, haubice miały mniejszą masę i rozmiary od armat tego samego kalibru. Dzięki temu, przy porównywalnej masie, można było zwiększać kaliber haubic, a przez to strzelały one znacznie skuteczniejszymi cięższymi pociskami. Doświadczenia II wojny światowej wykazały, że haubice są najbardziej uniwersalnymi działami polowymi, a ich główną słabością w stosunku do armat jest ograniczona zdolność do zwalczania celów opancerzonych ogniem na wprost. W celu zwiększenia donośności strzału, w tym okresie szerzej zaczęto stosować haubice o dłuższej lufie, nazywane haubicoarmatami (armatohaubicami). Przewaga armat nad haubicami w ogniu na wprost stała się mniej istotna, gdy w trakcie wojny zadanie zwalczania broni pancernej powierzono głównie wyspecjalizowanym armatom przeciwpancernym, skuteczniejszym od armat polowych. Dodatkowo zaś, haubice zyskały możliwość zwalczania czołgów ogniem na wprost przy użyciu pocisków kumulacyjnych.
Współczesność.
Po II wojnie światowej dla uzyskiwania większych donośności strzału coraz częściej konstruowano uniwersalne haubicoarmaty z lufami o dużym wydłużeniu, które zbliżyły się w ten sposób do armat, zachowując możliwość strzelania na dużych kątach podniesienia. Na świecie powszechnie zaczęto działa te określać po prostu jako haubice. Odrębna kategoria armat polowych natomiast stopniowo zanikła. 
Najczęściej spotykane haubice mają kaliber 105, 122, 152, 155 i 203 mm. Znane są haubice opancerzone oraz samobieżne (na samobieżnych podwoziach, najczęściej gąsienicowych), przystosowane do pokonywania przeszkód wodnych; nieopancerzone, ciągnięte haubice o okrężnym ostrzale, przystosowane do przerzutu transportem powietrznym, wykorzystywane są przez wojska powietrznodesantowe.
Współczesne haubice (haubicoarmaty) mają na ogół lufy o długości 39–52 kalibrów. 

</doc>
<doc id="29968" url="https://pl.wikipedia.org/wiki?curid=29968" title="Benetyty">
Benetyty

Benetyty ("Bennettitopsida", "Cycadeoidopsida") – klasa roślin kopalnych należących do typu (gromady) nagonasiennych. Żyły w erze paleozoicznej i mezozoicznej od późnego permu do połowy późnej kredy. Benetyty czasem uważane są za oddzielny typ (gromadę) – "Bennettitophyta".
Charakterystyka.
Przypominały nieco żyjące do dziś sagowce. Miały pnie walcowate lub kuliste, rzadko rozgałęzione, pokryte pozostałościami po ogonkach liściowych. Zalążki i pylniki benetytów ulokowane były razem w tworze przypominającym kwiat roślin okrytonasiennych. Miały kwiaty obupłciowe z zaczątkowym okwiatem, były zapylane przez owady. W nasionach powstawał zawsze tylko jeden zarodek o dwóch liścieniach magazynujących substancje zapasowe, co jest cechą ewolucyjnie zaawansowaną. U benetytów pojawiają się więc pewne tendencje do roślin okrytonasiennych. Nie można jednak traktować ich jako bezpośrednich przodków roślin okrytonasiennych, niemniej jednak benetyty mają wielkie znaczenie dla badań nad ich pochodzeniem.

</doc>
<doc id="29969" url="https://pl.wikipedia.org/wiki?curid=29969" title="Sagowce">
Sagowce



</doc>
<doc id="29970" url="https://pl.wikipedia.org/wiki?curid=29970" title="Zalążek">
Zalążek

Zalążek – żeński organ rozmnażania występujący u roślin nasiennych, w którym rozwija się komórka jajowa i po jej zapłodnieniu – zarodek. Z zalążka powstaje nasiono.
Zalążek nagonasiennych.
U nagonasiennych zalążek powstaje na wzgórku merystematycznym w kącie łuski nasiennej lub na brzegu megasporofilu (u sagowców), dlatego nagonasienne zwane są także nagozalążkowymi. Pojedyncza osłonka ("integumenta") z okienkiem otacza ośrodek ("nucellus"). Jedna z komórek ośrodka dzieli się mejotycznie, po czym z potomnych czterech komórek (tetrady) jedna rozwija się w gametofit żeński z rodniami zawierającymi komórki jajowe. Po zapłodnieniu zwykle tylko jedna z nich rozwija się w zarodek, dla którego pozostała część gametofitu pełni funkcję tkanki odżywczej. Osłonka rozwija się w łupinę nasienną.
Zalążek okrytonasiennych.
Zalążek powstaje wewnątrz słupka w zalążni i dlatego okrytonasienne zwane są także okrytozalążkowymi. Liczba zalążków w zalążni może być różna i jest charakterystyczna dla danego gatunku rośliny. Przykładowo u pszenicy jest jeden zalążek, u fasoli kilka lub kilkanaście, a u maku lekarskiego kilkaset. Zalążek powstaje ze szczególnej tkanki twórczej tworzącej łożysko ("placenta"). Do łożyska przymocowuje się za pomocą sznureczka ("funiculus"), przez który wnikają do niego wiązki przewodzące. W zwykle owalnym zalążku rozróżnia się: najczęściej dwie osłonki ("integumenta") z okienkiem i ośrodek ("nucellus"). Jedna z komórek ośrodka dzieli się mejotycznie, po czym z potomnych czterech komórek (tetrady) jedna rozwija się w bardzo zredukowany gametofit żeński określany tu mianem woreczka zalążkowego. Zazwyczaj od strony okienka różnicuje się w jego obrębie komórka jajowa wraz z dwiema komórkami pomocniczymi (synergidami). Po stronie przeciwnej skupiają się trzy komórki zwane antypodami, podczas gdy w środku rośnie okazała komórka centralna zawierająca dwa jądra komórkowe. Po wprowadzeniu do woreczka zalążkowego dwóch komórek plemnikowych przez łagiewkę pyłkową następuje podwójne zapłodnienie – jedna z nich łączy się z komórką jajową, tworząc zygotę rozwijającą się w zarodek, druga z komórką centralną woreczka zalążkowego, w rezultacie czego powstaje triploidalne bielmo. W rozwijającym się nasieniu z osłonek powstaje łupina nasienna.
W obrębie owocolistka zalążki mogą być umieszczone w różny sposób:
W obrębie zalążni zalążki mogą być osadzone:
Typy budowy.
Wyróżnia się kilka typów zalążków w zależności od położenia sznureczka i okienka:
Pomiędzy wyżej wymienionymi formami wyróżnia się niekiedy formy pośrednie.

</doc>
<doc id="29972" url="https://pl.wikipedia.org/wiki?curid=29972" title="Miłorzębowe">
Miłorzębowe

Miłorzębowe ("Ginkgoopsida" Engl., "Ginkgopsida") – klasa roślin należąca do nagonasiennych. Kopalni przedstawiciele znani są z licznych skamieniałości, z których najstarsze datowane są od dolnego permu (ok. 280 milionów lat temu). Szczyt rozwoju grupa ta osiągnęła w mezozoiku, kiedy jej przedstawiciele byli bardzo rozpowszechnieni i zróżnicowani. Pod koniec mezozoiku nastąpiło szybkie wymieranie tej grupy, której jedynym reliktem pozostał do czasów współczesnych miłorząb dwuklapowy ("Ginkgo biloba").
Systematyka i pochodzenie.
Pozycja systematyczna miłorzębowych pozostaje niejasna ze względu na specyficzność budowy tych roślin, które pod względem cech organów wegetatywnych nawiązują mocno do iglastych, podczas gdy budowa organów generatywnych przypomina tę u sagowców. Także analizy molekularne nie dają jednoznacznych odpowiedzi. Według Ran i in. z 2018 miłorzębowce tworzą wspólny klad z sagowcami, siostrzany względem pozostałych nagonasiennych, podczas gdy np. według Lu i in. z 2014 klad bazalny tworzą tylko sagowcowe, a miłorzębowce oddzieliły się później jako siostrzane pozostałym nagonasiennym.
Najstarsze znane ze skamieniałości rośliny uznawane za przodków miłorzębowych znane są z wczesnego permu i opisane zostały jako rodzaje "Trichopitys" i "Polyspermophyllum". W ich przypadku zarówno budowa wegetatywna, jak i generatywna wykazuje wyraźne podobieństwa do późniejszych przedstawicieli klasy. Z jeszcze wcześniejszego okresu – karbonu – znane są skamieniałości "Dicranophyllum moorei", którego liście wykazują też podobieństwo (są dychotomicznie podzielone), ale nieznane są organy generatywne tych roślin, umożliwiające ich bardziej jednoznaczne umieszczenie w systemie.
W obrębie klasy wyróżniany jest zwykle jeden rząd – miłorzębowce "Ginkgoales" , aczkolwiek Paleobiology Database Fossilworks wymienia poza tym takie rzędy tu przynajmniej w niektórych ujęciach zaliczane jak: "Calamopityales", "Callistophytales", kajtoniowce "Caytoniales", "Czekanowskiales", "Karkeniales", "Leptostrobales", "Pentoxylales".
W obrębie rzędu miłorzębowce "Ginkgoales" wyróżniane są:
Rodzina "Ginkgoaceae" – miłorzębowate
Rodzina: †"Pseudotorelliaceae"
Rodzina †"Toretziaceae" 
Rodzaje "Incertae sedis":

</doc>
<doc id="29975" url="https://pl.wikipedia.org/wiki?curid=29975" title="Cieplica">
Cieplica



</doc>
<doc id="29976" url="https://pl.wikipedia.org/wiki?curid=29976" title="Wywierzysko">
Wywierzysko

Wywierzysko, reokren – typ bardzo wydajnego źródła krasowego. Najczęściej występuje w regionach górskich. Jest to przeważnie źródło typu wokluzyjskiego (od nazwy francuskiej miejscowości – Fontaine-de-Vaucluse) – nazwa źródła, w którym wypływają na powierzchnię wody podziemne na obszarach krasowych. Wydajność takiego źródła może być znaczna; jeśli jest mniejsza od ilości wody wpływającej do ponoru (wchłonu), wówczas mówimy o ujemnym bilansie zlewni. 
Przykładami wywierzysk są Lodowe Źródło w Dolinie Kościeliskiej oraz wywierzyska Chochołowskie, Bystrej, Goryczkowe i Olczyskie w Tatrach, a także "Siedem Źródeł" na Górze Świętej Anny.
Wywierzyska bywają mylone z wypływem krasowym, którego przykładem jest Wypływ spod Pisanej w Tatrach, w Dolinie Kościeliskiej. 
Rzadko w Polsce spotykany rodzaj wywierzyska wypływającego w jaskini znajduje się w rezerwacie przyrody Zimny Dół.
Wywierzyska zasiedlane są przez gatunki związane z wodami podziemnymi oraz strumieniami czy potokami. Organizmy występujące w reokrenach to: krenobionty i krenofile. 
Wywierzyska są elementem jaskiniowego systemu wód krasowych. Są wykorzystywane przy nurkowaniu jaskiniowym. W Polsce są tylko dwa nadające się do tego celu: w Jaskini Kasprowej Niżnej i Wywierzysku Bystrej. 

</doc>
<doc id="29977" url="https://pl.wikipedia.org/wiki?curid=29977" title="Zwierzęta objęte ścisłą ochroną gatunkową w Polsce (2014–2017)">
Zwierzęta objęte ścisłą ochroną gatunkową w Polsce (2014–2017)

Zwierzęta objęte ścisłą ochroną gatunkową w Polsce (2014–2017) – lista taksonów zwierząt, które zostały objęte ścisłą ochroną gatunkową zgodnie z Rozporządzeniem Ministra Środowiska z dnia 6 października 2014 r. w sprawie ochrony gatunkowej zwierząt. Lista ta zastąpiła wcześniejszą listę i obowiązywała od 8 października 2014 roku.
Rozporządzenie ministra środowiska z 6 października 2014 roku objęło ścisłą ochroną gatunkową następujące zwierzęta:

</doc>
<doc id="29978" url="https://pl.wikipedia.org/wiki?curid=29978" title="Sieć rzeczna">
Sieć rzeczna

Sieć rzeczna (sieć hydrograficzna lub układ hydrograficzny) – ogół cieków na określonym terenie.
Analizując sieć rzeczną bada się jej gęstość, czyli stosunek sumy długości wszystkich cieków przypadających na jednostkę powierzchni, oraz jej "układ". Układ sieci rzecznej wynika głównie z ukształtowania terenu.
Klasyfikacja sieci rzecznej w nawiązaniu do układu sieci.
W zależności od środowiska geograficznego, głównie od rzeźby terenu, budowy geologicznej, a także od stadium rozwoju sieci rzecznej, rozwinęły się różne układy tej sieci.
"Układ pierzasty" – powstaje w długich wąskich dolinach. Jest to jednocześnie sieć symetryczna. Występuje w Bieszczadach.
Układ asymetryczny – to taka sieć, w której lewa i prawa część dorzecza posiada różną powierzchnię i różną liczbę cieków. Symetria, bądź asymetria zależą od budowy geologicznej, rzeźby terenu, wielkości zasilania w wodę i od rozwoju sieci rzecznej. Np. asymetria dorzeczy Wisły i Odry (przewaga prawej części dorzecza) jest spowodowana rozwojem rzeźby polodowcowej i rozwojem sieci rzecznej w holocenie.
"Układ widlasty" – jest charakterystyczny dla jednostronnych zrębów o asymetrycznych stokach. Jest to więc sieć asymetryczna.
"Układ kratowy" – występuje:
"Układ dendryczny" – czyli drzewiasty posiada silnie rozwiniętą sieć rzeczną w górnym biegu w obrębie gór, a słabiej rozwiniętą w dolnym biegu w obrębie pogórzy lub kotlin. W górnym biegu jest to sieć cieków insekwentnych.
"Układ równoległy" – cieki spływają równolegle względem siebie, tworzy się na stożkach sandrowych i wybrzeżach morskich. Mają je rzeki odwadniające sandr kurpiowski oraz cieki na obszarze Żuław Wiślanych, gdzie pomiędzy Nogatem a Wisłą leniwie toczy swe wody szereg krótkich rzek.
"Układ wachlarzowy" – tworzy się najczęściej na stożkach napływowych u podnóży gór.
"Układ pierścieniowy" – cieki spływają w różnych kierunkach z obrzeży wzniesienia.
"Układ osiowy":
"Układ koncentryczny" – inaczej zbieżny, dośrodkowy, tworzy się w obrębie zagłębień bezodpływowych i kotlin. Zagłębienia te mogą mieć genezę, np.:
"Układ decentryczny" – inaczej rozbieżny, odśrodkowy tworzy się na izolowanych wzniesieniach. Układ ten mają rzeki biorące początek na Wzniesieniach Łódzkich.
Uwzględniając ciągłość zasilania rozróżnia się rzeki:
Wyróżniamy również w zależności od długości i wielkości dorzecza rzeki:

</doc>
<doc id="29981" url="https://pl.wikipedia.org/wiki?curid=29981" title="Polio">
Polio



</doc>
<doc id="29992" url="https://pl.wikipedia.org/wiki?curid=29992" title="Ons Hémécht">
Ons Hémécht



</doc>
<doc id="29994" url="https://pl.wikipedia.org/wiki?curid=29994" title="Atenuacja">
Atenuacja

Atenuacja – sztuczne otrzymywanie odmian patogenów (wirusów, grzybów, bakterii) o znacznie obniżonej wirulencji przy równoczesnym zachowaniu ich oddziaływania immunologicznego na organizm. Stosuje się ją w celu wyprodukowania szczepionki.
Atenuowany ustrój chorobotwórczy jest nadal żywy, ale niezdolny do wywołania choroby. Podanie takiego osłabionego drobnoustroju powoduje wytworzenie przez organizm osobnika szczepionego przeciwciał przeciw niemu, a więc wywołanie odpowiedzi na czynnik chorobotwórczy.
Atenuacji dokonuje się prowokując mutacje (używa się w tym celu różnych mutagenów), regulując tempo namnażania przez zmiany temperatury oraz ograniczając ilość części składników w podłożu.
Najbardziej znanym przykładem zastosowania atenuacji w praktyce klinicznej jest BCG – atenuowany szczep "Mycobacterium bovis", stosowany jako szczepionka w zapobieganiu gruźlicy.

</doc>
<doc id="29997" url="https://pl.wikipedia.org/wiki?curid=29997" title="Johan Lucas von Hildebrand">
Johan Lucas von Hildebrand



</doc>
<doc id="30004" url="https://pl.wikipedia.org/wiki?curid=30004" title="L-Innu Malti">
L-Innu Malti



</doc>
<doc id="30007" url="https://pl.wikipedia.org/wiki?curid=30007" title="Goryczka wiosenna">
Goryczka wiosenna

Goryczka wiosenna ("Gentiana verna" L.) – gatunek rośliny należący do rodziny goryczkowatych.
Rozmieszczenie geograficzne.
Występuje w środkowej i południowej części Europy, od Pirenejów po Bałkan, na północy sięgając do Anglii. Poza tym w Afryce Północnej (Maroko) oraz w Azji Zachodniej po Kaukaz. Na wschodzie sięga po wschodnią Syberię i Mongolię. Bardzo pospolita m.in. na Słowacji, gdzie występuje we wszystkich wapiennych masywach Karpat.
W Polsce rośnie w Tatrach, Pieninach oraz na Spiszu (pomiędzy Kacwinem i Łapszami Niżnymi). Występuje też we wschodnich Sudetach, ale jest tam bardzo rzadka. Środkowo- i południowoeuropejska roślina górska.
Zagrożenia i ochrona.
W Polsce i na Słowacji jest gatunkiem chronionym. W Polsce większość jej stanowisk znajduje się na obszarze Tatrzańskiego Parku Narodowego, gdzie jest dobrze chroniona. Zagrożone są niektóre jej stanowiska na Spiszu i Gubałówce w wyniku różnych form użytkowania polan, na których występuje.

</doc>
<doc id="30008" url="https://pl.wikipedia.org/wiki?curid=30008" title="Erb">
Erb

Erb (Er, łac. "erbium") – pierwiastek chemiczny, lantanowiec.
Jest to jeden z czterech pierwiastków, których nazwy zostały utworzone od szwedzkiej miejscowości Ytterby (są to: erb, itr, iterb, terb). Pierwiastek został odkryty w 1843 przez Carla Mosandera.
Występowanie.
Erb występuje w skorupie ziemskiej w ilości 2,8 ppm (wagowo), w postaci 6 trwałych izotopów (znanych jest ponad 30 izotopów). Najważniejszymi minerałami erbu są:
Zastosowanie.
Erb stosowany jest w telekomunikacji we wzmacniaczach sygnału światłowodowego, tzw. EDFA (). Wykorzystuje się tu jego zdolność do luminescencji z emisją światła o długości fali 1,55 μm, która jest wykorzystywana w światłowodach, gdyż przy tej długości fali występują najmniejsze straty transmisji we włóknach ze szkła krzemionkowego. Wykorzystywany jest także jako dodatek stopowy do wanadu, gdyż obniża jego twardość i ułatwia obróbkę. Tlenek erbu(III) ma intensywny różowy kolor i używany jest do barwienia szkła i szkliw do porcelany oraz do barwienia cyrkonii.

</doc>
<doc id="30010" url="https://pl.wikipedia.org/wiki?curid=30010" title="Karl May">
Karl May

Karl Friedrich May (pol. Karol May, ur. 25 lutego 1842 w Ernstthal, zm. 30 marca 1912 w Radebeul) – powieściopisarz niemiecki, znany głównie z powieści przygodowych o Dzikim Zachodzie. Jeden z najpopularniejszych i pierwszy pod względem liczby sprzedanych egzemplarzy pisarzy w historii literatury niemieckiej.
Życiorys.
Karl May pochodził z ubogiej rodziny tkackiej. Na świat przyszedł jako jeden z czternaściorga dzieci. Do piątego roku życia był niewidomy, odzyskał wzrok dzięki operacji. Początkowo pracował jako nauczyciel, jednak ze względu na popełnione wykroczenia został zwolniony z pracy. Popadał w konflikty z prawem, na skutek których wiele razy trafił do więzienia, głównie za drobne kradzieże. Właśnie w więzieniu odkrył swój talent pisarski. Po wyjściu na wolność (1874) podjął pierwsze poważniejsze próby literackie. W roku 1875 przybył do Drezna i pracował jako redaktor. W roku 1877 został etatowym pisarzem. Na początku swojej drogi literackiej pisarz tworzył tzw. powieści brukowe, ukrywając się pod pseudonimami, np. Capitain Ramon Diaz de la Escosura. Najbardziej znaną powieścią z tego wczesnego okresu twórczości jest "Leśna Różyczka".
Pracując jeszcze w redakcji, poznał Emmę Pollmer, z którą wziął ślub w 1880 r. Pisarz mieszkał najpierw w Hohenstein-Ernstthal, aż w 1883 roku przeprowadził się ponownie do Drezna. Przełom w jego karierze literackiej nastąpił w 1882 r. – zaczął wtedy opisywać przygody swoich bohaterów w egzotycznych krainach: na Dzikim Zachodzie i Bliskim Wschodzie. Sławę przyniosła mu szczególnie seria powieści dziejących się na Dzikim Zachodzie, których najbardziej znanymi bohaterami byli Winnetou, szlachetny wódz Apaczów i jego biały przyjaciel Old Shatterhand – "alter ego" pisarza. Sukces powieści polega na tym, że fikcyjne wydarzenia zostały bardzo sugestywnie osadzone w geograficznych, obyczajowych i kulturowych realiach. Z postacią Old Shatterhanda pisarz niemal całkowicie się utożsamiał – jako bohater swoich powieści pozował do zdjęć, odpowiadał na listy, na drzwiach swojego domu w Radebeul umieścił wizytówkę „Karl May zwany Old Shatterhandem”.
Karl May zyskał popularność w Europie.
Na początku XX wieku stał się ofiarą licznych procesów i dociekań prasowych. Odkrycie kryminalnych czynów w młodości było powodem ataków krytyków literackich. Karl May musiał walczyć przed sądami o swoje dobre imię, prawa autorskie i uznanie jego twórczości. Dużym wstrząsem był dla niego również rozwód w 1903 r. z pierwszą żoną – Emmą. May nie pozostał jednak długo samotny – jeszcze w tym samym roku poślubił Klarę Plöhn. Przeżyte zdarzenia i osobiste kłopoty odbiły się na jego zdrowiu. 30 marca 1912 roku pisarz umarł nagle w swojej willi w Radebeul.
Większą część majątku pozostawił fundacji pod jego imieniem, która w 1928 r. otworzyła muzeum w Radebeul. W początkowej fazie pieczę nad fundacją sprawowała druga żona Maya – Klara.
May po raz pierwszy odwiedził USA dopiero w 1908 roku, już po napisaniu swoich dzieł, których fabuła rozgrywała się na Dzikim Zachodzie. Nieznajomość realiów miejsc akcji kompensował dobrym przygotowaniem teoretycznym, fantazją i kreatywnością. Karl i Klara Mayowie odbyli swoją podróż do USA na pokładzie sławnego, czterokominowego liniowca NDL-u – „Kronprinzessin Cecilie”.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.
Chociaż utwory Karla Maya były wielokrotnie krytykowane jako mało ambitna literatura, to kolejne pokolenia czytelników wciąż się nimi fascynują, głównie ze względu na wartką akcję, egzotykę i humor. Również humanitarne tendencje (dużą rolę odgrywa chrześcijański duch powieści) i poparcie uciskanych narodów (przede wszystkim Indian) stanowią o uniwersalności jego twórczości.
Książki Maya były tłumaczone na co najmniej 33 języki i wydane w łącznej liczbie ponad 200 mln egzemplarzy. Same niemieckie wydania osiągnęły nakład 80 milionów. Karl May należy dzięki temu do grona najpopularniejszych i najlepiej sprzedających się pisarzy niemieckich do czasów obecnych.
Wpływ książek Karla Maya na Adolfa Hitlera.
Klaus Mann opublikował w 1940 tekst 'Karl May: Hitler's Literary Mentor. W. Raymond Wood w 1990 przedstawił 'The Role of the Romantic West in Shaping the Third Reich'. Niemiecki badacz kolonializmu Jürgen Zimmerer oskarża książki Maya o rasizm i uważa Hitlera i Himmlera za miłośników tych książek. Hitler miał podobno wiele książek Maya, nie ma jednak na to dowodu. Hitler uczestniczył w spotkaniu z pisarzem 22 marca 1912 w Wiedniu.
Twórczość.
Głównymi bohaterami powieści, których akcja toczy się na Dzikim Zachodzie, są Old Shatterhand oraz Apacz Winnetou. Do najbardziej znanych utworów tego cyklu należą:
Główni bohaterowie utworów o akcji toczącej się na Bliskim Wschodzie to Kara ben Nemzi oraz jego służący i przyjaciel Halef. Najbardziej popularne powieści z tej serii tworzą tzw. cykl arabski. Tytuły wchodzące w skład tego cyklu:
Inne cykle wschodnie to: ' (t. I-III) oraz ' (t. I-IV), na który składają się następujące tytuły (trzy pierwsze części polskiego wydania odpowiadają dwóm pierwszym tomom cyklu w oryginale):
a także tworzące jedną całość:
Inne utwory podróżniczo-przygodowe Karla Maya to powieści rozgrywające się w Ameryce Południowej:
na Dalekim Wschodzie (Chiny):
w Afryce:
Cykl "Ród Rodrigandów" (przeróbka wydawnictwa Karl May Verlag, oparta na słynnym zeszytowym brukowcu Maya pt. "Leśna Różyczka"). Serię wznowiono po raz pierwszy w Polsce powojennej (wersja skrócona) w latach 1988–1991 (KAW Szczecin, seria: „Biblioteka Podróży, Przygody i Sensacji”).
Począwszy od 1910 r. aż do II wojny światowej Karl May był w Polsce bardzo popularny; postaci z jego powieści były powszechymi „idolami” młodzieży. W czasach Polski Ludowej ukazał się tylko "Winnetou", "Old Surehand", "Skarb w Srebrnym Jeziorze" oraz "W Kordylierach". Dopiero w latach osiemdziesiątych i dziewięćdziesiątych wydano w Polsce większość jego utworów. Nowe tytuły tłumaczone były z niemieckich przeróbek Karl May Verlag, a przedwojenne wznowienia – skrócone.
Ekranizacje.
Na motywach powieści Karla Maya powstał (głównie w latach sześćdziesiątych) cykl filmów o przygodach Winnetou. Główne role grali w nich Pierre Brice jako Winnetou, Lex Barker jako Old Shatterhand oraz Stewart Granger jako Old Surehand. Filmy te były wyświetlane w kinach w Polsce Ludowej w latach 60. XX wieku.

</doc>
<doc id="30013" url="https://pl.wikipedia.org/wiki?curid=30013" title="Psowate">
Psowate

Psowate (Canidae) – rodzina lądowych ssaków z podrzędu psokształtnych (Caniformia) w obrębie rzędu drapieżnych (Carnivora) obejmująca między innymi psy, wilki, lisy, kojoty i szakale – łącznie ponad 30 współcześnie żyjących gatunków rozprzestrzenionych na wszystkich kontynentach poza Antarktydą. W Polsce występuje wilk szary ("Canis lupus"), lis rudy ("Vulpes vulpes"), jenot azjatycki ("Nyctereutes procyonoides") – introdukowany w 1955 i szakal złocisty ("Canis aureus"). Udomowioną formą wilka jest pies domowy, który od tysięcy lat towarzyszy ludziom jako zwierzę użytkowe, a także domowe. W zapisie kopalnym Canidae znane są od eocenu.
Występowanie i biotop.
Zasięg występowania psowatych obejmuje wszystkie kontynenty z wyjątkiem Antarktydy. Brak ich również na niektórych wyspach (Madagaskar, Hawaje, Filipiny, Borneo i Nowa Zelandia). W Australii i na Nowej Gwinei zostały introdukowane w czasach prehistorycznych. Psowate łatwo przystosowują się do zróżnicowanych warunków środowiskowych, zajmują niemal wszystkie dostępne biotopy. Większość żyje na otwartych terenach trawiastych, lis polarny – w rejonach arktycznych, a fenek pustynny na terenach suchych i pustynnych. Lisy i kojoty przystosowały się do życia w miastach.
Charakterystyka.
Są to ssaki średniej wielkości. Najmniejszym przedstawicielem psowatych jest fenek pustynny, a największym – wilk szary. W Los Angeles, w asfaltowym bagnie La Brea, zachowały się szczątki jeszcze większego zwierzęcia, "Canis dirus". Gatunek ten wyginął cztery tysiące lat temu.
Większość psowatych ma długie łapy, u wszystkich zakończone tępymi, niewciągalnymi pazurami. Są półstopochodne. Kończyny przednie pięcio-, a tylne czteropalczaste. Jedynie likaon pstry ma wszystkie kończyny czteropalczaste. Mają wydłużoną czaszkę, dość dużą puszkę mózgową, duże, trójkątne uszy, spiczasty nos i smukłe, muskularne ciało zakończone długim, puszystym ogonem. Narząd kopulacyjny samców jest wspomagany obecnością "baculum", co powoduje, że kopulująca para pozostaje złączona jeszcze przez kilka minut do godziny – w zależności od gatunku.
Długość i gęstość sierści poszczególnych gatunków psowatych jest zależna od klimatu, w którym żyją. Ubarwienie większości psowatych jest zwykle szare lub rude, jaśniejsze od spodu, na pysku i łapach. Włosy czuciowe są obecne, ale słabiej rozwinięte niż u kotowatych. Niektóre gatunki psowatych są utrzymywane na fermach zwierząt futerkowych – ich futro jest wykorzystywane w przemyśle futrzarskim.
Psowate charakteryzują się niewyspecjalizowanym uzębieniem, typu tnąco-kruszącego, z silnie rozwiniętymi kłami i łamaczami. Płuca o dużej pojemności i charakterystyczna dla psowatych budowa kości przedramienia są przystosowaniem do intensywnego biegu. Są bardzo wytrzymałymi biegaczami. Najszybciej biegają kojoty. Wilki natomiast potrafią przemieszczać się od kilkudziesięciu do 200 kilometrów dziennie. Psowate chwytają swe ofiary poprzez gwałtowny atak z zaskoczenia lub po długotrwałym pościgu. Dopadniętą ofiarę powalają na ziemię i zabijają chwytając zębami za gardło. Duże ofiary są w czasie biegu kąsane w miękkie części ciała, co spowalnia ich ucieczkę.
Mają doskonale rozwinięty zmysł węchu i dobrze rozwinięty słuch. Węch i słuch psowatych mają bardzo duże znaczenie przy poszukiwaniu pokarmu oraz w komunikacji wewnątrzgatunkowej. Najsłabiej rozwiniętym zmysłem jest wzrok.
Żywią się upolowanymi przez siebie zwierzętami, znalezioną padliną, pozostawionymi przez ludzi odpadkami. Dietę uzupełniają jagodami.
Prowadzą zwykle naziemny tryb życia, są aktywne dniem i nocą. Chronią się w norach wykopanych przez siebie lub przez inne ssaki, zajmują jaskinie, szczeliny skalne albo wykroty. Mniejsze gatunki są samotnikami, jak lisy, większe (wilki, likaony, cyjony) często żyją w stadach zwanych watahami. W takich stadach jest silnie zaznaczona hierarchia społeczna. Niektóre gatunki tworzą pary monogamiczne. Niezależnie od struktury socjalnej, wszystkie psowate są terytorialne. Zajmowane areały osobnicze i terytoria są znakowane moczem, odchodami i wydzieliną gruczołów zapachowych. W komunikacji wykorzystują głównie sygnały zapachowe i akustyczne, a w kontaktach bezpośrednich – również wizualne. Szczególnie rozwinięte są sygnały akustyczne.
Osobniki samotne polują na drobne kręgowce, głównie gryzonie i ptaki. Gatunki, które polują grupowo atakują nawet duże ssaki kopytne. Często atakują zwierzęta hodowlane przez co są bezlitośnie tępione.
Psowate nie zapadają w sen zimowy – wyjątkiem jest jenot. Do rozrodu przystępują raz w roku. Ciąża trwa 50-80 dni. Samica rodzi od jednego do kilkunastu młodych w jednym miocie. Młode rodzą się owłosione, mają zamknięte oczy i uszy. Przez 4-8 tygodni wymagają opieki rodziców. W okresie opieki nad młodymi samiec zwykle pomaga samicy przy obronie młodych przed napastnikami i w zdobywaniu pokarmu. Psowate żyją na wolności 8-18 lat, jednak średnia długość ich życia jest zwykle krótsza.
Zagrożenia.
Większość gatunków z rodziny psowatych została wpisana do Czerwonej Księgi Gatunków Zagrożonych Międzynarodowej Unii Ochrony Przyrody i Jej Zasobów, w tym wilk rudy, lis Darwina i lis wyspowy w kategorii krytycznie zagrożonych wyginięciem (CR).
Udomowienie.
Niektóre gatunki psowatych dają się oswajać. Pies domowy był pierwszym zwierzęciem udomowionym przez człowieka. Badania prowadzone w Rosji dowiodły, że dzikie psowate dość często już w pierwszej generacji (odpowiednio wychowywane) mogą wykazywać przyjazne nastawienie do człowieka, szukając jego uwagi i przejawiać zachowanie charakterystyczne dla psów. Po 40 latach udamawiania zupełnie dzikiej rasy lisów na Syberii, 80% z tych, które znajdowały się w posiadaniu naukowców, nadawało się do życia z ludźmi jako zwierzę domowe.
Stara systematyka.
Starsze systemy umieszczały psowate wraz z kotami w nadrodzinie Cynofeloidea i wyróżniały wśród współczesnych psowatych trzy podrodziny: Caninae (7 rodzajów z 31 gatunkami), Simocyoninae (3 rodzaje z 3 gatunkami) i Otocyoninae (1 rodzaj z 1 gatunkiem).
Nowoczesna systematyka.
Badania naukowców diametralnie zmieniły klasyfikację rodziny. Nowoczesna systematyka została oparta zarówno na badaniach genetycznych, jak i anatomii porównawczej.
Pies należy do tego samego gatunku co wilk szary, a ich różnica w sekwencji zarówno jądrowego, jak i mitochondrialnego DNA nigdy nie przekracza 0,2%. 
Dingo australijskie są psami, ale ich DNA jest jeszcze bardziej zbliżone do wilków.
Wilk rudy jest realnie prawdziwym gatunkiem, który współpowstał z "Canis edwardii" w Ameryce Północnej wraz z kojotem preriowym, podczas gdy w tym samym czasie wilk szary powstawał w Eurazji. Jedna z odizolowanych populacji wilka rudego została znaleziona w południowo-wschodniej Kanadzie w parku narodowym Algonquin.
Nieprawdą jest, że likaon pstry i cyjon rudy należą do zupełnie innej podrodziny. Nastąpiła zmiana ich pozycji systematycznej, a obydwa gatunki są bardzo blisko spokrewnione z rodzajem "Canis". Twierdzi się nawet, że cyjona należy zaliczyć do tego samego rodzaju co wilka szarego.
Nastąpiła również zmiana w klasyfikacji południowoamerykańskich psowatych. Lisy takie jak nibylis andyjski czy majkong krabożerny są jeszcze bliższe wilkom i szakalom. Pozorny lisopodobny wygląd niektórych gatunków z Ameryki Południowej jest tylko wynikiem zjawiska konwergencji. Pampasowiec grzywiasty i pakożer leśny zaś są najbardziej prymitywne z psów (Canini), także niektórzy naukowcy czasami klasyfikują te dwa gatunki w osobny takson (osobne plemię).
Lisy z rodzaju "Urocyon" są najbardziej prymitywnymi gatunkami spośród wszystkich lisów.
Otocjon wielkouchy jest bliższy lisom i nie tworzy osobnej podrodziny. Został jednak wraz z innym prymitywnym gatunkiem – jenotem zaliczony do tzw. plemienia „prymitywnych psów” jako trzeciego taksonu wydzielonego w podrodzinie psowatych właściwych (Caninae).
Podział systematyczny.
Do rodziny należą następujące występujące współcześnie rodzaje:
Opisano również kilkadziesiąt rodzajów wymarłych:
Drzewo filogenetyczne.
Drzewo filogentyczne współczesnych Canidae z datami rozbieżności podanymi w milionach lat:

</doc>
<doc id="30015" url="https://pl.wikipedia.org/wiki?curid=30015" title="Wojna w Bośni i Hercegowinie">
Wojna w Bośni i Hercegowinie

Wojna w Bośni i Hercegowinie – tocząca się w latach 1992–1995 wojna domowa. Zwaśnione strony stanowili walczący o autonomię bośniaccy Serbowie oraz władze Republiki Bośni i Hercegowiny, na której terenie toczyły się główne walki, wraz ze skonfederowanymi z nimi od pewnego momentu Chorwatami. W wyniku działań wojennych, a przede wszystkim w wyniku czystek etnicznych, zginęło od 97 tys. do 110 tys. ludzi (niektóre źródła podają nawet do 200 tys.), a ponad 1,8 miliona zmuszonych zostało do opuszczenia swoich domów. Wszystkie strony konfliktu dopuściły się licznych czystek etnicznych, rabunków i gwałtów na ludności cywilnej. Trwająca blisko cztery lata wojna i czystki etniczne zostały zakończone wymuszonym przez Sojusz Północnoatlantycki (NATO) układem w Dayton. Na mocy mandatu ONZ NATO przeprowadziło w tym celu operacje lotnicze „Deny Flight” oraz „Deliberate Force”.
Początek wojny.
W pierwszych dniach marca 1992 roku w Socjalistycznej Republice Bośni i Hercegowiny odbyło się referendum, w którym głosujący prawie jednogłośnie tj. 99,7% przy frekwencji wynoszącej 64% opowiedziała się za wyjściem republiki z federacji jugosłowiańskiej i niepodległością. Było to jednak niezgodne z ówczesną federalną konstytucją Jugosławii. Serbowie (około 32% ludności republiki według stanu na 1991) zbojkotowali referendum. 3 marca 1992 roku Republika Bośni i Hercegowiny ogłosiła niepodległość. Bardzo szybko, bo już w kwietniu, została uznana przez wspólnotę międzynarodową za niepodległe państwo. Natychmiast wybuchły walki. W jednym z pierwszych starć naprędce zebrane oddziały bośniackie (policjanci, ochotnicy i członkowie lokalnych gangów mafijnych) odparły Armię Jugosłowiańską, która próbowała odzyskać kontrolę nad Sarajewem, nową stolicą Bośni. Rozpoczęło się oblężenie miasta, które trwało przez 3,5 roku. Najsłynniejszym miejscem w Sarajewie stała się “Aleja Snajperów” – jedna z głównych ulic miasta pozostająca przez cały czas pod ostrzałem snajperów. W całym Sarajewie z wszystkiego, z czego się dało, budowano osłony przed ich ogniem. Z opanowanych przez Serbów wzgórz otaczających Sarajewo tysiące armatnich i moździerzowych pocisków spadały na miasto (w ciągu pierwszych 10 miesięcy oblężenia spadło na Sarajewo 800 tys. pocisków, czyli ponad 2,5 tys. dziennie).
Już w kwietniu do oblężonego miasta przybyło 1,2 tys. żołnierzy ONZ. W tym samym czasie Serbowie bośniaccy proklamowali własną republikę. W maju armia federalna wycofała się z Bośni, ale pozostawiła w kraju swoją broń, a wielu żołnierzy pozostało w Bośni i przyłączyło się do sił serbskich. Każda z walczących stron rozpoczęła na kontrolowanych przez siebie terenach czystki etniczne. Sytuację Bośniaków pogarszało znacznie embargo, nałożone przez ONZ 25 września 1991 roku na kraje byłej Jugosławii. Zgodnie z nim nie mogły one legalnie kupować broni. Wykorzystując słabość przeciwnika Serbowie opanowali ponad 75% powierzchni Bośni i Hercegowiny.
Rozpad starej Jugosławii.
27 kwietnia 1992 proklamowana została nowa Jugosławia złożona z Serbii i Czarnogóry (oprócz Bośni i Hercegowiny federację opuściły jeszcze Słowenia, Chorwacja i Macedonia). W maju RB ONZ nałożyła na nową Jugosławię bardzo surowe sankcje, które w następnych latach uległy zaostrzeniu. Sankcje pogorszyły i tak złą sytuację gospodarczą nowej Jugosławii, ale jednocześnie ograniczyły możliwość wspierania serbskich separatystów w Bośni i Chorwacji przez Belgrad. W czerwcu siły serbskie przekazały sarajewskie lotnisko ONZ, co ułatwiło dostarczanie pomocy humanitarnej do miasta. W lipcu Chorwaci proklamowali w południowej części republiki Herceg-Bośnię, co jeszcze bardziej pogorszyło sytuację Boszniaków (muzułmańskiej ludności Bośni – około 40 procent mieszkańców republiki). Istnieją podejrzenia, że w tym czasie prezydenci Chorwacji – Franjo Tuđman i Serbii – Slobodan Milošević porozumieli się co do podziału Bośni pomiędzy swoje państwa. W latach 1991–1993 Milošević otwarcie popierał działania bośniackich i chorwackich Serbów oraz głosił konieczność obrony przed “chorwackim ludobójstwem” i “islamskim fundamentalizmem”.
W sierpniu 1992 roku światem wstrząsnęły zdjęcia z serbskich obozów dla internowanych (według danych ONZ było ich wtedy 466 w całej byłej Jugosławii, z czego 333 w Bośni), w których według danych bośniackich mogło być przetrzymywanych nawet 120 tys. osób. We wrześniu ONZ wykluczyła Jugosławię, uznając, że federacja Serbii i Czarnogóry jest nowym państwem i nie może występować jako “stara” Jugosławia. W grudniu prezydent bośniackich Serbów Radovan Karadžić zaprzeczył istnieniu jakichkolwiek obozów, mimo wszędzie publikowanych zdjęć przedstawiających wygłodzonych więźniów stojących za drutem kolczastym.
Należy podkreślić, że władze bośniackie nie były w czasie wojny czysto muzułmańskie. Serbami byli zarówno wiceprezydent republiki, jak i przewodniczący parlamentu. Zastępcami naczelnego dowódcy sił bośniackich byli Serb i Chorwat, a co piąty obrońca Sarajewa był Serbem. Również w armii Republiki Serbskiej służyło wielu muzułmanów, a muzułmańska prowincja Zachodnia Bośnia ogłosiła autonomię i współpracowała z armią serbską w walce z V korpusem Armii Bośni.
Działania sił pokojowych ONZ i interwencja NATO.
W styczniu 1993 roku okazało się, jak niewielkie były możliwości oddziałów ONZ stacjonujących w Bośni. Francuski transporter przewożący wicepremiera Republiki Bośni i Hercegowiny Hakija Turajlicia został bezprawnie zatrzymany przez serbskich żołnierzy. Negocjacje trwały dwie godziny i kiedy otwarty został tył transportera, serbski żołnierz odepchnął francuskiego pułkownika i siedmioma strzałami zabił wicepremiera. W lutym RB ONZ upoważniła “błękitne hełmy” do użycia broni, gdyby było to konieczne, ale dowódcy sił ONZ woleli nie ryzykować. W tym samym miesiącu RB ONZ podjęła decyzję o utworzeniu trybunału międzynarodowego w Hadze, którego zadaniem jest sądzenie odpowiedzialnych za zbrodnie wojenne popełnione na terenie byłej Jugosławii. W maju 1993 roku utworzone zostały “bezpieczne strefy”. Były to: Srebrenica, Tuzla, Žepa, Goražde, Bihać i Sarajewo. Ich ochronę przejęło ONZ. Rozmieszczono w nich słabe siły pokojowe, które były skrępowane rozkazami prawie całkowicie zabraniającymi używania broni i angażowania się w walki. Przez cały 1993 i część 1994 roku Chorwaci i Muzułmanie walczyli w Bośni między sobą. Dopiero w marcu 1994 ogłosili zawieszenie broni i podpisali w Waszyngtonie porozumienie, które proklamowało powstanie Federacji Bośni i Hercegowiny, a także przewidywało możliwość utworzenia konfederacji Bośni i Hercegowiny z Chorwacją. Do muzułmańsko-chorwackiej federacji zaproszono także bośniackich Serbów, ale propozycja została odrzucona. W tym czasie Serbowie kontrolowali 70% terytorium Bośni i Hercegowiny.
Skuteczność działań ONZ okazała się jednak niewielka. Okrucieństwo, z jakim Serbowie zwalczali początkowo Muzułmanów na terenie Bośni, skupiło uwagę światowych mediów. Wywierały one coraz większą presję na Organizację Narodów Zjednoczonych i Sojusz Północnoatlantycki w celu podjęcia działań, które położyłyby kres krwawym walkom na terenie Bośni i Hercegowiny. ONZ zareagowała na to rezolucją Rady Bezpieczeństwa nr 819, wyznaczającą sześć stref bezpieczeństwa, w których wszelkie ataki zbrojne były zabronione: Sarajewo, Tuzla, Bihać, Srebrenica, Žepa i Goražde. Przyjęta przez Radę Bezpieczeństwa kolejna rezolucja nr 836 była reakcją na walki rozpoczęte przez siły paramilitarne bośniackich Serbów. Zgodnie z tą rezolucją, NATO zapewnić miało bezpośrednie wsparcie lotnicze wewnątrz stref bezpieczeństwa oraz w ich pobliżu, pomagając tym samym siłom pokojowym Organizacji Narodów Zjednoczonych UNPROFOR w realizacji ich mandatu. Upoważniał on siły pokojowe do powstrzymywania ataków na strefy bezpieczeństwa, monitorowania przerwania ognia oraz – w razie konieczności – użycia przemocy zbrojnej w celu zapewnienia sobie swobody przemieszczania lub osłony konwojów humanitarnych. Efektem tego było zapoczątkowanie w kwietniu 1993 roku natowskiej kampanii lotniczej nad Bośnią i Hercegowiną, której celem była egzekucja ogłoszonego przez ONZ całkowitego zakazu lotów nad Bośnią i Hercegowiną, wsparcie sił pokojowych UNPROFOR w zabezpieczaniu stref bezpieczeństwa, oraz przymuszenie stron konfliktu do wycofania z nich broni ciężkiej. Samoloty NATO zrzucały także żywność i lekarstwa (akcja ta była krytykowana, ponieważ część zrzutów wpadała w ręce serbskie). Przez cały czas Zachód i Rosja podejmowały różne inicjatywy pokojowe, które nie przynosiły jednak oczekiwanych efektów. Najsłynniejszą z nich był tzw. plan Vanca i Owena przewidujący podział Bośni i Hercegowiny na 10 kantonów. Został on jednak odrzucony w referendum przez bośniackich Serbów w maju 1993 roku (96% przeciw). Latem 1993 Serbowie opanowali góry Igman i Bjelaśnica, całkowicie odcinając Sarajewo od świata.
W czasie, kiedy rosła niechęć do wojny w Serbii, narastało też zniecierpliwienie państw zachodnich przedłużającym się konfliktem. Gdy w lutym 1994 roku wystrzelony przez nieznanych sprawców pocisk moździerzowy zabił na sarajewskim targowisku 68 osób (strony konfliktu obarczały się wzajemnie zarzutami, a Serbowie twierdzili, iż zamachu dokonali muzułmanie chcąc wywołać interwencje międzynarodową), NATO nakazało Serbom wycofanie ciężkiej broni z okolic Sarajewa i jej zdeponowanie w magazynach ONZ. 10 kwietnia lotnictwo NATO zaatakowało siły serbskie pod Goražde. Trzeba dodać, że była to pierwsza operacja NATO od czasu założenia sojuszu w 1949 r. W tym samym miesiącu powstała Grupa Kontaktowa (Stany Zjednoczone, Francja, Niemcy, Wielka Brytania i Rosja), która przygotowała kolejną propozycję pokojową (podział Bośni na dwie części: 49% dla Serbów, 51% dla federacji chorwacko-bośniackiej). Podzieliła ona jednak los poprzednich propozycji, gdy w sierpniu Serbowie odrzucili ją w referendum (znów 96% przeciw). W sierpniu samoloty NATO zaatakowały pozycje Serbów pod Sarajewem w odpowiedzi na porwanie z magazynów ONZ broni ciężkiej, która została tam zdeponowana w lutym. Po nalotach Serbowie oddali broń. W tym samym miesiącu Serbia odcięła swoje dostawy dla bośniackich Serbów (efekt międzynarodowych nacisków na Miloševicia). Siły UNPROFOR (Siły Ochronne ONZ) na terenie Bośni i Hercegowiny liczyły w tym czasie już 24 tys. żołnierzy.
1 stycznia 1995 roku wszedł w życie czteromiesięczny rozejm wynegocjowany przez byłego prezydenta Stanów Zjednoczonych Jimmy’ego Cartera. 20 marca wzmocnione mimo embarga (między innymi dzięki pomocy państw islamskich) wojska bośniackie uderzyły na Serbów odbijając niewielkie terytoria. 26 maja serbska artyleria po raz kolejny zbombardowała Sarajewo. W odpowiedzi uderzyło na Serbów lotnictwo NATO. W odwecie Serbowie zatrzymali 350 żołnierzy ONZ, którzy zostali uwolnieni dopiero dzięki interwencji władz Jugosławii. Państwa zachodnie podjęły po tych wydarzeniach decyzję o wysłaniu do Bośni i Hercegowiny dodatkowych 10 tys. żołnierzy. Strony konfliktu dysponowały w połowie 1995 roku następującymi siłami: Muzułmanie mieli 110 tys. żołnierzy, około 40 czołgów i 20 dział, Bośniaccy Serbowie mieli 80 tys. żołnierzy, 330 czołgów i podobną liczbę dział, a siły bośniackich Chorwatów liczyły wtedy 50 tys. ludzi, dysponujących 75 czołgami i dwoma setkami dział.
Kulminacja walk i układ pokojowy.
W połowie 1995 sytuacja Serbów zaczęła się radykalnie pogarszać. W Chorwacji wojska chorwackie odbiły z rąk serbskich Zachodnią Slawonię. Tymczasem Serbowie bośniaccy postanowili zlikwidować muzułmańskie enklawy we wschodniej części Bośni. 11 lipca zdobyli Srebrenicę i w następnych dniach wymordowali ponad siedem tysięcy muzułmańskich chłopców i mężczyzn. Nieliczni szczęśliwcy zdołali przedrzeć się przez terytoria serbskie do Tuzli unikając polujących na nich Serbów i pułapek (miny, zasadzki).
Dwa tygodnie później padła inna enklawa – Žepa. Dopiero 1 sierpnia NATO zagroziło nalotami, jeśli zaatakowane zostaną kolejne enklawy. W sierpniu Chorwaci szybkim uderzeniem zdobyli kontrolowaną przez Serbów część Chorwacji (Krajina) (operacja “Burza”) i wkroczyli do Bośni; rząd chorwacki na początku się do tego nie przyznawał. Wspomagały ich oddziały bośniackie z Bihacia. Trzeba również dodać, że strefy bezpieczeństwa organizowane przez ONZ były wykorzystywane przez siły bośniackie jako kryjówki np. ze Srebrenicy dokonywali ataków na okoliczne serbskie wioski oraz poprzez granice na tereny Jugosławii, w których niejednokrotnie dochodziło do krwawych masakr.
Pod koniec sierpnia 1995 roku bośniaccy Serbowie, ostrzeliwując Goražde i Sarajewo, zmusili niejako rząd Republiki Bośni i Hercegowiny do zwrócenia się z oficjalną prośbą o pomoc do NATO. Prośba ta była tym bardziej uzasadniona, że 18 sierpnia Organizacja Narodów Zjednoczonych podała do publicznej wiadomości informację o wycofaniu kontyngentu brytyjskiego, przy czym nie zamierzano wprowadzić innych jednostek pokojowych. Rząd Bośni słusznie obawiał się zatem o bezpieczeństwo 60 tysięcy muzułmanów, których pozostawiono właściwie bez żadnego wsparcia ze strony społeczności międzynarodowej. Cztery dni później, bośniaccy Serbowie ostrzelali z moździerzy Sarajewo. W wyniku ataku zginęło 6 osób, a około 40 zostało rannych. Rząd w Sarajewie domagał się zatem ukarania bośniackich Serbów, lecz ONZ odmówiła podjęcia jakichkolwiek działań, uznając, że zostali oni wcześniej sprowokowani atakiem bośniackiej armii rządowej na dzielnicę zamieszkałą przez Serbów. W tym czasie rząd Bośni i Hercegowiny czynił wiele starań, by zachęcić zarówno państwa zachodnie, jak i NATO do interwencji militarnej. Ambasador Stanów Zjednoczonych przy ONZ Richard Holbrooke, występując w amerykańskim programie telewizyjnym, oświadczył, że jeśli rozmowy pokojowe zostaną zerwane, NATO natychmiast rozpocznie nową operację powietrzną, zakładającą tym razem aktywne uderzenia lotnictwa Sojuszu na oddziały bośniackich Serbów we wszystkich strefach bezpieczeństwa oraz ich zintegrowany system obrony przestrzeni powietrznej. Ze względu jednak na wydarzenia w Sarajewie, operacja ta została zainicjowana zanim rozpoczęto rozmowy pokojowe. Bezpośrednim wydarzeniem, które zgodnie z opracowanymi wcześniej planami mogły uruchomić operację „Deliberate Force”, był serbski ostrzał Sarajewa z moździerzy. Krótko po godzinie 10 w poniedziałek 28 sierpnia 1995 roku, na stolicę Bośni spadło 5 pocisków, z których 4 trafiły w znajdujące się w centrum miasta targowisko. W wyniku tego ostrzału, śmierć poniosło 37 osób, a ponad 80 zostało rannych. Rząd Bośni zagroził bojkotem mających się rozpocząć rozmów pokojowych, jeśli mimo tego kolejnego już ataku na Sarajewo, NATO i ONZ nie zainicjują uderzeń lotniczych. Jedynym czynnikiem, który powstrzymywał jeszcze NATO przed rozpoczęciem operacji „Deliberate Force”, była konieczność wykazania, że to rzeczywiście strona serbska ponosi winę za to zajście. W czasie gdy prowadzący śledztwo oficerowie ONZ poszukiwali dowodów mogących potwierdzić bądź wykluczyć winę Serbów, ostatni żołnierze brytyjskiego kontyngentu sił pokojowych ONZ opuszczali Goražde, kierując się w stronę granicy z Serbią i Czarnogórą. Po złożeniu raportu potwierdzającego winę bośniackich Serbów za masakrę w Sarajewie, pełniący wówczas obowiązki dowódcy sił pokojowych ONZ (UNPROFOR), generał Rupert Smith oraz admirał Leighton Smith, w nocy z 28 na 29 sierpnia podjęli decyzję o rozpoczęciu kolejnej operacji powietrznej NATO w Bośni i Hercegowinie. 
29 sierpnia 1995 roku z terytorium Bośni i Hercegowiny wycofali się także żołnierze francuscy, opuszczając ostatnie dwa posterunki obserwacyjne rozmieszczone w pobliżu Sarajewa. Rozwiązano w ten sposób problem brania zakładników z sił pokojowych ONZ przez bośniackich Serbów. Admirał Smith wysłał wiadomość przez Kwaterę Główną NATO w Mons, wzywając samoloty wydzielone do wsparcia operacji „Deny Flight” do przebazowania na wskazane lotniska na terenie Włoch, celem umożliwienia wykonania operacji „Deliberate Force”. Ponadto wydał rozkaz nakazujący dowódcy amerykańskiego lotniskowca zajęcie na Adriatyku dogodnej pozycji do wykonania uderzeń lotniczych na obiekty znajdujące się na terenie Bośni i Hercegowiny. Tego samego dnia, dowódca Wielonarodowego Centrum Operacji Powietrznych (CAOC) otrzymał oficjalny rozkaz rozpoczęcia kampanii powietrznej „Deliberate Force”. 30 sierpnia 1995 roku Sojusz Północnoatlantycki rozpoczął pierwszą ofensywną kampanię wojskową od czasu swego powstania, przeprowadzając szereg uderzeń lotniczych na serbskie oddziały w czterech ocalałych do tej pory zakazanych dla nich strefach bezpieczeństwa oraz na elementy serbskiego systemu obrony powietrznej na terenie Bośni i Hercegowiny. Skutkiem operacji „Deliberate Force”, 14 września Serbowie zgodzili się wycofać ciężki sprzęt spod Sarajewa. Dzień później oddziały chorwackie, które wkroczyły do Bośni, wspólnie z wojskami chorwacko-bośniackimi uderzyły na Serbów. Połączone siły doszły w październiku pod Banja Lukę (największe miasto serbskie w Bośni), zdobywając znaczną część serbskich terenów. 12 października weszło w życie zawieszenie broni (nie wszędzie przestrzegane). 11 listopada rozpoczęto negocjacje pokojowe i 10 dni później został zawarty układ w Dayton kończący wojny w Chorwacji i Bośni. Tym razem przegrywający wojnę Serbowie przyjęli plan Grupy Kontaktowej, który odrzucili kilkanaście miesięcy wcześniej. 14 grudnia 1995 roku prezydenci Republiki Bośni i Hercegowiny – Alija Izetbegović, Chorwacji – Franjo Tuđman i Serbii – Slobodan Milošević podpisali układ z Dayton. Podpisy te zakończyły formalnie dwie wojny, które były najkrwawszymi wojnami w Europie od 1945 roku.
Do Bośni zaczął przybywać liczący 60 tys. jednostek kontyngent sił NATO (IFOR – Siły Implementacyjne, przekształcone później w SFOR – Siły Stabilizacyjne) zastępując całkowicie do 20 grudnia misję ONZ UNPROFOR. W misji uczestniczyli Polacy w liczbie 660 żołnierzy. Zgodnie z postanowieniami układu pokojowego, nowe państwo, Bośnia i Hercegowina, stało się stosunkowo luźną federacją republiki serbskiej i federacji bośniacko-chorwackiej. Każda jednostka ma dość szeroką autonomię z własnymi władzami. Utworzono wspólny rząd oraz parlament, wspólne jest także prezydium, w którego skład wchodzi po jednym z przedstawicieli każdego z trzech narodów. Jednostki NATO 2 grudnia 2004 roku zostały zastąpione przez europejskie jednostki wojskowe EUFOR (w ramach misji Althea).
Pokłosie.
Bilans wojny w Bośni nigdy nie został jednoznacznie ustalony. Niezależni obserwatorzy podają od 97 tys. lub 110 tys. do nawet 200 tys. ofiar śmiertelnych (z czego 65% stanowili Bośniacy, 25% Serbowie, 8% Chorwaci, a 2% inni), z czego tylko 4 tys. w wyniku walk chorwacko-bośniackich. W samym Sarajewie zginęło 10 tys. ludzi, a 35 tys. zostało rannych. Liczbę osób, które opuściły swoje domy w wyniku obu tych wojen, szacuje się na 3,5 miliona (w tym 600 tys. Serbów, którzy uciekli do Jugosławii). Co najmniej kilkadziesiąt tysięcy kobiet zostało zgwałconych.
Wszystkie strony konfliktu prowadziły politykę tzw. „czystek etnicznych”, które sprowadzały się do wysiedleń lub masowych morderstw przedstawicieli przeciwnych nacji. Za czystki etniczne powszechnie oskarża się Serbów (zgodnie z raportem CIA, są oni odpowiedzialni za 90% zbrodni wojennych podczas wojny w Bośni), choć siły bośniacko-muzułmańskie i chorwackie do przemocy przeciw Serbom zaczęły nawoływać jeszcze przed wybuchem wojny. Do Bośni zaczęli ściągać fundamentaliści z innych krajów muzułmańskich, tzw. Mudżahedini, a słynne bośniackie Zielone Berety są odpowiedzialne za szereg masakr na ludności serbskiej. Tak samo już w 1991 chorwaccy nacjonaliści zapowiadali krwawą rozprawę z ludnością serbską na opanowanych przez siebie terenach.
Na Bałkanach trwa cały czas poszukiwanie osób oskarżonych o zbrodnie wojenne. Wielu Serbów, Bośniaków i Chorwatów zostało już ujętych. 21 lipca 2008 roku w Belgradzie zatrzymany został lider bośniackich Serbów Radovan Karadžić, jeden z największych i najbardziej poszukiwanych zbrodniarzy wojennych. 26 marca 2016 został uznany przez Międzynarodowy Trybunał Karny dla byłej Jugosławii winnym zbrodni przeciw ludzkości i ludobójstwa w Srebrenicy. Inny poszukiwany, Ratko Mladić, 21 maja 2011 roku został pojmany przez wywiad serbski i oskarżony o zbrodnie ludobójstwa.
Od 1995 sytuacja w Bośni stale się normalizuje, co pozwoliło na wycofywanie oddziałów pokojowych. Z 60 tys. żołnierzy, w roku 1998 pozostawało 30 tys., a wiosną 2002 już tylko 19 tys. Do wiosny 2002 roku 200 tys. ludzi powróciło na ziemie, z których zostali wypędzeni i zamieszkało pomiędzy swoimi niedawnymi wrogami. W latach 1995–2000 Bośnia otrzymała 5 miliardów dolarów zagranicznej pomocy (ponad 1300 dolarów na mieszkańca). 

</doc>
<doc id="30017" url="https://pl.wikipedia.org/wiki?curid=30017" title="Gabapentyna">
Gabapentyna

Gabapentyna () – organiczny związek chemiczny, lipofilny lek przeciwpadaczkowy wykazujący strukturalne podobieństwo do kwasu γ-aminomasłowego (GABA).
Mechanizm działania.
Mechanizm działania tego leku nie został dotychczas dokładnie rozpoznany. Gabapentyna nie działa na receptory GABAA i GABAB ani na substancje uczestniczące w wychwycie GABA w mózgu. W ośrodkowym układzie nerwowym gabapentyna wiąże się z białkowym receptorem (białkiem wiążącym gabapentynę), przez złożony i nie do końca wyjaśniony mechanizm zwiększa produkcję i uwalnianie GABA. Skutkuje to nasileniem przewodnictwa GABA-ergicznego, co z kolei powoduje zahamowanie aktywności bioelektrycznej neuronów. Ponadto badania obrazowe wykazały, iż gabapentyna przyśpiesza syntezę GABA.
Wskazania.
Wskazaniami do stosowania gabapentyny są głównie oporne na leczenie padaczki częściowe i częściowe wtórnie uogólnione, zaś przeciwwskazaniem napady padaczkowe pierwotnie uogólnione, zwłaszcza typu absence i zespołu Lennoxa-Gestauta.
Wśród innych wskazań jest leczenie polineuropatii (obwodowego uszkodzenia nerwów), np. polineuropatii cukrzycowej, czy neuralgiach nerwu V.
Według przeprowadzonych badań lek ten ma potwierdzoną skuteczność w leczeniu polineuropatii.
Farmakokinetyka.
Jest wydalana głównie przez nerki (80%), reszta z kałem (20%). W wydalaniu nie pośredniczy wątroba, przez co lek ten ma wiele korzystnych cech i właściwości dla pacjenta.
Uwagi.
Gabapentynę należy odstawiać stopniowo, w ciągu co najmniej 1 tygodnia. Nagłe zmniejszenie dawki może spowodować napad padaczkowy lub zaostrzenie dolegliwości bólowych.

</doc>
<doc id="30021" url="https://pl.wikipedia.org/wiki?curid=30021" title="Liga morska">
Liga morska

Liga morska – nieużywana już miara długości (ang. nautical league, sea league), 1/20 długości łuku południka odpowiadającego 1° różnicy szerokości geograficznej:
1 liga morska = 3 mile morskie = 5556 metrów
Liga jest w przybliżeniu równa zasięgowi wzroku człowieka (wzrostu 1,78 m) stojącego na poziomie morza.

</doc>
<doc id="30022" url="https://pl.wikipedia.org/wiki?curid=30022" title="Liga lądowa">
Liga lądowa

Liga lądowa (ang. "land, statute league") – anglosaska miara długości.
1 liga lądowa = 3 mile angielskie = 4828,032 metra.
Pierwotnie określana jako godzina drogi pieszo.

</doc>
<doc id="30023" url="https://pl.wikipedia.org/wiki?curid=30023" title="Łańcuch (ujednoznacznienie)">
Łańcuch (ujednoznacznienie)



</doc>
<doc id="30024" url="https://pl.wikipedia.org/wiki?curid=30024" title="801">
801



</doc>
<doc id="30025" url="https://pl.wikipedia.org/wiki?curid=30025" title="802">
802



</doc>
<doc id="30026" url="https://pl.wikipedia.org/wiki?curid=30026" title="803">
803



</doc>
<doc id="30027" url="https://pl.wikipedia.org/wiki?curid=30027" title="804">
804



</doc>
<doc id="30028" url="https://pl.wikipedia.org/wiki?curid=30028" title="Łańcuch (miara długości)">
Łańcuch (miara długości)

Łańcuch – anglosaska miara długości ("chain") (rzadko używana). Skrót ch.
Linki zewnętrzne.
Zobacz też: pozaukładowe jednostki miary, Układ SI

</doc>
<doc id="30029" url="https://pl.wikipedia.org/wiki?curid=30029" title="805">
805



</doc>
<doc id="30030" url="https://pl.wikipedia.org/wiki?curid=30030" title="806">
806



</doc>
<doc id="30031" url="https://pl.wikipedia.org/wiki?curid=30031" title="807">
807



</doc>
<doc id="30032" url="https://pl.wikipedia.org/wiki?curid=30032" title="808">
808



</doc>
<doc id="30033" url="https://pl.wikipedia.org/wiki?curid=30033" title="809">
809



</doc>
<doc id="30034" url="https://pl.wikipedia.org/wiki?curid=30034" title="Karol May">
Karol May



</doc>
<doc id="30036" url="https://pl.wikipedia.org/wiki?curid=30036" title="Edward Barron Chandler">
Edward Barron Chandler

Edward Barron Chandler (ur. 22 sierpnia 1800, zm. 6 lutego 1880) – polityk kanadyjski, uczestnik konferencji w Charlottetown i Quebecu reprezentujący prowincję Nowy Brunszwik. Z tego względu zaliczany jest do grona Ojców Konfederacji.
Urodził się w rodzinie lojalistów, którzy wyemigrowali po rewolucji ze Stanów Zjednoczonych do Nowej Szkocji i osiedli w Amherst. Edward ukończył prawo i zaczął praktykować w 1823, przeprowadzając się jednocześnie do Nowego Brunszwiku. Zaangażował się w lokalną politykę. W latach 1827–1836 wybierany był do zgromadzenia legislacyjnego prowincji, a w latach 1844–1858 był członkiem gabinetu prowincjonalnego. W czasie negocjacji konfederacyjnych popierał idee konfederacji, jednakże sprzeciwiał się utworzeniu silnego rządu federalnego. Konfederację widział raczej jako związek luźnych prowincji obdarzonych dużą autonomią. Po zawarciu Konfederacji zaoferowano mu fotel senatora, lecz go nie przyjął, wybierając politykę prowincjonalną.
Po roku 1862 Chandler został mianowany komisarzem budowy Kolei Interkolonialnej. W 1878 po szczęśliwym ukończeniu budowy kolei został mianowany gubernatorem porucznikiem Nowego Brunszwiku. Na stanowisku tym pozostał do śmierci w 1880.

</doc>
<doc id="30039" url="https://pl.wikipedia.org/wiki?curid=30039" title="Herb Luksemburga">
Herb Luksemburga

Herb Luksemburga przedstawia na płaszczu czerwonym podbitym gronostajami zwieńczonym koroną wielkoksiążęcą tarczę, na której na pasach srebrnych i błękitnych lew wspięty czerwony z koroną i orężem złotym. Nad tarczą korona. Tarczę okala wstęga trójkolorowa złoto-czerwono-zielona z Orderem Korony Dębowej. Tarczę podtrzymują ukoronowane lwy stojące na podstawie. 
Herb ma rodowód średniowieczny, przyjęty został oficjalnie dopiero w 1972 roku. W 2001 zmodyfikowano go. Występuje w trzech wersjach – herbu małego, średniego (trzymacze heraldyczne – złote lwy) i wielkiego (oprócz trzymaczy także płaszcz heraldyczny zwieńczony koroną). 
Lew wywodzi się z godła Limburgii, którego władca w XIII wieku poprzez małżeństwo zapanował również nad Luksemburgiem. Jako pierwszy z książąt luksemburskich książę Henryk V Blondyn (1247–1281) zaczął się pieczętować herbem mającym stać się następnie herbem Luksemburga. Podwójny ogon lwa symbolizował panowanie nad dwoma krajami.

</doc>
<doc id="30040" url="https://pl.wikipedia.org/wiki?curid=30040" title="810">
810



</doc>
<doc id="30041" url="https://pl.wikipedia.org/wiki?curid=30041" title="811">
811



</doc>
<doc id="30042" url="https://pl.wikipedia.org/wiki?curid=30042" title="812">
812



</doc>
<doc id="30043" url="https://pl.wikipedia.org/wiki?curid=30043" title="813">
813



</doc>
<doc id="30044" url="https://pl.wikipedia.org/wiki?curid=30044" title="814">
814



</doc>
<doc id="30045" url="https://pl.wikipedia.org/wiki?curid=30045" title="815">
815



</doc>
<doc id="30046" url="https://pl.wikipedia.org/wiki?curid=30046" title="816">
816



</doc>
<doc id="30047" url="https://pl.wikipedia.org/wiki?curid=30047" title="817">
817



</doc>
<doc id="30048" url="https://pl.wikipedia.org/wiki?curid=30048" title="818">
818



</doc>
<doc id="30049" url="https://pl.wikipedia.org/wiki?curid=30049" title="819">
819



</doc>
<doc id="30053" url="https://pl.wikipedia.org/wiki?curid=30053" title="Flaga Luksemburga">
Flaga Luksemburga

Flaga Luksemburga – prostokąt podzielony na trzy poziome pasy: czerwony, biały i niebieski.
Historia.
Kolory flagi Luksemburga wywodzą się z herbu Wielkiego Księcia (XIII wiek). Następnie pojawiły się w 1830, w czasie rewolucji Belgijskiej. Były one prawdopodobnie wzięte z herbu prowincji Limburg w Belgii. W tej fladze zamiast paska o kolorze niebieskim był pasek o kolorze srebrnym. Flaga, z trzema kolorami (w tym srebrnym) została zatwierdzona oficjalnie 12 czerwca 1845. Jednakże już krótko po tym ludzie zaczęli domagać się, by nową flagą Luksemburga został lew w koronie na biało-niebieskim tle, więc w 1890 została zatwierdzona już nowa flaga. Po wojnie Luksemburg wrócił do starej flagi ze zmienionym paskiem srebrnym na niebieski i ostatecznie zatwierdzona została 16 sierpnia 1972.
Konstrukcja i wymiary.
Stosunek długości do szerokości: flaga Luksemburga występuje w proporcjach 3:5 lub 1:2 (flaga Holandii zawsze 2:3).

</doc>
<doc id="30055" url="https://pl.wikipedia.org/wiki?curid=30055" title="Trawertyn">
Trawertyn

Trawertyn (martwica wapienna, źródleniec, tuf wapienny) – porowata skała osadowa składająca się głównie z kalcytu i aragonitu. Odmiana martwicy wapiennej.
Koloru zwykle białego, często z żółtymi lub czerwonymi uwarstwieniami. Wyglądem zbliżony do marmuru, ale bardziej porowaty i wykazujący większą miękkość. W martwicach często występują szczątki roślin i zwierząt. Przyczyną powstawania jest ubytek dwutlenku węgla z roztworu, co następuje najczęściej na skutek spadku ciśnienia związanego z wypływem wód podziemnych na powierzchnię, asymilacji przez rośliny lub dyfuzji do atmosfery wynikającej z intensywnego ruchu wody. Ubytek dwutlenku węgla powoduje wytrącenie się węglanu wapnia:
Zastosowanie.
Nazywany alabastrem egipskim, był używany już w starożytnym Egipcie do wyrobu posągów i waz. W wielu miejscach, w których występował powszechnie, stosowany był (ze względu na łatwość obróbki) jako podstawowy materiał budowlany. Obecnie jest używany w budownictwie jako materiał ozdobny.
Z trawertynu wykonana została m.in. fasada bazyliki św. Piotra na Watykanie, budowniczy wykorzystali budulec pochodzący z Tivoli.
Występowanie.
Występuje prawie na całym świecie, wszędzie tam, gdzie istnieje podłoże wapienne i odpowiednie źródła. W Stanach Zjednoczonych utwory trawertynowe znane są np. z Parku Narodowego Yellowstone. Podobne utwory znajdują się w Afganistanie (Band-e Amir), w Chinach w dolinie Huanglong, w Semuc Champey w Gwatemali czy w Pamukkale w Turcji. W Europie, w Chorwacji trawertyny budują 16 wielkich, naturalnych stopni tworzących Jeziora Plitwickie. Liczne utwory trawertynowe znajdziemy we Francji, Włoszech czy na Słowacji.
W Polsce najstarsze trawertyny występują w okolicach Krzeszowic (górnokarbońska "martwica karniowicka"), młodsze trawertyny z okresu jury wydobywane są w rejonie Działoszyna, natomiast najmłodsze trawertyny neogeńskie znajdują się w okolicy Krakowa, w Tatrach i na Podhalu.

</doc>
<doc id="30056" url="https://pl.wikipedia.org/wiki?curid=30056" title="Daniel Konarzewski">
Daniel Konarzewski

Daniel Konarzewski h. Pobóg (ur. 21 sierpnia 1871 w Petersburgu, zm. 3 kwietnia 1935 w Warszawie) – generał dywizji Wojska Polskiego, kawaler Orderu Virtuti Militari, I wiceminister spraw wojskowych i szef Administracji Armii, uczestnik wojen: rosyjsko-japońskiej, I światowej, polsko-ukraińskiej i polsko-bolszewickiej oraz powstania wielkopolskiego.
Życiorys.
Urodził się 21 sierpnia 1871 w Petersburgu, w rodzinie Daniela i Haliny z von Millerów. Po ukończeniu II Korpusu Kadetów w Moskwie wstąpił do 1 Pawłowskiej Szkoły Wojskowej w Petersburgu. 6 sierpnia 1890 awansowany został na podporucznika i przydzielony do Izmaiłowskiego Pułku Gwardii. W czasie służby wojskowej studiował prawo na Uniwersytecie Petersburskim (pięć semestrów), a następnie w Petersburskim Instytucie Archeologicznym. W latach 1904-1905 jako ochotnik uczestniczył w wojnie rosyjsko-japońskiej. W 1907 zwolniony został, na własną prośbę, do rezerwy. W 1914 został zmobilizowany i wyznaczony na stanowisko dowódcy pułku, a następnie brygady piechoty. W 1917 pułkownik na froncie niemieckim. Po rewolucji 1917 organizator i dowódca Legii Rycerskiej, a następnie dowódca brygady w 1 Dywizji Strzelców Polskich. W 1918 pod Toszycą był ranny i kontuzjowany. Po rozwiązaniu I Korpusu Polskiego w maju 1918 osiadł we własnym majątku – Punżanki (poczta Podbrodzie, woj. wileńskie) na Litwie.
19 stycznia 1919 wyznaczony został na stanowisko dowódcy 1 Pułku Strzelców Wielkopolskich, późniejszego 55 Poznańskiego Pułku Piechoty. Później kolejno dowodził Grupą Wojsk Wielkopolskich, I Brygadą w 1 Dywizji Strzelców Wielkopolskich, 1 Dywizją Strzelców Wielkopolskich (IX 1919 – 20 IV 1921), Okręgiem Generalnym „Białystok” (od 20 IV 1921).
Po zakończeniu działań wojennych z bolszewikami został zastępcą dowódcy, a później dowódcą Grupy Operacyjnej „Bieniakonie” w strukturze Wojsk Litwy Środkowej. Kolejnym stanowiskiem w jego karierze wojskowej było Dowództwo Okręgu Korpusu nr III w Grodnie. 22 listopada 1922 został urlopowany z powodów zdrowotnych. 19 sierpnia 1923 otrzymał nominację na funkcję dowódcy Okręgu Korpusu Nr I w Warszawie.
31 marca 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego, awansował go na generała dywizji ze starszeństwem z dniem 1 lipca 1923 i 6. lokatą w korpusie generałów. 14 grudnia 1925 został mianowany szefem Administracji Armii, a w lipcu 1926 – I wiceministrem spraw wojskowych i szefem Administracji Armii. 15 grudnia 1930, w związku z wyjazdem marszałka Polski Józefa Piłsudskiego na urlop wypoczynkowy, na Maderę, Prezydent RP powierzył mu kierownictwo Ministerstwa Spraw Wojskowych od wtorku 16 grudnia 1930 roku. W niedzielę 29 marca 1931 roku w Gdyni przekazał obowiązki Józefowi Piłsudskiemu, który powrócił do kraju na pokładzie kontrtorpedowca ORP „Wicher”.
2 czerwca 1931 został zwolniony ze stanowiska I wiceministra spraw wojskowych i szefa Administracji Armii i mianowany inspektorem armii z siedzibą w Warszawie. Zmarł 3 kwietnia 1935 o godz. 8.00 w Warszawie na zawał serca.
Rodzina.
Żona generała, Wincenta Konarzewska, była pierwszą przewodniczącą Zarządu Naczelnego Stowarzyszenia „Rodzina Wojskowa” (1925–1927), w 1926 odznaczona papieskim orderem Pro Ecclesia et Pontifice za zasługi przy stworzeniu kaplicy w Korpusie Kadetów we Lwowie i za opiekę nad nią, zmarła 24 marca 1933. Daniel Konarzewski mieszkał we własnym dworze w Punżankach, w których w 1935 podjął budowę rodzinnej kaplicy pw. świętych Kazimierza i Wincentego. Po śmierci generała pochowano na cmentarzu parafialnym w Balingródku, ale po wzniesieniu kaplicy jego zwłoki zostały do niej przeniesione, gdzie spoczęli także jego żona Wincenta Prewysz-Kwinto, syn i córka Maria.
16 stycznia 1929 o godz. 17.00 w kościele archikatedralnym Św. Jana w Warszawie Halina Konarzewska, córka generała Daniela Konarzewskiego i Wincenty Prewysz-Kwintów Konarzewskiej, zawarła związek małżeński z Włodzimierzem Łaszkiewiczem, właścicielem majątku Daukszyszki, w gminie Soły, powiatu oszmiańskiego, synem ś.p. Adolfa i Natalii z Łaszkiewiczów. Związek pobłogosławił ksiądz biskup polowy Stanisław Gall. Po uroczystości zaślubin, w salonach pp. Konarzewskich w Pałacu Mostowskich przy ulicy Przejazd 15, odbył się raut.
W literaturze.
Gen. Daniel Konarzewski występuje jako jedna z postaci w powieści "Nadberezyńcy" Floriana Czarnyszewicza.

</doc>
<doc id="30057" url="https://pl.wikipedia.org/wiki?curid=30057" title="Premier prowincji Kanady">
Premier prowincji Kanady

Premier rządu prowincjonalnego lub terytorialnego w Kanadzie jest szefem gabinetu rządowego. Ma szeroką władzę wykonawczą oraz zasadniczy wpływ na władzę ustawodawczą, skoro większość w parlamencie prowincjonalnym posiada partia, na której czele stoi. Pozwala mu to na prowadzenie efektywnej polityki. Premierem zostaje lider partii zdobywającej większość w wyborach parlamentarnych. Jeśli z jakichś powodów, w trakcie kadencji parlamentu zmieni się lider partii, następuje automatyczna zmiana na stanowisku premiera.

</doc>
<doc id="30060" url="https://pl.wikipedia.org/wiki?curid=30060" title="Król królów">
Król królów

Król królów – tradycyjny tytuł używany przez monarchów aspirujących do władzy uniwersalnej lub zwierzchnictwa nad innymi władcami. Stosowany głównie na Bliskim Wschodzie. Po raz pierwszy formuła ta pojawiła się w starożytnej Mezopotamii, gdzie jeden z władców dynastii akadyjskiej nosił imię Šar-kali-šarrī, co w języku akadyjskim oznacza "król wszystkich królów". 
Persja.
Władcy Persji używali tytułu Szachinszach (dosł. „król królów”, z perskiego "szach" – król).
Po podbiciu Mezopotamii w 539 p.n.e. królem królów ogłosił się władca Persji, Cyrus II Wielki, a jego następcy z dynastii Achemenidów stosowali go konsekwentnie aż do momentu upadku ich imperium. Tytuł wskrzesili, po opanowaniu Iranu i Mezopotamii, królowie Partów, Arsacydzi, i odtąd (II w. p.n.e.) był kojarzony głównie z tradycją irańską. W języku staroperskim, używanym za Achemenidów, formuła „król królów” brzmiała "Xšâyaθiya Xšâyaθiyânam", w średnioperskim (od czasów Partów) przybrała znane po dziś dzień brzmienie "Szachin-Szach". Po zajęciu terenów dzisiejszego Iranu przez Arabów w VII w. n.e. "szachinszachami" tytułowali się różni władcy, m.in. w Indiach, Afganistanie i Iraku.
W XX wieku tytułu tego używała panująca w Iranie dynastia Pahlawich.
Cesarstwo Etiopii.
Tradycyjnie władców Etiopii określa się błędnie mianem cesarzy. W Etiopii tytuł ten brzmiał nyguse negest (nəgusä nägäst), tj. "król królów".
Imperium Osmańskie.
Sułtanowie osmańscy używali tytułu o podobnym znaczeniu – "padyszach (pad-e szach)", tj. pan królów.
Król królów w tradycji judeochrześcijańskiej.
Judaizm.
W judaizmie „Król Królów” (hebr. "Melech ha-M'lachim") to wyrażenie odnoszące się do Boga, którego imię nie może być wypowiedziane. Zwykle oddaje się je jako "Melech Malchei Ha-M'lachim" (Król Królów Królów), mówiąc o wyższym tytule od tego noszonego przez władców babilońskich i perskich wspomnianych w Biblii (konkretnie w Księdze Daniela).
Chrześcijaństwo.
Jezus Chrystus jest nazywany „Królem Królów” w biblijnej Apokalipsie świętego Jana.

</doc>
<doc id="30061" url="https://pl.wikipedia.org/wiki?curid=30061" title="Szarotka alpejska">
Szarotka alpejska

Szarotka alpejska ("Leontopodium nivale" subsp. "alpinum" (Cass.) Greuter) – podgatunek szarotki "Leontopodium nivale" według The Plant List. We florze Polski i w piśmiennictwie polskim opisywany jako odrębny gatunek – "Leontopodium alpinum".
Występuje w Alpach, Apeninach, Karpatach i w górach Półwyspu Bałkańskiego. Jedyne naturalne stanowiska w Polsce znajdują się w Tatrach.
Uprawa.
Jest uprawiana jako roślina ozdobna w ogródkach skalnych. W uprawie na nizinach jest jednak dość kapryśna; czasami jest słabo wybarwiona i mało żywotna. Należy jej zapewnić stanowisko w najwyższym punkcie ogródka, lub w szczelinach pionowych skał, źle bowiem znosi nadmiar wody w glebie. Rozmnaża się ją przez wysiew nasion na wiosnę, ewentualnie przez podział bardziej rozrośniętych kęp. Może rosnąć na jałowej glebie, ale musi być ona bogata w wapń. Na zimę wskazane jest przykrycie, może bowiem przemarznąć przy bezśnieżnej zimie (w swoim naturalnym środowisku zimuje pod grubą warstwą śniegu).
Zagrożenia i ochrona.
Na terenie Polski gatunek objęty jest ochroną gatunkową ścisłą. Szarotka alpejska chroniona jest w wielu innych krajach Europy, między innymi w Szwajcarii, Słowenii (od 1898), Rumunii (od 1933) i na Słowacji. Dawniej była bardziej zagrożona wskutek zrywania.

</doc>
<doc id="30062" url="https://pl.wikipedia.org/wiki?curid=30062" title="Nasienne">
Nasienne



</doc>
<doc id="30067" url="https://pl.wikipedia.org/wiki?curid=30067" title="Krwawnik pannoński">
Krwawnik pannoński

Krwawnik pannoński ("Achillea pannonica" Scheele) – gatunek rośliny z rodziny astrowatych. Występuje w Europie środkowej i południowo-wschodniej oraz w Azji Mniejszej. W Polsce rozpowszechniony z wyjątkiem obszarów górskich i pogórzy, Mazowsza, Pomorza i Polski północno-wschodniej. Porasta łąki i miedze. 
Biologia i ekologia.
Bylina, hemikryptofit. Cała roślina ma silną woń, smak gorzki i cierpki. Rośnie na przydrożach i suchych murawach. W klasyfikacji zbiorowisk roślinnych gatunek charakterystyczny dla O. "Festucetalia valesiacae".
Zmienność.
Tworzy mieszańce z krwawnikiem pospolitym.

</doc>
<doc id="30068" url="https://pl.wikipedia.org/wiki?curid=30068" title="Astrowce">
Astrowce

Astrowce ("Asterales" Link) – rząd roślin nasiennych należący do kladu astrowych (ang. "asterids") odpowiadającego w ujęciu Ruggiero i in. nadrzędowi astropodobnych "Asteranae". W Polsce występują prawie wyłącznie jako rośliny zielne, na świecie żyją również gatunki drzewiaste i krzewiaste. Do rzędu zaliczano do niedawna tylko jedną rodzinę - astrowate (dawniej: złożone). Najnowsze systemy klasyfikacyjne (APG IV), zaliczają do tego rzędu 11 rodzin, 1743 rodzaje, 26870 gatunków. W sumie należy do tego rzędu 13,6% gatunków dwuliściennych. Najstarsze znane materiały kopalne pochodzą sprzed 29 milionów lat z oligocenu, ale reprezentują tylko młody stosunkowo klad "Menyanthaceae-Asteraceae". Badania genetyczne wskazują, że grupa wyodrębniła się według różnych autorów około 96-82 milionów lat temu. 
Charakterystyka.
Rośliny wykazują podobieństwa fizjologiczne (np. syntezują polisacharyd inulinę), morfologiczne (liście ułożone spiralnie, końce płatków korony zagięte), anatomiczne (owocolistki liczne, okrywa zalążka gruba – z ponad siedmiu warstw komórek, brak genu mitochondrialnego rpl2). 
Systematyka.
Wraz z m.in. rzędami ostrokrzewowców "Aquifoliales", selerowców "Apiales" i szczeciowców "Dipsacales" tworzy grupę "euasterids II" w obrębie kladu astrowych ("asterids") należącego do dwuliściennych właściwych ("eudicots").
Gromada okrytonasienne "Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe "Asteridae" Takht., nadrząd "Asteranae" Takht., rząd astrowce:
Gromada okrytonasienne "Magnoliophyta" Cronquist, klasa dwuliścienne "Magnoliopsida", podklasa "Asteridae", rząd astrowce:

</doc>
<doc id="30069" url="https://pl.wikipedia.org/wiki?curid=30069" title="Aster">
Aster

Aster ("Aster" L. 1753) – rodzaj roślin nasiennych z rodziny astrowatych. W tradycyjnym, szerokim ujęciu zaliczano tu kilkaset, do tysiąca gatunków, które mimo podobieństwa okazały się być często odlegle spokrewnione. Po ich wyłączeniu w osobne rodzaje (m.in. taksonów północnoamerykańskich), w rodzaju "Aster" zostało ok. 170 gatunków tzw. Starego Świata, z typowym przedstawicielem astrem gawędką ("Aster amellus"). Mimo znaczących zmian w systematyce tradycyjnie zaliczane tu gatunki różnych rodzajów wciąż łącznie noszą nazwę zwyczajową „astrów”.
Nazwa rodzajowa "Aster" pochodzi od starogreckiego słowa ἀστέρı (astéri), co znaczy „gwiazda”. Nawiązuje ona do gwiaździstego kształtu koszyczka kwiatowego.
Morfologia.
Byliny oraz wiecznie zielone lub sezonowo ulistnione podkrzewy o wielkości od miniaturowych roślinek do ok. 1,8 m wysokości. Mają pojedyncze, zazwyczaj całobrzegie liście, niekiedy pokryte włoskami. Zewnętrzne kwiaty języczkowe u różnych gatunków w różnych kolorach (białe, różowe, purpurowe, czerwone, niebieskie), zebrane w koszyczek. Wewnątrz koszyczka występują żółte lub różowe kwiaty rurkowate.
Systematyka.
Rodzaj "Aster" należy do podplemienia "Asterinae" plemienia "Astereae" podrodziny "Asteroideae" w obrębie rodziny astrowatych "Asteraceae".
W tradycyjnym, szerokim ujęciu rodzaj aster "Aster" obejmował w zależności od ujęcia 250–1000 gatunków – morfologicznie podobnych, ale, jak się okazało w badaniach molekularnych, często odlegle spokrewnionych. Podział rodzaju zainicjował Nesom w latach 90. XX wieku wyodrębniając północnoamerykańskie rodzaje, m.in.: "Symphyotrichum" (ok. 100 gatunków), "Doellingeria" (3 gatunki), "Eucephalus" (10 gatunków), "Eurybia" (23 gatunki). Status tych rodzajów jest potwierdzony i zaakceptowany przez Global Compositae Database. O tym jak odrębne są te rodzaje od reszty zaliczanej do "Aster" "sensu lato" świadczy to, że są one bliżej spokrewnione z takimi rodzajami jak: nawłoć "Solidago", konyza "Conyza", czy przymiotno "Erigeron". Pozostałe euroazjatyckie gatunki Nesom zachował pierwotnie w rodzaju "Aster", dla którego wskazał jako gatunek typowy "Aster amellus".
Z euroazjatyckich przedstawicieli rodzaju wyraźnie wyodrębniona jest grupa "Galatella"–"Tripolium"–"Crinitina". Ma ona charakter monofiletyczny, przy czym klad bazalny w obrębie grupy tworzy rodzaj "Tripolium" (1 lub 2 gatunki). Pozostałe dwa ujmowane są odrębnie lub łączone w jeden – "Galatella" (31 gatunków). Grupa ta jest siostrzana względem podplemienia "Bellidinae" (m.in. obejmującego rodzaj stokrotka "Bellis"). Siostrzane dla kladu obejmującego grupę "Tripolium"-"Galatella"-"Bellidinae" są rodzaje "Chamaegeron" i "Lachnophyllum".
Pozostałe gatunki zaliczane tradycyjnie do "Aster" "sensu lato" tworzą grupę o charakterze parafiletycznym w obrębie politomii z rodzajami z półkuli południowej (m.in. "Olearia"). Dla wyodrębnienia monofiletycznego rodzaju "Aster" "sensu stricto" konieczne jest oddzielenie licznych gatunków azjatyckich. Z kolei do rodzaju "Aster" "sensu stricto" włączane są gatunki wyodrębniane w niektórych wcześniejszych ujęciach jako: "Sheareria", "Rhynchospermum", "Kalimeris", "Heteropappus", "Miyamayomena", "Rhinactinidia", "Turczaninowia", "Asterothamnus", "Arctogeron" i wschodnioazjatyckie gatunki "Doellingeria". W takim ujęciu rodzaj obejmuje ok. 170 gatunków. 
W niektórych ujęciach do rodzaju aster włączany jest także gatunek stokrotnica górska "Bellidiastrum michelii" jako "Aster bellidiastrum", co jednak nie ma oparcia w relacjach filogenetycznych – gatunek jest blisko spokrewniony z rodzajami stokrotka "Bellis" i bellium "Bellium" tworząc z nimi tzw. grupę "Bellis" w obrębie podplemienia "Bellidinae". 
Gatunki klasyfikowane do rodzaju "Aster":
Gatunki klasyfikowane do rodzaju "Symphyotrichum":
Gatunek klasyfikowany do rodzaju "Galatella":
Gatunek klasyfikowany do rodzaju "Tripolium":
Uprawa.
Rośliny łatwe w uprawie. Najlepiej rosną na słonecznym stanowisku lub w półcieniu, na przepuszczalnej i żyznej ziemi. Powinny mieć stale wilgoć w glebie. Odmianom wysokim należy zapewnić podparcie. Po przekwitnięciu rośliny przycina się przy ziemi. Rozmnaża się przez podział jesienią lub wiosną przez zdrewniałe sadzonki. Mogą być atakowane przez mączniaka prawdziwego astrowatych, mszyce i ślimaki.
W kulturze.
Węgierska rewolucja z 31 października 1918 roku, stała się sławna jako rewolucja astrów, ponieważ kwiat ten nosili ludzie protestujący w Budapeszcie.

</doc>
<doc id="30073" url="https://pl.wikipedia.org/wiki?curid=30073" title="Goryczka krótkołodygowa">
Goryczka krótkołodygowa

Goryczka krótkołodygowa, goryczka Klusjusza, goryczka Kluzjusza ("Gentiana clusii" Perr. &amp; Songeon) – gatunek rośliny należący do rodziny goryczkowatych. Środkowo- i południowoeuropejska roślina górska, występuje w Alpach, Karpatach, w Chorwacji, w Czarnym Lesie. W Polsce występuje wyłącznie w Tatrach. Jest tutaj dość pospolita. Status gatunku we florze Polski: gatunek rodzimy. Gatunkowa nazwa rośliny pochodzi od francuskiego botanika oraz lekarza Charles’a de L’Écluse (Clusiusa).
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Kultywary:
Zagrożenia i ochrona.
W Polsce gatunek objęty ścisłą ochroną gatunkową. Zagrożeniem jest niszczenie jej przez turystów, którzy często, ze względu na jej ładne kwiaty zrywają ją przy szlakach turystycznych. Widać to na skałkach dolomitowych i wapiennych, które przy szlakach są często do wysokości 2 m ogołocone z tej rośliny. Wszystkie jej naturalne stanowiska w Polsce znajdują się w Tatrzańskim Parku Narodowym. Podlega ochronie również na Słowacji.

</doc>
<doc id="30077" url="https://pl.wikipedia.org/wiki?curid=30077" title="Sahib">
Sahib

Sahib (z arab. „pan, władca”) – forma honoryfikacyjna
używana w językach indyjskich.
W czasach kolonialnych w Indiach mianem "sahibowie" określano Europejczyków. W hindi słowo funkcjonuje jako tytuł grzecznościowy stawiany po nazwisku, imieniu lub tytule zawodowym.

</doc>
<doc id="30078" url="https://pl.wikipedia.org/wiki?curid=30078" title="Sieć krystaliczna">
Sieć krystaliczna

Sieć krystaliczna – w krystalografii i mineralogii jest to szczególne ułożenie atomów lub cząsteczek w ciele stałym. Sieć krystaliczna charakteryzuje się uporządkowaniem dalekiego zasięgu oraz symetrią. Najmniejszą, powtarzalną składową sieci krystalicznej jest komórka elementarna. Długości krawędzi komórki i kąty między nimi zawarte są określane mianem stałych sieci krystalicznej. Własności symetrii sieci krystalicznej zawierają się w grupach przestrzennych.
Typ sieci krystalicznej w głównej mierze determinuje występowanie różnych własności (np. łupliwość, przezroczystość).
Komórka elementarna.
Najmniejszym, powtarzającym się periodycznie w przestrzeni fragmentem sieci przestrzennej jest równoległościan nazywany komórką elementarną. Krawędzie komórki wyznaczają osie układu odniesienia, które określane są osiami krystalograficznymi. Rozmiary i kształt komórki elementarnej są określone przez stałe sieciowe, którymi są periody identyczności (a, b, c) oraz kąty pomiędzy osiami (α, β, γ). Sieć przestrzenna jest jednoznacznie określona przez jej komórkę elementarną. Nie mogą istnieć komórki elementarne sieci przestrzennej, których podstawą jest trójkąt.
Wskaźniki Millera.
Wskaźniki Millera jednoznacznie określają położenie płaszczyzny sieciowej w sieci przestrzennej. Wskaźniki oznacza się literami h, k, l i są one liczbami całkowitymi parami względnie pierwszymi. Wskaźniki Millera są liczbami wskazującymi ile razy odcinki, odcięte na osiach X, Y, Z przez pierwszą płaszczyznę sieciową w komórce elementarnej, są mniejsze od periodów identyczności wzdłuż odpowiednich osi krystalograficznych. W sieci krystalicznej płaszczyzny sieciowe równoległe do siebie, tworzą tzw. rodzinę płaszczyzn sieciowych. Wszystkie płaszczyzny sieciowe należące do jednej rodziny są tak samo zbudowane i mają takie same wskaźniki oraz taki sam wskaźnik Millera.
Kierunki i płaszczyzny krystalograficzne.
Kierunki krystalograficzne są to umowne linie łączące węzły (atomy, jony i cząsteczki) kryształu. Płaszczyzny krystalograficzne można zdefiniować jako umowne płaszczyzny łączące węzły w krysztale. Kierunki i płaszczyzny charakteryzują się zróżnicowaniem upakowania. Wykazano, że kierunki i płaszczyzny krystalograficzne gęsto upakowane odpowiadają za:
Systemy poślizgu.
Systemy poślizgu są to kombinacje płaszczyzny łatwego poślizgu i leżącego w niej kierunku łatwego poślizgu. Najczęściej płaszczyzny i kierunki posiadają niskie wskaźniki Millera. Przez kierunki łatwego poślizgu należy rozumieć kierunki krystalograficzne &lt;uvw&gt;w danym typie sieci krystalicznej, w których najłatwiej jest uruchomić mechanizm poślizgu. Płaszczyzna łatwego poślizgu jest to płaszczyzna atomowa {hkl} w danym typie sieci krystalicznej, w której pod wpływem naprężeń stycznych najłatwiej jest uruchomić mechanizm poślizgu. W tabeli poniżej przedstawiono kierunki i płaszczyzny łatwego poślizgu oraz systemy poślizgu:
Najgęstsze upakowanie.
Jeżeli płaszczyzna A leży pod płaszczyzną B, to istnieją dwa sposoby umieszczania dodatkowych atomów powyżej płaszczyzny B. Jeśli atomy kolejnej warstwy leżą bezpośrednio nad atomami warstwy A, to mamy do czynienia z sekwencją ...ABABABAB...
Taka sekwencja jest typowa dla sieci heksagonalnej zwartej (A3) (rys. 1).
W przypadku, gdy trzy kolejne płaszczyzny są przesunięte względem siebie, a dopiero czwarta powtarza układ pierwszej, to ujawnia się sekwencja ...ABCABCABC... Taka sekwencja jest typowa dla sieci regularnej gęsto upakowanej typu NaCl (B1) (rys. 1).
Sposoby opisu sieci krystalicznej.
Układ krystalograficzny.
Ze względu na wartości stałych sieciowych oraz symetrię sieci przestrzennych można wyznaczyć istnienie sześciu układów krystalograficznych. Decydującym kryterium o przynależności sieci przestrzennej do danego układu krystalograficznego jest jego symetria. W przypadku, gdy stałe sieciowe są bardzo podobne do siebie, jedyną możliwością w rozróżnieniu typów układu jest porównanie symetrii.
Sieć Bravais’go.
Wewnętrzną budowę każdego kryształu można opisać różnych typów sieci przestrzennych, różniących się między sobą sposobami rozmieszczenia węzłów translacyjnie równoważnych z uwzględnieniem sześciu układów krystalograficznych. Do typów sieci przestrzennych zaliczają się:
Różne typy sieci prymitywnych i centrowanych określa się mianem sieci Bravais’go, sieciami translacyjnymi lub grupami translacyjnymi. Liczą sobie czternaście różnych typów sieci przestrzennych (nie dotyczy to kwazikryształów).
Grupy punktowe.
Krystalograficzne grupy punktowe to matematyczny zbiór zawierający działania na symetriach, które charakteryzują się niezmiennością przynajmniej jednego punktu, a w konsekwencji nie prowadzą do zmiany wyglądu sieci krystalicznej.
Działania obejmują:
Sieciowa budowa kryształów determinuje istnienie 32 krystalograficznych grup punktowych.
Grupy przestrzenne.
Grupy przestrzenne struktury kryształu zawierają translacje symetrii. Zawierają się w nich:
Istnieje 230 różnych grup przestrzennych.
Polimorfizm i politypia.
Polimorfizm (także: "wielopostaciowość") jest to występowanie tej samej (pod względem składu chemicznego) substancji w dwu lub więcej odmianach krystalicznych, różniących się budową wewnętrzną i związanymi z nią postaciami krystalograficznymi, własnościami fizycznymi i niektórymi własnościami chemicznymi. Odmiany są trwałe w określonych warunkach termodynamicznych.
Politypia jest to zdolność wybranych substancji (pierwiastków i związków) do krystalizowania w takich odmianach polimorficznych, w których sieci przestrzenne kryształów różnią się długością tylko jednej stałej sieciowej, przy niezmienności innych stałych. Politypia występuje tylko w substancjach krystalizujących w strukturze heksagonalnej gęsto upakowanej.
Lista prostych sieci krystalicznych.
W tabeli poniżej zestawiono proste sieci krystaliczne z przyporządkowaniem im symboli Pearsona i grup przestrzennych:
Wpływ na właściwości fizyczne.
Dwadzieścia z 32 krystalograficznych grup punktowych jest piezoelektrycznych i kryształy należące do jednej z tych grup punktowych wykazują istnienie efektu piezoelektrycznego. Tego typu grupy punktowe charakteryzują się brakiem środka symetrii. 21 klas jest niecentrosymetrycznych (nie mają środka symetrii), ale tylko 20 wykazuje efekt piezoeletryczny.
Z tych dwudziestu dziesięć krystalograficznych grup punktowych wykazuje polarność. Kryształy należące do jednej z tych 10 grup wykazują istnienie zjawiska piroelektrycznego i posiadają biegunowe osie symetrii.
Istnieje szereg kryształów (np. wiele o strukturze perowskitu), które wykazują efekt ferroelektryczny. Zjawisko ferroelektryczności jest determinowanie przez istnienie odpowiedniego typu sieci krystalicznej oraz tworzenia przez kryształ uporządkowań ferroelektrycznych.

</doc>
<doc id="30079" url="https://pl.wikipedia.org/wiki?curid=30079" title="Napletek">
Napletek

Napletek (łac. "praeputium") – fałd skórny u ssaków osłaniający częściowo lub całkowicie żołądź prącia. Pełni funkcje ochronne względem wędzidełka i żołędzi, zapewniając odpowiednią wilgotność i osłaniając od uszkodzeń. Może być ściągnięty za żołądź, dlatego można go zsuwać i wsuwać na prącie. Podczas wzwodu w prawidłowych warunkach napletek zsuwa się, odsłaniając bogato unerwioną żołądź. U małych dzieci napletek jest sklejony z żołędzią (konglutynacja). Zjawisko to najczęściej samoczynnie ustępuje przed, bądź w trakcie okresu pokwitania (średnio w wieku 10–11 lat). Niewskazane jest przedwczesne odklejanie napletka. Trudności w zsuwaniu napletka po okresie dojrzewania mogą świadczyć o chorobie (stulejka) i koniecznej wizycie u lekarza.
W codziennej higienie pamiętać należy o regularnym zsuwaniu napletka i wypłukiwaniu spod niego mastki, będącej źródłem wielu zakażeń grzybiczych i innych infekcji prącia. Zbyt częste mycie żołędzi przy pomocy mydła może spowodować jej wysuszenie i nieswoisty stan zapalny.

</doc>
<doc id="30080" url="https://pl.wikipedia.org/wiki?curid=30080" title="Rho (litera)">
Rho (litera)

Rho (ro, st.gr. ῥῶ, nw.gr. ρω, pisana Ρρ lub ϱϼ) – siedemnasta litera alfabetu greckiego. W greckim systemie liczbowym oznacza liczbę 100.
Użycie jako symbolu.
Ρ.
Majuskuły rho nie używa się jako symbolu, ponieważ wygląda ona tak samo jak łacińska litera P.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="30081" url="https://pl.wikipedia.org/wiki?curid=30081" title="Sigma">
Sigma

Sigma (stgr. σῖγμα, nwgr. σίγμα, pisana Σ, σ lub ς) – osiemnasta litera współczesnego alfabetu greckiego, przy czym „Σ” to majuskuła, „σ’ to minuskuła stosowana na początku lub w środku wyrazu, „ς” zaś na jego końcu. W dawnym greckim systemie liczbowym używano jej również do oznaczania liczby 200. Zwłaszcza w starych tekstach występują alternatywne formy „Ϲ, ϲ, Ͻ, ͻ”.
Użycie jako symbolu.
σ.
Model sigma (od kształtu σ, jaki przybiera cząstka w czasie replikacji) prowadzi do szybkiego powstania ogromnej ilości cząstek potomnych. Z tego względu nie występuje on dla genomów bakterii ani organelli komórkowych. W ten sposób replikują się niektóre wirusy, np. bakteriofagi: λ, ΦX174, MB.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="30082" url="https://pl.wikipedia.org/wiki?curid=30082" title="Tau">
Tau

Tau (taf, st.gr. ταῦ, nw.gr. ταυ, pisana Ττ) – dziewiętnasta litera alfabetu greckiego i dwudziesta druga, a zarazem ostatnia litera alfabetu hebrajskiego znana pod symbolem ת. W greckim systemie liczbowym oznacza liczbę 300, a w hebrajskim liczbę 400.
Użycie jako symbolu.
Τ.
Majuskuły tau nie używa się jako symbolu, ponieważ wygląda ona tak samo jak łacińska litera T.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="30083" url="https://pl.wikipedia.org/wiki?curid=30083" title="Ipsylon">
Ipsylon

Ipsylon (ypsilon, st.gr. ὖψιλόν, nw.gr. ύψιλον, pisana Υυ lub ϒ) – dwudziesta litera alfabetu greckiego. W greckim systemie liczbowym oznacza liczbę 400.
Wymowa.
W grece archaicznej litera ipsylon wymawiana była jako [u]. Później, w klasycznej, zaczęto ją wymawiać jako [y], przynajmniej do roku 1030.
Kodowanie.
W Unicode litera jest zakodowana:
W LaTeX-u w trybie matematycznym używa się znacznika:

</doc>
<doc id="30084" url="https://pl.wikipedia.org/wiki?curid=30084" title="Chi (litera)">
Chi (litera)

Chi (st.gr. χῖ, nw.gr. χι, pisana Χχ) – dwudziesta druga litera alfabetu greckiego. W greckim systemie liczbowym oznacza liczbę 600.
Użycie jako symbolu.
Χ.
Majuskuły chi nie używa się jako symbolu, ponieważ wygląda ona tak samo jak łacińska litera X.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="30085" url="https://pl.wikipedia.org/wiki?curid=30085" title="Psi (litera)">
Psi (litera)

Psi (st.gr. ψῖ, nw.gr. ψι, pisana Ψψ) – dwudziesta trzecia litera alfabetu greckiego. W greckim systemie liczbowym oznacza liczbę 700.
Kodowanie.
W Unicode litera jest zakodowana:
W LaTeX-u używa się znacznika:

</doc>
<doc id="30087" url="https://pl.wikipedia.org/wiki?curid=30087" title="Winnica (ujednoznacznienie)">
Winnica (ujednoznacznienie)



</doc>
<doc id="30092" url="https://pl.wikipedia.org/wiki?curid=30092" title="Goryczuszka orzęsiona">
Goryczuszka orzęsiona

Goryczuszka orzęsiona, goryczka orzęsiona ("Gentianopsis ciliata" (L.) Ma) – gatunek rośliny należący do rodziny goryczkowatych. Wcześniej powszechnie klasyfikowany jako goryczka "Gentiana ciliata" L. i następnie goryczuszka "Gentianella ciliata" (L.) Borkh. Występuje w południowej i środkowej Europie. W Polsce pospolity jest w Sudetach i Karpatach, rzadziej występuje także na pogórzu i przyległych obszarach. Północna granica jego zasięgu przebiega przez Wrocław-Kielce-Zamość. We florze Polski ma status gatunku rodzimego.
Biologia i ekologia.
Roślina dwuletnia lub bylina, hemikryptofit i heliofit. Kwitnie od lipca do września, zapylana jest przez motyle i błonkówki. Kwiaty zamykają się na noc, oraz w czasie deszczu i dużego spadku temperatury. Występuje na suchych murawach, na brzegu lasów i zarośli, na łąkach, głównie na podłożu wapiennym. Najwyższe jej stanowisko w Tatrach znajduje się na Kopie Magury, głównie jednak rośnie w reglu dolnym i górnym. W klasyfikacji zbiorowisk roślinnych gatunek charakterystyczny dla Cl. "Festuco-Brometea".
Liczba chromosomów 2n=44.
Systematyka i zmienność.
Po raz pierwszy gatunek został opisany w 1753 roku pod nazwą "Gentiana ciliata" (basionym) przez Karola Linneusza w "Species Plantarum": 1, s. 231. W polskojęzycznej literaturze długo funkcjonował pod nazwą goryczka orzęsiona. Następnie wyodrębniono rodzaj "Gentianella" i gatunek przyjął nazwę naukową "Gentianella ciliata" (L.) Borkh., opublikowaną w 1796 roku w Arch. Bot. [Leipzig] 1(1), s. 29. W polskim nazewnictwie stosunkowo późno przyjęto nazwę goryczuszka orzęsiona i pod tą nazwą nadal funkcjonuje. Najnowsze ujęcie systematyczne umieszcza ten gatunek w rodzaju "Gentianopsis" pod nazwą "Gentianopsis ciliata" (L.) Ma, opublikowaną w 1951 roku przez Ma Yuquan w "Acta Phytotaxonomica Sinica", vol. 1, s. 15.
Wyróżnia się podgatunki:
Zagrożenia i ochrona.
Od 2014 roku gatunek jest objęty w Polsce ochroną częściową. W latach 1946–2014 znajdował się pod ochroną ścisłą (początkowo ujmowany w rozporządzeniach jako takson z rodzaju goryczka "Gentiana", od 1995 roku "Gentianella"). Na Słowacji podlega ochronie ścisłej. Zagrożeniem jest zrywanie kwiatów do celów dekoracyjnych oraz niszczenie niektórych siedlisk poprzez zaorywanie, wypas, gospodarkę łąkową oraz w wyniku naturalnej sukcesji ekologicznej doprowadzającej do zarastania muraw lasem.

</doc>
<doc id="30094" url="https://pl.wikipedia.org/wiki?curid=30094" title="Moment bezwładności">
Moment bezwładności

Moment bezwładności (masy) – miara bezwładności ciała w ruchu obrotowym względem określonej, ustalonej osi obrotu.
Wymiarem fizycznym momentu bezwładności jest masa razy długość². Jednostką miary momentu bezwładności w układzie SI jest kg·m².
Moment bezwładności odgrywa analogiczną rolę w dynamice ruchu obrotowego jak masa w dynamice ruchu postępowego. W ruchu postępowym masa, oznaczana formula_1 wyraża bezwładność, czyli „opór” stawiany przez ciało podczas przyspieszania lub hamowania, zatem pojawia się w równaniach dynamiki jako współczynnik proporcjonalności pomiędzy działającą siłą formula_2 i uzyskanym przyspieszeniem formula_3 pędem formula_4 i prędkością formula_5 oraz (w połówce) pomiędzy energią kinetyczną formula_6 i kwadratem prędkości:
Podobnie w ruchu obrotowym (przy ustalonej osi obrotu) moment bezwładności formula_8 wyraża opór stawiany przez ciało przy zmianie prędkości obrotowej, i występuje jako współczynnik proporcjonalności pomiędzy napędzającym momentem siły formula_9 i uzyskanym w jego wyniku przyspieszeniem kątowym formula_10 momentem pędu formula_11 i prędkością kątową formula_12 oraz (w połówce) pomiędzy energią kinetyczną i kwadratem prędkości kątowej:
Moment bezwładności zależy od rozkładu masy względem osi obrotu ciała, zatem dla tego samego ciała wartość momentu bezwładności zależy od wyboru osi obrotu. Dla konkretnej osi moment bezwładności jest skalarem, zaś w uogólniony sposób moment bezwładności ciała dla dowolnego kierunku osi obrotu, przechodzącej przez środek masy, wyraża się jako tensor.
Moment bezwładności jako skalar.
Definicja.
Energia kinetyczna E punktu materialnego o masie m poruszającego się z prędkością v określa wzór:
Jeżeli punkt ten porusza się po okręgu, wówczas jego energię można wyrazić w wielkościach fizycznych opisujących ruch obrotowy:
Z powyższego wynika, że moment bezwładności punktu materialnego jest iloczynem jego masy i kwadratu odległości od osi obrotu:
gdzie:
Moment bezwładności ciała składającego się z formula_20 punktów materialnych jest sumą momentów bezwładności wszystkich tych punktów względem obranej osi obrotu:
Moment bezwładności ciała zależy od wyboru osi obrotu, od kształtu ciała i od rozmieszczenia masy w ciele. Moment bezwładności ma wymiar formula_22 Zwykle mierzy się go w kg·m².
Dla ciał o ciągłym rozkładzie masy sumowanie we wzorze na moment bezwładności przechodzi w całkowanie. Niech ciało będzie podzielone na nieskończenie małe elementy o masach formula_23 oraz niech formula_18 oznacza odległość każdego takiego elementu od osi obrotu. W takim przypadku moment bezwładności określa wzór:
gdzie całkowanie odbywa się po masie formula_26 ciała, albo po objętości formula_27
Za pomocą momentu bezwładności formula_8 bryły sztywnej, obracającej się względem pewnej osi z prędkością kątową formula_19 względem tej osi, można wyrazić energię kinetyczną formula_30 tej bryły
Przykłady.
Rura cylindryczna.
Dla rury cylindrycznej o zewnętrznym promieniu formula_32 i wewnętrznym formula_33 obracającej się dookoła swej osi. Elementem masy jest powłoka cylindryczna o promieniu formula_34 grubości formula_35 długości formula_36 i gęstości materiału formula_37 (gęstość jest jednakowa dla całej bryły), to:
skąd wynika, że
gdzie formula_41 jest objętością cylindrycznej powłoki o masie formula_42
Moment bezwładności cylindra względem osi wynosi:
Całkowita masa cylindra formula_1 równa się iloczynowi gęstości formula_37 i objętości formula_27
czyli:
Moment bezwładności rury cylindrycznej lub pierścienia o masie formula_49 wewnętrznym promieniu formula_50 oraz zewnętrznym formula_32 wynosi:
względem osi cylindra.
Walec.
Walec można traktować jak rurę, w której promień wewnętrzny równa się 0, czyli formula_53 zatem:
gdzie formula_55 jest promieniem pełnego walca o masie formula_56
Cienkościenna rura.
Cienkościenną rurę można potraktować jako cylinder z nieskończenie cienką ścianką, czyli formula_57 zatem

</doc>
<doc id="30095" url="https://pl.wikipedia.org/wiki?curid=30095" title="Pręt">
Pręt



</doc>
<doc id="30099" url="https://pl.wikipedia.org/wiki?curid=30099" title="Ell">
Ell

Ell − gmina i małe miasteczko w zachodnim Luksemburgu, w dystrykcie Diekirch, w kantonie Redange, graniczące z Belgią.
W 2005 roku, miasto Ell, które znajduje się w zachodniej części gminy, zamieszkiwało 340 osób. Inne miejscowości w gminie: Colpach-Bas, Colpach-Haut oraz Roodt.

</doc>
<doc id="30103" url="https://pl.wikipedia.org/wiki?curid=30103" title="Święte Przymierze">
Święte Przymierze

Święte Przymierze (, ) – sojusz zawarty przez Austrię, Prusy i Rosję 26 września 1815 w Paryżu, po zakończeniu wojen napoleońskich.
Historia.
Przymierze zostało zawarte z inicjatywy cara Rosji Aleksandra I, przez: Imperium Rosyjskie, Cesarstwo Austriackie (w osobie cesarza Franciszka I) i przez Królestwo Prus (w osobie króla Fryderyka Wilhelma III).
W latach 1816–1817 do Świętego Przymierza zaproszono wszystkie kraje europejskie z wyjątkiem Turcji, jako kraju niechrześcijańskiego. W 1818 do Świętego Przymierza przystąpiło Królestwo Francji.
Deklarowanym celem Świętego Przymierza była promocja zasad chrześcijańskich w polityce zagranicznej i wewnętrznej państw. W praktyce cel ten przekładał się na obronę legitymizmu i dążenie do równowagi sił pomiędzy mocarstwami.
Podpisania aktu Świętego Przymierza odmówili: papież Pius VII i regent Wielkiej Brytanii – książę Jerzy, aprobując jednak zawarte w nim zasady. Zasad Świętego Przymierza nie zaakceptowało też Imperium osmańskie. Sygnatariusze zobowiązali się do kierowania się w polityce zagranicznej i wewnętrznej zasadami religii chrześcijańskiej i sprawiedliwości, a także do wspólnej walki z liberalizmem i ruchami rewolucyjnymi oraz w obronie porządku politycznego ustalonego na kongresie wiedeńskim (1815).
Potocznie nazwą Święte Przymierze określano państwa założycielskie, których porozumienie wzmocniła obawa przed polskim ruchem niepodległościowym. W 1820, obradujący w Opawie, II kongres Świętego Przymierza zobowiązał uczestników do zwalczania dążenia do reform konstytucyjnych w swych krajach. W 1821 kongres w Lublanie upoważnił Austrię do obalenia rządu liberalnego w Neapolu. Zapadłe w 1815 postanowienia satysfakcjonowały koronowane głowy, arystokrację, elitę burżuazji. Budziły równocześnie wrogość społeczeństw, lekceważyły bowiem polityczne i narodowe dążenia rozbudzone w epoce rewolucji i Napoleona. Stąd też większa część XIX wieku upłynęła Europejczykom pod znakiem walki z duchem kongresu wiedeńskiego.
Kres Świętemu Przymierzu położyła rywalizacja Austrii i Rosji na Bałkanach (1822-1830), przede wszystkim zaś neutralność Austrii wobec działań wojennych pomiędzy Rosją a Anglią i Francją podczas wojny krymskiej w 1854. Do ostatniej współpracy zbrojnej państw Świętego Przymierza doszło w maju 1849, kiedy to Rosja (w osobie Iwana Paskiewicza) pomogła stłumić powstanie węgierskie. Próby wskrzeszenia Świętego Przymierza, podejmowane przez Ottona von Bismarcka w latach 1872–1884 (Sojusz Trzech Cesarzy), nie powiodły się.

</doc>
<doc id="30104" url="https://pl.wikipedia.org/wiki?curid=30104" title="Rośliny tatrzańskie">
Rośliny tatrzańskie

W Tatrach rośnie około 1300 gatunków roślin naczyniowych, z czego w polskim Tatrzańskim Parku Narodowym (TPN) około 1000. Charakterystyczną grupę stanowią rośliny wysokogórskie – dla 200 z nich Tatry są jedynym obszarem występowania w Polsce. Bardzo bogata jest flora mszaków – występuje ich tutaj ok. 700 gatunków, co stanowi 80% wszystkich gatunków w Polsce, ok. 1000 gatunków grzybów, 870 gatunków porostów, liczna flora glonów i 72 gatunki śluzowców.
Warunki życia roślin w Tatrach.
Warunki życia roślin w górach znacznie zmieniają się wraz ze wzrostem wysokości nad poziomem morza. Do czynników najsilniej wpływających na wegetację roślin należą:
Czynniki klimatyczne powodują, że flora Tatr znacznie różni się od flory nizinnej. Niektóre z występujących na nizinach gatunków zdołały zaaklimatyzować się do warunków górskich i spotykane są także w wyższych partiach. Wielu gatunków pospolitych na nizinach nie spotyka się w Tatrach wcale, zaś niektóre rzadko spotykane na nizinach czują się dobrze w górskim klimacie i są pospolite. Istnieje również grupa gatunków występujących tylko w górach. Niektóre z nich to endemity karpackie (występujące wyłącznie w Karpatach) lub subendemity karpackie (poza Karpatami mają tylko nieliczne stanowiska). Spora część gatunków to rośliny tatrzańskie – w Polsce Tatry są jedynym miejscem ich występowania (czasami tylko niektóre z nich są okresowo zawlekane w inne miejsca lub mają pojedyncze stanowiska poza Tatrami). Wśród nich kilka gatunków to endemity tatrzańskie – poza Tatrami nie występują nigdzie na świecie.
Swoiste cechy roślinności tatrzańskiej.
Rośliny tatrzańskie, zwłaszcza te rosnące w wyższych partiach, muszą zmagać się z warunkami niekorzystnymi dla wegetacji roślinnej. Roślinność Tatr wykształciła wiele przystosowań do tych warunków życia i wykazuje wiele swoistych cech:
Swoisty skład flory Tatr.
Występują tu rośliny, dla których Tatry są jedynym miejscem występowania na świecie:
Wśród roślin tatrzańskich jest pewna grupa gatunków, które występują tylko w niektórych częściach Karpat:
Rośliny podłoża wapiennego i granitowego.
Jedną z bardzo charakterystycznych cech roślinności tatrzańskiej jest występowanie dwóch rodzajów znacznie różniących się zbiorowisk roślinnych – inne na podłożu wapiennym, inne na granitowym. Ponieważ podłoża te w Tatrach mieszają się z sobą na niedużych odległościach, turysta wędrujący szlakami turystycznymi ma do czynienia nie tylko z florą znacznie różniącą się od nizinnej, ale także z bardzo dużym bogactwem gatunkowym tej flory. Idąc np. jedną tylko trasą z Doliny Kościeliskiej na Czerwone Wierchy turysta obserwuje nie tylko roślinność prawie wszystkich pięter roślinności, ale także dwóch jej zespołów – wspaniale rozwiniętych roślin podłoża wapiennego w Kobylarzowym Żlebie czy na Hali Upłaz oraz roślin podłoża granitowego pod szczytem Ciemniaka.
Do roślin tatrzańskich występujących wyłącznie na podłożu wapiennym należą m.in.:
aster alpejski,
brodawnik szary,
dębik ośmiopłatkowy,
driakiew lśniąca,
dzwonek drobny,
fiołek alpejski,
głodek kutnerowaty,
głodek mrzygłód,
gnidosz dwubarwny,
goryczka krótkołodygowa,
goryczka śniegowa,
goryczka wiosenna,
goryczuszka lodnikowa,
goryczuszka orzęsiona,
goryczuszka wczesna,
goździk postrzępiony wczesny,
gółka wonna,
jarząb mączny,
jaskier okrągłolistny,
kostrzewa tatrzańska,
len karpacki,
leniec alpejski,
łyszczec rozesłany,
macierzanka karpacka,
mokrzyca Kitaibela,
naradka mlecznobiała,
naradka włosista,
orlik pospolity,
oset siny,
ostrołódka Hallera,
ostrołódka karpacka,
ostrołódka polna,
ostrożeń lepki,
pępawa Jacquina,
piaskowiec orzęsiony,
pierwiosnek łyszczak,
pleszczotka górska,
posłonek alpejski,
posłonek rozesłany wielkokwiatowy,
potrostek alpejski,
przelot alpejski,
przetacznik krzewinkowy,
przetacznik różyczkowaty,
rogownica szerokolistna,
rojownik włochaty,
rozchodnik czarniawy,
sasanka słowacka,
siekiernica górska,
skalnica seledynowa,
skalnica zwisła,
sparceta górska,
starzec kędzierzawy,
stokrotnica górska,
storzan bezlistny,
szarotka alpejska,
świerzbnica karpacka,
świetlik tatrzański,
tłustosz alpejski,
traganek jasny,
traganek wytrzymały,
turzyca mocna,
warzuszka skalna,
wierzba alpejska,
zarzyczka górska,
zerwa kulista,
zimowit jesienny.
Do roślin tatrzańskich występujących głównie na podłożu wapiennym, ale czasami również na granitowym, należą m.in.:
gółka długoostrogowa,
jaskier alpejski,
jaskier karłowaty,
kosatka kielichowa,
lilia bulwkowata,
lilia złotogłów,
mak tatrzański,
naparstnica zwyczajna,
niezapominajka alpejska,
ostrożeń dwubarwny,
ostróżka tatrzańska,
ostróżka wyniosła,
parzydło leśne,
pięciornik alpejski,
powojnik alpejski,
przymiotno węgierskie,
pszonak Wahlenberga,
rogownica Raciborskiego,
saussurea alpejska,
skalnica gronkowa,
skalnica nakrapiana,
skalnica naprzeciwlistna,
skalnica tatrzańska,
storczyca kulista,
storczyk męski,
szafran spiski,
tojad dzióbaty,
traganek zwisłokwiatowy.
Do roślin tatrzańskich występujących niemal wyłącznie na podłożu granitowym należą m.in.: dzwonek alpejski,
goryczka kropkowana,
goryczka przezroczysta,
jaskier halny,
jaskier lodnikowy,
jastrzębiec alpejski,
kosmatka kłosowa,
kostrzewa niska,
kuklik rozesłany,
lilijka alpejska,
naradka tępolistna,
omieg kozłowiec,
owsica pstra,
pierwiosnek maleńki,
rogownica jednokwiatowa,
rojnik górski,
rozchodnik alpejski,
sasanka alpejska,
sit skucina,
skalnica karpacka,
skalnica mchowata,
starzec karpacki,
starzec kraiński,
szarota drobna,
warzucha tatrzańska,
złocieniec alpejski.
Do roślin tatrzańskich równie często spotykanych na podłożu wapiennym, jak i granitowym należą m.in.:
bartsja alpejska,
bliźniczka psia trawka,
boimka dwurzędowa,
ciemiężyca zielona,
dzięgiel litwor,
dzwonek lancetowaty,
dzwonek Scheuchzera,
dzwonek wąskolistny,
fiołek dwukwiatowy,
fiołek żółty sudecki,
gęsiówka alpejska,
gnidosz dwubarwny,
gnidosz Hacqueta,
gnidosz okółkowy,
goryczka trojeściowa,
goździk lodowcowy,
gółka długoostrogowa,
jarzmianka większa,
jastrun okrągłolistny,
jastrzębiec pomarańczowy,
knieć błotna górska,
kuklik górski,
lepiężnik wyłysiały,
lepnica bezłodygowa,
liczydło górskie,
listera jajowata,
listera sercowata,
marchwica pospolita,
mieczyk dachówkowaty,
miłosna górska,
modrzyk górski,
nawłoć alpejska,
niebielistka trwała,
omieg górski,
ozorka zielona,
pełnik europejski,
pierwiosnek wyniosły,
pięciornik złoty,
podbiałek alpejski,
powojnik alpejski,
prosienicznik jednogłówkowy,
przetacznik alpejski,
rdest żyworodny,
rozchodnik karpacki,
różeniec górski,
rutewnik jaskrowaty,
rzeżucha gorzka,
rzeżuszka alpejska,
skalnica darniowa,
skalnica dwuletnia,
skalnica jastrzębcowata,
skalnica naradkowata,
skalnica odgiętolistna,
słonecznica wąskolistna,
starzec gajowy,
starzec górski,
szczawiór alpejski,
tojad mocny,
turzyca czarniawa,
tymotka alpejska,
urdzik karpacki,
wiechlina alpejska,
wiechlina Chaixa,
wiechlina roczna,
wierzbownica górska,
wierzbownica mokrzycowa,
wierzbownica okółkowa,
wierzbówka kiprzyca,
zaraza żółta,
zawilec narcyzowaty,
żłobik koralowy,
żywiec gruczołowaty.
Rośliny tatrzańskie.
Wykaz obejmuje rośliny naczyniowe, które poza Tatrami nie występują nigdzie w Polsce. Niektóre z nich spotykane są poza Tatrami na pojedynczych tylko stanowiskach. Wykaz obejmuje większość gatunków roślin tatrzańskich, nie jest jednak pełny, a ponadto wymaga aktualizacji o wyniki nowszych badań florystycznych.

</doc>
<doc id="30105" url="https://pl.wikipedia.org/wiki?curid=30105" title="Wieś leśno-łanowa">
Wieś leśno-łanowa



</doc>
<doc id="30107" url="https://pl.wikipedia.org/wiki?curid=30107" title="Kuklik górski">
Kuklik górski

Kuklik górski ("Geum montanum" L.) – gatunek rośliny należący do rodziny różowatych. W Polsce występuje w Sudetach i Karpatach. Jest tam rośliną pospolitą.
Zastosowanie.
Bywa uprawiany jako roślina ozdobna. Nadaje się do ogrodów skalnych i na rabaty kwiatowe. Oprócz typowej dziko rosnącej formy istnieją bardziej ozdobne kultywary. W swoim naturalnym środowisku w górach nie przemarza, gdyż zawsze w zimie przykryty jest grubą warstwą śniegu. Bez okrycia na zimę może być uprawiany w strefach mrozoodporności 6-9. Uprawiany na nizinach podczas mroźnych i bezśnieżnych zim w Polsce może przemarzać, dlatego też należy go na zimę okryć. Wymaga słonecznego stanowiska, ziemi wilgotnej i przepuszczalnej. Rozmnaża się przez podział kęp lub przez wysiew nasion jesienią.

</doc>
<doc id="30108" url="https://pl.wikipedia.org/wiki?curid=30108" title="Rzeka główna">
Rzeka główna

Rzeka główna – rzeka, która uchodzi bezpośrednio do morza, oceanu lub wpływa do obszaru bezodpływowego; nie może być dopływem innej rzeki.
W Polsce są to Wisła, Odra, a także mniejsze rzeki wpadające bezpośrednio do Morza Bałtyckiego.

</doc>
<doc id="30117" url="https://pl.wikipedia.org/wiki?curid=30117" title="Liść">
Liść

Liść (łac. "folium") – organ roślinny, element budowy części osiowej (pędowej) roślin telomowych. Wyrastające z węzłów końcowe elementy rozgałęzień pędu, wyodrębniające się ze względu na funkcję i budowę od łodygi (nie mają np. zdolności do nieprzerwanego wzrostu). Pełnią głównie funkcje odżywcze i z tego powodu mają zwykle dużą powierzchnię umożliwiającą pochłanianie odpowiedniej ilości promieniowania słonecznego. Poza tym liście biorą udział w transpiracji, gutacji i wymianie gazowej. Liście wyspecjalizowane w fotosyntezie określane są mianem liści zielonych oraz liści listowia. Nierzadko organy te pełnią także funkcje spichrzowe, czepne, ochronne, obronne i pułapkowe, w takich przypadkach ulegając daleko idącym przystosowaniom w zakresie funkcji i budowy.
Morfologia.
Większość liści składa się z różnokształtnej, zwykle spłaszczonej blaszki liściowej osadzonej bezpośrednio (liść siedzący, bezogonkowy) lub za pomocą ogonka liściowego (liść ogonkowy) na łodydze. Ogonek liściowy lub bezpośrednio blaszka liściowa umieszczone są na łodydze za pomocą tzw. nasady liścia. U niektórych roślin (np. u przedstawicieli rodzin wiechlinowate, rdestowate, selerowate) dolna część liścia rozrasta się w pochwę liściową. Pełni ona funkcję wzmacniającą łodygę (wiechlinowate), zwiększa powierzchnię asymilacyjną (selerowate) lub pełni funkcje spichrzowe i ochronne (cebula zwyczajna). U traw i turzycowatych liście na granicy pochwy i blaszki liściowej mają języczek liściowy. U nasady liści, zwłaszcza tych zaopatrywanych przez trzy ślady liściowe, wykształcają się przylistki (zwykle dwa). U niektórych roślin tropikalnych na końcu blaszki liściowej wykształcają się tzw. wylistki służące do odprowadzania wody z powierzchni liścia.
Liście asymilacyjne są zwykle spłaszczone grzbieto-brzusznie. Do wyjątków należą liście spłaszczone bocznie (np. u kosaćca "Iris") lub cylindryczne (np. u wielu gatunków z rodzaju czosnek ("Allium"). Dolna strona liścia zwana jest odosiową lub grzbietową (w pąku kwiatowym znajduje się na górze). Górna strona liścia zwana jest doosiową lub brzuszną.
Cechy takie jak unerwienie (użyłkowanie), czyli układ wiązek przewodzących i usytuowanie liścia na łodydze są często cechami charakterystycznymi gatunków, podobnie jak: kształt liścia, jego brzegu, nasady i zakończenia.
Ulistnienie (filotaksja).
Ulistnienie to sposób, w jaki liście rozmieszczone są na łodydze, z uwzględnieniem ich pozycji względem siebie. Gdy z węzła wyrasta jeden liść mówi się o skrętoległym ustawieniu liści (linia łącząca ich nasady obiega łodygę spiralnie). Odmianą tego ulistnienia jest ulistnienie naprzemianległe (liście wyrastają przemiennie w dwóch rzędach). Jeżeli z jednego węzła wyrasta kilka liści – ulistnienie określa się jako okółkowe, które w przypadku 2 liści w węźle nazywa się naprzeciwległym lub nakrzyżległym. Przy ułożeniu naprzeciwległym wszystkie pary liści na łodydze znajdują się w jednej płaszczyźnie. Przy ułożeniu nakrzyżległym – oś pary liści ustawiona jest pod kątem 90 stopni w stosunku do par leżących powyżej i poniżej. W przypadku skrócenia łodygi liście mogą tworzyć różyczkę liściową (rozetę) sprawiając wrażenie wyrastania z jednego miejsca.
Ułożenie liści poziome, prostopadle do łodygi, określa się jak planofilne, podczas gdy pionowe jako erektofilne. W naturze pokrywa roślinna zwykle ma liście o różnym ułożeniu. Przy znaczącej przewadze ułożenia poziomego jest ona planofilna, przy znaczącej pionowego erektofilna. Natomiast, gdy najwięcej liści ułożonych jest skośnie, jest to układ plagiofilny, a układ ekstremofilny oznacza, że podobnie dużo jest liści ułożonych pionowo i poziomo, a liści ułożonych skośnie jest mało.
Osadzenie liścia.
Wyróżnia się liście ogonkowe i siedzące. Zarówno liście ogonkowe, jak i bez ogonka, mogą przy nasadzie tworzyć tak zwaną pochwę liściową (u rdestowatych gatkę). Liście mogą mieć u nasady przylistki lub nie. Zarówno liście siedzące (częściej), jak i ogonkowe (rzadziej) mogą mieć nasadę obejmującą łodygę (też uszkami lub ostrogami), obrastającą zupełnie łodygę lub zbiegającą.
Kształt liścia.
Ze względu na kształt liście dzielą się na: nitkowate, szczeciniaste, igłowate, równowąskie, lancetowate, klinowate, trójkątne, rombowate, łopatkowate, jajowate, eliptyczne, okrągłe (ogonek osadzony bocznie), tarczowate (ogonek osadzony centralnie wobec blaszki). Ze względu na kształt i rodzaj nasady blaszki liściowej wyróżnia się liście nerkowate, sercowate, strzałkowate i oszczepowate. Do określeń kształtu dodaje się często przedrostki precyzujące proporcję długości do szerokości liścia, np. szeroko-, wąsko-, podłużnie- (lancetowaty, jajowaty) lub odwrotnie jajowaty.
W opisach kształtu liści ważną rolę odgrywa też kształt nasady, wierzchołka i brzegu blaszki liściowej oraz rodzaj powierzchni liścia (gładka, naga [czasem owoszczona], szorstka, pokryta włoskami [pojedynczymi, podzielonymi, kutnerowatymi]).
Podział blaszki liściowej.
Ze względu na podział liścia i wykształcanie różnej liczby blaszek liściowych wyróżnia się:
Anatomia.
Liść asymilacyjny roślin okrytonasiennych tworzą najczęściej trzy rodzaje tkanek: epiderma, mezofil i wiązki przewodzące. Głównym składnikiem tkanki podstawowej w liściach zielonych jest mezofil.
Epiderma.
Okrywa górną (doosiową) i dolną (odosiową) powierzchnię liścia. Zewnętrzne jej ściany pokryte są kutykulą, której budowa, grubość, ilość wosków i pektyn jest zróżnicowana u poszczególnych gatunków i w obrębie samej rośliny. Stałym elementem budowy epidermy liści są szparki (lub aparaty szparkowe). Jeżeli występują tylko po dolnej (grzbietowej) stronie liścia – co u roślin zdarza się najczęściej – liść taki nazywany jest "hipostomatycznym". U roślin jednoliściennych i w liściach pływających szparki znajdują się na górnej powierzchni, a liść taki nazywany jest "epistomatycznym". Zagęszczenie szparek w epidermie liścia jest bardzo zróżnicowane, wyższe u roślin światłolubnych, niższe u cieniolubnych. Epiderma blaszki liściowej wykształca często włoski, zwłaszcza na młodych liściach. Chronią one przed żerowaniem drobnych roślinożerców mechanicznie lub chemicznie jeśli zawierają wydzieliny. Komórki epidermy liści mają często falisty zarys, co za sprawą turgoru i większej grubości ścian tych komórek w stosunku położonych pod nimi, powoduje, że właśnie epiderma nadaje odpowiednią sztywność liściom (o ile nie zawierają tkanek wzmacniających). U niektórych roślin (rodziny morwowate, pieprzowate, begoniowate) epiderma liścia może być wielowarstwowa i zwykle pełni wówczas funkcję magazynującą wodę lub ochronną, działając jak filtr świetlny. Specyficzne wytwory epidermy liścia u niektórych roślin odpowiadają też za efekt lotosu, wykorzystywany od niedawna także w nanotechnologii. Zróżnicowane komórki epidermy liści występują u traw.
Komórki epidermy zwykle nie pełnią roli asymilacyjnej. Wyjątkiem są zawierające chloroplasty komórki szparkowe oraz epiderma roślin, których liście nie są narażone na nadmierne oświetlenie – hydrofitów oraz cieniolubnych paproci.
Mezofil.
Składa się z miękiszu, u większości roślin podzielonego na miękisz gąbczasty w dolnej części liścia i palisadowy w górnej. Obejmuje zieloną tkankę liścia (chlorenchyma) wraz z pochwami wiązkowymi otaczającymi wiązki przewodzące, sklereidy oraz komórki układu wydzielniczego (nie związane z epidermą). Liście niemające grzbieto-brzusznej budowy (jednakopowierzchniowe) mają miękisz niezróżnicowany lub brak go w ogóle. Na przykład u hydrofitów występuje tylko miękisz gąbczasty, zwykle w formie aerenchymy. U kserofitów nierzadko miękisz palisadowy występuje po obu stronach liścia, a miękiszu gąbczastego brak. Jednorodna tkanka miękiszowa występuje także zazwyczaj w liściach traw i iglastych.
Specyficzną budowę anatomiczną mają liście roślin, u których zachodzi fotosynteza C4. U roślin tych, w związku z przestrzennym rozdzieleniem wiązania dwutlenku węgla i syntezy węglowodanów, wykształca się mezofil wieńcowy i mezofil C4. Ten pierwszy tworzy pochwy okołowiązkowe, gdzie stężenie CO2 przekracza 10–20 razy stężenie tego gazu w innych komórkach mezofilu. W chloroplastach komórek budujących te pochwy zachodzi cykl Calvina. Z kolei mezofil C4 wypełnia pozostałą przestrzeń wewnątrz liścia i w jego komórkach następuje wiązanie dwutlenku węgla.
Wiązki przewodzące.
Wiązki przewodzące tworzą użyłkowanie liścia. Liście mogą być jednożyłkowe (np. u skrzypów i iglastych) lub wielożyłkowe. U roślin okrytonasiennych wiązki tworzą użyłkowanie zamknięte. Dzięki temu uszkodzenie (przecięcie) części wiązek powoduje zwykle obumarcie tylko niewielkiej części liścia. Żyłki wychodzące od nasady blaszki nazywane są pierwszorzędowymi i do nich należy też żyłka centralna, zwykle najgrubsza. Pozostałe odgałęzienia stanowią żyłki odpowiednio drugo- i trzeciorzędowe. Najdrobniejsze wiązki zamykające sieć zwane są "areolami".
Układ wiązek przewodzących w liściu jest specyficzny dla poszczególnych taksonów roślin. Wyróżnia się następujące ułożenia wiązek:
Funkcje i modyfikacje liści.
Podział liści w obrębie rośliny.
Ze względu na usytuowanie i funkcję liści na roślinie wyróżnia się: liścienie, liście dolne, liście listowia, liście przykwiatowe, pierwsze liście na pędach bocznych (profile), liście kwiatowe (u roślin zarodnikowych sporofile). Zjawisko zróżnicowania liści w obrębie jednej rośliny nazywane jest heterofilią (heteroblastią, różnolistnością), a opis tego zróżnicowania zwany jest spektrum liściowym.
Modyfikacje funkcjonalne liści.
Najczęściej spotykana i determinująca budowę liści funkcja związana jest z ich rolą w wykorzystywaniu energii świetlnej w procesie fotosyntezy. W tym celu liść pochłania energię świetlną, pobiera dwutlenek węgla i odprowadza asymilaty. Procesy te zachodzą w naświetlonych chloroplastach. Energia świetlna przekształcana jest w energię chemiczną gromadzoną w ATP w wyniku procesu fosforylacji fotosyntetycznej. W fazie jasnej fotosyntezy powstaje forma zredukowana NADPH wykorzystywana do syntezy cukrów w cyklu Calvina. Dwutlenek węgla wiązany jest zarówno w chloroplastach w cyklu Calvina, jak i w cytoplazmie w cyklu Hatcha-Slacka.
Zwiększenie efektywności pochłaniania światła zapewnia zwiększenie stosunku powierzchni do objętości liścia. Do przystosowań liści do funkcji asymilacyjnej należy także ich zdolność do wykonywania ruchów tropicznych – uzależnionych od kierunku działania bodźca, którym jest światło. Zdolność tę określa się mianem fototropizmu. Najczęściej liście ustawiają swoje blaszki liściowe prostopadle do padania światła co nazywane jest mianem diafototropizmu. U roślin kompasowych blaszka ustawia się bokiem do światła, tak by eksponować ją na stosunkowo słabe światło od wschodu i zachodu, chroniąc w ten sposób blaszkę przed bardzo intensywnym naświetleniem. Tego typu reakcję nazywa się plagiofototropizmem. Liście układając się optymalnie w stosunku do kierunku padania światła tworzą tzw. mozaikę liściową (każdy liść ma zapewniony dostęp do światła). Zresztą już samo ułożenie liści na łodydze (filotaksja) ma też za zadanie uniknięcia wzajemnego zacieniania się.
U roślin, u których blaszka uległa redukcji lub pełni inną funkcję niż asymilacyjna, funkcję tę może przejąć spłaszczony ogonek liściowy, nazywany wówczas liściakiem (fyllodium). Funkcje asymilacyjne liści może czasem przejmować także łodyga. Łodygi takie są zwykle spłaszczone i nazywane platykladiami (np. opuncja), mogą też być ukształtowane na podobieństwo liści i wówczas nazywane są gałęziakami (fyllokladia).
Z procesem fotosyntezy wiąże się też konieczność pobierania dwutlenku węgla i odprowadzania asymilatów. Wymiana CO2 i pary wodnej odbywa się przez szparki. Z powodu różnej szybkości wymiany tych gazów (co wynika z różnic w prężności tych gazów między wnętrzem rośliny i atmosferą) rośliny wykształciły szereg przystosowań umożliwiających ograniczenie utraty wody (transpiracji) przy jednoczesnym zwiększaniu ilości pobieranego dwutlenku węgla. Przede wszystkim szparki lokalizowane są po dolnej stronie liścia, gdzie temperatura powietrza i jego konwekcja są mniejsze. Całokształt przystosowań zmniejszających transpirację nazywany jest mianem kseromorfizmu.
Liście przystosowane do zminimalizowania transpiracji wodnej są typowe dla kserofitów i innych roślin narażonych na szybką utratę wody. Najbardziej wyraźną cechą liści kseromorficznych jest zmniejszenie powierzchni liści w stosunku do ich objętości. Inne elementy budowy liści kseromorficznych wynikające z przystosowania do specyficznych warunków siedliskowych to: gruba warstwa kutykuli utrudniająca transpirację na powierzchni epidermy, pełniąca taką samą funkcję warstwa śluzu zasychająca w postaci błonki (np. u rezedy "Reseda arabica") i często spotykane gęste owłosienie (np. u dziewanny "Verbascum" i kocanek "Helichrysum"). Inne przystosowania wiążą się z dodatkowym wspomaganiem regulowanej transpiracji szparek. W sytuacjach niedoboru wody u niektórych roślin dochodzi do zaczopowania szparki woskami lub żywicą. U kserofitów szparki często są dodatkowo zagłębione w powierzchni liścia, co zmniejsza transpirację nie wpływając istotnie na wymianę gazową. W końcu cały liść ulega przekształceniom zapobiegającym utracie wody poprzez zwijanie, składanie blaszki liściowej lub wykształcanie liści o niewielkich rozmiarach. Liście zmniejszają także transpirację chroniąc się przed nadmiernym nagrzaniem, co osiągają odpowiednio zmieniając ustawienie względem światła słonecznego lub okrywając powierzchnię liścia substancjami nabłyszczającymi ją (gł. woskami), powodującymi odbijanie światła.
Zmodyfikowane liście odgrywają kluczową rolę w rozmnażaniu generatywnym roślin, bowiem to właśnie one tworzą kwiat (listki okwiatu, pręciki i słupki). U niektórych gatunków (np. wilczomleczy, w szczególności u gwiazdy betlejemskiej) rolę powabni dla zwierząt zapylających pełnią liście przykwiatowe (twory takie nazywane są liśćmi wabiącymi). Także liście asymilacyjne mogą brać udział w rozmnażaniu, w ich wypadku zawsze wegetatywnym. Roślina u nas uprawiana jako doniczkowa – płodnolist (żyworódka) "Bryophyllum" tworzy na brzegu liścia łatwo odpadające rozmnóżki. U rzeżuchy "Cardamine" diasporą może stać się listek, który u nasady tworzy pączki i korzonki, po czym łatwo może odpaść od reszty liścia. W okresie wiosennym można nierzadko obserwować takie listki-diaspory rzeżuchy łąkowej pływające w rowach na łąkach. W rodzaju begonia (ukośnica) "Begonia" cały liść lub jego fragment może dać początek nowej roślinie.
Liście roślin zagrożonych żerowaniem roślinożerców wykształcają często przystosowania chroniące roślinę przed zgryzaniem. Poza obroną chemiczną, skutecznym sposobem utrudnienia dostępu drobnym bezkręgowcom do miękkich tkanek jest pokrycie liścia gęstymi włoskami (częste zwłaszcza na młodych liściach) lub grubą warstwą kutykuli. Na krawędzi blaszki wykształcać się mogą kolce lub całe liście mogą ulegać przekształceniu w ciernie. Specyficzny mechanizm obronny wykształciła mimoza "Mimosa". Po dotknięciu jej liści w ciągu 0,1 s podrażniony (dotknięty) odcinek liścia stula listki, a ogonek liściowy zwiesza się. Ruch ten (sejsmonastia) powodowany jest gwałtowną utratą turgoru w tzw. poduszeczkach stawowych znajdujących się u nasady wszystkich członów liścia. Przystosowanie to ma zrazić roślinożercę i zmniejszyć atrakcyjność rośliny jako źródła pożywienia.
Liście pułapkowe występują u roślin owadożernych i służą do chwytania i trawienia pokarmu zwierzęcego. W reakcji na bodziec mechaniczny włoski gruczołowate na liściu pułapkowym rosiczki naginają się ku źródłu podrażnienia (haptotropizm). Liście pułapkowe muchołówki "Dionaea" i aldrowandy "Aldrovanda" wykonują ruchy sejsmonastyczne umożliwiające schwytanie drobnych zwierząt. Ruchy te często są kombinacją haptotropizmu, haptonastii i chemonastii.
U niektórych pnączy liście pełnią ważną funkcję mechaniczną umożliwiając wspinanie się po innych roślinach. Ogonki liściowe lub liście częściowo lub w całości przekształcone w wąs czepny owijają się wokół podpór ułatwiając roślinie wyścig o dostęp do światła.
Najczęściej wyspecjalizowane liście spichrzowe gromadzą substancje zapasowe lub wodę (tak jest na przykład u cebuli i aloesu). Specyficzny spichlerz tworzą liście rośliny "Dischidia rafflesiana" – wyrastają one na kształt worków, w których mrówki tworzą swe gniazda. Zgromadzony z czasem w liściu detrytus odżywia roślinę, bowiem przez otwór na szczycie worka roślina wpuszcza do niego korzeń przybyszowy.
Cykl życia liścia.
Liście (z wyjątkiem liścieni) powstają z zawartych w pąkach zawiązków tworzonych w merystemach wierzchołków wzrostu. W wierzchołkach tych merystemy inicjujące rozwój liści ułożone są przemiennie z merystemami inicjującymi rozwój międzywęźli i oddzielone są od siebie nieaktywną warstwą komórek. Zawiązki (primordium) pierwszych liści zwanych zarodkowymi powstają już w trakcie embriogenezy. Początkowo zawiązki różnicują się na część górną i dolną. Z tej pierwszej u liści bifacjalnych powstaje zwykle blaszka liściowa, często też ogonek, z drugiej zwykle tylko nasada liścia (ew. z przylistkami). W całości z dolnej części zawiązka powstają liście unifacjalne.
U roślin dwuliściennych, zielnych, jednorocznych zawiązki liściowe rosnącej rośliny powstają na skutek wybrzuszenia utworzonego przez komórki korpusu. Komórki te pokryte warstwą komórek tuniki stają się primordiami. Uwypuklenie promerystemu przybiera kształt palcowaty o symetrii promienistej. Podziały komórek trwają do osiągnięcia przez zawiązek długości 2–3 mm. Po ustaniu podziałów zawiązek liścia wydłuża się nadal co prowadzi do utworzenia głównej osi liścia nadal o kształcie palcowatym i przekroju owalnym lub okrągłym. W klejonym etapie rozwoju liścia dochodzi do podziałów komórek wzdłuż osi liścia i wykształcenia merystemu brzeżnego (marginalnego). Funkcjonowanie komórek marginalnych i submarginalnych merystemu brzeżnego prowadzi do wewnętrznego zróżnicowania zawiązka liściowego. Z komórek marginalnych powstaje epiderma górnej i dolnej strony liścia, a z komórek submarginalnych powstaje miękisz palisadowy, gąbczasty i wiązki przewodzące. Komórki warstwy epidermalnej przestają się dzielić jako pierwsze. Najdłużej dzielą się komórki z których wykształca się miękisz palisadowy. Różnice czasu dzielenia się komórek wytwarzających poszczególne tkanki prowadzą do powstania napięć mechanicznych, co skutkuje rozdzielaniem komórek, zwłaszcza miękiszu gąbczastego, i wytworzeniem rozległych przestrzeni międzykomórkowych tworzących system wymiany gazowej liścia. W kolejnym etapie ujawnia się działanie merystemu płytowego, którego komórki różnicują się w tkanki przewodzące. Proces ten przebiega akropetalnie, od podstawy liścia ku wierzchołkowi. U roślin dwuliściennych, drzewiastych, zrzucających liście na zimę zawiązki liści powstają latem w pączkach, a zaczynają się rozwijać wiosną kolejnego roku.
U traw liść rośnie w wyniku działalności merystemu interkalarnego umiejscowionego u jego nasady. U większości pozostałych roślin okrytonasiennych w liściu działają początkowo merystemy wierzchołkowe i brzeżne i dopiero po zakończeniu przez nie działalności następuje równoczesny wzrost powstałych poprzednio komórek. Wzrost liści w przeciwieństwie do łodygi jest ograniczony – ustaje po osiągnięciu właściwych dla danego gatunku rozmiarów i kształtu.
Liście żyją stosunkowo krótko w stosunku do całej rośliny. Starzenie się i ich opadanie jest elementem ontogenezy. U bylin liście żyją średnio kilka tygodni (szczególnie krótko – liście młodociane). U drzew liściastych zrzucających liście na zimę liście żyją przez kilka miesięcy. U krzewów zimozielonych długość życia liści wynosi od 1 do 3 lat. U drzew iglastych (sosny, świerka) liście utrzymują się przez 2 do 6 lat, u araukarii żyją do 15 lat. Najdłużej żyją liście welwiczji przedziwnej, nigdy nie zrzucane żyją wraz z całą rośliną ok. 1000 lat.
Zrzucanie liści na okres niesprzyjający uważa się za młodsze ewolucyjnie od posiadania liści wiecznie zielonych. Zrzucanie liści w porze suchej zaś za pierwotne w stosunku do zrzucania w porze zimnej. Sezonowa wymiana wszystkich liści najbardziej opłacalna jest w klimacie umiarkowanym, tj. tam, gdzie koszty utrzymania niefotosyntetyzujących liści przez zimę nie są rekompensowane podczas następnego okresu wegetacyjnego. W klimacie, gdzie przerwa w wegetacji jest bardzo krótka lub bardzo długa, opłacalne jest jej przeczekiwanie bez zrzucania liści. W wiecznie zielonych lasach deszczowych (równikowych lub nadmorskich) koszty przeczekiwania okresu spoczynkowego są rekompensowane w sezonie wegetacyjnym, podczas gdy w wiecznie zielonej odmianie tajgi, okres wegetacyjny jest zbyt krótki, by nowo powstałe liście zdążyły osiągnąć odpowiedni zysk energetyczny.
W obrębie jednej rośliny stosunkowo najdłużej żyją liście środkowe pod względem umieszczenia na pędzie. Na długość życia liści wpływ ma wiele czynników. Silny wzrost wegetatywny i zacienienie liści dolnych oraz wysoka temperatura przyśpieszają starzenie liści. Przedłużać życie liści można usuwając inne, młode i silnie rosnące liście i aktywne pączki.
Objawem postępującego procesu starzenia się jest spadek ilości chlorofilu w liściach i związany z tym spadek intensywności fotosyntezy, zmniejszenie zawartości azotu białkowego, RNA. W końcowym etapie następuje rozkład chlorofilu, hydroliza białek i węglowodanów. Barwniki (ksantofile, antocyjany, karoten) maskowane przez chlorofil w młodym liściu zachowują się w liściu dłużej, nadając mu specyficzną barwę. Innym objawom starzenia towarzyszy synteza i przemieszczanie enzymu celulaza, pełniącego kluczową rolę w ostatnim akcie życia liścia.
Oddzielenie liści następuje w efekcie rozpuszczenia kilku warstw komórek przez enzym celulaza. W miejscu oderwania się liścia powstaje na łodydze skorkowaciała blizna liściowa (ślad liściowy) z widocznymi przerwanymi wiązkami przewodzącymi.
Opadłe liście nie przestają pełnić ważnej roli dla rośliny. Podlegają bowiem rozkładowi przez bakterie i grzyby, stając się źródłem materii organicznej i pokarmów mineralnych dla roślin. Chronią one także przed mrozem korzenie i nasiona leżące na ziemi.
Ewolucja.
Liście roślin z dawnych epok zachowały się do dziś w postaci skamielin zwykle jako odciski, rzadko jako pozwalające poznać budowę anatomiczną odlewy.
Ze względu na sposób powstania i osiągniętą złożoność budowy wyróżnia się dwa podstawowe rodzaje liści: mikrofile i makrofile. Mikrofile mogły zgodnie z tzw. teorią enacyjnego pochodzenia liścia powstać w formie bocznych wyrostków łodygi, jako uwypuklenia kory, do których później wniknęły odgałęzienia wiązek przewodzących łodygi. Makrofile zgodnie z teorią telomową powstały w toku ewolucji z przekształcenia telomów – końcowych odgałęzień widlasto rozgałęzionego, bezlistnego pędu, występujących między innymi u kopalnych ryniofitów ("Rhyniophytina").
Liść jako siedlisko dla innych organizmów.
Liście roślin stanowią nie tylko część organizmu roślinnego, ale także szczególne siedlisko dla zwykle wyspecjalizowanych innych organizmów, zwłaszcza grzybów, bezkręgowców, rzadziej innych roślin.
Wielka biomasa jaką w środowisku stanowi listowie, stanowi ważne źródło pożywienia dla roślinożerców. Dla wielu drobnych zwierząt lub ich faz rozwojowych liście są nie tylko pokarmem, ale także środowiskiem życia. Larwy owadów minujących i galasówkowatych żyją w liściach, modyfikując je w celu utworzenia miejsca schronienia poprzez wytwarzanie galasów lub tzw. min – wygryzionych, pustych przestrzeni w obrębie blaszki liściowej.
Wiele zwierząt wykorzystuje liście do stworzenia miejsca schronienia sobie lub swemu potomstwu. Przykładami są wspomniane wyżej mrówki budujące w zmodyfikowanych liściach mrowiska oraz traszki i owady z rodzin tutkarzowatych i zwójkowatych składające jaja do specjalnie zwiniętych liści.
Grzyby i rośliny (głównie mszaki) rosnące na liściach nazywane są epifilami. Występują one głównie w tropikalnych lasach deszczowych. Występującym u nas przykładem epifila jest czerniak klonowy występujący na liściach klonu pospolitego.
Heraldyka.
W heraldyce młode zielone liście symbolizowały zazwyczaj odrodzenie starego rodu szlacheckiego lub powstanie nowej jego gałęzi. Motyw liścia w heraldyce polskiej spotykamy m.in. w następujących herbach szlacheckich:
Bernowicz (listki róży), Dąb (liść dębu), Genderych, Linda (liście lipy), Luziński, Lubocki.

</doc>
<doc id="30120" url="https://pl.wikipedia.org/wiki?curid=30120" title="820">
820



</doc>
<doc id="30121" url="https://pl.wikipedia.org/wiki?curid=30121" title="821">
821



</doc>
<doc id="30122" url="https://pl.wikipedia.org/wiki?curid=30122" title="822">
822



</doc>
<doc id="30123" url="https://pl.wikipedia.org/wiki?curid=30123" title="823">
823



</doc>
<doc id="30124" url="https://pl.wikipedia.org/wiki?curid=30124" title="824">
824



</doc>
<doc id="30125" url="https://pl.wikipedia.org/wiki?curid=30125" title="825">
825



</doc>
<doc id="30126" url="https://pl.wikipedia.org/wiki?curid=30126" title="826">
826



</doc>
<doc id="30127" url="https://pl.wikipedia.org/wiki?curid=30127" title="827">
827



</doc>
<doc id="30128" url="https://pl.wikipedia.org/wiki?curid=30128" title="828">
828



</doc>
<doc id="30129" url="https://pl.wikipedia.org/wiki?curid=30129" title="829">
829



</doc>
<doc id="30135" url="https://pl.wikipedia.org/wiki?curid=30135" title="Hymn Estonii">
Hymn Estonii

Mu isamaa, mu õnn ja rõõm (z est. „Moja rodzinna ziemia, moje szczęście i radość”) – hymn państwowy Estonii. Słowa pieśni napisał Johann Voldemar Jannsen, popularny estoński działacz narodowy. Muzyka została zapożyczona z hymnu fińskiego, skomponowanego przez Friedricha Paciusa. Prawykonanie pieśni miało miejsce podczas Pierwszego Powszechnego Święta Pieśni w 1869 roku, na które przyjechało ponad 20 tys. Estończyków. Święto stało się pierwszą manifestacją estońskiej jedności. Wykonywano utwory niemieckie i dwa estońskie: "Mu Isamaa" i "Moja ojczyzna, moja miłość" do słów Lydii Koiduli z melodią Aleksandra Kunileida. Obie zyskały wielką popularność. Pierwsza z nich od 1896 roku stała się hymnem Estonii, druga – pieśnią narodową, bardzo popularną w latach okupacji radzieckiej, kiedy oficjalny hymn estoński był zakazany.

</doc>
<doc id="30137" url="https://pl.wikipedia.org/wiki?curid=30137" title="Mu Isamaa">
Mu Isamaa



</doc>
<doc id="30138" url="https://pl.wikipedia.org/wiki?curid=30138" title="Odporność swoista">
Odporność swoista

Odporność swoista (układ swoistej odpowiedzi immunologicznej, oporność nabyta) – typ odporności zależny od rozpoznawania antygenów przez przeciwciała i receptory rozpoznające antygen limfocytów T i limfocytów B.
Na wytworzenie tego typu odporności potrzebne jest kilka dni, lecz mechanizmy raz uruchomione skutecznie zwalczają patogeny. Proces jest swoisty, czyli działa na konkretny czynnik patogenny.
Podział.
Odporność swoista dzieli się w zależności od czasu działania, czyli na bierną (czasową) i czynną (trwałą). Każdą z nich można nabyć na dwa sposoby: naturalny i sztuczny.
Mechanizmy odpowiedzi swoistej (nabytej):
Wytwarzanie.
Limfocyty T pochodzą z komórek macierzystych szpiku kostnego. W drodze do tkanki limfatycznej dojrzewają w grasicy. Tam dochodzi do różnicowania się limfocytów, stają się one immunologicznie kompetentne – zdolne do odpowiedzi immunologicznej. Reagują one na specyficzne antygeny na powierzchni komórek zaatakowanych przez patogeny.
Rozróżnia się trzy główne klasy limfocytów T:
Limfocyty B dojrzewają u ptaków w bursie Fabrycjusza (stąd nazwa), u ssaków – w szpiku kostnym. Limfocyt B po rozpoznaniu antygenu dzieli się – powstaje populacja komórek plazmatycznych, które produkują przeciwciała. Limfocyty B mają silnie rozwinięte ER, co pozwala im na produkcję znacznych ilości białek (immunoglobulin).

</doc>
<doc id="30143" url="https://pl.wikipedia.org/wiki?curid=30143" title="Kolej Transkanadyjska">
Kolej Transkanadyjska

Kolej Transkanadyjska (również "Kanadyjska Kolej Pacyficzna", ang. "Canadian Pacific Railway") – linia kolejowa łącząca Montreal z Vancouver – dwa portowe miasta na przeciwnych krańcach Kanady. Lina kolejowa eksploatowana jest przez kanadyjskie przedsiębiorstwo kolejowe "Canadian Pacific Railway".
Budowa kolei była realizacją jednej z obietnic wyborczych jakie poczynili konserwatyści w wyborach do pierwszego Parlamentu Kanady. Była także jednym z elementów umowy pomiędzy Kanadą a Kolumbią Brytyjską w czasie negocjacji o przystąpieniu tej kolonii do Konfederacji Kanady.
Projekt o takiej skali był wielkim wysiłkiem dla młodego, posiadającego mniej niż 4 miliony mieszkańców kraju. Kolej była jednak konieczna, by połączyć odległe krańce kraju, jak i umożliwić kolonizację niezmierzonych i pustych, lecz mających olbrzymi potencjał gospodarczy, terenów środkowej Kanady.
John A. Macdonald nalegał, by linia w całości przebiegała przez terytorium Kanady, co uchroniłoby interesy kraju w razie ewentualnej wojny. Początkowo trudno było znaleźć inwestorów, którzy chcieliby wesprzeć ten projekt. Był on finansowany z publicznych środków i został zlecony dwóm przedsiębiorstwom: "CPR Company" i "Inter-Ocean Railway Company". Zanim na dobre ruszyły prace budowlane wybuchł skandal znany jako "Pacific scandal". Odkryto, że dyrektor i główny udziałowiec obu kompanii, Hough Alan, był także istotnym kontrybutorem datków na kampanię wyborczą partii konserwatywnej. Dlatego wyglądało to jak afera łapówkarska. John Macdonald zasłaniał się nieświadomością, jednakże ujawnione dokumenty wskazywały coś przeciwnego. Fundusze trafiły nie tylko na partyjne konta, lecz także do prywatnych kieszeni. Skandal kosztował konserwatystów utratę władzy na jedną kadencję. Nowy liberalny rząd pod wodzą premiera Alexandra Mackenzie powtórzył przetarg, który tym razem wygrało przedsiębiorstwo "Canadian Pacific Railway Company". Na budowę linii kolejowej przeznaczono w sumie blisko 50 tysięcy dolarów, równowartość ok. 1,3 mld dol. według dzisiejszej (2003) siły nabywczej tej waluty. Mimo olbrzymich nakładów w pierwszym roku projektu udało się zbudować zaledwie 211 km torów. By wybrnąć z trudnej sytuacji, do nadzoru nad projektem zatrudniono legendarnego już specjalistę Corneliusa Van Horne. Pod jego nadzorem projekt wreszcie ruszył z miejsca – w roku 1875. W pierwszym roku jego kadencji wybudowano 800 km torów. W kolejnym roku - mimo powodzi - udało się zbudować kolejnych 673 km oraz dodatkowe 177 km regionalnych odnóg. Spółka budująca kolej miała dług w wysokości 400 000 dolarów, którego termin płatności upływał 10 lipca 1885 roku o godzinie 15.00. Na godzinę przed tym terminem "Izba Gmin" przyznała spółce pożyczkę. Wkrótce – 7 listopada 1885 r., w niespełna w cztery lata po pierwotnie wyznaczonym terminie - linia zachodnia i wschodnia spotkały się w Craigellachie, w pobliżu Eagle Pass ("Orla Przełęcz") w Kolumbii Brytyjskiej. Najbliższą stację nazwano właśnie Craigellachie, nawiązujące do nazwy szkockiego miasteczka będącego symbolem wytrwałości w pokonywaniu trudności. Ostatni gwóźdź wbił Donald A. Smith, prezes spółki. Kolej Transkanadyjska połączyła Montreal z Vancouver, rozpoczynając nową erę w gospodarce Kanady. Negatywnie odbiło się to na tradycyjnym stylu życia rodowitych mieszkańców. W czasie budowy wznoszono miasta i miasteczka, a rdzenną ludność przesiedlano do rezerwatów. W budowie uczestniczyły tysiące Chińczyków, których wielu zginęło, szczególnie przy budowie trudnego odcinka przez Góry Skaliste (m.in. budowa tuneli), oraz zachorowało pracując w mroźnych i śnieżnych warunkach środkowej Kanady.

</doc>
<doc id="30144" url="https://pl.wikipedia.org/wiki?curid=30144" title="Kolej Interkolonialna">
Kolej Interkolonialna

Kolej Interkolonialna (ang. "Intercolonial Railway") – linia kolejowa zbudowana we wschodniej Kanadzie pomiędzy rokiem 1872 a 1875. Do sieci tej dołączono także inne wcześniej zbudowane linie kolejowe w Nowej Szkocji, w Nowym Brunszwiku oraz w Quebecu. Obok Kolei Transkanadyjskiej była to najistotniejsza droga komunikacyjna w Kanadzie. Została zbudowana zgodnie z zapisami w akcie Konfederacji Kanady, który zobowiązywał Rząd Federalny Kanady do utworzenia funkcjonalnego systemu komunikacyjnego w nowym państwie.
Budową kolei zarządzał Edward Barron Chandler, a naczelnym inżynierem był Sandford Fleming. Pierwszy odcinek kolei pomiędzy Truro a Amherst został ukończony w 1872. Pomiędzy Rivière-du-Loup a Mont-Joli w Quebecu w 1874. Odcinek z Campbellton do Moncton w Nowym Brunszwiku w 1875 i pomiędzy Campbellton a Mont-Joli w 1875. "Intercolonial" zakupił także istniejące wcześniej linie kolejowe we wschodniej Kanadzie, tworząc jednolity system komunikacyjny w tej części kraju.
Kolej została przejęta przez Canadian National Railway w 1919, tworząc wraz z Koleją Transkanadyjską jedną sieć kolejową Kanady.

</doc>
<doc id="30148" url="https://pl.wikipedia.org/wiki?curid=30148" title="Łodyga">
Łodyga

Łodyga – osiowa część rośliny naczyniowej, która wraz z umiejscowionymi na niej liśćmi, pąkami, kwiatami i owocami stanowi pęd. Powstaje w wyniku podziałów i różnicowania komórek stożka wzrostu. 
Funkcje.
Warunki bytowania determinują w znacznej mierze funkcje łodygi, w tym głównie stosunek funkcji mechanicznej do transportowej, np. układ mechaniczny łodyg roślin wodnych jest przystosowany do falowania i prądów, transport wody jest natomiast znacznie ograniczony lub nie występuje w ogóle; w przypadku łodyg podziemnych (kłącza, rozłogi) zarówno funkcja mechaniczna jak i transportowa jest znacznie ograniczona. Łodygi nadziemne (zarówno pnące jak i wolno stojące) muszą być przystosowane zarówno do sprawnego transportu wody i substancji organicznych, jak i do znoszenia naprężeń, wygięć i skręceń mechanicznych.
Morfogeneza.
Łodyga, jak i cały pęd powstają w wyniku podziałów komórek w obrębie merystemu wierzchołkowego wchodzącego w skład wierzchołka wzrostu. U większości okrytonasiennych, zarówno jednorocznych, jak i wieloletnich drzewiastych wierzchołek wzrostu to niewielka strefa o średnicy kilkuset mikrometrów. Znacznie większy może występować u sagowców i paproci, gdzie osiąga rozmiary do kilku milimetrów. W obrębie merystemu wierzchołkowego wyróżniana jest strefa merystemu apikalnego (promerystemu), zlokalizowana w najbardziej szczytowej części wierzchołka określanej dystalną strefą osiową. Pod nią znajduje się merystem centralny (subapikalny) określany jako proksymalna strefa osiowa. Wokół znajduje się strefa proksymalna peryferyczna, czyli merystem peryferyczny. Ze strefy proksymalnej osiowej wykształca się rdzeń łodygi, a ze strefy peryferycznej zawiązki liści oraz prokambium, kambium i kora pierwotna. W strefie pod wierzchołkiem wzrostu dochodzi do wydłużania się komórek, co decyduje o wysokości rośliny. Z prokambium wykształca się protoksylem i protofloem, które po zakończeniu procesu wydłużeniowego stają metaksylemem i metafloemem. Z części komórek prokambium powstaje również kambium wiązkowe odpowiedzialne za wykształcenie wtórnych tkanek przewodzących.
Anatomia.
Zewnętrzną warstwę łodygi stanowi pokryta kutykulą skórka pędu (epiderma), w której znajdują się aparaty szparkowe. 
Przykładem rośliny jednoliściennej o łodydze pełnej jest kukurydza zwyczajna "Zea mays". Pod skórką znajduje się cienka warstwa sklerenchymy, a pod nią cienki miękisz asymilacyjny. Większość jednoliściennych nie ma wtórnych tkanek twórczych (kambium i fellogenu), w związku z czym zachowują przez całe życie budowę pierwotną. Tkanki zwykle nie są zróżnicowane na korę pierwotną i walec osiowy. Wnętrze łodygi wypełnia miękisz zasadniczy (bezzieleniowy), w którym rozproszone nieregularnie są wiązki przewodzące (taki rozproszony układ wiązek to ataktostela). Są to wiązki kolateralne zamknięte (bez przyrostu wtórnego). 
Inny typ budowy anatomicznej łodygi reprezentuje np. pszenica zwyczajna "Triticum aestivum". Pod epidermą znajdują się niewielkie skupienia miękiszu asymilacyjnego, poprzedzielane skupieniami sklerenchymy, w obrębie których znajdują się wiązki przewodzące kolateralne zamknięte (na przemian większe i mniejsze). Wnętrze młodej łodygi wypełnia miękisz zasadniczy, który w miarę starzenia się rośliny stopniowo zamiera i kruszy się, pozostawiając pusty kanał wewnątrz łodygi (w międzywęźlu). Pozostałe tkanki drewnieją. Taka konstrukcja łodygi sprawia, że jest ona giętka i lekka.
Łodyga roślin dwuliściennych może mieć budowę pierwotną i wtórną. Budowa pierwotna występuje u wszystkich gatunków, budowa wtórna - u niektórych. W tym drugim przypadku budowa pierwotna ograniczona jest tylko do najmłodszych, wierzchołkowych części łodygi, budowa wtórna cechuje starsze części.
Budowę pierwotną łodygi tworzą tkanki pierwotne, powstające w merystemie wierzchołkowym (stożku wzrostu pędu). Zewnętrzną warstwę łodygi stanowi pokryta kutykulą epiderma z aparatami szparkowymi. Pod skórką znajduje się kora pierwotna. Jej zewnętrzną część stanowi zazwyczaj tkanka wzmacniająca - kolenchyma albo sklerenchyma. Pod nią znajduje się warstwa miękiszu, w obwodowej części bogatego w chloroplasty (stąd zielony kolor łodygi). Ostatnią stanowi endoderma, której komórki zawierają ziarna skrobi lub wytwarzają pasemka Caspary'ego. Centralną część łodygi zajmuje walec osiowy. U niektórych roślin jego zewnętrzną część stanowi okolnica (perycykl). W walcu osiowym znajduje się tkanka przewodząca tworząca zwarty pokład lub ułożona w postaci wiązek poprzedzielanych tkanką miękiszową. Środek walca osiowego wypełnia rdzeń, najczęściej miękiszowy. Przyrost wtórny łodygi następuje wskutek działania merystemów bocznych, tj. miazgi i fellogenu. Miazga wytwarza na zewnątrz łyko wtórne, a do wnętrza – drewno wtórne.
Podziały.
Łodygi ze względu na trwałość dzieli się na:
Ze względu na przekrój: 
Ze względu na sposób wzrastania:

</doc>
<doc id="30149" url="https://pl.wikipedia.org/wiki?curid=30149" title="Wyspa Man">
Wyspa Man

Wyspa Man (ang. "Isle of Man", manx "Ellan Vannin", Mannin) – dependencja korony brytyjskiej znajdująca się na wyspie Man, należącej do archipelagu Wysp Brytyjskich i położonej na Morzu Irlandzkim między Wielką Brytanią a Irlandią. Jako terytorium nie jest prawnie częścią Zjednoczonego Królestwa Wielkiej Brytanii i Irlandii Północnej, nie była też częścią Unii Europejskiej przed Brexitem (obywatele Man nie mieli reprezentacji w unijnych procesach prawotwórczych, korzystać mogli jednak z części praw przyznanych na mocy obywatelstwa UE).
Ustrój polityczny.
Wyspa Man zachowała daleko idącą autonomię. Nie podlega ustawodawstwu brytyjskiemu i nie ma przedstawiciela w parlamencie brytyjskim. Jednak głową państwa jest monarcha brytyjski – noszący tytuł "Lord of Mann" – reprezentowany przez gubernatora porucznika ("Lieutenant Governor"), sprawującego swój urząd przez okres pięciu lat. Wielka Brytania odpowiada za politykę zagraniczną i obronność dependencji.
Wyspa Man ma własny parlament o dwóch izbach – Tynwald ("Thingvöller"), którego obrady są poświadczone od XIII wieku, a prawdopodobnie jest on jeszcze starszy. Rząd składa się z dziewięciu ministerstw, a na jego czele stoi "Chief Minister", powoływany przez Tynwald na pięcioletnią kadencję. Wyspa posiada również własną flagę, godło, hymn, walutę (równoważną brytyjskiej), a od 1973 r. wydaje własne znaczki pocztowe.
Geografia.
Wyspa jest w większości wyżynna, w części północnej znajdują się wzgórza, sięgające do wysokości 621 m n.p.m. (góra Snaefell). Wyspa posiada wybrzeże klifowe. W około 30% pokrywają ją wrzosowiska i krzewy.
Klimat.
Klimat na wyspie jest umiarkowany ciepły morski. Charakteryzuje się on stosunkowo niewielkimi różnicami temperatur. Najchłodniejszym miesiącem jest luty, ze średnią temperaturą 3,4 °C, najcieplejszymi – lipiec oraz sierpień, ze średnią temperaturą 12,4 °C. Rekordową temperaturą odnotowaną na wyspie było 29 °C. Zimą rzadko zdarzają się opady śniegu. Często pojawiają się mgły, w szególności na południowym i wschodnim wybrzeżu. Średnia roczna ilość opadów na południowo-wschodnim wybrzeżu wynosi 863 mm, jednak zmienia się wraz z wysokością, osiągając ponad dwukrotnie większą wartość na najwyższym wzniesieniu wyspy.
Populacja.
W 2006 roku populacja Wyspy Man liczyła 80 058 osób, z czego 26 218 zamieszkiwało stolicę Douglas. 47,6% stanowiły osoby urodzone na wyspie, kolejne 37,2% w Anglii, 3,4% w Szkocji, 2,1% w Irlandii Północnej i niespełna 1,2% w Irlandii.
Rdzenną ludność wyspy stanowią celtyccy Mańczycy. Największy odsetek imigrantów tutaj osiedlających się lub pracujących w ostatnich latach stanowią: Polacy, Bułgarzy, Rumuni, Filipińczycy, Południowoafrykańczycy, Hindusi.
Religia (2010): anglikanie 72%, ateiści 15,4%, katolicy 11%, inni chrześcijanie 1,1%, inne religie 0,5%.
Gospodarka.
Przez wieki głównym źródłem dochodu mieszkańców wyspy było morze: żegluga, rybołówstwo, a także przemyt importowanych towarów – z pominięciem wysokich ceł – do Anglii. Po 1765 r. i przejęciu praw lordów Man przez Koronę Brytyjską nastąpił okres bezwzględnej walki z przemytnictwem i mieszkańcy wyspy musieli zwrócić swe zainteresowania ku innym dziedzinom gospodarki: rolnictwu, hodowli, przemysłowi wydobywczemu.
Rybołówstwo.
W połowie XIX w. na wyspie stacjonowało ok. 1100 kutrów i większych łodzi, na których łowiło ok. 7500 rybaków, z tego ok. 600 łodzi (3800 rybaków) z samej wyspy, a pozostali z Anglii i Irlandii. Łowiono głównie śledzie, które na miejscu solono i przerabiano (w 1860 r. ok. 40 tys. baryłek). Z tego ok. 25% przeznaczano na rynek wyspy, a pozostałą część wywożono do Anglii i Irlandii. Rybołówstwo pozostawało ważną dziedziną gospodarki wyspy aż do lat 80. XX w.
Rolnictwo i hodowla.
Wykorzystaniu rolniczemu podlega głównie północna, nizinna część wyspy, centralna dolina między Douglas i Peel oraz nizinne tereny wokół Castletown i Port St Mary. Na najlepszych glebach uprawiano od dawna ziemniaki, z braku odpowiedniej ilości nawozu zwierzęcego nawożąc pola glonami zbieranymi z plaż po sztormach. Poza tym siano tu pszenicę i fasolę. Na stokach wzgórz i na piaszczystych glebach w północnej części wyspy uprawiano owies i jęczmień. Hodowano bydło, konie, świnie, drób, a na wyższych pastwiskach wypasano owce. Do lat międzywojennych dość znaczne nadwyżki produkcji rolniczej (ziemniaki, zboża, masło, jaja) wywożono do Anglii, głównie na rynki Liverpoolu i Whitehaven. Obecnie obszar użytków rolniczych kurczy się, a produkcja nastawiona jest głównie na rynek wewnętrzny.
Górnictwo i hutnictwo.
Wyspa nie jest zbyt bogata w surowce mineralne, jednak górnictwo rud metali istniało tu już w czasach prehistorycznych. Jak świadczą znaleziska kamiennych narzędzi z Bradda Head, eksponowanych dziś w muzeum w Douglas, już ok. 1200 r. p.n.e. wydobywano tu miedź. O istnieniu nowożytnego górnictwa świadczą zapisy z XIII w., a z XIV-XV w. pochodzą znaleziska pozostałości pieców hutniczych do wytapiania ołowiu w rejonie Ronaldsway. W następnych wiekach wydobywano rudy ołowiu i miedzi w rejonie Alderley i Foxdale oraz rudę żelaza (hematyt) w rejonie Maughold Head. Szczyt rozwoju górnictwa przypadł na okres 1850–1890. W 1860 r. w Foxdale wyprodukowano 1950 ton ołowiu, a w Laxey na wschodnim wybrzeżu wyspy 3181 ton koncentratu cynku, 627 ton ołowiu i 320 ton miedzi. W 1870 r. ta druga kopalnia, która osiągnęła wówczas głębokość ponad 560 m i zatrudniała 500 pracowników, dawała ok. 20% brytyjskiej produkcji cynku oraz ołów z domieszką srebra. Pamiątką po tamtych czasach jest w Laxey „Lady Isabell” – największe zachowane do naszych czasów koło wodne, zbudowane w 1854 r. do napędzania pomp odwadniających kopalnię. Złoża rud na wyspie zaczęły wyczerpywać się pod koniec XIX w. Większość zakładów zakończyła eksploatację na początku następnego stulecia, a kopalnię w Laxey zamknięto ostatecznie w roku 1929. Ogólnie na terenie wyspy istniało ok. 200 większych i mniejszych kopalń liczących łącznie ponad 200 szybów. Poza tym w różnych okresach eksploatowno na terenie wyspy m.in. gliniaste łupki, piaskowiec jako kamień budowlany, a nawet niewielkie ilości czarnego marmuru (w Castletown) i granitu.
Stan gospodarki.
W 2016 roku dochód brutto na głowę mieszkańca wyspy wynosił 82 650 dolarów amerykańskich.
Dziedzinami gospodarki przynoszącymi największą część dochodu wyspy są ubezpieczenia oraz zakłady i gry hazardowe on-line (po 17% PKB), a w drugiej kolejności teleinformatyka i bankowość (po 9% PKB). Wszystkie te dziedziny korzystają ze specyficznego statusu prawnego wyspy. Przemysł (precyzyjny, lotniczy, elektroniczny, włókienniczy, pamiątkarski, przetwórstwo spożywcze, używki) daje 5% PKB. Znaczącą pozycję mają usługi, w tym związane z medycyną i ochroną zdrowia. Rybołówstwo, rolnictwo, hodowla, a nawet istotne jeszcze pod koniec XX w. usługi związane z obsługą ruchu turystycznego (w roku 1992 wyspę Man odwiedziło 302 tysiące osób) wnoszą już tylko mało znaczące cząstki dochodu wyspy.
W 2016 r. liczba zatrudnionych na wyspie wynosiła 41 636, a bezrobocie ok. 1%.
Wyspa emituje własne banknoty, monety i znaczki pocztowe.
Transport.
Na wyspę Man można dostać się drogą powietrzną lub morską. Lotnisko Ronaldsway Airport znajduje się w południowo-wschodniej części wyspy, blisko Derbyhaven. Samoloty bezpośrednio na wyspę latają z licznych portów lotniczych w Wielkiej Brytanii i Irlandii oraz Guernsey. Główny port morski leży w obrębie stolicy Douglas. Promy na wyspę wypływają z Wielkiej Brytanii i Irlandii. Przewoźnik promowy, obsługujący te przeprawy, należy do najstarszych w Europie.
Poza miejscowościami na drogach nie ma ograniczenia prędkości. Z tego powodu telewizja BBC nagrywa program Top Gear na wyspie Man.
Historia.
Wyspa była zasiedlona przez człowieka już w czasach prehistorycznych. Najstarsze narzędzia krzemienne, znalezione na wyspie, pochodzą ze środkowej epoki kamiennej (8-5 tys. lat p.n.e.). Z okresu neolitu pochodzą znaleziska, świadczące o tym, że ówcześni mieszkańcy zajmowali się już rolnictwem i hodowlą, a także kamienne kręgi, licznie spotykane na półwyspie Maughold w północno-wschodniej części wyspy. Przypuszczalnie ok. 200 r. p.n.e. zasiedlili wyspę Celtowie. Pozostały po nich liczne znaleziska w postaci ruin fortalicji, wyrobów z żelaza itp. W V i VI wieku została schrystianizowana przez mnichów irlandzkich, jednak elementy pogańskie były żywe jeszcze długo i dopiero ok. połowy VII w. tradycyjne kamienie nagrobne zostały zastąpione przez krzyże. Od IX wieku wyspa była najeżdżana przez Normanów, a z czasem stała się ich siedzibą. Normanowie założyli parlament wyspy Man (Tynwald) i wprowadzili wiele obowiązujących do dziś regulacji prawnych. Po językach romańskich pozostały w języku manx niewielkie ślady.
W 1079 roku utworzone zostało normańskie Królestwo Mann i Wysp, które istniało aż do czasu podboju Man przez Szkocję w roku 1266. Cały czas pretensję do wyspy zgłaszali królowie Anglii; ostatecznie protektorat nad wyspą objęli w 1333 roku. W 1703 roku władze brytyjskie wydały "Act of Settlement", który gwarantował prawa mieszkańców i był początkiem znoszenia ustroju feudalnego. W 1765 roku władze brytyjskie kupiły od księcia Altholl suwerenność wyspy za 70 tysięcy funtów i roczną pensję, a w roku 1828 uregulowano jej status jako dependencji korony brytyjskiej. W 1866 roku zwiększono uprawnienia parlamentu lokalnego, a w 1881 roku przyznano prawa wyborcze kobietom.
Do połowy XIX wieku celtycki język manx był w powszechnym użyciu.
Od 1907 roku na wyspie Man organizowane są wyścigi "Isle of Man TT" – uliczne wyścigi motocyklowe zaliczane do jednych z najbardziej widowiskowych i niebezpiecznych imprez tego typu na świecie. Wyspa jest jedynym terytorium brytyjskim, na którym nie obowiązuje ograniczenie prędkości – jedyne ograniczenia są lokalne i dotyczą terenów zamieszkanych.
Władcy wyspy Man.
Królowie wyspy Man
Rządy szkockie 1265-1275
Rządy szkockie 1275-1290
Rządy angielskie 1290-1293
Rządy szkockie 1293-1296
Rządy angielskie 1296-1313
Rządy szkockie 1313
Okres sporny między Szkocją i Anglią o dominację nad wyspą 1313-1333
W 1333 król Anglii, Edward III, podporządkował sobie Wyspę Man, którą oddał w lenno rodzinie de Montacute.
Lordowie Wyspy Man
Rządy angielskie 1594-1610
Rządy angielskie 1651-1660
W 1765 tytuł Lorda Wyspy Man został sprzedany królowi Zjednoczonego Królestwa. Na terytorium wyspy władzę przejął, reprezentujący monarchę, gubernator porucznik.

</doc>
<doc id="30150" url="https://pl.wikipedia.org/wiki?curid=30150" title="Drugie prawo Keplera">
Drugie prawo Keplera



</doc>
<doc id="30151" url="https://pl.wikipedia.org/wiki?curid=30151" title="Trzecie prawo Keplera">
Trzecie prawo Keplera



</doc>
<doc id="30153" url="https://pl.wikipedia.org/wiki?curid=30153" title="Rośliny naczyniowe">
Rośliny naczyniowe

Rośliny naczyniowe ("Tracheophyta") – grupa roślin o różnej randze systematycznej w zależności od systemu klasyfikacji. W nomenklaturze filogenetycznej jest wyróżniana jako klad, siostrzany dla jednej z linii rozwojowych mszaków (najprawdopodobniej mchów "Bryophyta"). W systemach hierarchicznych stanowi takson w randze gromady "Tracheophyta" (np. w systemie Ruggiero i in. z 2015), podkrólestwa "Tracheobionta" lub nie jest w ogóle określana za pomocą rang systematycznych.
Cechą charakterystyczną (synapomorficzną) roślin naczyniowych jest wykształcenie tkanki przewodzącej wodę, tzw. tkanki naczyniowej. Dawniej tradycyjnie rośliny te dzielone były na paprotniki i rośliny nasienne. W aktualnych systemach klasyfikacyjnych roślin współczesnych dzieli się naczyniowe na widłaki ("Lycopodiophyta") i klad określany mianem "Euphyllophyta", dzielący się dalej na rośliny nasienne i "Monilophyta". Obraz ten uzupełniają linie rozwojowe roślin kopalnych.

</doc>
<doc id="30155" url="https://pl.wikipedia.org/wiki?curid=30155" title="Antoni Michalak">
Antoni Michalak

Antoni Michalak (ur. 1902 w Kozłowie Szlacheckim, zm. w czerwcu 1975 w Kazimierzu Dolnym) – malarz sztuki sakralnej, portrecista i rysownik.
Życiorys.
Naukę rozpoczął w gimnazjum w Warszawie. Na skutek niezwykłych wydarzeń na początku I wojny światowej znalazł się w sierocińcu Odessie. Tam w latach 1915–1918 uczył się rysunku. Jego mecenaskami były rosyjskie księżne – Dołgorukowa i Szczerbatowa. Po powrocie do Polski kontynuował naukę u Jana Kauzika i Miłosza Kotarbińskiego w warszawskiej Szkole Rysunkowej. W okresie 1919–1925 studiował (z przerwą w latach 1920–1922, kiedy to walczył podczas wojny polsko-sowieckiej) w Szkole Sztuk Pięknych pod kierunkiem Miłosza Kotarbińskiego, Konrada Krzyżanowskiego i Tadeusza Pruszkowskiego.
W 1925 wyjechał do Paryża na roczne stypendium, w dowód uznania za pracę dyplomową "Bajka o szczęśliwym człowieku". W 1926 zwiedził Włochy i Austrię. W 1928 osiadł w Kazimierzu Dolnym. W 1933 przeniósł się do Lwowa, gdzie uczył w Państwowej Szkole Technicznej i był profesorem Instytutu Sztuk Plastycznych. Od 1939 zamieszkał na stałe w Kazimierzu Dolnym.
Po wojnie pracował przy konserwacji zabytków Wrocławia. W latach 1948–1969 był profesorem rysunku, malarstwa i technik plastycznych KUL.
W 1925 był współzałożycielem Bractwa Św. Łukasza. Uprawiał malarstwo religijne, portretowe oraz ścienne. Brał udział w wystawach we Francji, Holandii, Niemczech, USA i Wielkiej Brytanii.
Ojciec malarza Janusza i architekta Tadeusza, dziadek malarza Jana Seweryna.

</doc>
<doc id="30158" url="https://pl.wikipedia.org/wiki?curid=30158" title="Zamach majowy">
Zamach majowy



</doc>
<doc id="30161" url="https://pl.wikipedia.org/wiki?curid=30161" title="Noc św. Bartłomieja">
Noc św. Bartłomieja

Noc św. Bartłomieja, zwana również krwawym weselem paryskim, a przez analogię do nieszporów sycylijskich jutrznią paryską – potoczne określenie rzezi na hugenotach (francuskich ewangelikach reformowanych – kalwinach) dokonanej przez katolików w Paryżu, która miała miejsce w nocy z 23 na 24 sierpnia 1572. Nazwa pochodzi od św. Bartłomieja Apostoła, którego święto liturgiczne przypada na 24 sierpnia.
Tło historyczne.
Ślub i atak protestantów na Niderlandy.
Francja była wyniszczona buntami hugenotów, które w ciągu 10 lat wybuchały trzy razy. Katarzyna Medycejska uznała, że jedyną szansą na zaprowadzenie pokoju jest małżeństwo Henryka, syna kalwińskiej królowej Nawarry Joanny d’Albret, z jej córką Małgorzatą. W przygotowaniach do ślubu uczestniczyły tysiące kalwinów, a sama Katarzyna okłamała kardynała de Bourbon, że papież Grzegorz XIII udzielił dyspensy na ślub.
W międzyczasie w Niderlandach zaistniała groźba zbrojnego konfliktu. 1 kwietnia 1572 roku holenderska flota piratów kalwińskich zaatakowała i zdobyła miasto Brill, plądrując przy tym kościoły i zabijając 13 mnichów. Z miasta uczyniono piracką bazę, a następnego dnia zdobyto port Enkhuizen. Piraci w memorandum zwrócili się do królowej Elżbiety I, aby udzieliła im pomocy w walkach.
Francuscy kalwini zaczęli domagać się, aby król opowiedział się po stronie kalwińskich buntowników, dążenia te popierał hugenot admirał Gaspard II de Coligny. 19 maja zebrała się rada królewska, Coligny żądał udzielenia pełnego poparcia buntownikom w Niderlandach i zawarcia przymierza z Wilhelmem Orańskim, twierdząc przy tym, że można zaryzykować wojnę z katolicką Hiszpanią. Natomiast biskup Jean Morviliers z Orleanu stwierdził, że większość Holendrów nie popiera protestanckiej religii i staną do walki przeciwko hugenotom i Francji, zaś ewentualna wojna będzie krwawa i wyczerpująca.
Ostatecznie 26 czerwca, odrzucono pomysł Coligny’ego. Oburzony admirał zagroził królowi Karolowi IX, że ten i tak poprze hugenockich buntowników. Niedługo potem doszło do kryzysu dyplomatycznego z Hiszpanią, gdyż odnaleziono list Karola, który wskazywał, że król przyrzekł wspomóc Ludwika, hrabiego z Nassau. Coligny wykorzystał ten fakt, aby wywołać wojnę z Hiszpanią, jednak Katarzyna przekonała syna, aby szybko wycofał się z obietnicy pomocy hugenotom, a sam król stwierdził, że hugenoci weszli do Niderlandów bez jego wiedzy. 9 sierpnia odbyło się posiedzenie francuskiej rady królewskiej, która miała zdecydować czy przystąpić do wojny. Coligny dalej się za tym opowiadał, obiecując 19 tys. żołnierzy. Marszałek Tavanenes i Katarzyna przekonali ostatecznie radę, aby nie wywoływać wojny z Hiszpanią. Coligny wyszedł oburzony z posiedzenia.
Zamach na admirała Gasparda II de Coligny.
Królowa Katarzyna bała się Coligny'ego i siły hugenotów (którzy stanowili około 10% ludności Francji), dlatego, prawdopodobnie z Anną d’Este, opracowała plan zamordowania admirała, wykorzystując do tego Charlesa de Louviersa. Zamach przeprowadzony 22 sierpnia nie powiódł się, jednak Coligny został ranny w ramię. Wbrew sugestiom doradców nie uciekł z Paryża, powodem była bolesna rana od kuli. Król, który nie wiedział, że to jego matka zorganizowała zamach, przyznał Coligny’emu ochronę.
Hugenoci, którzy jeszcze nie opuścili Paryża po ślubie Henryka z Nawarry, byli oburzeni. Zdaniem historyków katolickich grupa kalwinów pod dowództwem Odeta de La Noue Teligny’ego (zięcia admirała) postanowiła sprowadzić do miasta 4000 konnych, zająć Luwr i pociągnąć do odpowiedzialności zamachowców, którzy stali za zamachem na admirała Coligny’ego. Wśród ofiar mieli znaleźć się książę de Guise oraz de Nevers, a także członkowie rodziny królewskiej.
Plan zabicia buntowniczych hugenotów.
Król dowiedział się o planach hugenotów niemal natychmiast, oświadczył, że kalwini maszerują na Paryż i tej samej nocy zamierzają pojmać go w Luwrze. Jego matka, Katarzyna, oznajmiła, że dostała 3 oddzielne listy, które mówią, że kalwini chcą zabić ją, króla i wszystkich członków dworu. 23 sierpnia przerażony król spotkał się z członkami rady królewskiej i omówił niebezpieczeństwo ze strony hugenotów. Postanowiono uprzedzić atak kalwinów i zabić 30 protestanckich szlachciców, w tym Coligny’ego. Tamtego wieczoru matka wyjawiła, że to ona stała za zamachem na admirała; powiedziała też synowi, że należy „uciszyć” kalwińskich przywódców, bo inaczej wszystko się wyda.
Przebieg wydarzeń nocy św. Bartłomieja.
W sobotni wieczór 23 sierpnia Teligny udał się do Luwru, aby nakazać strzec domu, w którym przebywał Coligny. O 23:00 Karol IX wezwał prowosta Jeana Le Charrona i stwierdził, że hugenoci chcą zająć Luwr – co było prawdą, jednak atak miał się odbyć innego dnia – rozkazał zamknąć wszystkie bramy i zabezpieczyć łodzie na Sekwanie, oraz rozdać ludziom broń. Nie padł jednak rozkaz, aby rozpocząć pogrom hugenotów. Kilka godzin przed świtem książę Henryk de Guise i około 100 zbrojnych z rozkazu króla ruszyli by zabić najważniejszych kalwinów. Gdy dotarli do domu admirała, szybko zabili ludzi wiernych Coligny'emu, choć ci zdążyli zabarykadować dom. Sam Coligny został zabity przez Czecha Simanowitzema. Mord ten nakręcił spiralę przemocy: ludność myślała, że król nakazał zabić wszystkich hugenotów, ponieważ ci mieli zamiar zamordować rodzinę królewską. Mimo wszystko niektórzy katoliccy mieszkańcy udzielali pomocy i schronienia protestantom.
Karol IX początkowo nie czynił nic, aby zakończyć rzeź, ale dzień po rozpoczęciu masakry wydał rozkaz zaprzestania zabijania, co jednak zostało zignorowane. Gwizjusze starali się zaprzestać masakry, a katolicki książę Henryk udzielił nawet azylu 100 kalwinom. 25 sierpnia Karol IX sporządził listę kalwinów, którym miano zapewnić ochronę, zaś dwa dni później stwierdził przed parlamentem, że „wszystko to zrobione zostało wyraźnie na jego polecenie”, a Coligny i jego stronnicy są winni zdrady. Mimo wszystko wydaje się, że król nie był specjalnie zainteresowany przerwaniem masakr. Dopiero 30 sierpnia wydał bardziej zdecydowane rozkazy, grożąc karą śmierci za mordowanie hugenotów, pomimo tego, w niektórych miejscach dalej dochodziło do napadów.
Liczba zamordowanych jest przedmiotem badań i dyskusji, amerykański historyk Warren H. Carroll, ocenił, że zginęło 2 tys. protestantów w Paryżu i 3 tys. poza nim, co razem daje 5 tys. ofiar. Zdarzają się jednak wyliczenia wskazujące na wyższą liczbę ofiar.
Uwagi.
Według historyków katolickich rzeź hugenotów nie była zaplanowana. Król chciał zabić 30 buntowniczych hugenotów, a nie dokonać masakry sięgającej tysięcy ofiar. Rzeź hugenotów była wynikiem fanatyzmu religijnego, braku tolerancji i mylnego zrozumienia rozkazów króla przez pospólstwo.
Po masakrze.
Rzeź pogłębiła podziały między katolikami a protestantami, ci pierwsi nie mogli zapomnieć zbrodni i mordów tych drugich, dokonywanych na księżach i zakonnikach, ci drudzy zaś wykorzystali Noc św. Bartłomieja jako dowód, że katolicy chcą całkowicie wybić protestantów. Papież otrzymał informacje o masakrze 2 września, jednak gubernator Lyonu skłamał Grzegorzowi XIII, że Coligny zmarł na skutek wcześniej odniesionej rany. Jego śmierć miała wywołać bunt wśród szlachty kalwińskiej dlatego katolicka armia zaatakowała i zabiła kalwińskich przywódców. Papież był przekonany, że Coligny zorganizował spisek, który miał na celu zabójstwo króla i przejęcie korony przez hugenotów i dlatego odprawił mszę dziękczynną i wybił medal z tej okazji.
Im więcej jednak posiadał informacji, tym bardziej był przerażony działaniami króla Karola IX. Jak później stwierdził:
Karolowi IX przesłał list, w którym stwierdził, że choć cieszy się z udaremnionego spisku, to cieszyłby się bardziej, gdyby król zachował przy tym czyste ręce. Papież odmówił również udzielenia audiencji człowiekowi, odpowiedzialnemu za zamach na życie Coligny'ego. Z kolei król Hiszpanii Filip II przyjął z zadowoleniem zamordowanie protestanckich przywódców, nie zwracając uwagi na inne ofiary, pomimo tego starał się nie dopuścić, by takie pogromy wydarzyły się w jego kraju.
Upamiętnienie.
Na pamiątkę wydarzeń nocy św. Bartłomieja w wielu Kościołach protestanckich (głównie tradycji reformowanej) obchodzone jest święto (23 sierpnia) o tej samej nazwie. Rocznicy towarzyszy zwykle uroczyste nabożeństwo. W Polsce święto obchodzone jest m.in. przez Kościół Ewangelicko-Reformowany w RP.
Noc św. Bartłomieja w kulturze.
Temat nocy świętego Bartłomieja stał się niezwykle aktualny we Francji przedrewolucyjnej. Wolter widział jej przyczynę w fanatyzmie katolików i samowoli monarszej, a zarazem traktował ją jako realizację teorii Machiavellego. Mirabeau, za Wolterem, uważał ją za jeden z najbardziej przekonywających argumentów przeciw "ancien regime"`owi. W 1772 roku Sebastian Mercier wystawił sztukę "Jean Hennuyer" w całości poświęconą temu tematowi. 4 listopada 1789 roku miała miejsce premiera pierwszej „tragedii narodowej” – "Karol IX" Marie-Josepha Chéniera.
Ponownie temat nocy świętego Bartłomieja stał się aktualny pod koniec Restauracji, w okresie dużych napięć społecznych i obaw przed zamachem na Konstytucję ze strony panującego monarchy. W 1823 roku Amadeusz de Tissot ogłosił tragedię "Les Massacres de la Saint-Bathélemy". W 1826 Karol Rémusat napisał tragedię "La Saint-Bathélemy," a dwa lata później Prosper Mérimée wydał powieść "Kronika z czasów Karola IX". Tim Willocks osadził swą powieść „Dwanaścioro z Paryża” w czasie pogromu Hugenotów z 1572 roku.
Do najbardziej znanych nawiązań w kulturze, opartych na tych wydarzeniach należą: opera Giacomo Meyerbeera "Hugenoci" (1836) oraz wielokrotnie ekranizowana powieść Aleksandra Dumasa (ojca) – "Królowa Margot" (1845). Wśród ekranizacji powieści Dumasa należy wymienić Królową Margot z 1994, którą wyreżyserował Patrice Chéreau. Od 2012 roku warszawski Teatr Wolandejski wystawia sztukę dotycząca wydarzeń nocy św. Bartłomieja pt. „Masakra Paryska”. Heinrich Mann napisał powieść „Młodość króla Henryka IV” w 1935 roku. Na podstawie tej powieści w 2010 roku powstał film Henryk IV. Król Nawarry, zrealizowany w międzynarodowej koprodukcji (austriacko-czesko-francusko-hiszpańsko-niemieckiej) w reżyserii Jo Baiera.
Lorenzo de' Medici napisał powieść „La conjura de la reina”, wydaną w Polsce w 2007 roku pod tytułem „Noc świętego Bartłomieja” przez Dom Wydawniczy Bellona.

</doc>
<doc id="30163" url="https://pl.wikipedia.org/wiki?curid=30163" title="Son Gokū">
Son Gokū

 – postać fikcyjna, bohater serii anime i mangi "Dragon Ball". Postać została stworzona przez Akirę Toriyamę. Jego przygody ukazywały się oryginalnie na łamach magazynu "Weekly Shōnen Jump" w latach 1984–1995, później zaś zostały wydane w formie 42 tomów ("tankōbon"), wydawanych przez Shūeisha. Pierwszy raz pojawił się w historii pod tytułem "Bulma i Son Gokū".
Inspiracją dla postaci Son Gokū była znana z mitologii chińskiej postać Sun Wukonga (powszechnie znanego jako „Małpi król”), która została rozpowszechniona za sprawą szesnastowiecznego eposu autorstwa Wu Cheng’ena pod tytułem "Wędrówka na Zachód".
Opis postaci.
Urodził się jako na planecie o nazwie Vegeta, zamieszkałej przez wojowniczą rasę Saiyan. Był synem Bardocka i Gine. Miał brata o imieniu Raditz. Jako dziecko został wysłany na Ziemię, aby nią zawładnąć. Z początku agresywny malec doznaje ciężkiego upadku, podczas którego mocno uderza się w głowę. Wydarzenie to powoduje utratę pamięci oraz zmianę charakteru. Mały i spokojny już Gokū w najbliższym czasie okrutnie morduje przybranego dziadka Son Gohana, zmieniając się w czasie pełni Księżyca w wielką, niszczącą wszystko wokół i nie panującą nad sobą małpę Ōzaru (przemiana ta jest charakterystyczną cechą jego rasy). Po śmierci dziadka prowadzi życie w odosobnieniu, do chwili gdy poznaje młodą dziewczynę o imieniu Bulma. Po pewnym czasie, pełnym przygód, chłopiec zaczyna trenować w Kame House, gdzie jego mistrzem zostaje Kamesen'nin (w polskiej wersji: Genialny Żółw). Uwielbia jeść i pić.
Kilkakrotnie bierze udział w turniejach sztuk walki Tenkaichi Budokai, w jednym z nich zdobywając mistrzowski tytuł. Ratuje też świat, raz po raz zwiększając swoje możliwości. Prawdopodobnie staje się najpotężniejszym wojownikiem we wszechświecie.
Goku walczy z takimi przeciwnikami jak: Piccolo Daimaō (w polskiej wersji: Szatan Serduszko Sr.), Vegeta, Freezer (w polskiej wersji: Frezer), Cell (w polskiej wersji: Komórczak), cyborgi, Buu (w polskiej wersji: Buu Buu), legendarnym Super-Saiyaninem, czyli Brolly, z super C17, z siedmioma smokami (z każdym osobno i ze wszystkim razem, najpotężniejszy ze wszystkich smoków był Li-Shenron).
Wygląd.
Goku ma burzę czarnych włosów i czarne oczy. Jako dziecko, podobnie jak inni przedstawiciele jego rasy, posiadał ogon. Nosi granatową podkoszulkę i pas, pomarańczowe spodnie i bluzkę (pomarańczowy najczęściej jest kojarzona przez Japończyków z bohaterami). Jako dorosły dalej posiada bujną czarną fryzurę, lecz nie posiada już ogona (został odcięty). Jego wygląd zmienia się zależnie od poziomu Super Sayian. Podczas poziomu SSJ i SSJ2 jego włosy zmieniają kolor na blond. W SSJ3 jego włosy rosną aż do pasa, natomiast w SSJ4 wracają z powrotem do koloru czerni, jego oczy zyskują czerwonego zarysu, zyskuje z powrotem ogon oraz czerwone owłosienie na torsie. W Dragon Ball Super Son Goku osiąga dwa następujące poziomy: Boski Super Sayianin ze szczupułą sylwetką i czerwonymi włosami oraz Niebieski Super Sayianin jak sama nazwa wskazuje w tej formie bohater posiada włosy jak SSJ tyle, że są niebieskie. Kolejną przemianą która nie jest poziomem mocy Sayianinów jest Ultra Instynkt, w której Son Goku posiada białe włosy.
Charakter.
Pierwotnie został wysłany na ziemię w celu jej zniszczenia. Od czasu lądowania był nieznośny do chwili, gdy upadł i uderzył się w głowę. Od czasu wypadku aż po kres "Dragon Balla" był miły, dość spokojny, ale i rozważny.
Odbiór.
Według rankingu z 2009 roku przeprowadzonego przez opiniotwórczy serwis IGN, Son Goku jest najlepszym bohaterem anime wszech czasów. Pięć lat później ten sam serwis zaklasyfikował go na trzecim miejscu. Son Goku regularnie plasował się na wysokich miejscach w klasyfikacji najlepszego męskiego bohatera anime w cyklu Anime Grand Prix miesięcznika Animage – zajmował odpowiednio: drugie miejsce w 1989, trzecie w 1991 i czwarte w 1992.

</doc>
<doc id="30168" url="https://pl.wikipedia.org/wiki?curid=30168" title="Jean-Charles Chapais">
Jean-Charles Chapais

Jean-Charles Chapais (ur. 2 grudnia 1811, zm. 17 lipca 1885) – kanadyjski polityk wywodzący się z Quebecu, konserwatysta. Będąc uczestnikiem konferencji w Quebecu zaliczany jest do grona Ojców Konfederacji.
Chapais początkowo był rolnikiem, a następnie kupcem i finansistą. W politykę zaangażował się w 1851, startując w wyborach do Rady Legislacyjnej Prowincji Kanady. Deputowanym pozostał do czasów Konfederacji. Do 1873 był deputowanym do Izby Gmin. W czasie konferencji w Quebecu zajmował się problemami rolnictwa i robót publicznych. W pierwszym rządzie Johna Macdonalda sprawował funkcję ministra rolnictwa. W 1867 uzyskał nominację do Senatu. Senatorem pozostał do śmierci w 1885.

</doc>
<doc id="30169" url="https://pl.wikipedia.org/wiki?curid=30169" title="Flaga Estonii">
Flaga Estonii

Flaga Estonii – jeden z symboli państwowych Republiki Estońskiej.
Wygląd i symbolika.
Flaga Estonii jest prostokątem podzielonym na trzy poziome pasy: niebieski, czarny i biały. Kolor niebieski to symbol wiary i wierności, czarny oznacza dawne ziemie estońskie lub cierpienia narodu, biały – dążenia do oświecenia i cnoty. Nie jest to jedyna przyjęta symbolika. Kolorystykę flagi estońskiej wiąże się też z naturą i pięknem krajobrazu: w niebieskim odbijają się wody Bałtyku oraz niezliczonych jezior Estonii, czarny to barwa ziemi lub tradycyjnego kaftana estońskich chłopów, a biel kojarzy się z charakterystycznymi dla pory letniej "białymi nocami" lub też zimowym śniegiem.
Konstrukcja i wymiary.
Prostokąt o proporcjach 7:11 podzielony na trzy równe poziome pasy: niebieski, czarny, biały.
Historia.
Flaga wywodzi się z flagi Estońskiego Związku Studentów "Vironia", którą zaprojektował poeta Jaan Bergmann. Po raz pierwszy pojawiła się w 29 września 1881 roku w Tartu (niem. Dorpat) i odtąd używano jej podczas manifestacji, jako symbolu odrębności narodowej Estończyków. Flaga została zatwierdzona przez tymczasowy rząd niepodległej Estonii po I wojnie światowej 21 lutego 1918. Po aneksji Estonii przez ZSRR w 1940 roku używanie estońskiej flagi w tej formie zostało zabronione. W jej miejsce wprowadzono inny oficjalny symbol – flagę Estońskiej SRR.
Podczas "śpiewającej rewolucji", w czasie procesu odzyskiwania niepodległości (1987/1988), ponownie oficjalnie zaczęto się posługiwać historyczną flagą Estonii.
Propozycje zmian.
Około 2001 roku pojawiły się projekty zmiany figur flagi (lecz nie kolorów): proponowano by flaga miała figurę krzyża skandynawskiego w kolorze białym z czarnym obramowaniem na niebieskim polu. Miałoby to symbolizować dążenie Estonii ku krajom nordyckim. Według nie do końca wiarygodnych informacji, .

</doc>
<doc id="30170" url="https://pl.wikipedia.org/wiki?curid=30170" title="Kompania Północno-Zachodnia">
Kompania Północno-Zachodnia

Kompania Północno-Zachodnia, Kompania Północnego Zachodu () – kompania handlu skórami i futrami założona w 1784 lub 1787 roku przez grupę, głównie szkockich, kupców z Montrealu. Kompania była największym konkurentem Kompanii Zatoki Hudsona. Tereny kontrolowane przez Kompanię rozciągały się na zachód od obszarów Kompanii Zatoki Hudsona, sięgając na zachodzie niższych partii Gór Skalistych. Na północy do kompanii należała większość wybrzeża oraz wiele wysp arktycznych. Na południe rozciągała się aż na tereny dzisiejszych stanów Minnesota, Dakota Północna i Montana. Jako że granice pomiędzy oboma kompaniami nie były jasno wytyczone, często wybuchały pomiędzy nimi spory, niekiedy prowadzące do zbrojnych konfliktów. Najwybitniejszym dyrektorem kompanii był kupiec, podróżnik i odkrywca Alexander Mackenzie. Wobec trudności z ułożeniem poprawnych stosunków z Kompanią Zatoki Hudsona, Kompania Północno-Zachodnia próbowała rozszerzyć swoje działania na tereny pod kontrolą USA – dawną Luizjanę i Oregon. Wspólnie z amerykańskim gigantem finansowym Johnem Jacobem Astorem utworzono w 1810 filię kompanii zwaną Kompanią Południowo-Zachodnią – "South West Company". Związek pomiędzy dwoma przedsiębiorstwami nie przetrwał długo z powodu wojny brytyjsko amerykańskiej toczonej w latach 1812 – 1814. Wobec fiaska tego eksperymentu zainicjowano rozmowy z Kompanią Zatoki Hudsona, które doprowadziły do wchłonięcia Kompanii Północnego Zachodu przez starszego konkurenta w 1821 roku.

</doc>
<doc id="30171" url="https://pl.wikipedia.org/wiki?curid=30171" title="Parlament Ontario">
Parlament Ontario

Parlament Ontario – "Parliament of Ontario" składa się współcześnie w 130 deputowanych "Members of Provincial parliament" w skrócie "MPP". Deputowani wybierani są w 130 jedno mandatowych okręgach.

</doc>
<doc id="30172" url="https://pl.wikipedia.org/wiki?curid=30172" title="Sandford Fleming">
Sandford Fleming

Sandford Fleming (ur. 7 stycznia 1827 w Kirkcaldy, zm. 22 lipca 1915 w Halifax) – szkocko-kanadyjski inżynier i wynalazca. Zasłynął z wprowadzenia czasu uniwersalnego i stref czasowych. Był twórcą pierwszego kanadyjskiego znaczka pocztowego. Zainicjował szeroko zakrojone projekty miernicze i kartograficzne w Kanadzie. Był także głównym inżynierem budowy Kolei Interkolonialnej.
Fleming urodził się w Szkocji i w wieku 17 lat wraz ze starszym bratem wyemigrował do Kanady. Już jako młodzieniec miał olbrzymie zdolności wynalazcze. Jednym z jego pierwszych projektów były łyżwy z rolkami, które są uznawane za pierwsze wrotki. Będąc zatrudnionym jako mierniczy pracował dla różnych przedsiębiorstw, głównie kolejowych. W 1849 założył "Royal Canadian Institute" – Kanadyjski Królewski Instytut, mający za zadanie krzewienie nauki, technologii i wynalazczości. W 1851 zaprojektował pierwszy kanadyjski znaczek pocztowy – słynnego "Threepenny Beaver" – „trzypensowego bobra”.
Czerpiąc doświadczenia z pracy w kolejnictwie, rozpoczął promowanie rozwoju linii kolejowych w Kanadzie. Już w 1858 wysunął, niemożliwy wówczas do zrealizowania, projekt transkontynentalnej kolei. Zamiast tego został głównym inżynierem budowy wielu linii kolejowych we wschodniej Kanadzie, między innymi Kolei Interkolonialnej. W czasie projektowania i budowy linii kolejowych niestrudzenie stał na stanowisku budowy stalowych mostów i wiaduktów zamiast, jak to było w ówczesnej praktyce, drewnianych. W 1885 został członkiem zarządu "Canadian Pacific Company" – przedsiębiorstwa kolejowego zarządzającego Koleją Transkanadyjską. Był obecny przy uroczystości wbijania „ostatniego gwoździa” kończącego budowę tej linii kolejowej.
W 1878 po tym, jak spóźnił się na pociąg, przyszedł mu do głowy pomysł czasu uniwersalnego i stref czasowych. Zreferował go na konferencji Kanadyjskiego Królewskiego Instytutu. Pomysł przyjęto z zainteresowaniem. Od tego czasu Fleming z wielką energią zabrał się do wprowadzenia swojej idei w życie. W 1884 system ten został zaakceptowany na całym świecie. Był także pomysłodawcą i promotorem połączenia Ameryki Północnej i Wielkiej Brytanii transatlantyckim kablem telegraficznym. Projekt ten został ukończony w 1902.
W 1880 został rektorem Queen’s University w Kingston. Za swe osiągnięcia dostał tytuł szlachecki od królowej Wiktorii w 1897. Ostatnie lata swego życia Sandford Fleming spędził w Halifaksie. Swoją posiadłość zapisał w spadku miastu. Utworzono z niej publiczny park "Dingle Park".

</doc>
<doc id="30175" url="https://pl.wikipedia.org/wiki?curid=30175" title="Widłakowe">
Widłakowe



</doc>
<doc id="30176" url="https://pl.wikipedia.org/wiki?curid=30176" title="Korzeń">
Korzeń

Korzeń (łac. "radix") – organ roślinny, część sporofitu, która dostarcza roślinom wodę i sole mineralne, przytwierdza rośliny do podłoża, a u roślin wieloletnich może pełnić funkcję organu spichrzowego. W wyniku przystosowania do warunków środowiska korzenie poszczególnych grup ekologicznych roślin pełnią dodatkowe funkcje.
Młode korzenie okryte są ryzodermą wytwarzającą włośniki, dodatkowo zwiększające jej powierzchnię. Stanowi ona układ chłonny pobierający wodę i sole mineralne. Pobrane substancje poprzez warstwę kory pierwotnej przenoszone są do wiązek przewodzących tworzących walec osiowy. Trudno przepuszczalna dla wody warstwa komórek kory pierwotnej (śródskórnia) umożliwia kontrolowany, aktywny transport substancji do wiązek drewna. Wiązki łyka zapewniają z kolei dostarczanie do podziemnej części rośliny substancji organicznych powstałych w procesie fotosyntezy. Starsze korzenie przyrastając na grubość uzyskują odmienną budowę, a zdolność wchłaniania roztworu glebowego jest w dużym stopniu przez nie tracona. Budowa anatomiczna korzeni jest w niewielkim stopniu zróżnicowana wśród grup taksonomicznych roślin naczyniowych, ulega natomiast znacznym modyfikacjom w korzeniach wyspecjalizowanych do pełnienia dodatkowych funkcji.
Korzeń występuje niemal u wszystkich roślin naczyniowych, nieobecny jest jedynie u posiadających chwytniki psylotowych i niektórych roślin, u których korzeń zanikł wtórnie (np. u rogatków, pływaczy i wolfii bezkorzeniowej). Rośliny zakorzenione są zwykle w glebie, u epifitów wykształcają się korzenie powietrzne, u hydrofitów korzenie zanurzone.
Ze względu na sposób powstawania wyróżnia się korzeń pierwotny rozwijający się z zawiązka korzenia zarodkowego, korzenie boczne powstające jako odgałęzienia korzenia głównego w strefie różnicowania oraz korzenie przybyszowe powstające zwykle w części pędowej rośliny lub z korzeni w strefie ich budowy wtórnej. Korzenie tworzą silnie rozczłonkowany układ penetrujący podłoże, nazywany systemem korzeniowym. Stanowi on dolny biegun osiowych organizmów roślinnych, u których górny biegun to pęd. Korzenie w odróżnieniu od pędu nie wykształcają liści i zwykle rosną w dół, najczęściej są niezielone, choć niektóre korzenie powietrzne mogą zawierać chlorofil. Innymi, obok korzeni, podziemnymi organami roślin są też kłącza stanowiące podziemny fragment pędu.
Rozwój korzeni.
Zawiązek korzenia wykształca się w biegunie bazalnym zarodka w postaci odcinka zróżnicowanych tkanek korzeniowych, zwanego radykulą. Powstaje on jeszcze na etapie poprzedzającym dojrzewanie nasion. W czasie kiełkowania z radykuli rozwija się korzeń pierwotny rozgałęziający się w korzenie boczne.
Korzeń zarodkowy jest pierwszym tworzącym się podczas embriogenezy organem. Powstaje z niego korzeń główny. Wzrost korzenia jest efektem intensywnych podziałów komórkowych w obrębie merystemu wierzchołkowego. Podziałom ulegają komórki inicjalne merystemu (promerystem). Zwykle jest ich kilka. Komórki dzielące się w kierunku proksymalnym dają początek tkankom w strefie różnicowania. Te zaś, które dzielą się w kierunku dystalnym, wchodzą w skład czapeczki korzeniowej. Struktura ta ulega złuszczeniu podczas wzrostu korzenia. Proces różnicowania i kształtowania tkanek jest prawdopodobnie kontrolowany przez grupę komórek znajdujących się pod komórkami inicjalnymi promerystemu. Jest to tak zwane centrum spoczynkowe, w którym komórki nie wykazują aktywności mitotycznej. W strefie proksymalnej, gdzie podziały mitotyczne już nie występują, dochodzi do zróżnicowania komórek kilka warstw. Z nich ostatecznie powstaje epiblema, kora pierwotna, endoderma i walec osiowy wraz z wiązkami przewodzącymi.
Korzenie boczne u okrytonasiennych rozwijają się z komórek perycyklu, a u niektórych paprotników z komórek endodermy. Rosnący zawiązek powoduje powstanie uwypuklenia. Zanim jeszcze dojdzie do przebicia przez komórki kory pierwotnej, uformowany zostaje merystem wierzchołkowy, czapeczka oraz system tkanek pierwotnych typowych dla młodego korzenia. Budowa anatomiczna korzeni bocznych jest analogiczna do budowy korzenia głównego. Miejsce powstawania korzeni bocznych nie jest przypadkowe. Jeżeli korzeń ma kilka pasm tkanek przewodzących, miejsca inicjacji korzeni bocznych znajdują się na przeciwległych biegunach ksylemu lub floemu. W efekcie wiązki korzeni bocznych układają się w rzędy, których liczba jest równa liczbie pasm ksylemu lub też dwukrotnie większa. U większości roślin rozgałęzienia korzeni mają charakter monopodialny, jedynie u widłaków korzenie rozgałęziają się widlasto – do rozgałęzienia dochodzi w obrębie merystemu wierzchołkowego, z którego powstają dwa równorzędne merystemy.
Korzenie przybyszowe powstają z grup komórek tkanki merystematycznej zlokalizowanej w miejscach przecięcia promieni rdzeniowych z miazgą. Najczęściej w sąsiedztwie pączka górnej części międzywęźla lub w węźle. Rozwijające się korzenie wydostają się na zewnątrz pędu przez przetchlinki lub przebijają się na zewnątrz przez tkanki okrywające. W przypadku sadzonek, u niektórych gatunków, zaczątki korzeni mogą powstawać także z komórek tkanek miękiszowych w sąsiedztwie zranienia lub cięcia sadzonki, ewentualnie z powstałego w takim miejscu kalusa. Wpływ na rozwój korzeni z odciętych fragmentów rośliny ma przede wszystkim temperatura i wilgotność, stan fizjologiczny rośliny (pora pobrania sadzonek), podłoże, oświetlenie, pH, stosowanie stymulatorów wzrostu (ukorzeniaczy). Zdolność do ukorzeniania się roślin z ich fragmentów wykorzystywana jest do ich rozmnażania wegetatywnego za pomocą sadzonek w ogrodnictwie i leśnictwie.
Rozwój systemu korzeniowego jest uzależniony od warunków środowiska. Poszczególne rośliny pszenicy lub żyta rosnące w łanie wykształcają system korzeniowy o łącznej długości około 900 m. Rośliny tych samych gatunków rosnąc pojedynczo, mogą wytworzyć system korzeniowy o całkowitej długości 70-90 km. Wzrost korzenia pozostaje w ścisłym wzajemnym związku ze wzrostem części nadziemnej. Na strukturę systemu korzeniowego oraz anatomiczną budowę korzenia ma wpływ dostęp światła oraz składników mineralnych. W efekcie rozwój korzeni powiązany jest z całkowitą powierzchnią liści i wynikającym stąd zapotrzebowaniem organizmu na wodę. Badając wpływ tych czynników na rozwój korzeni ośmiu gatunków traw z rodzaju stokłosa i wiechlina zaobserwowano zwiększenie średnicy steli oraz rozmiarów elementów przewodzących drewna przy zacienieniu równemu 30% światła dziennego. Przy dostępności tylko 5% światła dziennego objętość steli zmniejszała się.
Rośliny są zdolne do kształtowania swojego systemu korzeniowego w zależności od rozkładu składników mineralnych w glebie. Stężenie azotanów, fosforanów, siarczanów i jonów żelaza jest sygnałem dla receptorów zlokalizowanych w komórkach korzeni. W efekcie odbioru sygnału ze środowiska modyfikowane są: wzrost korzenia pierwotnego, liczba korzeni bocznych oraz liczba włośników. Podczas wzrostu systemu korzeniowego korzenie boczne sukcesywnie obumierają. Proces ten nazywa się oczyszczaniem się korzeni. W kształtowaniu architektury systemu korzeniowego uczestniczą hormony: auksyny, cytokininy i etylen. W badaniach na "Arabidopsis thaliana" udowodniono, że wierzchołek wzrostu korzenia reaguje na stężenie jonów fosforanowych w roztworze glebowym. Sygnał odbierany jest przez komórki czapeczki korzeniowej. Niedobór fosforu prowadzi do zahamowania wzrostu korzenia głównego i wzrostu liczby korzeni bocznych.
Podczas wzrostu korzeni funkcje chłonne przejmowane są przez korzenie nowo powstające. Starzenie się roślin wiąże się z ustaniem rozwoju systemu korzeniowego i zmniejszaniem powierzchni chłonnej. Proces nabiera tępa po obumarciu liści i po odcięciu dostaw asymilatów system korzeniowy ostatecznie zamiera.
Anatomia.
Budowa pierwotna.
Epiderma.
Typowy korzeń otoczony jest epidermą (skórką). Ze względu na liczne różnice pomiędzy epidermą pędu a epidermą korzenia bywa ona nazywana ryzodermą lub epiblemą. Zwykle z komórek ryzodermy rozwijają się liczne włośniki (nie ma ich na korzeniach powietrznych oraz u roślin wodnych). Najczęściej ryzoderma składa się z pojedynczej warstwy komórek. Jednakże korzenie powietrzne epifitów pokrywa epiderma wielowarstwowa, nazywana welamenem. Ten rodzaj epidermy pozwala na absorpcję wody z powietrza, mgły oraz deszczu. Włośniki znacząco zwiększają powierzchnię chłonną korzeni. Liczne występowanie tych wypustek oraz ich kształt sprawiają, że zewnętrzna powierzchnia chłonna korzenia może być wielokrotnie większa od powierzchni organów nadziemnych. U żyta stwierdzono na przykład, że w stadium kłoszenia się powierzchnia korzeni wynosiła około 700 m², podczas gdy powierzchnia części nadziemnych wynosiła mniej niż 1 m². Poza tym skórka korzenia (ryzoderma), przeciwnie do skórki reszty pędu, może nie być pokryta kutykulą, co zwiększa jej przepuszczalność dla wody i soli mineralnych.
Kora pierwotna.
Pod epidermą znajduje się warstwa określana jako kora pierwotna. Składają się na nią żywe komórki tkanki miękiszowej o cienkich ścianach. Komórki ułożone są luźno, a tkanka charakteryzuje się przestworami międzykomórkowymi o znacznej wielkości. Poza komórkami miękiszowymi w korze pierwotnej niektórych roślin znajdują się: sklereidy, włókna, komórki wydzielające garbniki, komórki śluzowe oraz komórki zawierające kryształy.
Wewnętrzna, zwykle pojedyncza warstwa komórek kory pierwotnej tworzy endodermę (śródskórnię). U niektórych roślin endoderma tworzona jest przez dwie lub więcej warstwy komórek. Charakterystyczną cechą komórek endodermy jest ich ścisłe ułożenie oraz występowanie zgrubień ścian komórkowych nazywanych pasemkami Caspary'ego. Zgrubienia te zawierają ligninę i suberynę, czego konsekwencją jest nieprzepuszczalność tych ścian dla wody. Transport wody przez endodermę odbywa się poprzez symplast. Związana z tym konieczność przenikania błon pozwala ściśle kontrolować transport jonów i wody do wnętrza walca osiowego (steli). Za transport wody i jonów odpowiedzialne są jedynie niektóre komórki endodermy, nazywane przepustowymi. Pozostałe komórki zamierają.
Walec osiowy.
Warstwa walca osiowego przylegająca do endodermy nazywana jest perycyklem lub okolnicą. U niektórych roślin (np. "Centrolepidaceae") perycykl nie występuje. U pozostałych zbudowany jest z jednej lub więcej komórek miękiszowych w młodej części korzenia mających cechy merystematyczne. W perycyklu mogą występować także mleczniki i inne komórki wydzielnicze. Podziały komórkowe w tej warstwie zapoczątkowują rozwój korzeni bocznych.
Pod perycyklem rozmieszczone są pasma floemu i ksylemu. Niekiedy ksylem wypełnia też środek walca osiowego. U innych roślin ksylem tworzy tylko pasma, a centrum walca wypełnione jest miękiszem określanym jako rdzeń. Pierwsze powstające pod okolnicą pasma ksylemu i floemu nazywane są odpowiednio protoksylemem i protofloemem. Komórki tych tkanek są cienkie i rozciągliwe. Na tym etapie umożliwiają wzrost korzenia na długość, stopniowo rozciągając się. Dojrzałe komórki ksylemu znajdują się bliżej centrum walca osiowego i są nazywane metaksylemem. Podobnie przebiega dojrzewanie komórek floemu, tak że bliżej osi komórki nazywane są już metafloemem. Jeżeli w korzeniu występuje jedno pasmo protoksylemu i protofloemu taka budowa nazywana jest monoarchiczną. Przy większej liczbie pasm budowę określa się jako diarchiczną (dwa pasma), triarchiczną (trzy pasma), tertraarchiczną (cztery pasma) i poliarchiczną przy jeszcze większej liczbie pasm. Badania wskazują, że liczba pasm zwiększa się wraz z odległością od wierzchołka korzenia.
W starszych korzeniach o zachowanej budowie pierwotnej epiderma może ulegać kutynizacji lub skorkowaceniu. Ściany komórkowe mogą ulegać zdrewnieniu oraz wysyceniu substancjami o ciemnym zabarwieniu. Poza starszymi korzeniami do opisanych zmian może dochodzić w korzeniach rosnących na powietrzu. Podczas starzenia dochodzi też do zaniku włośników wytworzonych przez komórki epidermy. Kolejnym etapem starzenia może być przejęcie funkcji tkanki okrywającej przez korę pierwotną, która w takim przypadku nazywana jest egzodermą (podskórnią). Procesowi temu towarzyszy korkowacenie zewnętrznych warstw kory pierwotnej.
Budowa wtórna.
Wzrost korzenia może zakończyć się na powstaniu warstw opisanych wyżej. Jest tak u paprotników i jednoliściennych, których korzenie przez cały okres życia rośliny pozostają cienkie. U nagonasiennych i dwuliściennych często dochodzi do wykształcenia kambium oraz fellogenu i wzrostu grubości korzenia. Kambium powstaje pomiędzy wiązkami łyka i drewna, początkowo ze względu na ułożenie wiązek warstwa kambium jest linią falistą. Jako pierwsze pojawiają się odcinki kambium po wewnętrznej stronie łyka. Intensywne odkładanie komórek drewna wtórnego w tych odcinkach do wnętrza prowadzi do wyrównania linii kambium i przybrania na przekroju poprzecznym kształtu pierścienia. Zwykle kształt pierścienia osiągany jest pod koniec pierwszego roku wzrostu rośliny. Wzrost objętości tkanek przewodzących prowadzi do powiększenia obwodu korzenia. W efekcie rozerwaniu ulega endoderma. W strefach klimatycznych, gdzie wzrost ma charakter sezonowy, dochodzi do powstawania kolejnych słojów drewna i łyka.
Kambium składa się z kilku warstw komórek inicjalnych. Po obu ich stronach, do wnętrza na zewnątrz rośliny obecne są warstwy komórek różnicujących się. Komórki różnicujące się wewnątrz pierścienia kambium stają się drewnem wtórnym. Różni się ono od drewna wtórnego łodygi. U sosny ("Pinus") cewki korzenia są dłuższe i osiągają do 10 mm. Ściany komórek są cieńsze, a światło komórki jest większe. W efekcie słoje przyrostu rocznego są słabo widoczne. W tkance jest mniej sklerenchymy w porównaniu z drewnem wtórnym łodygi. W większej ilości występuje miękisz drzewny i promienie rdzeniowe. W wyniku podziałów każdej komórki inicjalnej kambium w płaszczyźnie stycznej (peryklinalnej), powstają dwie komórki, z których jedna zachowuje swoje właściwości, a druga ulega różnicowaniu do drewna lub łyka w zależności od lokalizacji, na zewnątrz, lub do wnętrza pierścienia. Wzrost obwodu korzenia wymusza wzrost obwodu samego kambium. Jest on zwiększany w wyniku podziałów antyklinalnych komórek inicjalnych. Pomiędzy komórkami kambium istnieją niewielkie różnice. Jedne z komórek mają kształt wrzecionowaty, a komórki powstające z ich różnicowania to elementy przewodzące drewna i łyka. Drugi rodzaj komórek to komórki promieniowe o zbliżonych rozmiarach w każdym z kierunków. Z tych komórek powstają komórki miękiszu drzewnego i łykowego pełniące funkcję spichrzową lub też tworzące promienie drzewne i łykowe. System promieni miękiszowych zapewnia transport substancji pokarmowych i wody na małe odległości, z zewnętrznych warstw korzenia do wnętrza i odwrotnie.
Wzrost korzenia na grubość prowadzi także do rozerwania ryzodermy oraz kory pierwotnej. Funkcję okrywającą przejmuje korkowica. Za jej wytworzenie odpowiedzialny jest drugi merystem wtórny korzenia fellogen. Tkanka ta może powstawać w wyniku podziałów komórek perycyklu lub też u niektórych roślin komórek kory pierwotnej. Możliwe jest tworzenie u jednej rośliny warstwy perydermy z komórek kory pierwotnej oraz z komórek perycyklu. Komórki powstające w wyniku podziałów peryklinalnych pierścienia fellogenu i znajdujące się na zewnątrz pierścienia ulegają korkowaceniu i zamierają. Rzadsze podziały po wewnętrznej stronie prowadzą do powstania komórek różnicujących się w miękisz tworzący fellodermę. Pierścień fellogenu zwiększa także swój obwód poprzez podziały antyklinalne komórek inicjalnych.
Systemy korzeniowe.
Rozkład korzeni w podłożu jest uzależniony od wielu czynników i w znaczący sposób wpływa na produktywność nadziemnej części rośliny.
Z zawiązka korzenia wyrasta korzeń główny będący zazwyczaj przedłużeniem pędu rosnącym pionowo w dół. Wzrost następuje w części wierzchołkowej, a boczne odgałęzienia, zwane korzeniami bocznymi, powstają wewnątrz korzenia głównego (endogenicznie). Korzenie boczne rosną ukośnie lub poziomo i rozgałęziają się dalej na korzenie boczne drugiego, trzeciego rzędu podobnie jak korzeń główny. System korzeniowy tak zbudowany nazywany jest osiowym, a jeśli korzeń główny jest grubszy od innych, nazywany jest palowym. Gdy korzeń główny wcześnie przestaje rosnąć lub zanika – rozwija się pęk korzeni bocznych, ewentualnie pęk korzeni wyrastających wprost z łodygi (korzenie przybyszowe). Taki system korzeniowy nazywany jest wiązkowym. Ogólny schemat budowy systemu korzeniowego ulega rozmaitym modyfikacjom funkcjonalnym u różnych grup ekologicznych roślin. W obrębie systemu korzeniowego zwykle istnieje zróżnicowanie anatomiczne, fizjologiczne i morfologiczne. Zróżnicowanie morfologiczne korzeni nasi nazwę heteroryzji.
Ze względu na sposób pobierania wody dzielone są na systemy korzeniowe na intensywne, ekstensywne i powierzchniowe.
Pomimo istnienia warunkowanego genetycznie generalnego układu korzeni, system korzeniowy wykazuje dużą plastyczność, dostosowując się do niejednorodnych warunków panujących w podłożu. W miejscach, gdzie ilość składników pokarmowych jest wyższa, następuje zagęszczenie systemu korzeniowego poprzez powstanie dodatkowych rozgałęzień bocznych. Rozwój systemu korzeniowego oznacza zwiększenie jego biomasy. Koszt rozbudowy systemu korzeniowego w kierunku zasobów substancji mineralnych musi być zrównoważony korzyściami z wchłonięcia dodatkowych soli mineralnych. W przeciwnym wypadku rozwój całego organizmu roślinnego zostanie zahamowany. Szereg doświadczeń na jęczmieniu zwyczajnym ("Hordeum vulgare") wykazał, że przydział asymilatów niezbędnych do wydłużania i rozgałęziania korzeni zależy od dostępności fosforu oraz jonów i , jednak nie od zawartości jonów . Jednakże wyniki doświadczeń na innych gatunkach nie potwierdzają wniosków dla azotu. Prawdopodobnie gęstość systemu korzeniowego jest ważna dla jonów mało ruchliwych, takich jak fosforany i ma mniejsze znaczenia dla jonów łatwo przemieszczających się w glebie. Zrozumienie mechanizmów wpływających na rozwój systemu korzeniowego jest ważne ze względów naukowych, gospodarczych i środowiskowych. Tworzone są matematyczne modele, które mają odwzorować procesy zachodzące podczas naturalnego wzrostu korzeni. Kluczowe dla przewidywania kształtu architektury systemu korzeniowego okazały się stężenia i transportu wewnątrz organów hormonów roślinnych: auksyn, cytokinin, giberelin, kwasu abscysynowego. Najważniejsze w regulacji rozwoju korzenia okazały się auksyny. Druga grupa czynników to regulacja genetyczna. Duża część poznanych genów regulujących proces rozwoju systemu krzewionego to geny wpływające na syntezę hormonów roślinnych, bądź kodujących receptory wrażliwe na te hormony. Wzajemny wpływ na morfologię korzeni i grzybni istnieje u gatunków tworzących mikoryzę. Zjawisko to dotyczy 95% roślin. Między partnerem roślinnym i grzybowym istnieje swoisty dialog molekularny, polegający na wymianie informacji poprzez wydzielanie substancji sygnałowych. Rośliny informują o położeniu korzeni, wydzielając związki należące do flawonoidów i polifenoli. Mniej wiadomo o sygnałach przekazywanych przez komponent grzybowy. Przypuszcza się, że grzyby stosują w komunikacji długodystansowej fitohormony, głównie cytokininy. Interakcje obejmują poza morfologią także wyłączenie reakcji odpornościowej korzeni roślin, syntezy fitoaleksyn czy chitynaz. Nie zostało rozstrzygnięte, czy grzyby mikoryzowe nie wywołują reakcji obronnej, czy też wyłączają ją, przesyłając odpowiedni sygnał.
Bardzo głęboko sięgającymi korzeniami cechują się suchorośla siedlisk pustynnych. Korzenie tamaryszków sięgają do ponad 30 m głębokości, jadłoszynu do 8 m, trawa ościca kłująca "Aristida pungens" ma korzenie o długości 20 m. Korzenie takich roślin cechują się bardzo dużą siłą ssącą, np. u "Atriplex confertifolia" sięgającą 153 atmosfer.
Funkcje korzeni.
Najważniejsze i najczęściej spotykane funkcje korzeni to dostarczanie roślinie wody wraz z substancjami odżywczymi oraz przytwierdzenie rośliny. W korzeniu zachodzi wiele reakcji ważnych dla metabolizmu rośliny. Szacuje się, że 15–27% substancji organicznych rośliny jest wytwarzanych w korzeniu. Zdolność wchłaniania wody mają głównie drobne młode korzenie. Korzenie z wtórnym przyrostem pełnią funkcję transportową, która jest szczególnie ważna w rozbudowanych systemach korzeniowych. Do korzeni trafia od 5% do 20% węgla organicznego zasymilowanego w wyniku fotosyntezy. W korzeniu syntetyzowanych jest wiele substancji regulatorowych takich jak auksyny, cytokininy, gibereliny, kwas abscysynowy, jasmoniany i poliaminy. W przypadku cytokinin i kwasu abscysynowego korzeń jest głównym miejscem syntezy tych związków. Związki regulatorowe przenoszone są przez drewno do części nadziemnej wpływając na morfogenezę całej rośliny. Korzenie uczestniczą również w odbieraniu informacji ze środowiska, a także modyfikują środowisko glebowe poprzez dostarczanie do niego dodatkowych związków chemicznych. Statolity obecne w centralnych komórkach czapeczki korzeniowej umożliwiają odbiór informacji o kierunku działania siły ciążenia. Korzeń główny wykazuje geotropizm dodatni, korzenie boczne pierwszego rzędu diageotropizm albo plagiogeotropizm. Korzenie wyższych rzędów są ageotropiczne. Zwykle korzenie wykazują fototropizm ujemny oraz szereg chemotropizmów pozwalających na wzrost w kierunku zasobów niezbędnych dla roślin, najważniejszym z nich jest hydrotropizm. Eskudaty korzeniowe zmieniają rozpuszczalność soli mineralnych, wpływają pozytywnie lub negatywnie na rozwój innych organizmów obecnych w glebie, przede wszystkim bakterii, grzybów i owadów. Ważny ekologicznie jest też udział korzeni w tworzeniu związków mutualistycznych, głównie mikoryzy oraz brodawek korzeniowych.
U roślin wieloletnich korzenie pełnią także funkcję spichrzową, u niektórych gatunków służą do rozmnażania wegetatywnego, rzadko odgrywają ważną rolę w układzie wentylacyjnym roślin lub nawet pełnią funkcję asymilacyjną.
Uczestniczenie korzeni w rozmnażaniu wegetatywnym jest stosunkowo rzadkie, w naturze ustępując wśród organów podziemnych rozłogom i kłączom. Rośliny potomne mogą powstawać z odrostów korzeniowych (np. u osiki i robinii akacjowej), z bulw korzeniowych (np. dalia), czasem przystosowanych do rozmnażania w formie łatwo odpadających od rośliny macierzystej rozmnóżek (np. ziarnopłon wiosenny). Inaczej jest w przypadku działalności ogrodniczej, podczas której wykorzystywana jest powszechnie zdolność wytwarzania korzeni przybyszowych z fragmentów pędów do tworzenia sadzonek.
Zaopatrywanie w wodę i w sole mineralne.
Woda pobierana jest przez ryzodermę (skórkę korzenia), zwłaszcza włośniki. Następnie przez korę pierwotną przenoszona jest głównie drogą apoplastyczną. Przenikając przez cienkościenne komórki przepustowe w śródskórni i przez warstwę okolnicy trafia do naczyń i cewek, którymi jest transportowana w górę pędu. Ze względu na obecność w ścianach komórkowych śródskórni ligniny i suberyny przenoszenie wody odbywa się z udziałem symplastu. Transport wody w górę pędu następuje w wyniku parcia korzeniowego oraz transpiracji. Pierwszy z procesów umożliwia zaopatrzenie w wodę między innymi młodych, bezlistnych jeszcze roślin. W drugim wypadku woda parująca z powierzchni rośliny warunkuje istnienie ciągłego strumienia wody płynącego przez roślinę. Wraz z wodą roślina pobiera rozpuszczone w niej sole mineralne ważne dla jej metabolizmu.
Pobór wody powinien nadążać za jej utratą następującą głównie przez szparki i przetchlinki, bowiem rośliny zdolne są do wzrostu tylko przy dodatnim bilansie wodnym. W praktyce zarówno system pobierający wodę, jak i przewodzący są mało sprawne w stosunku do wymagań transpiracji, nawet gdy woda w siedlisku rośliny występuje obficie. U wielu roślin stwierdza się w ciągu godzin dziennych znaczny ubytek wody, sięgający 40% świeżej masy. Szczególnie niekorzystnym bilansem związanym z dysproporcją między rozwojem ulistnionego pędu i systemu korzeniowego cechują się rośliny młode. W miarę wzrostu systemu korzeniowego rośliny zwiększają odporność na suszę. Ilość wody pobieranej i transpirowanej przez rośliny jest bardzo zmienna w zależności od ich wielkości i gatunku, np. kukurydza transpiruje 2 litry wody dziennie, a dąb już 570 litrów.
Korzenie są pierwszym organem, do którego wnikają pobierane z wodą przez roślinę substancje. W niektórych przypadkach stwierdzono w nich akumulację metali ciężkich, co sugeruje istnienie mechanizmów zmniejszających ryzyko zatrucia rośliny. Również już w korzeniach następuje przekształcanie bardziej toksycznych form azotu (amonowych) w formy organiczne, podczas gdy mniej toksyczne, jak azotany są transportowane do kolejnych organów w niezmienionej postaci.
Rośliny wodne pobierają swobodnie wodę z otoczenia. Wykształcenie korzeni umożliwiających pobieranie wody z gleby stanowi przystosowanie do warunków lądowych.
Umocowanie rośliny w podłożu.
Z nielicznymi wyjątkami (hydrofity biernie pływające na powierzchni wody) rośliny są trwale przytwierdzone do gleby. Rozchodzące się we wszystkie kierunki, silnie rozgałęzione korzenie zabezpieczają roślinę przed wyrwaniem przez wiatr, przez ruchy cząstek podłoża (np. wydm), przed wypłukaniem przez wodę.
System korzeniowy roślin drzewiastych rozwija się asymetrycznie, dostosowując się do przeważających dla lokalizacji kierunków wiatru. Duże znaczenia dla stabilności drzew ma głębokość, do jakiej docierają korzenie. Jednak ograniczeniem wzrostu w głąb podłoża jest często zwierciadło wód podziemnych. Korzenie kotwiczące drzewo w wyniku przyrostu wtórnego uzyskują zwiększoną gęstość w swej części górnej oraz w pionie. W efekcie układ zagęszczonych elementów korzenia przypomina na przekroju belkę T, po stronie zawietrznej. Po stronie nawietrznej dochodzi do zagęszczenia, które na przekroju przypomina belkę I. Rośliny drzewiaste o palowym systemie korzeniowym wzmacniają swoje korzenie głównie w wyniku drewnienia. Dodatkowo, aby zapewnić sobie mocowanie w podłożu mogą wytwarzać dodatkowe korzenie podporowe (np. kukurydza wytwarza krąg wzmocnionych korzeni przybyszowych). Dodatkowe korzenie tworzą naturalny system przyporowy.
Gromadzenie substancji zapasowych.
U roślin wieloletnich korzeń służy zwykle do magazynowania substancji pokarmowych przenoszonych z części pędowej w trakcie okresu wegetacyjnego, niezbędnych przy ponownym rozwoju pędu po okresie spoczynku. Funkcje spichrzowe pełni w korzeniu tkanka miękiszowa kory pierwotnej, drewna lub łyka. W skrajnych przypadkach wykształcają się korzenie specjalnie zmodyfikowane do pełnienia tej funkcji zwane spichrzowymi.
Korzenie wyspecjalizowane.
Korzenie oddechowe.
Korzenie oddechowe (pneumatofory) to wyrastające pionowo w górę odgałęzienia korzeni podziemnych rosnących równolegle do powierzchni gruntu. Mogą osiągać wysokość nawet do półtora metra nad powierzchnię gruntu, chociaż zwykle wystają na 10–15 cm i mają 0,5–2 cm grubości. Wyrastają z długich korzeni przewodzących. Pneumatofory mają dobrze rozwinięty miękisz powietrzny (aerenchymę), którego cechą charakterystyczną jest silny rozwój przestworów międzykomórkowych tworzących ciągły system kanałów powietrznych umożliwiających dostarczenie do komórek tlenu niezbędnego do procesów oddychania. Miękisz powietrzny może stanowić do 70% objętości korzenia oddechowego. Korzenie oddechowe występują u niektórych roślin klimatu ciepłego rosnących na terenach bagnistych, gdzie podłoże jest ubogie w tlen, ponieważ słabo rozpuszcza się on w wodzie. Występują także u gatunków należących do rodzajów: "Laguncularia", "Avicennia", "Bruguiera", "Xylocarpus" oraz "Sonneratia". Część korzenia znajdująca się pod wodą pokryta jest trudno przepuszczalną dla gazów warstwą epidermy i hipodermy. W efekcie promieniowa utrata tlenu (ROL – ang. "") przez korzenie takich roślin jest bardzo niska.
Korzenie podporowe.
Korzenie podporowe stabilizują roślinę rosnącą na grząskim podłożu. Są to korzenie przybyszowe ukośnie wrastające w ziemię, wyrastające z łodygi z różnych wysokości nad ziemią. Występują najczęściej u drzew i krzewów rosnących na terenach podmokłych, zwłaszcza w tropikalnych lasach deszczowych i namorzynach. W lasach tropikalnych umożliwiają stabilizację mechaniczną i szybki wzrost w warunkach zacienienia, gdy lokowanie zasobów w korzeniu podziemnym oraz pniu w początkowej fazie wzrostu jest utrudnione. U gatunków namorzynowych rozwój systemu korzeniowego w podłożu jest ograniczony ze względu na panujące w nim warunki beztlenowe. Częściowe odsłonięcie korzeni zapewnia lepszy dostęp do tlenu. Obecność korzeni podporowych pozwala osiągnąć relatywnie wysoki wzrost przy małej średnicy pnia. Zapewniają także kontynuowanie wzrostu na wysokość po częściowym zmieszczeniu drzewa. Kukurydza wykształca około 20–30 korzeni tworzących pierścień, wyrastających z podstawy łodygi i solidnie mocujących roślinę w podłożu. Korzenie te mogą znajdować się w całości w podłożu lub częściowo nad podłożem, jednak w obu przypadkach ich budowa jest taka sama. Szczególną formą korzeni podporowych są korzenie szkarpowe – spłaszczone bocznie (w polskiej florze takie korzenie wykształca wiąz szypułkowy rosnący na siedliskach łęgowych).
Korzenie spichrzowe.
Korzenie spichrzowe (bulwy korzeniowe) pełnią funkcję organów magazynujących substancje pokarmowe. Są grube i mięsiste – charakteryzują się silnie rozrośniętym miękiszem spichrzowym w korzeniu głównym lub w korzeniach przybyszowych. Są często mylone z bulwami pędowymi (zwłaszcza powstającymi na podziemnych rozłogach jak u ziemniaka i słonecznika bulwiastego) oraz z bulwami hipokotylowymi. W tym drugim przypadku funkcje spichrzowe pełni hipokotyl, który często łączy się z korzeniem spichrzowym (np. u marchwi zasadniczą część organu spichrzowego stanowi korzeń). W korzeniach spichrzowych funkcję magazynującą pełni część korzenia, która ulega zgrubieniu. U marchwi zgrubienie powstaje w wyniku rozbudowania warstwy łyka wtórnego. Warstwa ta składa się głównie z komórek miękiszowych, zawierających materiały zapasowe. Z kolei u rzodkiewki podczas przyrostu wtórnego korzenia rozbudowana zostaje warstwa drewna wtórnego. Także tutaj drewno składa się głównie z komórek miękiszowych z materiałami zapasowymi. W wyjątkowy sposób rozwija się spichrzowa część korzenia buraka. Przyrost wtórny rozpoczyna się od powstania warstwy kambium i wytworzenia pierścieni drewna i łyka. W trakcie przyrostu wtórnego powstają jednak kolejne warstwy kambium, na zewnątrz od pierwszego pierścienia. Warstwy te odkładają w obu kierunkach głównie komórki miękiszowe, jedynie w pewnych odstępach różnicują się wiązki łyka i drewna. Na przekroju zgrubiałego korzenia buraka widoczne są pierścienie wiązek przewodzących, powstałych z kilku warstw kambium. Część korzenia marchwi, rzodkiewki czy buraka położona poniżej zgrubienia, pełniącego funkcję organu spichrzowego, jest dość cienka i może sięgać nawet do 1 m głębokości. Właściwe bulwy korzeniowe obecne są np. u dalii, ziarnopłonu wiosennego, gółki i wielu innych storczykowatych.
Korzenie czepne.
Korzenie czepne to korzenie przybyszowe wyrastające z łodygi pnączy i ułatwiające wspinanie się po podporach. Korzenie takie obecne są na przykład u bluszczu pospolitego. Mają od 1 do 15 mm długości, są silnie rozgałęzione i wciskają się w szczeliny podpory. Włośniki wydzielają substancje o wyjątkowo dużej przyczepności. Odmienna jest także orientacja włókien celulozowych w ścianach komórkowych takich korzeni. Rozkład włókien zapewnia zwiększoną wytrzymałość mechaniczną. Jeżeli jednak wyrastający korzeń przybyszowy napotka podłoże nadające się do wzrostu, jego system staje się luźny jak u zwykłych korzeni. U figowca pnącego korzenie czepne inicjowane są parami, wyrastając po obu stronach wiązki przewodzącej. Podobnie jak u bluszczu liczne włośniki wytwarzają substancje białkowe i polisacharydowe, które po wyschnięciu zapewniają trwałe przytwierdzenie do podpory.
Korzenie roślin pasożytniczych.
Korzenie roślin pasożytniczych (ssawki lub haustoria) wykształciły się u roślin pobierających substancje pokarmowe, wodę i sole mineralne z innych roślin (rośliny pasożytnicze, takie jak np. zaraza, kanianka, łuskiewnik) lub też pobierających jedynie wodę i sole mineralne a przeprowadzających fotosyntezę samodzielnie (półpasożyty, takie jak np. jemioła, pszeniec i świetlik). Półpasożyty korzeniowe wytwarzają słabo rozwinięty system korzeniowy z wyrostkami, które po zetknięciu z korzeniem odpowiedniego gospodarza wrastają do jego wnętrza. Tymczasem pasożyty korzeniowe mogą rozwinąć się tylko wtedy, gdy nasiono znajdzie się w bezpośrednim kontakcie z odpowiednim żywicielem. W przypadku pasożytów łodygowych, ich korzenie wrastają do warstwy korowej gospodarza i dlatego zwane są one korowymi. Inne pasożyty łodygowe tworzą na powierzchni pędu gospodarza korzenie zgrubiałe w formie przyssawki, zwane ekstramatrykalnymi, z których wyrastają ssawki wrastające do wnętrza żywiciela. Wzrost ssawek wewnątrz organizmu gospodarza jest możliwy dzięki wydzielaniu enzymów rozkładających blaszki środkowe i ściany komórkowe w jego tkankach. W zależności od gatunku rośliny pasożytniczej ssawki łączą się z ksylemem, floemem lub powierzchnią tkanki miękiszowej rośliny gospodarza. Możliwe są także kombinacje wymienionych połączeń. Bliski kontakt tkanek pasożyta i żywiciela umożliwia temu pierwszemu pobieranie roztworu przemieszczanego przez drewno lub floem. Wykształcenie ssawek zapewnia fizjologiczny pomost między gospodarzem a żywicielem. Możliwe jest nawet powstanie międzygatunkowych plazmodesm. Obecność korzeni żywiciela wykrywana jest przez rośliny pasożytnicze w wyniku wydzielania do gleby strigolaktonów – substancji, które zwykle służą do komunikacji roślin z grzybami tworzącymi mikoryzę arbuskularną.
Korzenie asymilacyjne.
Korzenie asymilacyjne to korzenie przybyszowe, które przyjęły funkcję organów asymilacyjnych. Najczęściej spotykane u epifitów (form wykorzystujących inne rośliny jako podłoże), np. u przedstawicieli storczykowatych. Zdolność przeprowadzania fotosyntezy mogą wykazywać także pneumatofory mangrowców oraz korzenie podporowe palm. Zawartość chlorofilu w korzeniach asymilacyjnych 12 zbadanych gatunków storczykowatych wyniosła od 30% do 119% jego zawartości w liściach. Najczęściej jednak wydajność fotosyntezy netto dla korzeni nie osiąga wartości dodatnich. Korzenie storczykowatych zwykle przeprowadzają fotosyntezę typu CAM. Rośliny z rodziny zasennikowatych oraz przedstawiciele storczykowatych z rodzajów "Campylocentrum", "Dendrophylax", "Taeniophyllum" są bezlistni, a korzenie przejęły funkcję dostarczania tym roślinom związków organicznych. Korzenie asymilacyjne mogą być taśmowate lub płatowate.
Korzenie kurczliwe.
Korzenie kurczliwe występują u roślin kiełkujących na powierzchni ziemi z nasion, których pędy (kłącza, cebule, skrócone łodygi) rozwijają się pod powierzchnią gruntu. Umożliwiają roślinom wytwarzającym takie organy umieszczenie ich na odpowiedniej głębokości w glebie, tak aby w stanie spoczynku mogły bezpiecznie przetrwać zimę, okres suszy lub gorąca. Ruch organu przetrwalnikowego, w wyniku wciągania go przez korzenie kurczliwe, może być zarejestrowany dzięki wykonywanym cyklicznie fotografiom. W jednym sezonie wegetacyjnym roślina może zagłębić się o 20 cm. Korzenie kurczliwe występują u okrytonasiennych oraz niektórych gatunków paprotników. Stanowią u takich roślin jedynie część ich ogólnej liczby korzeni. Skurcz jest efektem zmian w komórkach miękiszowych kory pierwotnej. Komórki te wydłużają się radialnie, jednocześnie zmniejszając swoją długość wzdłuż osi korzenia. Zewnętrzne warstwy kory pierwotnej oraz epidermy nie zmieniają kształtu i w efekcie zmian w głębszych warstwach powstają na nich fałdy. Zagęszczeniu ulegają także tkanki steli. Przyjmuje się, że reakcje w obrębie steli mają charakter pasywny.
Korzenie powietrzne.
Korzenie powietrzne spotykane są u roślin rosnących w klimacie tropikalnym, głównie u epifitów. Służą do pobierania wody z opadów i pary wodnej. U figowców korzenie powietrzne po zetknięciu z gruntem rozpoczynają przyrost wtórny na grubość, pojawia się w nich drewno tensyjne i stają się korzeniami podporowymi. Korzenie powietrzne storczykowatych, arekowatych, liliowatych, pochrzynowatych, krąpielowatych, amarylkowatych i komelinowatych pokryte są welamenem, tworzonym przez jedną lub wiele warstw komórek. Tkanka ta składa się z martwych komórek, które mają przekrój poprzeczny wielokątny, eliptyczny lub prostokątny. Zewnętrzne komórki egzodermy nie mają protoplastów, a ściany komórkowe ulegają lignifikacji. Jednak na ogół komórki kory pierwotnej są żywe i zawierają chloroplasty. Stela ma niewielką średnicę. Otaczająca wiązki przewodzące endoderma składa się ze ściśle przylegających do siebie komórek o grubych ścianach oraz komórek przepustowych o cienkich ścianach zlokalizowanych w pobliżu biegunów protoksylemu. Budowa welamenu może ułatwiać kondensację pary wodnej.
Korzenie koralkowe.
Korzenie koralkowe występują u sagowców. Wyrastają nad powierzchnię zapewniając siedlisko sinicom, zdolnym do wiązania azotu atmosferycznego. Sinice "Nostoc" i "Anabaena" zasiedlają korzenie boczne wyrastające z perycyklu i niewykazujące geotropizmu. W dojrzałym korzeniu krótkie hormogonia dostają się przez tkankę okrywającą do przestrzeni w korze wtórnej. Tam zostają pokryte warstwą śluzu. Mające zdolność przeprowadzania fotosyntezy w korzeniach sagowców sinice wykazują miksotrofizm. Obecność symbiontów umożliwia roślinom korzystanie z azotu atmosferycznego. W przypadku "Macrozamia riedlei" wyliczono, że dzięki sinicom do ekosystemu trafia rocznie dodatkowo 18,6–18,8 kg azotu/ha. Azot organiczny jest przekazywany przez sinice roślinie w postaci cytruliny, glutaminy i w mniejszej ilości kwasu glutaminowego.
Korzenie proteoidowe.
Korzenie proteoidowe zostały opisane w roku 1960. Składają się z korzenia głównego o wyjątkowo licznych, lecz krótkich korzeniach bocznych. Ich występowanie początkowo stwierdzono u roślin z rodziny "Proteaceae", stąd nazwa korzeni. Później korzenie o podobnej budowie zostały wykryte także u roślin z rodzin: "Betulaceae", "Casuarinaceae", "Elaeagnaceae", "Mimosaceae", "Fabaceae", "Moraceae" i "Myricaceae". Korzenie te są adaptacją do warunków niedoboru fosforu, żelaza i azotu. Liczne korzenie boczne mogą zwiększać powierzchnię chłonną w stosunku do typowego korzenia 140–300 razy. Poprawa wydajności pobierania związków mineralnych jest również związana z wydzielaniem przez korzenie karboksylanów, fenoli oraz wody. Wydzieliny zwiększają rozpuszczalność trudno przyswajalnych składników odżywczych. Wyróżniane są dwa główne typy korzeni proteoidowych. Typ pojedynczy, gdy korzeń główny i liczne korzenie boczne mają kształt szczotki do mycia butelek oraz typ złożony, gdy roślina wykształca wiele rozgałęzionych korzeni tworzących zwartą matę w organicznej warstwie gleby.
Korzenie marchewkokształtne.
Korzenie marchewkokształtne (ang. "") to oddzielna forma morfologiczna korzeni występujących wśród "Cyperaceae". Ich nazwa pochodzi od łacińskiej nazwy marchwi – "Daucus". Korzenie te wykształcają krótkie korzenie boczne z licznymi, długimi włośnikami. Do powstania korzeni tego typu dochodzi w warunkach niedoboru fosforu. Pod względem funkcjonalnym są analogiczne do korzeni proteoidowych, jednakże strukturalnie są inne. Poza szczególną morfologią korzenie marchewkokształtne charakteryzują się wydzielaniem do podłoża znacznych ilości kwasów karboksylowych i fosfataz, które zwiększają rozpuszczalność dostępnych w glebie związków fosforu.
Ewolucja i przegląd systematyczny.
Rośliny naczyniowe istnieją co najmniej od syluru. Z tego okresu pochodzą najstarsze zachowane skamieniałości takich organizmów. Nie jest pewne, czy te rośliny miały korzenie. Skamieniałości pozwalające potwierdzić istnienie struktur podobnych do korzeni pochodzą z dewonu. Prawdopodobnie korzenie wyewoluowały odrębnie u "Lycopodiophyta" i "Euphyllophyta". Analiza znanych gatunków kopalnych wskazuje, że korzenie w obu grupach roślin są analogiczne, a wspólny przodek tych grup był pozbawiony korzenia. Nie jest jednak jasne, ile razy w toku ewolucji doszło do powstania korzenia u "Lycopodiophyta" i "Euphyllophyta". Zróżnicowanie pomiędzy należącymi do "Euphyllophyta" roślinami zarodnikowymi a nasiennymi na etapie korzenia zarodkowego wskazuje na niezależną ewolucję korzeni u obu tych grup. Rośliny zarodnikowe wykazują homoryzję, rośliny nasienne zaś – alloryzję. Korzenie są organem homologicznym do pędu. We wczesnym dewonie większość telomów była skierowana ku górze i pełniły funkcję organów przeprowadzających fotosyntezę, a pozostałe ustawione były poziomo, spoczywając na podłożu. Korzenie prawdopodobnie powstały z telomów drugiej grupy, które przystosowały się do pobierania wody i soli mineralnych, zapewniając jednocześnie roślinie zakotwiczenie. Na powstanie korzeni w wyniku rozdzielenia funkcji telomów wskazują zarówno analizy molekularne, genetyczne, jak i rozwojowe. Pomimo niezależnej ewolucji korzenie niemal wszystkich roślin wykształcają włośniki. Istnieje korelacja pomiędzy długością włośników a zdolnością do pobierania fosforanów. Około 80% roślin lądowych żyje w symbiozie z grzybami, tworząc mikoryzę. U tych gatunków włośniki są krótsze. Istnieją dowody wskazujące na istnienie mikoryzy już w dewonie. Brak zdolności do tworzenia mikoryzy jest więc cechą wtórną, która pojawiła się u roślin, które rozwinęły długie włośniki. Mikoryza arbuskularna istniała jeszcze zanim rośliny lądowe wykształciły korzenie. Cały rozwój ewolucyjny korzeni jest wynikiem koewolucji z grzybami mikoryzowymi. Ektomikoryza, mikoryza erikoidalna, mikoryza storczykowata oraz rośliny nietworzące mikoryzy pojawiły się w wyniku ewolucji w kredzie, gdy okrytozalążkowe uległy znacznemu zróżnicowaniu. Wcześniej korzenie zapewniały głównie współpracę z grzybami. Zwiększenie łącznej długości systemu korzeniowego, wykształcenie licznych i długich włośników oraz powstanie zaawansowanych systemów obrony chemicznej pozwoliły części gatunków na dalszy rozwój korzeni bez mikoryzy.
Geny umożliwiające tworzenie mikoryzy zostały wykorzystane do stworzenia symbiozy z bakteriami "Rhizobium". Bakterie te odpowiedzialne są za powstawanie na korzeniach roślin motylkowych brodawek korzeniowych i możliwość korzystania przez te rośliny z azotu atmosferycznego. Analiza genomu chloroplastowego wskazuje, że zdolność tworzenia brodawek przez korzenie przedstawicieli 10 rodzin okrytonasiennych pojawiała się w wyniku ewolucji tylko raz. Chociaż nie zachowały się skamieniałości korzeni z brodawkami korzeniowymi, prawdopodobnie ta forma symbiozy powstała wraz z grupą roślin ją tworzących we wczesnym trzeciorzędzie.
Korzenie widłakowców ("Lycopodiales").
Wyrastają z okolnicy (perycyklu), rzadziej ze śródskórni (endodermy). W obrębie pędu są nierozgałęzione, ale po przebiciu się przez korę rozgałęziają się dychotomicznie (widlasto) lub także nieregularnie. Korzeń nie zawiera warstwy endodermy. W walcu osiowym najcieńszych korzeni ksylem ma budowę monoarchiczną (występuje jedno pasmo protoksylemu i protofloemu), a w grubszych diarchiczną (przy czym ksylem jest zwykle łukowato wygięty obejmując ramionami floem). Kora korzenia nie różni się od kory pędu. Na powierzchni występuje epiderma, z której komórek parami wyrastają włoski. Merystem wierzchołkowy opisywany był jako posiadający budowę warstwową, ale wydaje się mieć jednak budowę nieuporządkowaną z wielką ilością komórek inicjalnych.
Korzenie widliczkowców ("Selaginellales").
Wyrastają z charakterystycznych organów, zwanych ryzomorfami, gdy te dotkną podłoża. Jako jedyna grupa widłaków wykształcają egzodermę z pasemkami Caspary'ego. Merystem wierzchołkowy ma strukturę nieuporządkowaną, z niewyróżnialną komórką inicjalną lub z jedną taką komórką. Korzenie rozwidlają się dychotomicznie.
Korzenie poryblinowców ("Isoetales").
Korzenie wyrastają z rozwidlonych, dolnych płatów łodygi zwanych ryzoforami (dwóch lub czterech). Rozwijają się endogenicznie, przebijając grubą tkankę miękiszową i wyrastają w regularnych szeregach, równoległych do bruzd rozdzielających ryzofory. Co sezon wyrastają dwa, trzy takie szeregi, podczas gdy najstarsze korzenie znajdujące się na skrajach ryzofor odpadają wraz z fragmentem kory. Korzenie rozwidlają się dychotomicznie. Ich merystem wierzchołkowy ma budowę warstwową. W budowie wewnętrznej wyróżnia się położony ekscentrycznie walec osiowy typu protosteli, otaczającą go endodermę i korę. W walcu osiowym występują pojedyncze pasma drewna i łyka, przy czym łyko położone jest po stronie kory pierwotnej (wiązki kolateralne). Kora wzdłuż łyka zwykle jest rozrywana, tak że w efekcie powstają na korzeniach szerokie przestwory powietrzne.
Korzenie lepidofitów ("Lepidophytes").
Korzenie przybyszowe tych roślin kopalnych wyrastały z rozległych kłączy wyrastających gwiaździście z podstawy pnia i rozgałęziających się dychotomicznie. Korzenie, zwane "appendices", miały pochodzenie endogeniczne – ich kora stanowiła ciągłość z korą kłączy. Nie posiadały włośników i czapeczki. Osiągały długość do 40 cm i były nierozgałęzione, rzadziej dzieliły się dychotomicznie. Po obumarciu pozostawiały na kłączach charakterystyczne, ułożone skrętolegle, okrągłe i zgrubiałe blizny.
Korzenie psylotowych ("Psilotopsida").
Przedstawiciele psylotowców ("Psilotales") nie posiadają korzeni – podziemne kłącze pokryte jest chwytnikami, a w jego korze rozwijają się strzępki współżyjącego z rośliną grzyba. Podobnie współżyją z grzybami nasięźrzałowce ("Ophioglossales"), ale one wytwarzają już korzenie, które zawierają jedną lub dwie wiązki otoczone grubą warstwą kory.
Korzenie skrzypowych ("Equisetopsida").
U wymarłych kalamitowatych ("Calamitaceae") korzenie przybyszowe wyrastały licznie z węzłów podziemnych kłączy. W grubej korze zawierały liczne przestwory powietrzne, nie posiadały natomiast centralnego przewodu powietrznego znajdującego się w pniu nadziemnym. U skrzypów ("Equisetum") korzenie także wyrastają z węzłów podziemnych kłączy, ale są nieliczne, często pojedyncze i nierozgałęzione. Rzadko rozgałęziają się i na powierzchni okryte są brunatnymi włoskami tworzącymi pilśń podobną do tej pokrywającej podziemne kłącza.
Korzenie strzelichowych ("Marattiopsida").
Od innych paprotników wyróżniają się dużą liczbą (ponad 12) skupień protoksylemu, ułożonych w walcu osiowym w formie aktynosteli. W korze korzeni znajdują się liczne przewody wydzielnicze oraz strzępki symbiotycznego grzyba – "Strigeosporium marattiacearum" (lęgniowce).
Korzenie paproci ("Polypodiopsida").
Korzenie przybyszowe wyrastające z pędów, często u podstawy liści. Najsilniej rozwijają się u paproci drzewiastych, u gatunków zielnych często jest ich niewiele i są słabo rozgałęzione lub proste (do wyjątków należą długoszowate "Osmundaceae"), a u paproci wodnych brak ich zupełnie (np. u salwinii pływającej funkcje korzenia przejmuje jeden z wyrastających w okółkach liści). U rozpłochowatych korzeni brak, a ich funkcję pełnią włośniki wyrastające wprost z kłącza.
Metody badania korzeni.
Budowa i funkcje korzeni poznawane są głównie dzięki badaniom dwóch dziedzin – fizjologii i ekologii. W celu poznania wpływu czynników środowiskowych na wzrost korzeni konieczne jest poznanie budowy systemu korzeniowego i dynamiki jego rozwoju.
Naukę zajmującą się badaniem struktury przestrzennej systemów korzeniowych nazywa się mianem ryzografii lub geografii korzeni. Ryzografia zajmuje się budową korzeni poszczególnych gatunków lub grup ekologicznych oraz wpływem czynników ekologicznych takich jak: gęstość gleby suchej, zwięzłość gleby, napowietrzenie gleby, zawartość w niej wody i substancji pokarmowych, na wzrost korzeni.
Obserwacje systemu korzeniowego mogą być prowadzone podczas uprawiania roślin metodą hydroponiczną, w podłożu agarowym oraz w luźnych podłożach takich jak piasek, wermikulit czy podłoże szklarniowe. Jednak uprawa taka nie odzwierciedla warunków panujących w glebie. Obserwacje wzrostu korzeni w podłożu naturalnym prowadzone są w niewielkich ryzotronach nazywanych ara-ryzotronami. Są to naczynia z jedną ścianką z tworzywa przezroczystego. Znacznie większe instalacje stosowane są do obserwacji systemów korzeniowych roślin drzewiastych.
W celu prowadzenia badań nad korzeniami "in situ" stosowane są miniryzotrony. W podłoże, na którym rosną rośliny, wprowadza się rurę, w której następnie prowadzone są obserwacje. Ważne jest, aby podczas wprowadzania rury nie zaburzać struktury gleby. Obserwacji dokonuje się po zregenerowaniu korzeni wokół rury, czyli po 6–12 miesiącach od instalacji. Po tym czasie wewnątrz wykonywane są zdjęcia w regularnych odstępach czasu. Dokonuje się też pobierania próbek korzeni. Obserwacje prowadzone w miniryzotronach pozwalają poznać powstawanie, rozwój oraz obumieranie drobnych korzeni naturalnych zbiorowisk roślinnych oraz podkładek używanych do szczepienia w sadownictwie.
Historia badań korzeni.
Pierwsze naukowe opisy budowy systemów korzeniowych, ich masy i długości sporządził Stephen Hales w 1727 r. Jego opracowanie dotyczyło roślin uprawnych i sporządzone zostało w oparciu o prostą metodę odkrywkową. W połowie XVIII w. Francuz Henri Louis du Hamel du Monceau wydobywał i badał systemy korzeniowe drzew.
Silny rozwój badań nad korzeniami nastąpił od połowy XIX wieku, najpierw w Niemczech, później w Rosji i USA. Rozwijały się metody badań; systemy korzeniowe były wypłukiwane, obserwowane przez szklane tafle, badane w próbkach gleby wydobywanych świdrem, stosowano izotopy promieniotwórcze. Badania nad geotropizmem korzeni prowadził m.in. Teofil Ciesielski, którego eksperymenty powtórzył i opisał Charles Darwin w dziele "O ruchu roślin". W XX w. powstawać zaczęły ryzotrony – laboratoria z podziemnymi korytarzami służące do obserwacji rozwoju korzeni.
Naukowcy badający korzenie roślin skupiają się w International Society of Root Research organizującym zjazdy naukowe co 3–4 lata.
Znaczenie użytkowe.
Korzenie jadalne.
Znaczenie spożywcze mają liczne warzywa korzeniowe i rzepowate, wytwarzające korzenie spichrzowe gromadzące substancje zapasowe.
Warzywami, u których spożywane są w istocie korzenie spichrzowe są: maniok jadalny ("Manihot esculenta"), batat (wilec ziemniaczany", Ipomoea batatas"), cibora jadalna ("Cyperus esculentus"), kłębian kątowaty ("Pachyrrhizus erosus"), "Ensete ventricosum" i salep (bulwy storczyków, gł. storczyka męskiego "Orchis maculata"). Wiele warzyw korzeniowych wykształca bulwy hipokotylowe ze spichrzowym, dolnym odcinkiem pędu zrośniętym ze zgrubiałym korzeniem, np.: pasternak zwyczajny ("Pastinaca sativa"), burak ćwikłowy ("Beta vulgaris"), marchew zwyczajna ("Daucus carota"), pietruszka korzeniowa ("Petroselinum hortense" ssp. "microcarpum"), seler korzeniowy ("Apium graveolens" var. "rapaceum"), świerząbek bulwiasty ("Chaerophyllum bulbosum"), wężymord czarny korzeń (skorzonera, "Skorzonera hispanica"), kozibród porolistny ("Tragopogon porrifolius"). Do grupy tej należą też warzywa rzepowate (np. rzodkiewka, rzepa i brukiew).
Spożywane mogą być również korzenie roślin dziko rosnących, zwłaszcza z rodziny astrowatych (np. ostrożeń, łopian, mniszek) i selerowatych (kminek, marchew). Ze względu na dużą zawartość włókien korzenie roślin dzikich zwykle żuje się i wypluwa, ewentualnie spożywa pokrojone w plastry. Kilkukrotne gotowanie i płukanie wymagane jest przed spożyciem w przypadku korzeni zawierających substancje trujące, zwykle gorzkie.
„Korzonki” weszły do języka potocznego jako określenie ascetycznego pożywienia postnego.
Jako przyprawy używa się korzeni chrzanu pospolitego ("Armoracia rusticana"), cykorii podróżnik ("Cichorium intybus") i lukrecji gładkiej ("Glycyrrhiza glabra"). W języku polskim określenie „przyprawy korzenne” uznawane jest za synonim „przypraw ziołowych” i przeciwstawiane jest „przyprawom warzywnym” (takim jak cebula zwyczajna i czosnek pospolity), czyli obejmuje szeroki zakres przypraw w ogromnej większości nie będących korzeniami. Wiąże się to z jednym z dawnych znaczeń słowa „korzenie”, rozumianych jako importowane rośliny lub ich części zawierające aromatyczne substancje służące jako surowiec przyprawowy, kosmetyczny lub zielarski.
Korzenie jako surowiec zielarski.
Korzenie stanowią jeden z rodzajów surowców zielarskich i jako takie opisywane są terminem "radix" i odpowiednią nazwą łacińską rośliny. Dostarczają różnorodnych substancji czynnych.
Ważnym źródłem inuliny są: korzeń omanu wielkiego ("Radix Inulae"), cykorii podróżnik ("Radix Cichorii"), mniszka ("Radix Taraxaci"). Śluzów roślinnych dostarczają m.in. korzeń prawoślazu lekarskiego ("Radix Althaeae") oraz bulwy korzeniowe storczyków ("Tubera Salep"). Korzeń traganka błoniastego odgrywa znaczną rolę w tradycyjnej medycynie chińskiej dostarczając licznych związków czynnych immunologicznie (astragalany, saponiny, flawonoidy i izoflawonoidy). Korzenie pierwiosnka lekarskiego ("Radix Primulae") są surowcem dostarczającym 7-, 8- i 9-węglowe ketozy, a także glukoksylozyd metoksysalicylanu metylu. Istotne z punktu widzenia leczniczego flawonoidy pozyskuje się z korzenia tarczycy bajkalskiej ("Radix Scutellariae") (zawiera działające przeciwzapalnie bajkalinę i bajkaleinę), a z korzenia lukrecji ("Radix Glycyrrhizae") – działającą przeciwwrzodowo likwirytynę. Źródłem garbników roślinnych jest korzeń rzewienia ("Rhei radix") oraz korzeń ratanii ("Ratanhiae radix"). Zawartością fenolokwasów wyróżnia się: korzeń szałwii czerwonosocznej ("Salvia miltiorrhiza") (kwasy salwianolowe), korzeń tarczycy bajkalskiej (kwas ferulowy), korzeń cykorii, korzeń jeżówki purpurowej ("Echinaceae radix"). Kumaryny zawiera korzeń pokrzyku ("Radix Belladonae") (skopoletyna), furanokumaryny – korzeń selerów "Radix Apii graveolentis", korzeń arcydzięgla "Radix Archangelicae", korzeń biedrzeńca ("Radix Pimpinellae") (izopimpinelina). Zawartością irydoidów estrowych wyróżniają się korzenie kozłka lekarskiego ("Radix Valerianae"). Surowcem goryczowym są: korzeń goryczki ("Radix Gentianae") i hakorośli ("Radix Harpagophyti"). Alkaloidy tropanowe zawiera korzeń mandragory, a alkaloidy indolowe – korzeń rauwolfii (rezerpina), poza tym surowcem dla pozyskania chelidoniny jest korzeń glistnika jaskółcze ziele ("Radix Chelidonii"). Wiele olejków eterycznych zawierają korzenie: arcydzięgla, biedrzeńca ("Radix Pimpinellae"), lubczyka ("Radix Levistici"), omanu ("Radix Inulae"). Glikozyd siarkocyjanowy – sinigryna, jest istotnym składnikiem korzenia chrzanu ("Radix Armoraciae"), a glikozydy trójterpenowe – korzenia mydlnicy ("Radix Saponariae"). Korzenie kilku gatunków kolcorośli wykorzystywane są leczniczo jako sarsaparilla ("Radix sarsaparillae") w leczeniu kiły.
Korzenie jako surowiec zielarski zbiera się zazwyczaj wówczas, gdy rośliny gromadzą w organach podziemnych najwięcej substancji czynnych, tj. późną jesienią, zimą i wczesną wiosną. U niektórych gatunków stężenia substancji czynnych najwyższe są w innych okresach, np. korzenie kozłka lekarskiego zbiera się wiosną przed kwitnieniem roślin. Po zbiorze korzenie oczyszcza się, czasem koruje (np. korzeń lukrecji), a następnie suszy, często podłużnie poprzekrajane.
Korzenie jako surowiec włókienniczy, plecionkarski i o innych zastosowaniach ozdobnych.
Korzenie stosowane na plecionki i do wiązania używane są w całości, rozszczepione lub w postaci samego walca osiowego. Z walca osiowego niektórych gatunków wyrabia się szczotki. Włókna pozyskuje się z korzeni m.in. takich roślin jak: keben ("Barringtonia"), barwognia ("Butea") i pandan ("Pandanus"). Do wyplatania stosuje się korzenie cechujące się dużą trwałością, wytrzymałością i lekkością, głównie sosny, świerka i jałowca. Wykorzystuje się korzenie o średnicy do 1 cm, a wyroby z nich mają trwałość do 50 lat (znacznie dłuższą od wyrobów z wikliny). Posiadające częstokroć oryginalne kształty korzenie wykorzystywane są w korzenioplastyce i w układankach roślinnych. Cenione przy tym są zwłaszcza korzenie drzew i krzewów rosnących nad wodami, które bardziej delikatne, poskręcane i często kolorowe, niż roślin z innych siedlisk. Korzenie znajdują także zastosowanie jako ozdoba akwariów (zob. korzeń w akwarystyce).
Korzenie użytkowe roślin przemysłowych.
Korzenie buraka cukrowego zawierają 16–22% sacharozy i stanowią jej istotne źródło. Korzenie niektórych gatunków roślin stanowią surowiec garbnikodajny. Przykładami są: bergenia grubolistna (tzw. korzeń badanu), "Rumex hymenosepalus" (tzw. korzeń cnajgrowy) oraz "Krameria lappacea" (tzw. korzenie ratanii). Rośliną uprawianą dla kauczuku zawartego w korzeniu jest mniszek kok-sagiz. Drewno z korzeni sasafrasu lekarskiego jest surowcem, z którego otrzymuje się olejek sasafrasowy wykorzystywany w kosmetyce.
Fitoremediacja i oczyszczalnie korzeniowe.
Korzenie niektórych gatunków roślin odgrywają kluczową rolę w procesie fitoremediacji. Wydzieliny korzeni mogą przyczyniać się do mineralizacji zanieczyszczających glebę toksycznych związków organicznych bądź też korzenie pobierają związki toksyczne i kumulują bez skutków ubocznych dla rośliny.
Rośliny o rozbudowanych systemach korzeniowych i posiadające przestwory powietrzne stosowane są w celu zwiększenia wydajności oczyszczania ścieków w złożach biologicznych oczyszczalni ścieków. W warunkach Europy Środkowej takie zastosowanie znajduje 60 gatunków rodzimych (gł. trzcina pospolita, pałka szerokolistna, wierzba wiciowa) oraz 30 aklimatyzowanych. Dzięki tworzeniu w złożu oczyszczalni roślinnych stref tlenowych wokół korzeni aktywność mikroorganizmów jest ok. 100 razy większa niż w tradycyjnych oczyszczalniach. Poza tym systemy korzeniowe roślin poprawiają warunki przepływu ścieków w złożu, zapobiegając jego kolmatacji, a wydzielane przez korzenie enzymy przyśpieszają rozkład zanieczyszczeń.
Ochrona przed erozją.
Rośliny o gęstych i rozległych systemach korzeniowych odgrywają kluczową rolę w zabezpieczaniu skarp przed erozją wodną, a na luźnych podłożach także wietrzną (np. w przypadku wydm). Warstwa gleby o grubości 18 cm na stoku o pochyleniu 10% ulega zerodowaniu w ciągu 18 lat przy braku pokrywy roślinnej. W przypadku upraw polowych zerodowanie takiej warstwy zajęłoby 110 lat, ale już pod trwałą darnią byłaby zabezpieczona przez ponad 80 tys. lat, a przy trwałej pokrywie leśnej – przez ponad 500 tys. lat.
Znaczenie korzeni dla ochrony budynków.
Korzenie roślin mają też niekorzystny wpływ na budowle, niszcząc nawierzchnie, uszkadzając ściany budynków, zatykając rury. Korzenie rosnące na budowlach powodują ich niszczenie, co w szczególności dotyczy zabytkowych obiektów opuszczonych i porosłych lasami takich jak np. kompleks zabudowań dawnego Angkor i świątynie Majów. Niszczenie zabytków związane jest zarówno z fizycznym efektem powiększania objętości w szczelinach, w które wrastają, jak i chemicznym niszczeniem przez wydzieliny korzeni. Problem dotyczy przede wszystkim zabytków w krajach tropikalnych, gdzie rośliny rosną szybko. Dlatego w ramach konserwacji zabytkowych budowli konieczne jest zwalczanie wrastających roślin metodami mechanicznymi, chemicznymi i biologicznymi. W klimacie umiarkowanym korzenie roślin są najczęstszą przyczyną osuszania gliniastego podłoża, co prowadzić może do osiadania budynków.
Ryzosfera.
Rośliny ze względu na obecność cześć nadziemnej i podziemnej łączą dwa bardzo zróżnicowane zbiory organizmów. Mikrobiom tworzący się w strefie korzeniowej obejmuje mikroorganizmy, bezkręgowce oraz nieliczne kręgowce. Korzenie roślin stanowią mutualistycznego partnera dla grzybów mikoryzowych, bakterii brodawkowych oraz innych organizmów zapewniających różnego rodzaju korzyści roślinie. Korzenie są także jedynym źródłem węgla organicznego dla żyjących w glebie roślinożerców, saprofagów oraz pasożytów zasiedlających system korzeniowy. Niektóre z organizmów ryzosfery, chociaż same nie są patogenne, uruchamiają reakcje obronne roślin, przyczyniając się do zwiększonej odporności na patogeny części nadziemnej oraz zmniejszając ryzyko zjedzenia przez roślinożerców żyjących na powierzchni. Powstają także zależności bardziej złożone. Kolonizacja korzeni "Arabidopsis thaliana" przez "Pseudomonas fluorescens" powoduje wytworzenie substancji, które po zjedzeniu przez żerujące na częściach nadziemnych mszyce "Myzus persicae" czynią je mniej atrakcyjne dla pasożytującego na mszycach "Diaeretiella rapae".
Dostarczanie węgla organicznego do gleby umożliwia także rozwój mikroorganizmów wytwarzających metan. Szacuje się, że 40–50% rocznej emisji metanu do atmosfery powstaje w ekosystemach podmokłych, zarówno naturalnych, jak i agroekosystemach. Oznacza to, że około 3% dziennej produkcji netto ekosystemów emitowana jest do atmosfery jako , co w znaczący sposób wpływa na efekt cieplarniany. Obecna u wielu roślin aerenchyma umożliwia dostarczenie tlenu do tkanek korzeni, dzięki czemu procesy oddechowe przebiegają w nich bez zakłóceń. Jednocześnie wokół korzeni powstaje strefa utleniania. Z tlenu dostarczonego przez korzenie korzystają także metanotrofy. W przypadku ryżu rosnącego na terenach podmokłych strefa utleniania obejmuje przestrzeń 1–3 mm wokół korzeni. U gatunków takich jak jęczmień, rosnących na terenach o mniejszej dostępności wody strefa uwalniania tlenu z korzenia może być większa. Istnienie strefy utleniania nie tylko redukuje ilość emitowanego do atmosfery metanu, lecz także wpływa na dostępność dla roślin substancji mineralnych. W strefie utleniania toksyczne dla rośliny jony utleniane są do nietoksycznych , a jony do , co zapobiega utracie azotu obecnego w glebie. Wpływ tlenu uwalnianego z korzeni na dostępność i pobieranie fosforu nie został jednoznacznie ustalony, a wyniki doświadczeń są rozbieżne.
Korzenie determinują głębokość, do jakiej sięga obieg materii w ekosystemie. Głębokość ta jest zależna od gatunku, budowy oraz warunków środowiska. Stwierdzono, że głębokość w poszczególnych biomach wynosi następująco:
Korzenie roślin uczestniczą też w dystrybucji wody w profilu glebowym. Transport wody zależny jest od potencjału wodnego. Woda może być pobierana przez korzenie na większej głębokości i wydzielana w warstwach płytszych, co może mieć znaczenie dla produktywności ekosystemów. Przy glebach trudno przepuszczalnych system korzeniowy może odprowadzać nadmiar wody z wierzchnich warstw na większą głębokość przyczyniając się do poprawy stosunków wodno-powietrznych gleby.
Korzenie w kulturze.
Korzenie niektórych roślin mocno zaznaczyły się w kulturze i dawnej medycynie, gdyż przypisywano im moc magiczną lub posiadały właściwości lecznicze. Mandragora lekarska, jako roślina lecznicza, znana była już w starożytności i wspomniana została w Starym Testamencie. W średniowieczu i później jej silnie zgrubiały, rozgałęziony korzeń (tzw. "alrauna") uważany był za środek magiczny, ze względu na podobieństwo do sylwetki człowieka. Wierzono, że jego kształt wskazuje na zdolność do leczenia odpowiednich narządów ludzkich, czy wywoływania uczuć miłosnych. W symbolice chrześcijańskiej korzeń pojawia się głównie w odniesieniu do tekstów biblijnych, w których oznacza ród, pochodzenie. Izajasz tak zapowiada Mesjasza: „"I wyrośnie różdżka z pnia Jessego, wypuści się odrośl z jego korzeni"” (Iz 11,1). W mitologii nordyckiej kosmologiczne drzewo świata Yggdrasil konarami utrzymuje cały nieboskłon, zaś jego trzy korzenie rozchodzące się w trzy różne strony, zapewniają mu podparcie i przechodzą przez krainy zamieszkane przez różne stworzenia. Zasadniczo, korzenie w symbolice drzewa kosmicznego obecnej w licznych kulturach i religiach oznaczają komponent podziemny związany z bóstwami chtonicznymi. Odwróceniem tej symboliki jest święty figowiec hinduizmu, który ma korzenie w niebie, a koronę w ziemi i podobne odwrócone drzewa z innych kultur.
Przykładem występowania korzeni jako tematu w literaturze jest wiersz pt. „Rzepka” autorstwa Juliana Tuwima. Autor w komiczny sposób opowiada w nim o dziadku, który posadził w ogrodzie rzepkę i nie potrafiąc jej sam wyrwać prosił o pomoc kolejne osoby i zwierzęta.
Opera autorstwa Jacques’a Offenbacha (muzyka) i Victoriena Sardou (libretto) otrzymała tytuł „Le Roi Carotte” (1872), a jej główny bohater imię i charakteryzację po marchewce.
Podczas II wojny światowej agendy rządowe USA przygotowywały plakaty propagujące m.in. zwiększenie upraw buraka cukrowego i warzyw korzeniowych, co miało zmniejszyć niedobory żywności.
Jako temat w malarstwie korzenie drzew, roślin jadalnych lub związanych z nimi czynności pojawiają się między innymi u Vincenta van Gogha („Tree Roots”, 1890), Emila Clausa („Bietenoogst”, 1890), Leona Wyczółkowskiego („Kopanie buraków I”, 1893, „Kopanie buraków II”, 1911), Celestina François („In der Küche”, 1846), Gerarda Dou („Woman Peeling Carrot”, druga połowa XVII wieku), Alberta Ankera („Stilleben: Bier und Rettich”, 1898), Josepha Stronga („Man with a Yoke Carrying Taro”, 1880), Adriaen van Utrecht („Still life of artichoke, asparagus, green cabbage, onions, beans, carrots and other vegetables, all upon a wooden bench”, 1641) czy Goverta Flincka („Curius Dentatus Preferring Turnips to Gold”, 1656). Rzeźba „Trinity Root” jest odlewem korzeni drzewa, które osłoniło kościół Świętej Trójcy na Manhattanie przed gruzami World Trade Center. Rzeźba wykrotu z wyeksponowanymi korzeniami symbolizuje tragedię zamachu z 11 września 2001 roku.
Wizerunek korzeni lub warzyw korzeniowych widnieje także na znaczkach pocztowych i herbach miejscowości francuskich (np. cykoria podróżnik w herbie Vieille-Église, marchewka w herbie Montigny-en-Arrouaise czy Petite-Île), czeskich (chrzan pospolity w herbie gminy Křenovice), holenderskich (marchew w herbie wsi Wervershoof), rumuńskich (korzenie drzewa w herbie miasta Braşov) czy belgijskich (rzepa w herbie Tielrode).
Korzeń w literaturze bywa eufemistycznym symbolem prącia. W takiej funkcji o korzeniu pisali m.in. Jan Kochanowski (fraszka „Do dziewki”) czy Hieronim Morsztyn („Gadka”).
Polisemia słowa „korzeń”.
Słowo „korzeń”, zwłaszcza w liczbie mnogiej, ma przenośne znaczenie obejmujące podstawy, źródło czy powiązania. Związane są z tym również związki frazeologiczne, jak „zapuścić korzenie”, czyli ugruntować się. Również polisemiczne są pojęcia pokrewne, jak „zakorzenić (się)” czy „wykorzenić (się)”. Łacińskie słowo "radix" to również źródłosłów pojęć „eradykacja” (nawiązujące do wyrwania z korzeniami) czy „radykalny” (nawiązujący do posiadania korzeni).

</doc>
<doc id="30177" url="https://pl.wikipedia.org/wiki?curid=30177" title="Herb Estonii">
Herb Estonii

Herb Estonii występuje w dwóch wersjach: w postaci małej i w postaci wielkiej. Zasadniczym elementem jest złota tarcza heraldyczna, a na niej trzy stylizowane lwy. Herb w postaci wielkiej od dołu otoczony jest dodatkowo przez dwa wieńce z liści dębowych, także koloru złotego. Symbolizują one siłę i trwałość państwa.
Herb Estonii w obecnej postaci oficjalnie przyjęto przez estoński parlament 19 czerwca 1925 roku. W roku 1940, po włączeniu Estonii w skład ZSRR został on zastąpiony innym godłem, zaś używanie starej symboliki było zabronione. Ponownie używanie obecnej wersji herbu rozpoczęło się w 1990 r., zaś oficjalnie stosowna ustawa przywróciła je 6 kwietnia 1993 roku. 
Herb Estonii nawiązuje do herbu stolicy Estonii – Tallinna, właściwie jest jego nieznacznie zmodyfikowaną wersją. Herb założonego w XIII w. miasta był bardzo podobny do herbu założyciela – króla Danii Waldemara II, pod którego panowaniem znajdowała się wówczas Estonia. Herb Waldemara II stał się także podstawą do opracowania godła Danii, stąd trzy lwy znajdują się również w duńskim herbie.
Godło Estońskiej SRR.
W okresie radzieckim godło Estońskiej SRR zawierało typowe elementy zawarte w godłach republik radzieckich: sierp i młot – symbol sojuszu robotniczo-chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Całość otoczona była przez wieniec z kłosów zbóż – podkreślający znaczenie rolnictwa dla kraju oraz symbolizujący dobrobyt. U góry, u zbiegu obu wieńców umieszczono czerwoną pięcioramienną gwiazdę. Wieńce przepasane były czerwonymi wstęgami, na których umieszczone było wezwanie do jedności proletariatu. 
U dołu znajdowała się na wpół skrócona nazwa republiki w estońskim: Eesti NSV.

</doc>
<doc id="30179" url="https://pl.wikipedia.org/wiki?curid=30179" title="Fellogen">
Fellogen



</doc>
<doc id="30182" url="https://pl.wikipedia.org/wiki?curid=30182" title="Tkanka korkotwórcza">
Tkanka korkotwórcza

Tkanka korkotwórcza (fellogen, felogen, miazga korkotwórcza, miazga korkorodna) – tkanka twórcza wtórna rośliny naczyniowej, której komórki dzieląc się peryklinalnie wytwarzają korek po zewnętrznej stronie felogenu i fellodermę po stronie wewnętrznej, przy czym podziały prowadzące do powstania korka są liczniejsze niż podziały związane z produkcją felodermy. W ten sposób powstaje peryderma (korkowica).
W łodydze felogen zakłada się w epidermie, czasem również z udziałem tkanek położonych pod epidermą – w korze pierwotnej lub w łyku.
W korzeniu felogen różnicuje się z zewnętrznej warstwy walca osiowego – okolnicy. 
Komórki felogenu cechują się cienkimi ścianami komórkowymi, nielicznymi plazmodesmami, dużym jądrem komórkowym, zawierają dużo garbników i flawonoidów.

</doc>
<doc id="30183" url="https://pl.wikipedia.org/wiki?curid=30183" title="Paul Martin">
Paul Martin

Paul Edgar Philippe Martin (ur. 28 sierpnia 1938 w Windsorze) – polityk kanadyjski, premier kraju z ramienia Partii Liberalnej od 12 grudnia 2003 do 6 lutego 2006 i przewodniczący tej partii od 14 listopada 2003. W wyborach mających miejsce 23 stycznia 2006 wygrała Konserwatywna Partia Kanady i 6 lutego funkcję premiera objął jej przywódca Stephen Harper. Wobec porażki Martin ogłosił, że zrezygnuje z roli przewodniczącego Partii Liberalnej.
Życiorys.
Jego ojciec, Paul Martin Sr, przez 39 lat był deputowanym do Izby Gmin Parlamentu Kanady. Trzykrotnie starał się o nominację na lidera Liberalnej Partii Kanady w latach 1948, 1958 i 1968. Udało się to dopiero jego synowi w 2003.
Paul Martin Jr ukończył prawo administracyjne oraz filozofię na Uniwersytecie Toronto. W 1965 ożenił się z Sheilą Ann Cowan, z którą ma trzech synów, obecnie zarządzających przedsiębiorstwami ojca. Paul Martin, zanim zaangażował się w politykę, kierował wielkimi przedsiębiorstwami takimi jak Power Corporation of Canada i Canada Steamship Lines Inc, którego początkowo był udziałowcem, a z czasem pełnym właścicielem.
Zaangażował się w politykę – w 1988 został wybrany do parlamentu. Gdy liberałowie powrócili do władzy w 1993, został mianowany przez premiera Jeana Chrétiena ministrem finansów. Gdy objął swą funkcję, Kanada znajdowała się w ostrej i przeciągającej się recesji. W krótkim czasie uporządkował finanse państwa, stając się autorem kanadyjskiego cudu gospodarczego lat dziewięćdziesiątych XX wieku. W czasie jego urzędowania całkowity dług publiczny spadł z 71% rocznego dochodu narodowego do 50%.
Przez pewien czas Paul Martin był nieoficjalnym kandydatem do schedy po George’u Robertsonie, sekretarzu generalnym NATO (cieszył się poparciem m.in. Francji).
Z czasem Martin zaczął przewyższać popularnością samego lidera partii. Pomiędzy konkurentami zaczęły narastać konflikty. Ostatecznie Chretien zdecydował się na usunięcie Martina z rządu. Po tym fakcie Paul Martin przestał się czuć związany lojalnością i rozpoczął otwartą walkę z premierem. Jej apogeum przypadło na połowę 2003. Martin zdołał zapewnić sobie poparcie większości w partii. Chrétien stojąc na straconej pozycji postanowił ustąpić. W oficjalnych wyborach na nowego lidera Paul Martin pokonał wszystkich konkurentów, pozostawiając ich daleko w tyle. Po kilkutygodniowym okresie przejściowym objął 12 grudnia 2003 fotel premiera Kanady.
Premier Paul Martin w swym inauguracyjnym wystąpieniu przedstawił program na najbliższy okres. Główne jego elementy to prowadzenie liberalnej, prowzrostowej polityki gospodarczej, redukcje redystrybucji dochodu narodowego oraz dalsza redukcja długu budżetowego i poprawa stosunków z USA, nadszarpniętych w ostatnich latach rządów poprzednika.
W wyborach parlamentarnych, które odbyły się 28 czerwca 2004, partia Martina wygrała, zdobywając 36,7% głosów i 135 mandatów poselskich (z 308). Pozwoliło jej to na utworzenie rządu mniejszościowego. Był to pierwszy kanadyjski rząd mniejszościowy od 1980.
W listopadzie 2005 parlament uchwalił wotum nieufności wobec jego rządu, co spowodowało przedterminowe wybory parlamentarne przeprowadzone 23 stycznia 2006. Wybory wygrała Partia Konserwatywna, która zdobyła największą liczbę mandatów (124 z 308) i dzięki temu mogła utworzyć rząd mniejszościowy. Martin sprawował swój urząd do czasu objęcia tej funkcji przez Stephena Harpera 6 lutego 2006.

</doc>
<doc id="30184" url="https://pl.wikipedia.org/wiki?curid=30184" title="Stożek wzrostu">
Stożek wzrostu



</doc>
<doc id="30185" url="https://pl.wikipedia.org/wiki?curid=30185" title="Merystem wierzchołkowy">
Merystem wierzchołkowy

Merystem wierzchołkowy, apikalny; stożek wzrostu – tkanka roślinna twórcza znajdująca się na wierzchołku pędu lub korzenia. Merystem zbudowany jest z niewielkich komórek o znacznym tempie podziałów. W wyniku tych podziałów następuje wzrost pędu lub korzenia na długość i tylko niewielki przyrost pierwotny na grubość.
Charakterystyka komórek merystemu wierzchołkowego:
Merystem wierzchołkowy korzenia.
Merystem wierzchołkowy korzenia zapewnia jego nieograniczony wzrost na długość. Składa się z czterech stref. Czapeczka korzenia składa się z komórek miękiszowych, pokrywających merystem z zewnątrz i zapewniających jego ochronę podczas wciskania pomiędzy cząstki gleby. Komórki w centralnej części czapeczki zawierają amyloplasty z dużymi ziarnami skrobi, wraz z systemem błon siateczki śródplazmatycznej umożliwiające roślinie reakcję grawitropiczną. Komórki czapeczki ulegają ścieraniu, są jednak szybko zastępowane przez nowe komórki różnicujące się z leżącego pod czapeczką protomerystemu. W jego skład wchodzi jedna komórka inicjalna u wielu paprotników lub grupa komórek inicjalnych pozostałych roślin oraz komórki je otaczające. Komórka inicjalna to komórka, z której po podziale powstaje jedna komórka przekształcana w tkanki stałe, a druga komórka dzieli się dalej. W rejonie komórek inicjalnych u roślin nasiennych podziały komórkowe zachodzą stosunkowo rzadko. Jest tak zwane centrum spoczynku. Intensywnie dzielą się komórki otaczające centrum. Za protomerystemem znajduje się strefa wzrostu, gdzie zachodzą zarówno liczne podziały komórkowe, jak dochodzi do zwiększania objętości powstających komórek. Komórki różnicują się następnie na trzy warstwy: pojedynczą warstwę praskórki, pramiękisz stanowiący prakorę i prokambium tworzące wewnętrzny walec. Jest to strefa różnicowania.
Merystem wierzchołkowy pędu.
Szczytowa część rosnącego pędu obejmuje: merystem wierzchołkowy składający się z komórek inicjalnych i ich bezpośrednich pochodnych określany także nazwą protomerystemu, merystem organogenetyczny, merystematyczną część łodygi i zawiązki liści. W okresie spoczynku zimowego merystem chroniony jest w pąku; w okresie aktywności osłonięty zawiązkami liściowymi lub nasadami liści. 
Podobnie jak w korzeniu, w merystemie pędu u mszaków i wielu paprotników jest tylko jedna komórka inicjalna, ze względu na swoją lokalizację nazywana także komórką apikalną. U roślin nasiennych i niektórych paprotników (np. widłaków) występuje wiele komórek inicjalnych. 
Komórki inicjalne wraz z komórkami będącymi ich bezpośrednimi, histologicznie niezróżnicowanymi pochodnymi tworzą protomerystem. U roślin nagonasiennych komórki protomerystemu dzielą się peryklinalnie i antyklinalnie. U okrytonasiennych komórki inicjalne ułożone są piętrowo, a komórki inicjalne szczytowych pięter dzielą się tylko antyklinalnie, wytwarzając układ warstwowy w przypowierzchniowej części protomerystemu. Warstwy te tworzą tunikę. Może być ona zbudowana z jednej, dwu lub trzech warstw komórek. Komórka inicjalna najgłębiej położonego piętra oraz pochodzące z niej komórki dzielą się zarówno peryklinalnie jak i antyklinalnie. W efekcie układ komórek jest mniej regularny a ta część protomerystemu określana jest jako korpus. 
Rejon położony za protomerystemem to merystem organogenetyczny (organogeniczny). Powstają tu zawiązki liści i pąków pachwinowych. Obejmuje on komórki dzielące się nawet intensywniej od komórek protomerystemu. Wyróżnia się tu położony w środku merystem centralny i zewnętrzny merystem peryferyczny. Komórki merystemu centralnego są większe, silniej zwakuolizowane i dzielą się rzadziej od komórek merystemu peryferycznego. 
Za regionem organogenetycznym komórki merystemu tworzą już pokłady pratkanek, z których później wykształcą się odpowiadające im tkanki stałe budowy pierwotnej łodygi. Z merystemu peryferycznego powstaje praskórka, prakora, prokambium i pramiękisz promieni rdzeniowych. Z pramiękiszu merystemu centralnego tworzy się natomiast prardzeń. Rejon pratkanek odpowiada wstępnemu etapowi różnicowania się tkanek łodygi i jest także rejonem intensywnego wzrostu łodygi na długość. Wzrost ten jest wynikiem zachodzących tu podziałów komórkowych jak też ich wzrostu objętościowego, a szczególnie wzrostu na długość. Ta część łodygi ma zatem nadal charakter merystematyczny i stanowi część szeroko ujmowanego merystemu pędu.

</doc>
<doc id="30186" url="https://pl.wikipedia.org/wiki?curid=30186" title="Tkanka twórcza">
Tkanka twórcza

Tkanka twórcza, merystem – tkanka roślinna, składająca się z komórek o cienkich ścianach z centralnie położonym dużym jądrem komórkowym i niewielkimi wakuolami. Komórki te są zdolne do regularnych podziałów komórkowych, a powstające w wyniku podziałów komórki potomne różnicują się tworząc tkanki stałe. Nazwa „merystem” pochodzi od greckiego słowa "meristos" – mogący się dzielić.
Podział.
Wzrost roślin zachodzi w sposób nieograniczony i zlokalizowany. Miejsca, gdzie komórki ulegają podziałom przez całe życie rośliny, określane są jako merystemy wzrostu nieograniczonego. Jedynie część komórek takich merystemów różnicuje się w tkanki stałe. Do merystemów funkcjonujących stale zalicza się merystemy wierzchołkowe i merystemy boczne. U części roślin wzrost na długość jest możliwy dzięki merystemowi interkalarnemu umiejscowionemu u podstawy międzywęźli łodygi. Jeżeli merystem składa się z komórek embrionalnych, dzielących się nieprzerwanie od stadium zarodka, zalicza się go do merystemów pierwotnych. Komórki tkanek stałych mogą powrócić do stadium embrionalnego poprzez odróżnicowanie się. Powstałą w ten sposób tkankę merystematyczną określa się jako merystem wtórny; zalicza się do nich merystem wierzchołkowy i boczny, merystemoidy, kambium, fellogen oraz większość rodzajów merystemów archesporialnych. Cechy tkanki merystematycznej ma również kalus (tkanka przyranna), powstająca przez odróżnicowanie się komórek w miejscu zranienia rośliny.
Budowa.
Zbudowana jest z komórek żywych, które przez całe życie zachowują zdolność podziału. Komórki tej tkanki są niewielkie, ściśle do siebie przylegające, z dużymi centralnymi jądrami komórkowymi, małymi wakuolami i cienkimi celulozowymi ścianami. Ich plastydy nie są wykształcone, występują w swej pierwotnej postaci jako proplastydy.
Merystem wierzchołkowy korzeni okryty jest tzw. czapeczką, chroniącą znajdujące się pod nią komórki merystematyczne, ulegające intensywnym podziałom. Komórki stanowiące najbardziej centralną warstwę przekształcają się w walec osiowy, a komórki warstwy zewnętrznej w ryzodermę i czapeczkę. Środkowa warstwa komórek przekształca się w korę pierwotną.
Stożek wzrostu łodygi roślin okrytonasiennych ma wykształcone dwie strefy: korpus to grupa dużych komórek, w centralnej części dzieląca się w różnych kierunkach, tunika to komórki okrywające korpus z góry i z boków, dzielące się w płaszczyźnie prostopadłej do powierzchni tuniki. Komórki merystemu wierzchołkowego przechodzą stopniowo proces różnicowania. Grupa komórek położona na samym szczycie stożka wzrostu nazywana jest pramerystemem. Pramerystem nie wykazuje żadnego zróżnicowania, leżące pod nim komórki nazywane są tkanką merystematyczna pierwotną i wykazują pewien poziom zróżnicowania. Uwypuklenia wierzchołka wzrostu stanowią zalążki liści.

</doc>
<doc id="30190" url="https://pl.wikipedia.org/wiki?curid=30190" title="Sporofit">
Sporofit

Sporofit – diploidalne stadium w przemianie pokoleń roślin i glonów. W stadium sporofitu zachodzi proces mejozy, w wyniku której powstają zarodniki.
U roślin naczyniowych sporofit jest znacznie większy niż gametofit, jest też stadium zdolnym do samodzielnego istnienia.
Sporofit mszaków nazywany jest sporogonem, rozwija się na gametoficie z zapłodnionej komórki jajowej. Jest pokoleniem krótkotrwałym (recesywnym), zamiera po wytworzeniu zarodników. Jest on niewielki i zależny od gametofitu, wrasta w niego tzw. stopą, przez którą pobiera wodę i związki organiczne. Ma postać pojedynczego, nierozgałęzionego trzonka – sety (szczecinki), zakończonej na szczycie zarodnią (puszką), w której powstają zarodniki (mejospory). U mchów puszka najczęściej jest okryta czepkiem, który powstał z oderwanej części rodni. Sporofity większości mszaków mają aparaty szparkowe, a niektóre nawet chloroplasty, dzięki którym mogą same wytwarzać związki organiczne. Mimo to muszą one pobierać od gametofitu wodę i sole mineralne.
W dawnych ujęciach pojęcie sporofitu stosowano również do grzybów (zaliczanych wówczas do roślin).

</doc>
<doc id="30191" url="https://pl.wikipedia.org/wiki?curid=30191" title="Przemiana pokoleń">
Przemiana pokoleń

Przemiana pokoleń, heterogeneza – cykl życiowy (rozwojowy), w którym pokolenie rozmnażające się płciowo występuje na przemian z pokoleniem rozmnażającym się bezpłciowo. Oba pokolenia (fazy) często różnią się morfologią. Niekiedy występuje u nich także przemiana faz jądrowych, czyli regularnym cyklicznym następowaniem po sobie faz rozwojowych o haploidalnej (między mejozą i zapłodnieniem) i diploidalnej liczbie chromosomów (między zapłodnieniem i mejozą).
Organizmy jednokomórkowe.
Organizmy jednokomórkowe rozwinęły przemianę pokoleń na dwa sposoby:
Glony, grzyby, rośliny.
Przemiana pokoleń występuje powszechnie u glonów, grzybów oraz roślin. Często nie jest jednak łatwa do zaobserwowania z uwagi na mikroskopijne rozmiary jednego z dwóch pokoleń. W trakcie heterogenezy u roślin lądowych obserwuje się naprzemienne występowanie haploidalnego gametofitu oraz diploidalnego sporofitu, przy czym u roślin niższych (mszaki) stadium dominującym jest samożywny gametofit, natomiast u roślin naczyniowych stadium dominującym (długością trwania i wielkością) jest samożywny sporofit. W przypadku roślin wyższych sporofit jest trwały i zazwyczaj produkuje w ciągu swego życia wiele pokoleń haploidalnych. Największe sporofity wytwarzają najwyższe drzewa – sekwoje.
Faza haploidalna kończy się z chwilą syngamii, czyli połączenia haploidalnych gamet i rozpoczęcia fazy diploidalnej. Faza diploidalna kończy się mejozą, w wyniku której powstają haploidalne spory/zarodniki.
Zwierzęta.
Przemiana pokoleń występuje także u zwierząt (np. płazińce, skorupiaki, owady), łączy się zazwyczaj z partenogenezą (np. u mszyc), poliembrionią lub pedogenezą.

</doc>
<doc id="30193" url="https://pl.wikipedia.org/wiki?curid=30193" title="Gametofit">
Gametofit

Gametofit (z gr. "gaméō" – zawieram małżeństwo, "phytón" – roślina) – haploidalne stadium przemiany pokoleń roślin i protistów roślinopodobnych. W dawniejszych ujęciach gametofitem nazywano również analogiczne stadium u grzybów. Nazwę zawdzięcza temu, że daje początek gametom roślinnym w wyniku podziału mitotycznego. Sam gametofit powstaje w wyniku podziału mejotycznego wyspecjalizowanych komórek sporofitu nazywanych zarodnikotwórczymi (archesporami, komórkami sporogennymi lub merystem archesporialnym) i trwa do momentu fuzji gamet. Początkowo gametofity stanowią jednokomórkowe, haploidalne zarodniki. W wyniku kolejnych podziałów mitotycznych rozwijają się wielokomórkowe gametofity o różnej budowie w różnych grupach systematycznych roślin. Dojrzałe gametofity wytwarzają gametangia męskie (plemnie, anterydia), w których powstają plemniki i gametangia żeńskie (rodnie, archegonia) wytwarzające pojedyncze komórki jajowe. U większości roślin lądowych gametofit jest silnie zredukowany i całkowicie lub częściowo zależny od sporofitu ponieważ nie jest w stanie żyć bez dostarczanej do niego wody i substancji odżywczych. Wyjątek stanowią mszaki, u których pokolenie gametofitu dominuje nad sporofitem. 
Gametofit mszaków.
W świecie roślin gametofit mszaków jest wyjątkowy, ponieważ przeważa nad sporofitem – jest autotroficzny i bardziej okazały. Z zarodnika wyrasta splątek (protonema), z którego rozwija się gametofit plechowaty lub mający formę ulistnionego pędu – gametoforu. Nie posiada tkanek naczyniowych, a jedynie grupy komórek odpowiedzialne za transport wody (hydroidy) i związków organicznych (leptoidy). Poza powstawaniem gametofitu z zarodnika, u mszaków dość często zdarza się, że gametofit powstaje w wyniku apogamii – wyrasta z dowolnej części gametofitu oddzielonej od rośliny macierzystej. Zdarza się też, że powstaje w wyniku aposporii – rozwija się z wegetatywnej komórki sporofitu i w takim przypadku wyjątkowo powstaje gametofit diploidalny. 
Glewiki.
Gametofit glewików jest plechowaty. Ma postać rozetek na brzegach podzielonych płatowato, gładkich lub ze słabo zaznaczonym żebrem. Plecha składa się z wielu (od 5 do 30) warstw niezróżnicowanych komórek. Każda z nich zawiera pojedynczy, duży chloroplast z pirenoidem. Po stronie brzusznej znajdują się gładkie chwytniki. Rodnie i plemnie tworzą się po stronie grzbietowej. Rodnie mają komórkę jajowatą zagłębioną w plesze, prowadzi do niej komórka kanałowo-brzuszna i kilka komórek kanałowych. Plemnie tworzą się po kilka na krótkich trzonkach. 
Wątrobowce.
Gametofit wątrobowców ma różną postać morfologiczną – od plechowatych, płaskich rozetek lub rozwidlonych taśm, do delikatnych pędów o rozgałęzionych łodyżkach z listkami ułożonymi w trzech prostnicach. Splątek jest z reguły krótkotrwały i słabo wykształcony – ma postać kilkukomórkowej nici, maczugowatego tworu lub krążka. U form posiadających listki są one zbudowane z reguły z pojedynczej warstwy komórek (istnieją bardzo nieliczne wyjątki), niemal zawsze też komórki nie są zróżnicowane. Listki pełnią ważną rolę w zatrzymywaniu wody, przybierając nierzadko kształt kubeczków lub woreczków. Osadzone są szeroką nasadą na łodydze. Mogą być całobrzegie, ząbkowane, orzęsione i podzielone na płaty. Plemnie i rodnie u wątrobowców liściastych osłonięte są listkami zmodyfikowanymi. Okrywające plemnie rosną gęsto, są wypukłe i w efekcie mają postać zwartego kłosa. Listki osłaniające rodnie zwane są perychecjalnymi i są zwykle większe od innych i głębiej podzielone. Sąsiadujące listki często się ze sobą zrastają tworząc wokół rodni okrywę, chroniącą zarówno rodnię jak i później młody, rozwijający się sporofit. Budowa tej okrywy ma istotne znaczenie przy oznaczaniu gatunków.
Gametofit ma zazwyczaj postać płatowatej plechy o skomplikowanej budowie wewnętrznej, przytwierdzonej do podłoża jednokomórkowymi chwytnikami. Można w nim wyróżnić aparaty szparkowe, skórkę, tkankę asymilacyjną i tkankę spichrzową.
Gametofit występuje zwykle w formie płożącej się łodyżki zaopatrzonej w listki zbudowane z jednej warstwy komórek i chwytniki. Nie posiada tkanek przewodzących ani aparatów szparkowych, których funkcje zastępują pory.
Mchy.
Po fazie nitkowatego i rozgałęzionego splątka gametofit rozwija gametofor mający postać ulistnionej łodyżki płożącej lub wznoszącej się i przytwierdzonej do podłoża za pomocą chwytników. Gametangia wykształcają się w skupieniach na łodyżce, otoczone okrywą z listków. Splątek wykształca się różnie w różnych taksonach. U prątników jest nitkowaty, z zieloną i asymilującą częścią nadziemną oraz brunatnymi chwytnikami. U torfowców jest początkowo nitkowaty, później blaszkowaty. Naleźliny wykształcają splątek początkowo bulwkowaty, później wyrastają z niego nitki i w końcu tworzy się twór splątany, wstęgowaty. Łodyżki wyrastają z pączków powstających na splątku. Ze względu na kierunek wzrostu i sposób rozgałęziania wyróżnia się łodyżki:
Listki są z reguły całobrzegie, siedzące i najczęściej zbudowane są z jednej warstwy komórek. Mają kształt zróżnicowany, typowy dla poszczególnych gatunków. Zwykle są większe na łodyżce głównej i mniejsze na gałązkach bocznych. Mają podłużne zgrubienie, tzw. żeberko w części środkowej, pełniące funkcję wzmacniającą, a nie przewodzącą jak wiązki przewodzące u roślin naczyniowych. U nasady listków często występują tzw. uszka powstające z większych od reszty i wypukłych komórek, u niektórych gatunków schodzą one na łodyżkę i zrastają się z nią (listki zbiegające). Listki ułożone są skrętolegle. U niektórych mchów występują tzw. nibylistki – nitkowate, liściokształtne wyrostki służące do zatrzymywania wody. U płonników listki pokryte są charakterystycznymi, podłużnymi listewkami, na przekroju poprzecznym wyglądającymi jak kolumny z kilku-kilkunastu komórek. Listewki te znacznie zwiększają powierzchnię asymilacyjną liścia i ułatwiają gromadzenie wody.
Gametofit paprotników.
Nazywany jest przedroślem. Ulega znacznej redukcji w stosunku do gametofitu mszaków jednak nadal jest on autotroficzny.
Widłaki.
Gametofit zwykle ma niewielkie rozmiary, często bezzieleniowy. Do prawidłowego rozwoju potrzebuje grzyba mikoryzowego.
Paprocie.
Nazywany przedroślem zwykle o niewielkich rozmiarach (do około 7mm) przytwierdzony do podłoża za pomocą chwytników. Jest sercowatego kształtu, zielony i nie posiada tkanek przewodzących. Gametangia znajdują się po spodniej stronie.
Skrzypy.
Gametofit skrzypów jest z reguły rozmiarów kilku centymetrów, ma kształt płatowaty i jest zazwyczaj dwupienny.
Gametofit roślin nasiennych.
U roślin nasiennych następuje daleko posunięta redukcja gametofitu. Gametofit jest dwupienny – gametangia powstają na różnych gametofitach. Gametofity męskie mają postać ziarn pyłku, a żeńskie – zalążków.
Iglaste.
Gametofit męski (mikrospora) roślin nagonasiennych ma swój początek wewnątrz woreczków pyłkowych, a dokładniej w znajdujących się w nich komórkach tkanki diploidalnego archesporu (tkanka archesporialna), w którym następują podziały mejotyczne. Powstałe haploidalne komórki początkowo otaczają się ścianą zbudowaną z kalozy, a w późniejszym okresie ścianą zbudowaną z egzyny i intyny. Tak powstała niedojrzała mikrospora dzieli się odcinając od siebie odpowiednią liczbę komórek przedroślowych (zwykle 2-3), które po pewnym czasie obumierają. Ściana pyłku formuje dwa worki powietrzne, dzięki którym ziarna pyłku łatwiej rozsiewane są przez wiatr, ponieważ zmniejszają ciężar właściwy zwiększając powierzchnię całkowitą. Pozostała żywa komórka dzieli się asymetrycznie na kolejne dwie. Większa komórka wegetatywna odpowiedzialna jest za stworzenie łagiewki pyłkowej i częściowo otacza mniejszą komórkę generatywną. Komórka generatywna dzieli się mitotycznie i tworzy gamety męskie w postaci dwóch komórek plemnikowych, które u większości nagonasiennych pozbawione są wici. U nagonasiennych tylko jedna z nich bierze udział w rozmnażaniu, podczas gdy druga degeneruje.
Gametofit żeński roślin nagonasiennych nazywany też makrosporą (megasporą). Podobnie jak gametofit męski rozwija się z tkanki archesporialnej, jednak w tym przypadku tylko z jednej, dużej komórki. Wewnątrz zalążka pojedyncza komórka archesporialna zwiększa swoje rozmiary i zagęszcza się w niej cytoplazma, po czym następuje podział mejotyczny i powstają cztery makrospory. Podział ten ma na celu jedynie zredukowanie liczby chromosomów w jądrze komórkowym o połowę, gdyż trzy z czterech powstałych komórek degenerują i tylko jedna z nich dzieląc się mitotycznie tworzy gametofit żeński. Wewnątrz niego powstają rodnie, a wewnątrz każdej z nich znajduje się pojedyncza duża komórka jajowa.

</doc>
<doc id="30195" url="https://pl.wikipedia.org/wiki?curid=30195" title="Ironia">
Ironia

Ironia (grec. "εἰρωνεία" eironeía, dosłownie „przestawienie, pozorowanie“) – sposób wypowiadania się, oparty na zamierzonej niezgodności, najczęściej przeciwieństwie, dwóch poziomów wypowiedzi: dosłownego i ukrytego, np. w zdaniu "Jaka piękna pogoda" wypowiedzianym w trakcie ulewy. W klasycznej retoryce ironia stanowi jeden z tropów, jest zaliczana także do podstawowych kategorii w estetyce.
W rozumieniu potocznym ironię utożsamia się z zawoalowaną kpiną, złośliwością, wyśmiewaniem, dystansem.
Termin ten odnosi się również do sytuacji, zjawisk niezgodnych z oczekiwaniami; rezultatów przeciwstawnych wobec zamiarów, czyli do zaburzenia przyczynowo-skutkowej struktury rzeczywistości. Wyróżnia się tu kilka odmian:
Matrycą ironii werbalnej będzie więc: "[ktoś] ironizuje, że...", matrycą ironii odnoszącej się do sytuacji, zdarzeń, losu: "na ironię zakrawa, że...".
Wyróżnia się również postawę ironiczną, charakteryzującą się dystansem, spokojem, rozwagą w ocenie, brakiem zaangażowania, oziębłością emocjonalną.
Szczególną odmianą ironii jest ironia sokratyczna. Przypisywana jest ona Sokratesowi i stanowi część jego metody sokratycznej, utrwalonej w dialogach Platona. Sokrates udając prostaczka zadającego proste pytania, udowadnia słabość przekonań i ignorancję rozmówcy.
Etymologia.
Z "eironeia" – udawanie głupszego, oszukiwanie, zachowywanie się w sposób chytry i plebejski (w czasach starożytnych określenie pejoratywne). Łac. "ilussio", "dissimulatio".
Interpretacja ironii zmieniała się wielokrotnie w ciągu dziejów; terminem tym określano m.in. mówienie nie wprost, chwalenie poprzez naganę (i na odwrót), wyśmiewanie, udawanie, satyrę.
Formy ironii.
Najpowszechniejszą formą ironii jest antyfraza, czyli przeciwieństwo dwóch poziomów wypowiedzi. Ironia przyjmuje też postać hiperboli, litoty, pytania retorycznego, niezgodności stylistycznej, aluzji, niedopowiedzenia itp.
Funkcje ironii.
Wybrane funkcje ironii:
Zastosowanie ironii.
W literaturze ironia służy m.in. okazywaniu przez narratora dystansu wobec przedstawianych osób, zdarzeń (np. łagodna ironia w „Don Kichocie” Miguela Cervantesa), sugerowaniu ocen pewnych zjawisk (pochwała w formie nagany w satyrze „Do króla” Ignacego Krasickiego).
Ironia tragiczna (dramatyczna), wywodząca się z antycznego teatru greckiego, charakteryzuje sytuację, w której bohater – np. król Edyp w tragedii Sofoklesa – nie zdaje sobie sprawy ze swojego rzeczywistego położenia, natomiast świadomość taką posiadają widzowie lub pozostali bohaterowie dramatu.
Ironia romantyczna, której koncepcję wypracowali filozofowie niemieccy (F. Schlegel, J.G. Fichte, ), wiąże się zarówno z postawą dystansu wobec świata i twórczości, eksponowaniem prymatu artysty wobec dzieła, traktowaniem twórczości literackiej jako gry, jak i z określoną konstrukcją utworu – m.in. łączeniem różnych konwencji literackich, form obrazowania czy stylów. Charakterystyczny dla tej odmiany ironii gatunek literacki to poemat dygresyjny, np. „Beniowski” Juliusza Słowackiego.
Ironię spotyka się w tekstach dziennikarskich, zwłaszcza w felietonach czy polemikach prasowych, a także w tekstach reklamowych. Znanym pisarzem wykorzystującym ironię jest Terry Pratchett.
Ironię analizowano także na przykładach dzieł plastycznych, muzycznych, architektonicznych, choć część badaczy utrzymuje, że w takich przypadkach można mówić jedynie o parodii.
Sygnały ironii.
Sygnałami ironii werbalnej są głównie intonacja i mimika; w odczytywaniu ironii tekstowej odbiorca kieruje się przede wszystkim kontekstem (wiedzą o autorze i jego rzeczywistych poglądach, temacie, światopoglądzie typowym danej epoce itp).
Jako wskaźnik interpunkcyjny ironii w tekstach pisanych jest stosowany cudzysłów (np. nasza „troskliwa” władza), aczkolwiek sygnalizacja ironii to tylko jedna z funkcji cudzysłowu. Metodą graficznego zasygnalizowania ironii może być też kursywa, wytłuszczenie, podkreślenie, użycie wielkich liter (np. "To GENIALNY pomysł").
W użyciach ironicznych występują często wtrącenia, np. "oczywiście", "niewątpliwie", "doprawdy", "jak wiadomo"; elementy metajęzykowe (np. "tzw.", "że tak powiem"), jednak żadna jednostka języka nie jest zarezerwowana wyłącznie dla ironii. Z tego względu, że sygnały mogą być trudne do uchwycenia, a kontekst nie zawsze dostarcza wskazówek, odbiorca może nie dostrzec ironicznej intencji nadawcy i błędnie zrozumieć wypowiedź. Ironia wiąże się bardzo często z efektem komicznym, co jednak nie oznacza, iż każda wypowiedź ironiczna jest śmieszna (przypadki tzw. gorzkiej ironii, sarkazmu).
Wielokrotnie próbowano stworzyć znak ironii; jako pierwszy użycie tego znaku zaproponował John Wilkins (proponował on użycie odwróconego wykrzyknika). W 1841 roku Marcelin Jobard zaproponował użycie ideogramu przypominającego choinkę do góry nogami. Kolejna próba stworzenia znaku ironii została podjęta przez francuskiego poetę Alcantera de Brahma w 1899 roku, zaproponował on użycie znaku ironii ("point d'ironie"), który z czasem wyewoluował w lustrzane odbicie znaku zapytania. W 1966 roku Hervé Bazin zaproponował użycie greckiej litery psi z kropką pod spodem, aby zaznaczyć sarkazm. W marcu 2007 roku Stichting Collectieve Propaganda van het Nederlandse Boek wprowadziła znaki ironii w formie przetrąconego wykrzyknika (ironieteken). Znak ten jednak nie zdobył popularności. Graficzne wskaźniki ironii, z jednej strony, zapobiegają pomyłkom w rozpoznawaniu ironii, lecz z drugiej, czynią ironię mniej subtelną, pozbawiają odbiorcę satysfakcji z samodzielnego odczytania ironicznej treści.
Techniki ironiczne.
Powszechnie stosowane techniki ironiczne to m.in.:
Ironia a sarkazm.
Łacińskie "sarcasmus" wywodzi się z "sarkasmos" – od "sarkazo", czyli „przygryzam wargi z wściekłości”.
Z pojęciem sarkazmu wiąże się wiele kontrowersji terminologicznych, ponieważ w literaturze przedmiotu, jak również w potocznym rozumieniu, sarkazm jest kojarzony – czasem nawet utożsamiany – z ironią. Niektórzy określają sarkazm jako ton ironiczny, inni jako ostrą krytykę personalną, szyderstwo. Komponentami sarkazmu są: zjadliwość, uszczypliwość, gorycz. O ile ironia w pewnych sytuacjach może być wyrazem życzliwości, czułości ("Mój ty bohaterze"; "Ach, ty gamoniu"), o tyle wypowiedzi sarkastyczne obciążone są negatywnym ładunkiem emocjonalnym.
Sarkazm nie musi zawierać elementu ironicznego, co wyraża na przykład zdanie "Naturalnie nie spodziewałem się po tobie dobrej odpowiedzi". Zdanie wypowiedziane jest sarkastyczne, lecz nie ironiczne, gdyż wypowiedź jest jednoznacznie zgodna z intencją (nie następuje tu pole dla dwuznaczności czy interpretacji).
Douglas Colin Muecke, badacz tematyki ironii, przyporządkował sarkazm do stylu mogącego wykorzystywać ironię, lecz stanowiącego jej „najmniej wyszukaną formę”.

</doc>
<doc id="30198" url="https://pl.wikipedia.org/wiki?curid=30198" title="Wilhelmus van Nassouwe">
Wilhelmus van Nassouwe



</doc>
<doc id="30200" url="https://pl.wikipedia.org/wiki?curid=30200" title="Kikongo">
Kikongo



</doc>
<doc id="30202" url="https://pl.wikipedia.org/wiki?curid=30202" title="Swahili">
Swahili



</doc>
<doc id="30203" url="https://pl.wikipedia.org/wiki?curid=30203" title="Kiswahili">
Kiswahili



</doc>
<doc id="30204" url="https://pl.wikipedia.org/wiki?curid=30204" title="Ro">
Ro

Zobacz też: rho

</doc>
<doc id="30206" url="https://pl.wikipedia.org/wiki?curid=30206" title="Winorośl właściwa">
Winorośl właściwa

Winorośl właściwa ("Vitis vinifera" L.), nazywana także winoroślą winną, latoroślą winną – gatunek z rodziny winoroślowatych. Rośliny występujące w stanie dzikim i będące przodkami roślin uprawnych rosły niegdyś niemal w całym basenie Morza Śródziemnego, w rejonie Kaukazu i dalej na wschód po Turkmenistan. Winorośl uprawna, wyróżniana jako osobny podgatunek, rozprzestrzeniona została szeroko w postaci wielu odmian uprawnych na całym świecie. Z jagód wytwarza się przede wszystkim wina, poza tym wykorzystuje się je do bezpośredniego spożycia (także suszone jako rodzynki), do wyrobu soków, galaretek, dżemów, kwasu winowego i octu winnego. Z nasion tłoczony jest olej.
Rozmieszczenie i pochodzenie.
Zasięg naturalny podgatunku dzikiego winorośli (subsp. "sylvestris") obejmował pierwotnie rozległe obszary w basenie Morza Śródziemnego i Azji południowo-zachodniej. Był to jedyny przedstawiciel rodzaju "Vitis" w Europie i północnej Afryce (najbardziej zróżnicowanego we wschodniej Azji i w Ameryce Północnej). Podczas zlodowacenia północnopolskiego jego refugium był prawdopodobnie rejon Kaukazu oraz południowe krańce Europy tj. Półwysep Iberyjski i Apeniński, gdzie występuje największe zróżnicowanie genetyczne roślin tego gatunku (we Włoszech zwłaszcza na Sycylii). Stanowiska dzikich winorośli rozciągały się w czasach historycznych na rozległym obszarze południowej Europy od Hiszpanii poprzez Włochy, Szwajcarię, Austrię i Węgry, po Rumunię i kraje bałkańskie położone na południe od niej. Mapa zasięgu obejmuje wybrzeża Morza Czarnego i poprzez rejon Kaukazu sięga po południowe wybrzeża Morza Kaspijskiego. Na wschodnich krańcach zasięgu występuje na izolowanych stanowiskach w Turkmenistanie i Tadżykistanie. Gatunek zasiedlał szeroki zakres siedlisk, ale przekształcenia w krajobrazie spowodowane działalnością człowieka ograniczyły występowanie tego taksonu niemal wyłącznie do lasów i zarośli na siedliskach aluwialnych. Dziko rosnące rośliny zostały zdziesiątkowane przez patogeny zawleczone z Ameryki Północnej (zwłaszcza mączniaka i filokserę), a dodatkowo straty powiększyło powszechne w XIX wieku regulowanie europejskich rzek. W efekcie dziko rosnąca winorośl stała się taksonem zagrożonym w Europie, rosnącym w rozproszonych i wątłych populacjach.
O ile sukcesywnie zmniejszał się areał występowania podgatunku pierwotnego winorośli, o tyle taksony udomowione były rozpowszechniane coraz szerzej na świecie i obecnie uprawiane są na wszystkich kontynentach z wyjątkiem Antarktydy. 
Rozwój.
Winorośl właściwa jest szybko rosnącym, wieloletnim pnączem. Kwitnie na przełomie wiosny i lata. Owoce pojawiają się pod koniec lata i pozostają na roślinie do zimy. Jesienią liście przebarwiają się na kolor złocistożółty. Najstarszy żyjący okaz winorośli właściwej posadzony został przez Lancelota 'Capability' Browna w 1768 roku w ogrodzie przy Hampton Court w Londynie. Okaz odmiany 'Schiava Grossa' ('Black Hamburgh') wciąż plonuje, a jego zrazy oferowane są na sprzedaż.
Systematyka i zmienność.
Wyróżnia się dwa podgatunki:
Odmiany uprawne winorośli.
W obrębie gatunku wyróżnia się kultywary, popularnie nazywane odmianami albo szczepami. Choć Pierre Viala i Victor Vermorel w 1909 roku wymienili aż ok. używanych nazw, to wiele z nich było albo okazało się później synonimami. Na początku XXI wieku wyróżnianych było ok. 5 tys. odmian winorośli, z których około 250 jest uprawianych masowo. Różnią się głównie owocami m.in. ich kolorem skórki, wyglądem, zapachem, smakiem, odpornością na warunki klimatyczne, potencjalnym poziomem alkoholu i kwasowością. Do określenia pokrewieństwa między naturalnymi kultywarami narzędzia dała dopiero analiza genetyczna. Winogrodnicy i naukowcy dążyli do jak najlepszego dostosowania uprawianych krzewów do potrzeb gospodarczych. Optymalizacja była możliwa na kilka sposobów. Jednym z nich była selekcja naturalnych mutacji w ramach odmiany, zwanych sportami albo klonami, których cechy pozytywnie wyróżniały się na tle typowych egzemplarzy. Od XIX wieku na znaczeniu zyskała hodowla nowych odmian, niekiedy krzyżówek międzygatunkowych, przede wszystkim w celu zwiększenia odporności na szkodniki i choroby winorośli oraz lepszego dostosowania do zróżnicowanych gleb. Do produkcji wina nie są dopuszczone krzyżówki międzygatunkowe. Niektóre z wyhodowanych mieszańców winorośli właściwej zyskały znaczenie gospodarcze (np. wyhodowany w Geisenheim 'Müller Thurgau' w Niemczech i 'Pinotage' w RPA).
W 1946 roku podzielono odmiany uprawne winorośli na trzy grupy:
Dla konsumentów najpopularniejsze odmiany winorośli właściwej są często bardziej rozpoznawalne niż regiony pochodzenia, więc wśród producentów spostrzega się tendencję do podkreślania szczepu zamiast regionu winiarskiego.
Poza odmianami uprawnymi o użytkowych owocach wyhodowano także odmiany ozdobne winorośli, np.:
Nazewnictwo.
W wersji bez apostrofów nazwy szczepów winorośli piszemy w języku polskim małymi literami. Polska literatura dotycząca winiarstwa również stosuje się do tej konwencji, za to w źródłach dotyczących ogólnie ogrodnictwa i sadownictwa stosuje się jednak pisownię każdego członu nazwy wielką literą. W publikacjach botanicznych zgodnie z art. 28 Międzynarodowego Kodeksu Nomenklatury Botanicznej oraz Kodem Nomenklatury Roślin Ozdobnych nazwy odmian uprawnych ujmuje się w pojedynczy cudzysłów i zapisuje czcionką prostą.
Zastosowanie.
Historia udomowienia i uprawy.
Tradycyjnie uważano, że winorośl właściwą zaczęto uprawiać w południowym Kaukazie (tereny północno-wschodniej Turcji, północnego Iraku, Azerbejdżanu, Armenii i Gruzji). W stanie dzikim winorośl (podgatunek "subsp. sylvestris") rosła jednak od atlantyckich wybrzeży Europy po zachodnie Himalaje i badania molekularne świadczą o tym, że winorośl udomowiona została nie tylko w rejonie Bliskiego Wschodu, ale także w basenie Morza Śródziemnego dalej na zachód. Około 70% lokalnych odmian z półwyspu Iberyjskiego pochodzi od dzikich winorośli z tego rejonu. Przed udomowieniem owoce były zbierane z roślin dziko rosnących w lasach i prawdopodobnie wcześnie doszło do przypadkowego odkrycia wina po spróbowaniu płynu powstałego w naczyniu z długo przechowywanymi owocami. Odkrycie wina mogło nastąpić ok. 8–10 tysięcy lat p.n.e. Najstarsze znalezione ślady wina, w dodatku najwyraźniej świadomie wytwarzanego, bo konserwowanego żywicą pistacji, odkryto w naczyniach pochodzących sprzed 7 tysięcy lat p.n.e. ze stanowiska archeologicznego w górach Zagros w Iranie. Początki upraw i pierwsze prymitywne winnice, w których drzewa służyły jako podpórki datuje się na szóste tysiąclecie przed Chrystusem. Do wyodrębnienia się podgatunku uprawnego doszło w wyniku selekcji roślin obupłciowych – znacznie bardziej plennych od rozdzielnopłciowych.
Winorośl kilka tysięcy lat p.n.e. była rozprzestrzeniona w uprawie we wschodniej części basenu Morza Śródziemnego. Nasiona znaleziono na stanowiskach archeologicznych datowanych na 4500 lat p.n.e. na Cyprze, na 3200 lat p.n.e. w Jerycho. Ze starożytnego Egiptu uprawa winorośli poświadczona jest w dokumentach pisanych datowanych na 2400 lat p.n.e. Szybko też rozprzestrzeniła się w rejonie Azji Mniejszej, Bliskiego Wschodu i Mezopotamii. Najstarsze rysunki winorośli opartej o budowle, a więc sadzonej pochodzą z Egiptu z ok. 1500 p.n.e. Grecy i Rzymianie zakładali winnice na podbijanych przez siebie obszarach w Europie, częściowo po to, by zaopatrzyć w wino własne oddziały. Najbardziej na północ wysuniętym obszarem uprawy były Wyspy Brytyjskie. Wówczas wino było już używane także do gotowania, jako składnik sosów, o czym świadczy książka kucharska Apicusa z III w. Rozkwit uprawy winorośli został zahamowany po upadku cesarstwa rzymskiego i najazdach m.in. Arabów, Wizygotów i Wandalów. Sytuacja uległa poprawie wraz z powstawaniem klasztorów, obok których mnisi zakładali winnice i rozwijali w nich techniki uprawy.
W starożytnych Chinach początkowo uprawiano winorośl amurską. Nasiona winorośli właściwej wysłane zostały do Cesarza Wu przez chińskiego generała wysłanego z poselstwem do krajów irańskich. Zetknął się on po raz pierwszy z winoroślą i winem w rejonie Fergany i Baktrii. Z wysłanych nasion powstała pierwsza winnica w Chinach ok. 120 r. p.n.e.
Do Europy Środkowej i Polski wino dotarło wraz z chrześcijaństwem. Uprawa winorośli ze względu na klimat nie zyskała tu wielkiej popularności. 
Kolonizatorzy zabrali krzewy winorośli właściwej do Ameryki Północnej, Peru i Chile. W Ameryce Północnej rosła wówczas już m.in. winorośl lisia ("Vitis labrusca"), która odegrała ważną rolę w późniejszej odbudowie winnic europejskich. W 1616 Holendrzy zawieźli winorośl do Afryki Południowej, a w 1788, wraz z Anglikami, pierwsze sadzonki trafiły do Australii.
Druga połowa XIX wieku okazała się katastrofalna dla europejskich winnic. Mączniak prawdziwy poczynił duże szkody we Francji (do 80% strat w plonach), zanim udało się go opanować. Następnie ze wschodniej części Ameryki Północnej do Europy został około 1863 przywleczony szkodnik – filoksera winiec. W krótkim czasie filoksera spustoszyła miejscowe winnice, tym bardziej, że nie znano wówczas żadnych sposobów ochrony przed tym szkodnikiem. Rozwiązaniem okazało się obsadzenie winnic na nowo z wykorzystaniem krzewów szczepionych na podkładkach odpornych na filokserę – amerykańskich i hybrydowych. Wraz z importowanymi podkładkami pojawił się w 1878 także mączniak rzekomy winorośli. Przypadkiem okazało się, że skutecznie chorobę zwalczają związki miedzi (ciecz bordoska). 
Wiek XX przyniósł ulepszenia technologiczne, rozwój winiarstwa w Nowym Świecie i prawne regulacje dotyczące sposobów uprawy. Wiele winnic zostało wykarczowanych, a winiarze większą uwagę poświęcili jakości.
Winorośl właściwa była drugą, po ryżu, rośliną uprawną, której genom zsekwencjonowano w całości.
Obecność w kulturze i symbolice.
Ze względu na ogromne znaczenie winorośli w basenie Morza Śródziemnego – odgrywała ona istotną rolę w różnych starożytnych kulturach tego obszaru. Już 5 tysięcy lat temu w starożytnym Egipcie i Mezopotamii winnice i piwnice pełne wina były symbolem bogactwa i przedmiotem dumy władców. Winnica była darem faraona Amenhotep III dla świątyni w Luksorze, a amfory z winem umieszczano w grobowcach faraonów (np. Tutanchamona). W sumeryjskim eposie ocalony z potopu Utnapisztim właśnie z wina składał bogom ofiarę w podzięce za ocalenie.
W czasie rozwoju kultury mykeńskiej uprawa winorośli odgrywać zaczęła istotną rolę w południowej Europie. Bogiem wina i winorośli oraz propagatorem jej uprawy na całym wówczas znanym świecie był Dionizos, dla którego obchodzono kilka świąt w roku zwanych dionizjami. Wino odgrywało istotną rolę w kulturze i gospodarce starożytnej Grecji, Homer pisał o codziennie przybijających do brzegów Troi okrętów wyładowanych amforami z winem. Wino i winorośl obecne są także w mitologii greckiej. 
W rejonie Morza Śródziemnego uważano winorośl za roślinę świętą, a napój wytwarzany z jej owoców za napój bogów. W starożytnym Rzymie i Grecji pito wino, mieszając je często z wodą. Wino nie było napojem składanym w ofierze bogom – w Rzymie było to mleko.
W tradycji żydowskiej winorośl porównywana jest do narodu żydowskiego. Tak midrasz interpretuje słowa Biblii Hebrajskiej. W komentarzach rabina Szymona ben Lakisza (III w. n.e.) zawartych w Gemarze owoce winorośli to uczeni i mędrcy, liście to ludzie wytwarzający substancje niezbędne dla życia całej wspólnoty (rośliny), a pędy to kupcy rozprowadzający produkty wytwarzane przez ludzi. Zgodnie z tradycją biblijną pierwszym człowiekiem, który zaczął uprawiać winorośl był Noe. Z błogosławieństwa Jakuba wynika, że posiadanie winnicy było równoznaczne z bogactwem, przy czym zgodnie z Księgą Powtórzonego Prawa można było wejść do cudzej winnicy i najeść się do syta, choć nie wolno było zbierać gron do kosza. Kwitnąca winorośl przedstawiona została jako symbol wiosny w Pieśni nad pieśniami. Zbiór winogron był tak ważny, że na jego okres zwalniano nawet mężczyzn z wojska, by mogli zebrać owoce we własnej winnicy (Pwt 20,6). W Starym Testamencie wino z winogron było jedną z ofiar składanych Bogu. W Księdze Izajasza zawarty jest metaforyczny opis zakładania winnicy, na początku pełen namiętności niczym hymn miłosny, w drugiej części zmieniający się w sąd nad narodem żydowskim. Zgodnie z przekazem Józefa Flawiusza przy murach Świątyni Jerozolimskiej rosła winorośl obrobiona w złocie, rodząca wspaniałe owoce.
W sztuce chrześcijańskiej winna latorośl łączyła się z osobą Chrystusa, ideą nieśmiertelności i zmartwychwstania – jak np. latorośl w nagrobku Kazimierza Wielkiego na Wawelu. Jezus w przypowieściach przyrównuje siebie do krzewu winnego, a ludzi do latorośli; jedne z nich zostają na krzewie i przynoszą owoce, inne zaś zostają obcięte i wrzucone w ogień.

</doc>
<doc id="30208" url="https://pl.wikipedia.org/wiki?curid=30208" title="Kąt (ujednoznacznienie)">
Kąt (ujednoznacznienie)

Kąt – wyraz oznaczający jedno z wielu pojęć geometrycznych:

</doc>
<doc id="30209" url="https://pl.wikipedia.org/wiki?curid=30209" title="Merkury (mitologia)">
Merkury (mitologia)

Merkury (łac. "Mercurius") – rzymski bóg handlu, zysku i kupiectwa; także złodziei i celników, posłaniec bogów. Jego imię pochodzi prawdopodobnie od łacińskiego "merx", lub też "mercator", co oznacza „kupiec”. Za jego odpowiednika w mitologii greckiej można uznać Hermesa, zaś w panteonie etruskim – Turmsa.
Świątynia Merkurego w Circus Maximus, pomiędzy wzgórzami Awentyn i Palatyn została wzniesiona w 495 roku p.n.e. Miejsce nadawało się dobrze jako miejsce kultu boga handlu i szybkości, jako że znajdował się tam jeden z głównych ośrodków handlu, a także tory wyścigowe. Usytuowanie świątyni pomiędzy plebejuszowską twierdzą na Awentynie a patrycjuszowskim centrum na Palatynie, podkreślało również rolę mediatora przypisywaną często Merkuremu.
15 maja obchodzono Merkuralia; kupcy skrapiali sobie głowy wodą ze świętego źródła Merkurego położonego w pobliżu Porta Capena.
Z regulacji prawnych Talmudu wynika, że rzucanie kamieniami w Merkurego (lub jego reprezentację) traktowano jako jego wyznawanie. Ten, kto tak postępował podlegał sankcjom karnym.
Merkury stał się bardzo popularny wśród narodów podbitych przez Imperium Rzymskie. W rzymskim synkretyzmie był przyrównywany do celtyckiego boga Lugusa i germańskiego bóstwa Wotana.
W sztuce klasycznej łatwo rozpoznawalny dzięki charakterystycznej czapce "petasos" (często z dołączonymi małymi skrzydełkami) oraz lasce (kaduceusz).
Według mitologii Merkury uważany był za wynalazcę instrumentów strunowych i w konsekwencji za jednego z twórców muzyki. Po tym, jak Nil zalał Egipt, a potem cofnął się, Merkury znalazł wśród zatopionych zwierząt skorupę żółwia z wyschniętymi żyłami i tak właśnie powstać miała lira.

</doc>
<doc id="30212" url="https://pl.wikipedia.org/wiki?curid=30212" title="Darwin (system operacyjny)">
Darwin (system operacyjny)

Darwin – uniksowa podstawa systemu operacyjnego macOS firmy Apple Inc. W rzeczy samej jest to pełny system operacyjny, na bazie którego oparto graficzne środowisko użytkownika "Aqua".
Darwin powstał z połączenia mikrojądra Mach-3 oraz narzędzi i usług zaczerpniętych z systemów FreeBSD i NetBSD, mających swe źródła w 4.4BSD. Tym samym korzenie Darwina sięgają historycznego Uniksa. Jeden z głównych programistów Darwina, Avie Tevanian, był współtwórcą oryginalnego jądra Mach powstałego na Uniwersytecie Carnegie-Mellon.
Kod Darwina jest wolnodostępny na zasadach Apple Public Source License i rozwijany przez zrzeszoną wokół Apple wspólnotę programistów. Istnieje także w pełni zgodna wersja zwana GNU-Darwin, rozwijana pod auspicjami projektu GNU.
Obecnie istnieją porty dla architektur PowerPC oraz IA-32. Ta pierwsza jest główną i podstawową, Apple rozwija obecnie nową jej wersję dla 64-bitowych procesorów.

</doc>
<doc id="30214" url="https://pl.wikipedia.org/wiki?curid=30214" title="Okrągły Stół (Polska)">
Okrągły Stół (Polska)

Okrągły Stół – negocjacje prowadzone od 6 lutego do 5 kwietnia 1989 przez przedstawicieli władz Polskiej Rzeczypospolitej Ludowej, demokratycznej opozycji oraz stron kościelnych (przedstawiciele Kościoła katolickiego i Kościoła Ewangelicko-Augsburskiego).
Prowadzone były w kilku miejscach, a ich rozpoczęcie i zakończenie odbyło się w siedzibie Urzędu Rady Ministrów PRL w Pałacu Namiestnikowskim (obecnie Pałac Prezydencki) w Warszawie. W obradach wszystkich zespołów, podzespołów i grup roboczych brało udział ok. 717 osób (uczestników, ekspertów i obserwatorów).
Jedno z najważniejszych wydarzeń w najnowszej historii Polski, od którego rozpoczęły się zmiany ustrojowe Polskiej Rzeczypospolitej Ludowej, w tym częściowo wolne wybory do Sejmu, tzw. wybory czerwcowe.
Geneza Okrągłego Stołu.
3 czerwca 1988 Stanisław Ciosek przedstawił ks. Alojzemu Orszulikowi zarys reformy politycznej, która zakładała częściowo wolne wybory z przywróceniem Senatu i zapewnienie 60–65% miejsc w Sejmie „stronie rządowej“.
W połowie sierpnia 1988 roku władze PRL rozpoczęły bezpośrednie rozmowy z opozycją spowodowane licznymi, trwającymi od kwietnia w różnych regionach Polski protestami społecznymi. Dzięki nim 31 sierpnia w willi MSW przy ul. Zawrat w Warszawie odbyło się spotkanie generała Czesława Kiszczaka oraz Lecha Wałęsy, na którym obecny był także biskup Jerzy Dąbrowski oraz sekretarz Komitetu Centralnego Stanisław Ciosek. Kolejne nastąpiło 15 września, oprócz Kiszczaka, Wałęsy i Cioska byli na nim także Andrzej Stelmachowski i ksiądz Alojzy Orszulik.
16 września rozpoczęły się, znane jako rozmowy w Magdalence, rozmowy władz państwowych z przedstawicielami ruchu solidarnościowego i Kościoła, podczas których głównym zagadnieniem sporu była kwestia legalizacji Solidarności. Uzgodniono, iż Okrągły Stół powstanie w połowie października, a jego tematyką ma być: „model funkcjonowania państwa i życia publicznego, przyspieszenie rozwoju i modernizacja gospodarki narodowej, kształt polskiego ruchu związkowego”. Październikowego terminu nie dotrzymano, ponieważ Solidarność nie zgadzała się na warunki rządowe: żądała legalizacji oraz nieingerowania w skład strony solidarnościowo-opozycyjnej przyszłego Okrągłego Stołu.
27 września 1988 roku stanowisko premiera objął Mieczysław Rakowski, 14 października został natomiast powołany jego gabinet. W grudniu rozpoczęły się obrady X Plenum Komitetu Centralnego PZPR, podczas którego dyskutowano możliwość rozmów z Solidarnością oraz jej legalizacji. Spowodowały one duży konflikt w partii, w tym zmiany w Biurze Politycznym. Ostatecznie, dzięki naciskowi m.in. Jaruzelskiego i Kiszczaka, przyjęto „Stanowisko X Plenum KC PZPR w sprawie pluralizmu politycznego i związkowego”. Umożliwiło to rozpoczęcie przygotowań do obrad Okrągłego Stołu.
27 stycznia 1989 nastąpiło kolejne spotkanie Wałęsy i Kiszczaka, podczas którego ustalono procedurę i zakres obrad oraz ostateczny termin rozpoczęcia.
Przebieg.
Obrady toczone były w trzech głównych zespołach:
Ogółem miały miejsce dwa spotkania plenarne (na rozpoczęcie i zakończenie obrad) oraz ok. 97 posiedzeń w zespołach, podzespołach i grupach roboczych.
Obradowano w dziesięciu podzespołach (alfabetycznie)
Obradowano również w kilku grupach roboczych, m.in. (alfabetycznie):
Komplet stenogramów z posiedzeń Okrągłego Stołu jest przechowywany w Bibliotece Sejmowej.
Uczestnicy obrad plenarnych.
W obradach plenarnych oraz w zespołach uczestniczyli:
Uczestnicy obrad „Okrągłego Stołu” z podziałem na strony:
Uczestnicy obrad w zespołach.
Uczestnicy obrad w zespole ds. reform politycznych.
Według ustaleń dokonanych na podstawie stenogramów i informacji z obrad, w pracach tego zespołu brali udział także:
Według ustaleń dokonanych na podstawie stenogramów i informacji z obrad oraz listy asystentów, w pracach tego zespołu brali udział także:
asystenci przewodniczących:
Uczestnicy obrad w zespole ds. gospodarki i polityki społecznej.
Według ustaleń dokonanych na podstawie stenogramów i informacji z obrad, w pracach tego zespołu brali udział także:
Według ustaleń dokonanych na podstawie stenogramów i informacji z obrad oraz listy asystentów, w pracach tego zespołu brali udział także:
asystenci przewodniczących:
Uczestnicy obrad w zespole ds. pluralizmu związkowego.
Według ustaleń dokonanych na podstawie stenogramów i informacji z obrad oraz listy asystentów, w pracach tego zespołu brał udział także:
asystenci przewodniczących:
Przewodniczący podzespołów i grup roboczych.
Podzespół ds. Ekologii:
Podzespół ds. Górnictwa:
Podzespół ds. Młodzieży:
Podzespół ds. Nauki, Oświaty i Postępu Technicznego:
Podzespół ds. Polityki Mieszkaniowej:
Podzespół ds. Reformy Prawa i Sądów:
Podzespół ds. Rolnictwa:
Podzespół ds. Środków Masowego Przekazu:
Podzespół ds. Zdrowia:
Grupa robocza ds. indeksacji płac i dochodów:
Grupa robocza ds. nowego ładu ekonomicznego:
Grupa robocza ds. samorządu terytorialnego:
Grupa robocza ds. stowarzyszeń
Kontrowersje wokół „Okrągłego Stołu”.
Część opozycji (m.in. Konfederacja Polski Niepodległej, Solidarność Walcząca oraz Niezależne Zrzeszenie Studentów) kontestowała „Okrągły Stół”. W trakcie jego obrad Jacek Kuroń przekonał przewodniczącego KPN Leszka Moczulskiego, aby nie podważał ustaleń „Okrągłego Stołu”. Ówczesny przewodniczący NZS Mariusz Kamiński także dał się przekonać i wydelegował przedstawicieli NZS do rozmów w Podzespole ds. Młodzieży. Ugrupowania te nie były przeciwne „pokojowej” zmianie władzy, nie dążyły do zbrojnego obalenia ustroju PRL, jednak nie akceptowały „kontraktowego charakteru” okrągłego stołu. Do ówczesnych przeciwników „Okrągłego Stołu” należeli m.in. (alfabetycznie): Bogdan Borusewicz, Wiesław Chrzanowski, Ludwik Dorn, Andrzej Gwiazda, Bronisław Komorowski, Janusz Korwin-Mikke, Maciej Łopiński, Antoni Macierewicz, Kornel Morawiecki, Jan Olszewski (ostatecznie wziął udział w obradach – Podzespół ds. Reformy Prawa i Sądów) i Anna Walentynowicz. Część z nich (m.in. Bronisław Komorowski) zmieniła zdanie. Kontrowersje wokół negocjacji „Okrągłego Stołu” są nadal obecne w polskim życiu publicznym.
W opublikowanym oświadczeniu rządu RP na uchodźstwie (pierwszy rząd Edwarda Szczepanika) z 10 maja 1989 poinformowano, że "postanowione w wyniku „porozumienia przy okrągłym stole” wybory do parlamentu z zapewnionym pozostawieniem 65% Sejmu w rękach komunistycznego reżymu, narzuconego Polsce w Jałcie przez Sowiety stanowi zaprzeczenie demokracji, dla której przywrócenia olbrzymie rzesze Polaków wybrały los politycznego uchodźstwa".
Mebel.
Okrągły stół składa się z 14 segmentów, każdy segment to płyta stolarska pokryta okleiną dębową. Ze względu na tempo produkcji blat od spodu nie został polakierowany.
Zamówienie na stół złożono 3 października 1988 roku w Zakładach Wytwórczych Mebli Artystycznych w Henrykowie w warszawskiej dzielnicy Białołęka. Przy produkcji mebla pracowało ok. 15–20 osób. Zamówienie zrealizowano w 20 dni, stół został zmontowany w pałacu w Jabłonnie. Mebel kosztował 3 mln 826 tys. zł, a pracownicy otrzymali premie za tempo produkcji. Później jednak wobec braku porozumienia („Solidarność” wycofała się z ustalonego terminu rozpoczęcia rozmów), w listopadzie stół wywieziono do magazynów producenta, by tam przeleżał jeszcze 10 tygodni
Oryginalny stół znajduje się obecnie w sali na parterze lewego (północnego) skrzydła Pałacu Prezydenckiego w Warszawie. 6 lutego 2009 roku, podczas uroczystych obchodów 20-lecia obrad, stół został ponownie przeniesiony do Sali Kolumnowej. Od 2009 przy stole odbywają się lekcje historii dla uczniów warszawskich szkół.
Zdjęcia.
Jednym z dokumentalistów tych wydarzeń był fotograf Erazm Ciołek. Jego zdjęcia z tego okresu były prezentowane m.in. na wystawie "Okrągły Stół 1989 w fotografii Erazma Ciołka" (Olsztyn 2014) i wydane w albumie „„Solidarność”, sierpień 1980 – sierpień 1989/„Solidarność”, August 1980 – August 1989” (2010). Spadkobiercy Erazma Ciołka (zm. 2012) nie wyrazili zgody na reprodukcję jego zdjęć na wolnej licencji.

</doc>
<doc id="30215" url="https://pl.wikipedia.org/wiki?curid=30215" title="Okrągły stół (symbol)">
Okrągły stół (symbol)

Okrągły stół – symbol spotkania, na którym wszyscy są równi i starają się w zgodzie rozwiązywać spory. Nawiązuje on do mitu o królu Arturze i rycerzach Okrągłego Stołu. Założony został przez czarnoksiężnika Merlina. Okrągły stół pojawił się w historii czterech państw: Niemiec (1933), Polski (1989), Bułgarii (1990) i Ukrainy (2004 i 2013).

</doc>
<doc id="30216" url="https://pl.wikipedia.org/wiki?curid=30216" title="Kąt">
Kąt

Kąt – obszar powstały z rozcięcia płaszczyzny przez sumę dwóch różnych półprostych o wspólnym początku, wraz z tymi półprostymi. Półproste nazywane są "ramionami kąta", wspólny początek półprostych nazywany jest "wierzchołkiem kąta".
Kąt można też zdefiniować jako część wspólną lub jako sumę dwóch półpłaszczyzn z brzegiem wyznaczonych przez dwie nierównoległe proste. Wówczas należy dodatkowo zdefiniować „kąt pełny” jako całą płaszczyznę, „kąt półpełny” jako półpłaszczyznę oraz „kąt zerowy” jako półprostą.
Gdy kąt obejmuje całą płaszczyznę (w przypadku „kąta pełnego”) pomocne bywa wyróżnienie na płaszczyźnie półprostej pełniącej rolę ramion i z jej początkiem jako wierzchołkiem kąta. Podobnie gdy ramiona dopełniają się do prostej (dając „kąt półpełny”), wyróżnia się czasem wspólny początek półprostych, tj. ustalony punkt powstałej prostej, jako wierzchołek.
Miara kąta.
Kąt liczbowo wyrażony w jednostkach kąta nazywa się miarą kąta. Często, niezbyt precyzyjnie, kątem nazywa się jego miarę.
Kąt skierowany.
Kątem obrotu nazywa się miarę kąta (skierowanego) między dowolną prostą przechodzącą przez środek (punkt stały) obrotu a prostą będącą jej obrazem (wspomniane dwie proste przecinają się we wspomnianym środku wyznaczając kąt w powyższym sensie).
Klasyfikacja.
Kąty można też klasyfikować ze względu na pojęcia "zawierania" (kąty zerowy, półpełny i pełny), "wypukłości" (kąty wypukły i wklęsły), bądź "prostopadłości" lub "przystawania" (kąt prosty; kąty ostry i rozwarty – z zawieraniem). Ponieważ dwa kąty płaskie o równej tej samej mierze są przystające, to klasyfikacji kątów można dokonać grupując je również względem ustalonego zakresu ich miar (niżej używane będą miara łukowa wraz z miarą stopniową podaną w nawiasie):
Wyjąwszy przypadek, gdy ramiona kąta uzupełniają się do prostej (oba kąty są wtedy półpełne) lub pokrywają się (jeden z kątów jest wtedy zerowy, a drugi pełny), jeden z kątów można jednoznacznie zidentyfikować jako wypukły, drugi zaś jako wklęsły (w przeciwnym przypadku oba są wypukłe); czasem możliwe jest też wyróżnienie wśród nich kąta rozwartego bądź ostrego.
Kąty wyznaczane przez proste.
Dowolne dwie nierównoległe proste na płaszczyźnie wyznaczają dwie pary kątów: pary mające wspólne ramię nazywa się kątami przyległymi, z kolei pary mające wspólny wyłącznie wierzchołek nazywa się wierzchołkowymi. Suma miar kątów przyległych jest równa mierze kąta półpełnego, a miary kątów wierzchołkowych są równe. Kąty mające jedno wspólne ramię, pozostałe zaś leżące pod kątem prostym, nazywa się kątami dopełniającymi; suma miar kątów dopełniających jest więc równa mierze kąta prostego.
Dowolne dwie proste formula_1 przecięte (nierównoległą do żadnej z nich) trzecią prostą formula_2 nazywaną "sieczną" lub "transwersalą" ("prostą transwersalną") wyznaczają łącznie osiem kątów wokół dwóch punktów przecięcia (por. rys. obok). Pary kątów o ramionach na ustalonej prostej formula_3 lub formula_4 są przyległe bądź wierzchołkowe (odpowiednio: pary różnej lub tej samej parzystości z kątów formula_5 bądź formula_6).
Cztery kąty leżące między prostymi formula_1 nazywa się "wewnętrznymi" formula_8 a pozostałe cztery – "zewnętrznymi" formula_9 pary kątów nieprzyległych leżących po jednej stronie prostej formula_10 nazywa się "jednostronnymi" (różnokolorowe pary z kątów formula_11 bądź z kątów formula_12), z kolei pary kątów nieprzyległych branych z różnych stron tej prostej nazywa się "naprzemianległymi" (różnokolorowe pary z kątów formula_13 bądź z kątów formula_14). W ten sposób wyróżnia się po dwie pary kątów:
Cztery pary nieprzyległych kątów jednostronnych, które nie są wewnętrzne ani zewnętrzne, nazywa się odpowiadającymi (formula_23 formula_24 formula_25 oraz formula_26).
Funkcje trygonometryczne kątów dopełniających („komplementarnych”) dany kąt nazywa się "kofunkcjami": sinus kąta dopełniającego nazywa się kosinusem danego kąta, podobnie ma się rzecz z tangensem i kotangensem oraz sekansem i kosekansem. Kofunkcją dla kofunkcji danego kąta jest funkcja tego kąta, gdyż kątem dopełniającym do kąta dopełniającego dany kąt jest on sam – dlatego kofunkcją dla kosinusa, kotangensa, czy kosekansa są odpowiednio sinus, tangens i sekans. Analogiczne uwagi obowiązują dla funkcji cyklometrycznych, hiperbolicznych oraz area.
Kąty związane z okręgiem.
Dowolny kąt, który wycina z okręgu ustalony łuk, nazywa się opartym na tym łuku. Kąt, którego wierzchołek leży w środku danego okręgu, nazywa się środkowym; ponieważ okrąg jest zbiorem punktów równoodległych od jego środka, to „ilość” punktów (długość łuku) wspólna z danym kątem środkowym w stosunku do ich odległości od środka opisuje „rozmiar” tego kąta – obserwacja ta została wykorzystana do określenia miary łukowej dowolnego kąta, jak przedstawiono to wyżej. Kątem wpisanym w ustalony okrąg nazywa się dowolny kąt, którego wierzchołek leży na tym okręgu, a jego ramiona są zarazem jego siecznymi, z kolei kąt dopisany do okręgu w wybranym jego punkcie, to kąt ostry o wierzchołku w tymże punkcie, którego jedno ramię jest sieczną, a drugie – styczną wspomnianego okręgu; można go traktować jako zdegenerowany przypadek kąta wpisanego, w którym jedna z siecznych staje się styczną.
Uogólnienia.
Definiuje się również kąty między innymi płaskimi figurami geometrycznymi niż (pół)proste: tego samego rodzaju, np. wektorami (analogicznie), krzywymi (w danym punkcie, w tym okręgami: jako kąt między stycznymi, o ile istnieją i są wyznaczone jednoznacznie).
Rozpatruje się także pojęcie kąta w przestrzeni trójwymiarowej i wielowymiarowej, np. między płaszczyznami (definiowane np. za pomocą wektorów normalnych), czy prostą i płaszczyzną (jako kąt między prostą a jej rzutem prostopadłym na płaszczyznę).

</doc>
<doc id="30217" url="https://pl.wikipedia.org/wiki?curid=30217" title="Ariadna">
Ariadna

Ariadna (gr. Ariádnē, łac. Ariadne) – w mitologii greckiej córka króla Krety Minosa i Pazyfae, która pomogła Tezeuszowi wydostać się z labiryntu. Kłębek nici, którą rozwijał, chodząc po Labiryncie, ułatwił mu znalezienie drogi powrotnej. Stąd popularny związek frazeologiczny – "nić Ariadny".
Tezeusz, po zabiciu Minotaura wracając do Aten, zabrał ze sobą Ariadnę, którą obiecał poślubić, lecz po drodze pozostawił ją na wyspie Naksos, z rozkazu Dionizosa, który pragnął ją pojąć za żonę.
Inna wersja mitu podaje, że Tezeusz porzucił Ariadnę podczas snu na tejże wyspie ponieważ znudziła mu się. Dionizos, przejeżdżając ze swoim orszakiem, zobaczył ją śpiącą i zakochał się w niej od pierwszego wejrzenia. Zabrał ją ze sobą na Olimp i pojął za żonę. Jako dar ślubny ofiarował jej wykonany przez Hefajstosa złoty diadem, który później stał się konstelacją niebieską zwaną Koroną Północną.
Historię Ariadny, podobnie, jak miało to miejsce w przypadku wielu innych mitów, wykorzystali również twórcy opery, m.in.: Claudio Monteverdi, Nicola Porpora oraz Richard Strauss. Natomiast opera Dariusa Milhauda "Porzucenie Ariadny" jest jedną z najkrótszych w historii. Jednym z przedstawień rzeźbiarskich królewny jest dzieło "Śpiąca Ariadna".

</doc>
<doc id="30220" url="https://pl.wikipedia.org/wiki?curid=30220" title="Kąt prosty">
Kąt prosty

Kąt prosty – kąt płaski przystający do swojego kąta przyległego; równoważnie: połowa kąta półpełnego.
W zależności od przyjętej jednostki miara łukowa kąta prostego wynosi odpowiednio: "π"/2 rad (radian), 90° (stopień), 100g (grad). W polskiej literaturze matematycznej kąt prosty oznacza się kropką, w literaturze krajów anglojęzycznych stosuje się oznaczenie kwadracikiem (zob. rys. obok).
Kąty proste występują w wielu regularnych figurach geometrycznych. Figury, w których wszystkie cztery kąty są proste to kwadrat i prostokąt. Trójkąt prostokątny ma jeden kąt prosty pomiędzy bokami zwanymi przyprostokątnymi. Przekątne takich figur jak kwadrat, romb i deltoid przecinają się pod kątem prostym.
Kąt płaski między dwoma niezerowymi wektorami płaszczyznowymi jest prosty wtedy i tylko wtedy, gdy ich iloczyn skalarny jest równy zeru.

</doc>
<doc id="30221" url="https://pl.wikipedia.org/wiki?curid=30221" title="Kąt ostry">
Kąt ostry



</doc>
<doc id="30222" url="https://pl.wikipedia.org/wiki?curid=30222" title="Kąt rozwarty">
Kąt rozwarty



</doc>
<doc id="30223" url="https://pl.wikipedia.org/wiki?curid=30223" title="Brzeg (geometria)">
Brzeg (geometria)



</doc>
<doc id="30225" url="https://pl.wikipedia.org/wiki?curid=30225" title="Wnętrze (matematyka)">
Wnętrze (matematyka)

Wnętrze zbioru (figury, bryły) formula_1 – pojęcie w geometrii lub topologii; zbiór punktów wewnętrznych podzbioru przestrzeni, czyli tych punktów, które należą do niego wraz z pewnym swoim otoczeniem.
Wnętrze zbioru formula_1 oznacza się przez formula_3 formula_4 lub formula_5
Własności.
Z definicji wnętrza zbioru wynikają bezpośrednio poniższe jego własności.
Wnętrze zbioru zależy od topologii – jeżeli na przestrzeni dane są dwie różne topologie, to ten sam zbiór może być wnętrzem w jednej topologii, a w innej nie.
W przestrzeni metrycznej punkt formula_21 zbioru formula_1 jest punktem wewnętrznym wtedy i tylko wtedy, gdy istnieje kula o środku w punkcie formula_21 całkowicie zawarta w zbiorze formula_7
Operacja wnętrza a topologia.
Jeżeli operację brania wnętrza zbioru przyjmiemy jako pewną operację pierwotną na zbiorach, która spełnia warunki 5, 6, 7 oraz warunek formula_33 gdzie formula_34 oznacza całą przestrzeń, to może ona posłużyć do zdefiniowania topologii przez operację wnętrza w zbiorze formula_34.

</doc>
<doc id="30226" url="https://pl.wikipedia.org/wiki?curid=30226" title="Otoczenie punktu">
Otoczenie punktu



</doc>
<doc id="30228" url="https://pl.wikipedia.org/wiki?curid=30228" title="Zewnętrze">
Zewnętrze

Zewnętrze zbioru "F" – zbiór takich punktów przestrzeni topologicznej, dla których istnieje otoczenie rozłączne z "F".
Zgodnie z definicją zewnętrze zbioru jest więc wnętrzem dopełnienia tego zbioru.

</doc>
<doc id="30230" url="https://pl.wikipedia.org/wiki?curid=30230" title="Figura domknięta">
Figura domknięta



</doc>
<doc id="30231" url="https://pl.wikipedia.org/wiki?curid=30231" title="Figura otwarta">
Figura otwarta



</doc>
<doc id="30232" url="https://pl.wikipedia.org/wiki?curid=30232" title="Bryła domknięta">
Bryła domknięta



</doc>
<doc id="30233" url="https://pl.wikipedia.org/wiki?curid=30233" title="Bryła otwarta">
Bryła otwarta



</doc>
<doc id="30234" url="https://pl.wikipedia.org/wiki?curid=30234" title="Trójkąt równoboczny">
Trójkąt równoboczny

Trójkąt równoboczny – trójkąt, którego wszystkie boki mają taką samą długość; szczególny przypadek trójkąta równoramiennego. Jest przykładem wielokąta foremnego.
Niech formula_1 oznacza bok trójkąta równobocznego. Wówczas trójkąt ma następujące własności:
Zależności liczbowe w trójkącie równobocznym.
Niech dodatkowo formula_8 oznaczają odpowiednio obwód okręgu wpisanego i opisanego, zaś formula_9 – odpowiednio pole koła wpisanego i opisanego.
!formula_10
!formula_1
!formula_12
!formula_13
!formula_14
!formula_15
!formula_16
!formula_17
!formula_18
!formula_19
!formula_1
!formula_12
!formula_13
!formula_14
!formula_15
!formula_16
!formula_17
!formula_18

</doc>
<doc id="30235" url="https://pl.wikipedia.org/wiki?curid=30235" title="Obwód (geometria)">
Obwód (geometria)

Obwód – długość krzywej będącej brzegiem danej figury płaskiej.
Wzory na obwód dla kilku figur:

</doc>
<doc id="30238" url="https://pl.wikipedia.org/wiki?curid=30238" title="Wielka Rafa Koralowa">
Wielka Rafa Koralowa

Wielka Rafa Koralowa (ang. "Great Barrier Reef") – największa na świecie rafa koralowa, położona wzdłuż północno-wschodnich wybrzeży Australii, na Morzu Koralowym.
Największa na Ziemi pojedyncza struktura wytworzona przez organizmy żywe, widoczna z kosmosu jako biała smuga na tle błękitnego oceanu.
Rafa znana była Aborygenom, a przez Europejczyków została odkryta 11 czerwca 1770 roku, kiedy brytyjski żeglarz James Cook (1728–1779) na okręcie „Endeavour” przypłynął do Australii podczas swojej pierwszej wyprawy na południe w latach 1768–1771.
W 1975 roku utworzono park morski – Park Morski Wielkiej Rafy Koralowej (). W 1981 roku Wielka Rafa Koralowa została wpisana na listę światowego dziedzictwa UNESCO.
Geografia.
Położenie.
Wielka Rafa Koralowa leży wzdłuż północno-wschodnich wybrzeży Australii na terenie stanu Queensland. Rozciąga się na przestrzeni ponad 2300 km (od 10°S do 24°S) na Morzu Koralowym na Pacyfiku od Cieśniny Torresa przed Papuą-Nową Gwineą do Lady Elliot Island, leżącej ok. 75 km na północny wschód od Bundabergu. Leży w różnych odległościach od brzegów Australii, wahających się od 15 km (przy Cairns) do 250 km (przy Gladstone), i rozciąga się na powierzchni ponad 346 tysięcy km².
Wielka Rafa Koralowa dzielona jest na cztery regiony:
Rafa widoczna jest gołym okiem z kosmosu.
Powstanie Wielkiej Rafy Koralowej.
Rafa powstaje z nagromadzenia się szkieletów wapiennych organizmów rafotwórczych, przede wszystkim koralowców. Rafy powstają w określonych warunkach:
Średni roczny przyrost rafy to 5–8 mm, który w idealnych warunkach może dochodzić do 15 mm.
Do powstania Wielkiej Rafy Koralowej przyczyniły się następujące czynniki:
Według teorii wędrówki kontynentów, po oderwaniu się od Antarktydy po rozpadzie Gondwany, Australia przesuwała się w okresie kenozoiku na północ w tempie 7 cm rocznie. Wschodnia Australia uległa wyniesieniu, a działalność wulkaniczna natężyła się – wiele z ówczesnych wulkanów stało się wyspami wulkanicznymi. Proces wyniesienia i denudacji trwający 50 milionów lat dostarczył budulca dla utworzenia się szelfu kontynentalnego. Po uformowaniu się basenu Morza Koralowego, w wodach Morza rozwinęły się pierwsze koralowce, jednak zbyt niska temperatura wody nie pozwoliła na ich bujny rozwój. Dopiero po przesunięciu się Australii ok. 25 milionów lat temu dalej na północ w obszar klimatu tropikalnego rafa zaczęła się rozwijać. Wskutek zmian temperatury, poziomu wód i ruchów geologicznych, pierwsze rafy koralowe uległy częściowemu zniszczeniu, a obecna Wielka Rafa Koralowa rozwinęła się na ich pozostałościach.
Wiek najstarszych depozytów rafy szacowany jest na 500–600 tys. lat. Współczesna rafa barierowa zaczęła rozwijać się ok. 9 tys. lat temu.
Struktura.
Wielka Rafa Koralowa nie jest ciągłym, jednolitym tworem, lecz obejmuje ponad 3000 pojedynczych raf (2900 na terenie Parku Morskiego i ok. 750 w obrębie Cieśniny Torresa), ok. 1000 wysp (np. Whitsunday Islands czy Dunk Island), a także wiele obszarów mielizn. Pojedyncze rafy mają różne kształty – jedne przypominają kształtem nerki i mają laguny (np. Bowden Reef), inne – wstęgi (np. Ribbon Reefs) a inne to płaskie platformy bez lagun. W obszarze Wielkiej Rafy nie występują samodzielne atole.
Szerokość rafy wynosi od 2 do 150 km. Badania przeprowadzone na rafie wykazały, że grubość tworzącej ją warstwy koralowca przekracza 500 m.
Między Wielką Rafą Koralową i wybrzeżem rozciągają się laguny. Ten obszar płycizn, który rzadko przekracza głębokość 100 m, pokrywa zamuloną warstwę chronioną przez przybrzeżne rafy. Od strony morza, zbocze rafy opada stromo na tysiące metrów w głąb morza. Rafa jest w tym miejscu narażona na działanie fal i wiatrów. Jednocześnie w miejscach, gdzie fale i temperatury są ekstremalne, rafy tracą największe ilości budulca. Duża część luźnego materiału zostaje ponownie związana i tworzy „nowe skały”. Rafa poddawana jest w ten sposób stałemu procesowi niszczenia i odbudowy.
Klimat.
Wielka Rafa Koralowa leży w całości w strefie klimatu tropikalnego, w strefie pasatów i w strefie cyklonów tropikalnych – tajfunów, które pojawiają się w okresie od listopada do maja. Dominującymi wiatrami są południowo-wschodnie pasaty, wiejące w okresie od kwietnia do października.
Nasilenie opadów zróżnicowane jest wraz z porą roku i położeniem geograficznym. Największe opady deszczów występują w lutym i marcu (jesienią). Najmniejsze opady notowane są pomiędzy marcem a październikiem. Na opady ma również wpływ zjawisko El Niño.
Fauna i flora.
W wodach rafy żyje ok. 600 gatunków koralowców, 1625 gatunków ryb, 3000 gatunków mięczaków, 630 gatunków szkarłupni, 6 gatunków żółwi morskich, 30 gatunków wielorybów i delfinów, 133 gatunków rekinów i mant, 14 gatunków węży morskich oraz jedna z największych populacji diugoni. Większe wyspy pokryte są gęstą roślinnością tropikalną.
Fauna morska.
Wiele z występujących tu gatunków zwierząt jest objętych ochroną, cześć jest zagrożona wyginięciem:
Bielenie korali.
Swoje wyraziste kolory koralowce zawdzięczają obecności w ich tkankach fotosyntetyzujących alg zooksantelli, które żyją z nimi w symbiozie, dostarczając im produkty syntezy w zamian za dostęp do światła. Algi opuszczają koralowce, kiedy wzrasta temperatura wody lub poziom jej zanieczyszczenia, a także w przypadku chorób koralowców. Koralowiec traci wówczas główne źródło pożywienia, zaczyna głodować i traci barwę – ulega wybieleniu (ang. "coral bleaching") – jego tkanki stają się przezroczyste i uwidaczniają jego biały szkielet. Jeśli niesprzyjające warunki będą krótkotrwałe, algi powrócą do koralowca, który jednak będzie bardziej podatny na choroby. Jeśli niesprzyjające warunki będą miały charakter przewlekły (kilka tygodni), koralowiec umrze z głodu.
W ciągu ostatnich dwóch dekad na całym świecie miały miejsce procesy masowego bielenia koralowców. Wielka Rafa Koralowa ulegała bieleniu siedmiokrotnie, przy czym najbardziej dramatyczne w skutkach bielenia wystąpiły w latach 1981–1982, 1997–98, 2001–02, i 2014-2017. Główną przyczyną bielenia był wzrost temperatury wody, dodatkowy wzmocniony przez El Niño. W 1998 wystąpiło ono głównie w regionach nadbrzeżnych, dotykając najciężej środkowe i południowe części rafy. Objęło w różnym stopniu 55% rafy. W 2002 blaknięcie objęło więcej regionów (prawie 60 koralowców blakło w jakimś stopniu), w tym te centralne obszary, które nie wyblakły w 1998. Wówczas ponad 30% raf doświadczyło stresu temperaturowego w zakresie 8-16 DWH. Jednak tylko 5% koralowców obumarło.
Ostatnie blaknięcie było najpoważniejsze. Najsilniej wystąpiło na 1000-kilometrowym odcinku północnym, odznaczając się silnym gradientem na osi północ-południe. Ze 171 monitorowanych raf tworzących Wielką Rafę 85% zostało dotkniętych blaknięciem. Ponad 60% koralowców wyblakło zupełnie. Niespełna 10% rafy nie było ani trochę objęte zjawiskiem. Biorąc pod uwagę łączny zasięg zjawiska, niemal cała Wielka Rafa Koralowa została nim dotknięta. Doznany stres temperaturowy sięgał nawet 15 DWH. Południowa część Wielkiej Rafy została słabiej dotknięta blaknięciem najprawdopodobniej dzięki przejściu burzy tropikalnej po cyklonie Winston w 2016. Ochłodził on tamtejsze wody o kilka stopni Celsjusza. Naukowcy uważają, że Wielka Rafa Koralowa najpewniej już nigdy nie wróci do stanu sprzed 2016.
Symbioza ryb.
Ryby zamieszkujące rafę koralową zbierają się czasami i czekają wspólnie na pojawienie się określonych gatunków krewetek lub wargaczy. Stworzenia te uwalniają większe ryby od pasożytów i usuwają martwe tkanki. Z takiego układu korzystają obie strony – krewetki, które mają stałe źródło pożywienia oraz ryby pozostające dzięki nim przy życiu.
Kolejnym przykładem symbiozy jest współpraca ryb z rodziny Gobiidae, czyli babkowatych, i krewetek z rodziny Alpheidae. Krewetka posiada asymetryczne, silne kleszcze (cecha rodziny Alpheidae). Wykopuje ona nimi tunel, który potem zamieszkuje wspólnie z rybami z rodziny Gobiidae. O każdym niebezpieczeństwie dobrze widzące ryby babkowate powiadamiają niemal ślepe krewetki, uderzając je ogonem po czułkach. Oba gatunki unikają w ten sposób zagrożenia, chroniąc się we współdzielonej jamie.
Flora i fauna wysp.
Wiele gatunków zwierząt i roślin występujących na wyspach jest objętych ochroną, cześć jest zagrożona wyginięciem:
Ochrona Wielkiej Rafy Koralowej.
Od 26 października 1981 roku, rafa jest objęta ochroną jako park morski (ang. "Great Barrier Reef Marine Park"). W 1981 roku rafa została wpisana na listę światowego dziedzictwa UNESCO.
Park Narodowy.
W 1975 roku Australia przyjęła prawo o ustanowieniu narodowego Parku Morskiego Wielkiej Rafy Koralowej (ang. "Great Barrier Reef Marine Park Act 1975"). Zarządzaniem rafą zajmują się władze Parku (ang. "Great Barrier Reef Marine Park Authority"), które współpracują z rządem stanu Queensland.
Co pięć lat zarząd parku publikuje raport "Great Barrier Reef Outlook Report" wymagany przez Akt z 1975 roku, w którym przedstawia analizę stanu rafy, jej zagrożeń oraz prognozę na najbliższe lata. Ostatni raport z 2014 roku, za największe zagrożenia dla rafy uznaje zmiany klimatyczne, spływ powierzchniowy i rozwój wybrzeża, a w dalszej kolejności rybołówstwo i kłusownictwo.

</doc>
<doc id="30241" url="https://pl.wikipedia.org/wiki?curid=30241" title="830">
830



</doc>
<doc id="30243" url="https://pl.wikipedia.org/wiki?curid=30243" title="831">
831



</doc>
<doc id="30245" url="https://pl.wikipedia.org/wiki?curid=30245" title="832">
832



</doc>
<doc id="30246" url="https://pl.wikipedia.org/wiki?curid=30246" title="833">
833



</doc>
<doc id="30247" url="https://pl.wikipedia.org/wiki?curid=30247" title="834">
834



</doc>
<doc id="30248" url="https://pl.wikipedia.org/wiki?curid=30248" title="835">
835



</doc>
<doc id="30249" url="https://pl.wikipedia.org/wiki?curid=30249" title="836">
836



</doc>
<doc id="30250" url="https://pl.wikipedia.org/wiki?curid=30250" title="Ovide Decroly">
Ovide Decroly

Ovide Decroly (ur. 23 lipca 1871 w Ronse, zm. 10 września 1932 w Uccle) − belgijski psychiatra, psycholog i pedagog. 
W 1901 roku założył Instytut Nauczania Specjalnego w Brukseli, przeznaczony dla dzieci odbiegających od normy. W 1907 roku otworzył szkołę nauczania początkowego własnej koncepcji, w której stosowano metodę tzw. „ośrodków zainteresowań”. Według tych założeń odrzucano podział materiału na przedmioty i lekcje, a podejmowano zagadnienia odpowiadające naturalnym zainteresowaniom dzieci, wyzwalając aktywność w zdobywaniu wiedzy. Zgodnie z tymi założeniami zreformowano system nauczania w szkołach brukselskich. 
Głosił potrzebę wychowania „dla życia przez życie”. Jego założenia systemu dydaktycznego zrywały z rutyną szkoły tradycyjnej, odwoływał się do otaczającej dziecko rzeczywistości przyrodniczej i społecznej, uwzględniał zainteresowania, potrzebę aktywności dzieci. 
Uważał, iż programy szkolne były źle dostosowane co do potrzeb dziecka, ponieważ były między sobą niewystarczająco powiązane, miały niewiele wspólnego z dziecięcymi zainteresowaniami, przez co dzieciom wydawały się sztuczne i bezsensowne. 

</doc>
<doc id="30251" url="https://pl.wikipedia.org/wiki?curid=30251" title="837">
837



</doc>
<doc id="30252" url="https://pl.wikipedia.org/wiki?curid=30252" title="838">
838

Zmarli.
" data przybliżona:"

</doc>
<doc id="30253" url="https://pl.wikipedia.org/wiki?curid=30253" title="839">
839



</doc>
<doc id="30254" url="https://pl.wikipedia.org/wiki?curid=30254" title="Sześciokąt foremny">
Sześciokąt foremny



</doc>
<doc id="30255" url="https://pl.wikipedia.org/wiki?curid=30255" title="Bronisław Prugar-Ketling">
Bronisław Prugar-Ketling

Bronisław Prugar-Ketling (ur. 2 lipca 1891 w Trześniowie, zm. 18 lutego 1948 w Warszawie) – generał dywizji Wojska Polskiego.
Życiorys.
Pochodzenie, młodość i edukacja.
Pochodził z rodziny Prugarów, osiadłej w Trześniowie ok. XV wieku. Urodził się 2 lipca 1891 w Trześniowie jako syn Karola Prugara (tamtejszy rolnik) i Ludwiki z domu Rymarowicz. Po śmierci ojca był wychowywany przez stryja Wojciecha, księdza, wieloletniego proboszcza parafii Trójcy Przenajświętszej w Babicach. Uczył się w szkole podstawowej w Jaćmierzu. W 1910 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Józef Hukiewicz, Władysław Kubala, Stefan Mozołowski, Antoni Nahurski). Po zdaniu matury odbył służbę wojskową w wymiarze jednego roku. Przed I wojną światową od 1910 do 1914 studiował na Wydziale Prawa i Umiejętności Politycznych Uniwersytetu Franciszkańskiego we Lwowie.
Działalność niepodległościowa.
W młodości w rodzinnym Trześniowie założył Drużyny Bartoszowe, którym był naczelnikiem. Ponadto założył kilka drużyn DB w powiatach sanockim, brzozowskim, przemyskim. W 1913 ukończył dwa kursy wojskowe (w Brzuchowicach i Dublanach), po czym mianowany rotnikiem i podchorążym. Następnie był rotnikiem także w Sanockiej Chorągwi Drużyn Bartoszowych, założonej 3 sierpnia 1911. Był instruktorem DB w powiatach sanockim, brzozowskim i przemyskim. Został mianowany przez komisarza Chorągwi Sanockiej DB Bronisława Tustanowskiego na stopień podchorążego.
W czasie I wojny światowej służył w c. i k. armii. Jego oddziałem macierzystym był pułk piechoty nr 89. Na stopień podporucznika został mianowany ze starszeństwem z 1 stycznia 1916 w korpusie oficerów rezerwy piechoty. Został dwukrotnie ranny, w 1916 dostał się do niewoli rosyjskiej. Po ucieczce z niewoli w 1917, wstąpił do Polskiej Organizacji Wojskowej, w wyniku choroby został ewakuowany, przedostał się przez Murmańsk i Anglię do Francji. Tam w 1918 wstąpił do Armii Hallera i dostąpił stopnia kapitana. Od lipca do listopada tego roku był dowódcą kompanii, a następnie dowódcą III batalionu 2 pułku strzelców polskich (po powrocie do kraju przemianowanym na 44 pułk piechoty Strzelców Kresowych).
Służba w Wojsku Polskim.
W 1919 wraz z armią Hallera powrócił do niepodległej II Rzeczypospolitej. Na czele batalionu wziął udział w wojnie polsko-bolszewickiej. Po wojnie zrezygnował z doktoryzowania się z prawa.
2 stycznia 1920 został słuchaczem II Kursu Wojennej Szkoły Sztabu Generalnego. W połowie kwietnia 1920 skierowany został na front celem odbycia praktyki sztabowej. Pełnił obowiązki szefa Oddziału Operacyjnego w Sztabie Grupy Operacyjnej płk. szt. gen. Józefa Rybaka, która wchodziła w skład 3 Armii gen. por. Edwarda Śmigłego-Rydza. Następnie kierował Oddziałem III Operacyjnym sztabu 4 Armii gen. Leonarda Skierskiego.
W okresie od stycznia do września 1921 kontynuował naukę w Wyższej Szkole Wojennej. Po ukończeniu kursu i otrzymaniu tytuł oficera Sztabu Generalnego został przydzielony do 2 Dywizji Górskiej w Przemyślu na stanowisko szefa sztabu. 15 października 1924 został przeniesiony do Dowództwa Okręgu Korpusu Nr X w Przemyślu na stanowisko szefa Oddziału Ogólnego. Następnie pełnił służbę na stanowisku szefa Oddziału Ogólnego i szefa sztabu Dowództwa Okręgu Korpusu Nr IX w Brześciu. W maju 1927 został przeniesiony do 34 pułku piechoty w Białej Podlaskiej na stanowisko zastępcy dowódcy pułku. W lipcu 1929 został przeniesiony do 45 pułku piechoty Strzelców Kresowych w Równem na stanowisko dowódcy pułku. Od października 1935 do października 1938 był szefem Departamentu Piechoty Ministerstwa Spraw Wojskowych w Warszawie. Od października 1938 do sierpnia 1939 był dowódcą piechoty dywizyjnej 11 Karpackiej Dywizji Piechoty w Stanisławowie.
W czasie kampanii wrześniowej dowodził 11 Karpacką Dywizją Piechoty w składzie Armii „Karpaty”. Dowodzona przez niego dywizja wsławiła się m.in. rozbiciem w nocnym uderzeniu zmotoryzowanego pułku SS „Germania”.
Uniknął niewoli niemieckiej. Przez Węgry przedostał się do Francji, gdzie 11 listopada 1939 został powołany na stanowisko dowódcy 2 Dywizji Strzelców Pieszych. Razem z płk. dypl. Stanisławem Maczkiem został awansowany na generała brygady ze starszeństwem z dniem 15 września 1939.
Na czele dywizji uczestniczył w kampanii francuskiej 1940, z którą walczył w maju i czerwcu 1940 w składzie 45 Korpusu Francuskiego. Dywizja została skierowana na tereny południowo-wschodniej Francji, brała udział m.in. w bitwie o wzgórza Clos du Doubs w Alzacji. Z rozkazu gen. Władysława Sikorskiego 19/20 czerwca 1940 Prugar-Ketling przekroczył granicę Szwajcarii wraz z większością swych wojsk (ok. 12 tys. żołnierzy) i resztę wojny spędził na internowaniu. W tym czasie dbał o morale wojskowe i zwartość oddziałów, a także rozwój osobisty żołnierzy, tworząc w obozach wyższe uczelnie, liceum, gimnazjum, kursy zawodowe. Z jego inicjatywy zorganizowano kadrę dydaktyczną (kierował nią również pochodzący z Sanoka, Adam Vetulani), dzięki której wielu żołnierzy i oficerów zdało maturę, kończyło kursy zawodowe, a ponadto także doktoraty i habilitacje. Dewizą generała było w tym czasie powiedzenie: "Nauka dla Polski, praca dla Szwajcarii". Podczas internowania w Szwajcarii spisał wspomnienia z okresu kampanii wrześniowej pod tytułem "Aby dochować wierności".
Służba w ludowym Wojsku Polskim.
W połowie 1945 podporządkował się Tymczasowemu Rządowi Jedności Narodowej i jesienią tego roku powrócił do Polski. Pełnił funkcje szefa Gabinetu Naczelnego Dowódcy i Ministra Obrony Narodowej, marszałka Polski Michała Roli-Żymierskiego, następnie był przewodniczącym Komisji Delimitacyjnej dla spraw granicy wschodniej, później przewodniczącym Studiów Granicznych, a na koniec szefa Departamentu Piechoty i Kawalerii MON oraz szefa Departamentu Wyszkolenia Bojowego Dowództwa Wojsk Lądowych. 21 lipca 1947 awansowany na stopień generała dywizji.
Zmarł 18 lutego 1948 w wieku 57 lat. Został pochowany w Alei Zasłużonych na Cmentarzu Wojskowym na Powązkach w Warszawie 20 lutego 1948 (kwatera A25-tuje-22).
Mimo awansów dokonanych w Polsce Ludowej, trzy lata po śmierci Bronisława Prugara-Ketlinga, jego osoba została wymieniona w tzw. procesie generałów jako organizator antypaństwowego spisku grupy wyższych oficerów Wojska Polskiego.
Rodzina.
Miał siostry: Bronisławę (po mężu Kołodziej) i Anielę (po mężu Madej). 
16 października 1920 w Sanoku poślubił Marię Annę Borczyk (ur. 1894, córka szewca z Sanoka, Antoniego Borczyka, siostra Czesława), z zawodu nauczycielka, także należąca do Drużyn Bartoszowych), z którą miał synów Bogusława (ur. 1926) i Zygmunta (ur. 1928).
Upamiętnienie.
W 1990 ukazały się wspomnienia gen. Bronisława Prugara-Ketlinga pt. "Aby dochować wierności (Wspomnienia z działań 11 Karpackiej Dywizji Piechoty)".
W sanockiej dzielnicy Błonie imieniem generała Bronisława Prugara-Ketlinga nazwano ulicę w maju 1988, a w powiązaniu z jego działalnością druga ulica została nazwana Aleja Szwajcarii. Budowanej od 1988 Szkole Podstawowej nr 9, działającej od 1991, w dniu 2 czerwca 1993 nadano patronat generała Bronisława Prugara-Ketlinga (w 2001 przemianowana na SP nr 1) (decyzję podjęto w kwietniu 1988, akt erekcyjny wmurowano 30 maja 1988). Obecnie szkoła znajduje się pod adresem Aleja Szwajcarii 5. W budynku szkoły została umieszczona tablica pamiątkowa pamięci generała; inskrypcja głosi: "1891–1947 Bóg Honor Ojczyzna. Generał dywizji Bronisław Prugar-Ketling. Szkołę podstawową budowano w latach 1988–1991 w hołdzie wielkiemu rodakowi. Fundacja Alpy-Karpaty w Sanoku". Z okazji 20-lecia istnienia szkoły w 2011 przy budynku szkoły został zasadzony klon pospolity nazwany „Generał”. W budynku sanockiego ratuszu przy ulicy Rynek 1 znajduje się popiersie Bronisława Prugara-Ketlinga.
W październiku 1973 w Szkole Podstawowej w Trześniowie ustanowiono tablicę pamiątkową ku czci 26 mieszkańców miejscowości poległych podczas wojny, jednocześnie honorującą gen. Prugara-Ketlina. 13 września 1997 Szkoła Podstawowa w Trześniowie otrzymała patronat generała Bronisława Prugara-Ketlinga.
W 2006 ukazała się książka pt. "Generał Bronisław Prugar-Ketling. Wspomnienia syna" autorstwa syna generała, Zygmunta Prugara-Ketlinga.
Trzyletnia wnuczka generała, Alicja, 21 września 2012 dokonała odsłonięcia pomnika „Dla Nich” na murze kwatery 1 Samodzielnej Brygady Spadochronowej na Cmentarzu Wojskowym na Powązkach, poświęconego Żołnierzom Polskich Sił Zbrojnych na Zachodzie.
Decyzją Nr 185/MON Ministra Obrony Narodowej z dnia 5 listopada 2019 gen. dyw. Bronisław Prugar-Ketling został patronem 22 Karpackiego Batalionu Piechoty Górskiej.

</doc>
<doc id="30256" url="https://pl.wikipedia.org/wiki?curid=30256" title="Sześciokąt">
Sześciokąt

Sześciokąt (sześciobok, heksagon) – wielokąt o sześciu bokach i sześciu kątach wewnętrznych. Suma miar kątów w dowolnym sześciokącie jest równa 720°.
Sześciokąt foremny – sześciokąt wypukły o wszystkich bokach równej długości i wszystkich kątach równych.
Ma on następujące własności (formula_1 jest długością boku sześciokąta):
Sześciokąty foremne stanowią ściany różnych wielościanów, m.in. czworościanu ściętego, ośmiościanu ściętego i dwudziestościanu ściętego.

</doc>
<doc id="30258" url="https://pl.wikipedia.org/wiki?curid=30258" title="Trójkąt równoramienny">
Trójkąt równoramienny

Trójkąt równoramienny – trójkąt o (co najmniej) dwóch bokach równej długości. Te dwa boki zwane są ramionami trójkąta, trzeci bok jego podstawą. Kąty przy podstawie są przystające a ich miara jest mniejsza od miary kąta prostego.
Trójkąt równoramienny posiada (co najmniej jedną) oś symetrii – przecina ona podstawę w połowie długości i przechodzi przez wierzchołek łączący ramiona. Oś symetrii pokrywa się z wysokością, środkową, dwusieczną i symetralną opuszczonymi na podstawę.
Szczególne przypadki trójkąta równoramiennego:
Związki metryczne.
Zależność między kątami
Zależność między długością podstawy i ramienia:
Pole trójkąta równoramiennego:
gdzie:

</doc>
<doc id="30259" url="https://pl.wikipedia.org/wiki?curid=30259" title="Trójkąt prostokątny">
Trójkąt prostokątny

Trójkąt prostokątny – trójkąt, którego jeden z kątów wewnętrznych jest prosty.
Dwa boki trójkąta wyznaczające ramiona kąta prostego nazywane są przyprostokątnymi, trzeci bok przeciwprostokątną.
Szczególnym rodzajem trójkąta prostokątnego jest trójkąt pitagorejski, tj. taki, w którym długości boków są liczbami naturalnymi. Najprostszy z nich to trójkąt egipski o stosunkach długości boków 3:4:5.
Trójkąt prostokątny jest figurą, na której opierają się podstawowe definicje funkcji trygonometrycznych kątów przy przeciwprostokątnej.
Związki metryczne.
Dowód: Zgodnie z wzorem na różnicę kwadratów: formula_8 Z twierdzenia Pitagorasa wynika: formula_9 Zatem z wzorów na pole trójkąta: formula_10 i formula_11
Dowód: Z wzoru na promień okręgu wpisanego: formula_14 formula_15 formula_16 gdzie formula_17 to długości odcinków, na które wysokość dzieli formula_18 Zatem formula_19 formula_20
co wynika z twierdzenia Pitagorasa i podobieństwa trójkątów.

</doc>
<doc id="30260" url="https://pl.wikipedia.org/wiki?curid=30260" title="Przyprostokątna">
Przyprostokątna



</doc>
<doc id="30261" url="https://pl.wikipedia.org/wiki?curid=30261" title="Przeciwprostokątna">
Przeciwprostokątna



</doc>
<doc id="30262" url="https://pl.wikipedia.org/wiki?curid=30262" title="Karol Wielki">
Karol Wielki

Karol I Wielki (, , ; ur. 2 kwietnia 742 lub 747, zm. 28 stycznia 814 w Akwizgranie) – król Franków i Longobardów, cesarz rzymski od 25 grudnia 800. Wnuk Karola Młota, syn Pepina Krótkiego z dynastii Karolingów i Bertrady z Laon – córki Heriberta, hrabiego Laon. Błogosławiony Kościoła katolickiego.
Stworzył pierwsze europejskie imperium od czasu upadku cesarstwa zachodniorzymskiego (476). Przydomek zawdzięczał nie tylko dokonaniom, ale i posturze – przeprowadzone w 1861 roku pomiary szkieletu władcy sugerowały, że miał on 192 cm wzrostu, jednak przeprowadzone w 2010 badania rentgenowskie i tomograficzne szkieletu wykazały, że w rzeczywistości miał 184 cm (jak na swoje czasy był jednak bardzo wysoki, taki wzrost miało tylko ok. 1% męskiej populacji). Od jego imienia pochodzi w języku polskim słowo król.
Imperium Karola Wielkiego.
Początki.
Państwo karolińskie powstało w wyniku sukcesu Pepinidów – wielkiego arystokratycznego rodu frankijskiego – pochodzącego z Austrazji, wschodniej części królestwa Franków. Historia rodu datuje się na początek VII wieku, ale władzę nad królestwem umocnili najbardziej Pepin II Herstalski oraz jego syn Karol Młot. Pepin II w latach 687–710 przejął kontrolę nad całą Austrazją i podbił Neustrię. Karol przydomek Młot otrzymał dzięki swym dokonaniom wojennym. Stworzył podwaliny systemu karolińskiego i jako pierwszy rozszerzył wpływy terytorialne rodu w Europie. Działania Karola zmierzały do rozszerzenia wpływów Karolingów poza granice państwa Franków i aneksji księstw peryferyjnych.
Karol Wielki urodził się prawdopodobnie w Akwizgranie. Po śmierci syna Karola Młota, Pepina Krótkiego (Małego), w 768 r. władzą we frankijskim królestwie podzielili się – zgodnie z obowiązującym zwyczajem, według którego państwo było dziedziczną własnością rodu panującego (patrymonium) – dwaj synowie zmarłego władcy: Karloman i Karol (imię otrzymał na cześć słynnego dziada). Karol został ogłoszony królem w Noyon 9 października 768 r. Obaj odebrali przysięgę wierności od możnowładców swojej części królestwa. Stosunki między braćmi były napięte i opierały się na współzawodnictwie, pomimo wysiłków czynionych przez ich matkę Bertradę. Każdy dążył do zajęcia w rodzinie królewskiej pierwszego miejsca. Obaj nadali swemu pierworodnemu synowi królewskie imię Pepin. W następnym roku Karol poprowadził swoją pierwszą wyprawę wojenną, przeciwko zbuntowanym Akwitańczykom pod wodzą księcia Hunolda; Karloman odmówił bratu pomocy.
Po nieporozumieniach z bratem rozpoczął politykę ekspansji, opierając się na potencjale wojskowym królestwa i umieszczając na podbitych terenach nowych funkcjonariuszy. Podboje były prowadzone we wszystkich kierunkach, bez ogólnego planu. Reagował na wydarzenia w zależności od koniunktury. Zaanektował królestwo Longobardów, a następnie próbował interweniować w Hiszpanii przeciw muzułmanom (zob. arabski podbój Hiszpanii). Później chciał przejąć kontrolę nad całą Germanią, ale po łatwym podboju Bawarii podbój Saksonii okazał się dużo trudniejszy. Dążył do realizacji koncepcji stworzenia nowego cesarstwa zachodniego, jednak bardziej chrześcijańskiego niż „rzymskiego”.
Po trzech latach panowania, 4 (lub 5) grudnia 771 zmarł Karloman i Karol pospiesznie objął samodzielne rządy (lekceważąc prawa swego bratanka Pepina), które trwały przeszło czterdzieści lat. Karol dzięki swej determinacji stał się jedynym władcą w królestwie swego ojca. Ponieważ nie musiał prowadzić wojen domowych, mógł skupić się na ekspansji zewnętrznej.
Niemal cały okres panowania Karola wypełniony był wojnami toczonymi na rubieżach i poza granicami jego państwa. Podczas panowania przeprowadził 54 kampanie wojenne, a w połowie z nich przewodził osobiście. W trakcie walk z zamieszkującymi Półwysep Iberyjski Arabami (m.in. w 778 i 795 roku) oraz Sasami (779–804) zdołał rozszerzyć panowanie na obszarze od rzeki Ebro w Hiszpanii, aż za Ren. W granicach imperium znalazły się też samodzielna dotąd Bawaria oraz północna i środkowa Italia, dokąd wyruszył na wezwanie papieża. Po złamaniu potęgi Longobardów ogłosił się ich władcą. Zwierzchnictwo Karola uznać musiały również plemiona słowiańskie znad Łaby i Soławy (w latach 781 i 789). W latach 791–796 wojska Karola rozbiły chanat Awarski, który zagrażał zarówno Frankom, jak i Słowianom.
Rozkwit imperium.
Monarchia Karola Wielkiego obejmowała pod koniec jego panowania obszar liczący ponad milion km². W szczytowym okresie rozwoju imperium Karola Wielkiego obejmowało tereny dzisiejszych państw:
Administrowanie tak ogromnym państwem było trudne. Utrzymany został funkcjonujący jeszcze za Merowingów podział na ziemie oraz powiaty, ale obok niego wprowadzono hrabstwa jako mniejsze jednostki terytorialnego zarządu, które podlegały urzędnikom mianowanym i odwoływanym przez władcę. Na kresach monarchii zorganizowano marchie, na czele których stanęli margrabiowie o szerokich kompetencjach wojskowych. Marchie te (Duńska, Friulska, Hiszpańska, Bretońska, Panońska) – były zaporą militarną blokującą ludom pogańskim i muzułmanom wstęp na ziemie państwa karolińskiego.
Sukcesy militarne uczyniły z Karola najpotężniejszego władcę Europy Zachodniej. Zbudowane przez niego imperium, zamieszkane przez ludność romańską i germańską, zróżnicowane pod względem gospodarczym i społecznym, było w praktyce zlepkiem wielu podbitych plemion i ziem, w których nie wygasły ani poczucie odrębności, ani tęsknota za samodzielnością. Świadomy tego władca próbował zunifikować imperium, wprowadzając m.in. jednolite prawo frankijskie, nowy podział administracyjny czy zreformowany system monetarny oparty na srebrnym denarze. Najtrwalszym fundamentem jedności była jednak silna władza monarchy oraz wspólnota wiary i kultury chrześcijańskiej.
Podboje swe Karol argumentował chęcią rozprzestrzeniania wiary. Jednak były to działania wielce brutalne. Podczas wojen saskich w 799/800 roku kazał ściąć 4500 jeńców saskich za bunt ich rodaków przeciwko niemu.
Pod energicznymi rządami Karola państwo frankijskie nabrało wszelkich cech mocarstwa. Do pełni potęgi brakowało Karolowi jedynie tytułu cesarskiego. Otrzymał go w Boże Narodzenie 800 roku w Rzymie z rąk papieża Leona III. Był to cios dla Bizancjum, którego władcy tytułowali się cesarzami rzymskimi. Dopiero po dwunastu latach Konstantynopol uznał tytuł cesarski Karola (zob. pokój w Akwizgranie z 812 r.). Nie doszło też do wskrzeszenia cesarstwa uniwersalnego, obejmującego zarówno Zachód, jak i Wschód, do czego doprowadzić miał planowany ślub Karola z bizantyjską cesarzową Ireną. Ostateczny podział chrześcijańskiego świata na dwa niezależne ośrodki władzy stał się faktem. Centrum odnowionego cesarstwa zachodniego mieściło się jednak nie w Rzymie, lecz w Akwizgranie.
Karol Wielki, pomimo licznych namów, utrzymywał, że nie chce zostać cesarzem. Wykazywał postawę podobną Oktawianowi Augustowi – chciał pokazać swą skromność. Papież, podczas pobytu w kościele (obchodów Świąt), po prostu nałożył mu na głowę diadem cesarski, złożył hołd, a lud zaczął wiwatować. Panuje mylny pogląd, iż Karol Wielki był nieświadomy, że papież planuje go koronować. W istocie cała ceremonia była zaplanowana dużo wcześniej prawdopodobnie w Akwizgranie. Karol Wielki, chcąc legalnie używać tytułu imperatora, potrzebował fortelu, który by mu to umożliwił – z tego względu, że jedynymi osobami mającymi prawo tytułować się cesarzami rzymskimi byli władcy Bizancjum. Karol Wielki nie dziedziczył tego tytułu jak oni i nie miał do niego formalnego prawa. Z pomocą papieża, pomazańca, najwyższego przedstawiciela Boga, dokonała się koronacja Karola „z woli Boga”. Dzięki temu nikt (poza Bizantyjczykami) nie ośmielał się kwestionować jego tytułu, gdyż był w ówczesnym mniemaniu sankcjonowany przez wolę boską.
W okresie rządów Karola Wielkiego podział świata na rzymski oraz barbarzyński został zastąpiony podziałem na świat chrześcijański (cywilizowany) i pogański (barbarzyński). Cały chrześcijański Zachód czuł się oblegany i nieustannie nękany przez rozmaitych pogańskich wrogów. Zagrożenie to pomogło mieszkańcom państwa karolińskiego w wyrobieniu poczucia własnej tożsamości. To właśnie w tym czasie na kartach jednej z kronik, relacjonujących walki Karola z Arabami, mieszkańców monarchii karolińskiej nazwano Europenses (Europejczycy).
Rozpad i podział.
Karol Wielki zmarł 28 stycznia 814 roku. Został pochowany w katedrze w Akwizgranie.
Państwo stworzone przez Karola Wielkiego nie przetrwało próby czasu, gdyż nie miało – poza osobą władcy i religią chrześcijańską – wspólnej więzi. Utrzymywało się po śmierci Karola jeszcze prawie 30 lat pod rządami najmłodszego syna Karola, Ludwika zwanego Pobożnym, który objął tron w 814 roku, zachowując tytuł cesarski. Jednak Ludwik nie dorównywał ojcu zdolnościami i nie radził sobie ze wzrostem nastrojów separatystycznych oraz buntami. Sytuację komplikowały dodatkowo najazdy wikingów, Arabów oraz Węgrów. Po śmierci Ludwika, która nastąpiła w 840 roku, państwo podzielił najstarszy z braci, Lotar (zob. traktat z Verdun).
Armia karolińska i utrzymanie terytoriów.
Karol odziedziczył po dziadku i ojcu również świetnie wyszkolonych i wyposażonych żołnierzy. Tradycyjnie wyruszano do walki na początku wiosny (w marcu), jednak coraz większy udział kawalerii spowodował przesunięcie tego terminu do maja, kiedy można było łatwo znaleźć paszę dla koni. Dzięki wynalezieniu ostrogi i strzemiona największą siłę armii frankońskiej stanowiła ciężka konnica. Utrzymanie koni i opanowanie sztuki walki wymagało dysponowania odpowiednimi środkami. Stać na to było jedynie bogatych posiadaczy ziemskich, dlatego Karol (jak jego przodkowie) mnożył beneficja nadawane wasalom. Armia karolińska dzięki kawalerii była bardzo ofensywna. Nie ma jednomyślności co do dokładnej liczby żołnierzy, którymi dysponował Karol, jednak na pewno nie przekraczała 100 tysięcy, w tym 10–35 tysięcy jazdy. Armia ta nie zawsze jednak była całkowicie skuteczna; musiała kontrolować rozległe terytorium i uczestniczyć w walce partyzanckiej.
W państwie karolińskim każdy wolny człowiek był zobowiązany do służby wojskowej, ale od połowy VIII wieku ciężka jazda stała się „królową bitew”, dlatego trzon armii stanowiła kasta wielkich właścicieli ziemskich. Broń i ekwipunek były kosztowne, np. około początku IX wieku koń kosztował tyle co 18–20 krów. Poza tym wojownik sam musiał zadbać o konie i uzbrojenie dla swoich giermków, zabierać żywność na czas kampanii itd. O ile arystokracja chętnie brała udział w boju, większość armii – piechota – niechętnie opuszczała domy i sezonowe prace w polu. Karol Wielki ze swoim sztabem starannie przygotowywał każdą kampanię. Nie rozpoczynał żadnej, zanim nie zapoznał się z raportami zwiadowców, wysyłanych na terytorium nieprzyjaciela oraz nie przestudiował map, jakie udało się zebrać. Poza tym musiał zgromadzić wszystko, co było potrzebne do długiej wyprawy. Rabunek przez wojsko był zabroniony, dopóki nie wkroczyło ono na teren nieprzyjaciela. Każdy wojownik odpowiadał za szkody wyrządzone przez jego konie na polach uprawnych. Już w nieprzyjacielskim kraju w większości przypadków dowództwo decydowało się na totalny rabunek, palenie zabudowań i mordowanie każdego, kto wpadł w ręce rycerzy. Dzięki łupom zrabowanym nieprzyjacielowi Frankowie mogli żyć dostatnio. Szał wojenny Franków nie znał umiaru w walkach z poganami.
W celu utrzymania rozległego kraju w pokoju i bez buntów, Karol dysponował trzema środkami: hrabstwami, strukturą kościelną i siecią swych wasali. Dawnym królestwem Franków zarządzali reprezentanci króla, kierujący okręgami o mniejszej lub większej powierzchni. Po zdobyciu nowych terytoriów tworzone były takie okręgi albo powierzano arystokracji frankijskiej hrabstwa już istniejące. Czasem również Karol nie chciał niszczyć miejscowej arystokracji i pozbawiać jej kontroli nad ziemiami i poddanymi; chciał ją pozyskać i oddawał jej hrabstwa we władanie. Trudno ustalić granice hrabstw i ich liczbę, ale było ich prawdopodobnie od czterystu do siedmiuset. Sieć kościołów i klasztorów była często pierwszymi placówkami struktury administracyjnej i ważnymi ośrodkami władzy. Z podbojem była związana polityka chrystianizacji ludności – zakładanie kościołów i klasztorów, co było doskonałym sposobem oznaczania terytorium. Wszystko nad czym sprawował władzę Karol Wielki nosiło znak Chrystusa, który pomógł mu zwyciężyć. Ponadto klasztory królewskie wspomagały funkcjonowanie państwa (m.in. ściągały podatki i zwoływały do armii). Wasalami byli wolni ludzie, którzy poddali się władcy w zamian za beneficjum. Było nim pełnienie służby wojskowej z własnym ekwipunkiem. Podboje pozwalały Karolowi na zwiększanie liczby wasali, których osadzał na nowych terytoriach. Często nie pochodzili oni z arystokracji, ale byli traktowani z prestiżem i cieszyli się opieką władcy, który surowo karał tych, którzy ich skrzywdzili. Często właśnie dzięki nim, nieuczestniczącym w kłótniach lokalnej arystokracji, Karol otrzymywał informacje, co działo się na krańcach jego państwa.
Marzeniem całej ówczesnej klasy szlachetnie urodzonych było uzyskanie dla swych potomków opactw lub biskupstw. Wynikały z tego korzyści materialne, ale również wielki prestiż, jakim cieszyli się ci duchowni. Powszechnie głoszony chrystianizm nie wyparł jeszcze reliktów starszych wierzeń, rzymskich, greckich i celtyckich. Ludzie żyli wśród dzikiej natury i odczuwali przemoc jej wielkich sił. Karolingowie wierzyli, że ich władza pochodzi od Boga. Za najważniejszy obowiązek uważali zorganizowanie kultu oraz wskazanie ludowi drogi do zbawienia. Zadaniem króla z dynastii Karolingów było dbanie o zgodę i jednomyślność wśród całego ludu chrześcijańskiego, który podlegał jego władzy. Biorąc przykład z władców biblijnych miał zapewnić należyty wymiar sprawiedliwości i traktować wszystkich równo. Wiedział też, że w przyszłości odpowie za to przed Bogiem.
Cesarstwo Karola Wielkiego skupiało różnorodne ziemie, na których każdy lud żył według własnych praw, zatwierdzonych i czasem poprawianych przez cesarza. M.in. w 803 prawa Sasów, Fryzów i Turyngów, istniejące jedynie w formie ustnej, zostały spisane, co zagwarantowało każdemu z ludów ich poszanowanie. Było to przede wszystkim cesarstwo chrześcijańskie, czyli przede wszystkim wspólnota wiary. Wszystkie ludy znajdujące się pod polityczną kontrolą króla karolińskiego musiały przyjąć chrześcijaństwo. Ogromna część mieszkańców cesarstwa (w tym też elity) mówiła językami niepochodzącymi z łaciny. Były to głównie języki germańskie, ale również języki słowiańskie (na wschodnich krańcach cesarstwa) i języki celtyckie (na zachodnich).
Karol Wielki był orędownikiem edukacji i nauki. Na jego dworze gromadzili się najwybitniejsi intelektualiści tamtych czasów: Alkuin, Piotr z Pizy, Paulinus, Paweł Diakon, Odon z Metzu. Cesarz posiadał wiele ksiąg i tabliczek do pisania, pod poduszką trzymał notatniki w celu ćwiczenia pisania. Mówił po łacinie, znał też trochę grekę, studiował matematykę i astronomię. Mówił po frankijsku (języku używanym między Mozelą a Renem). Językiem administracyjnym była łacina i elita musiała przynajmniej rozumieć łacinę. Karolingowie usiłowali podnosić jakość używanej łaciny, aby zagwarantować skuteczną komunikację w zarządzaniu cesarstwem. Panujący oraz ich urzędnicy musieli posługiwać się dwoma albo nawet trzema językami. Karol Wielki chciał ustalić prawidła języka germańskiego i nakreślił jego gramatykę (nie zachowała się). W powszechnym użytku były glosariusze – prototypy słowników. Osoby, które nie znały obcego języka, korzystały z pomocy tłumaczy.
Cesarstwo karolińskie nie było scentralizowane. Sercem był obszar leżący między Loarą a Renem (część tego regionu dała początek Lotaryngii), gdzie najczęściej przebywał król-cesarz. Tam znajdował się „pałac królewski” (m.in. pałac w Akwizgranie, który pełnił rolę stolicy). Obszar centralny odgrywał największą rolę w gospodarce. Karolingowie, dążąc do utrzymania spójności swego państwa oraz do poznania i opanowania różnorodnych regionów, dużo podróżowali. Przenosili się z miejsca na miejsce, aby czuwać nad prawidłowym wykonaniem rozkazów. Ówczesny król czy senior nie rządził sam, powinien był otaczać się swoimi panami i zasięgać ich rady. Tak samo działał Karol Wielki, zawsze najpierw wysłuchiwał swoich doradców.
Rzym był ówcześnie najludniejszym miastem Zachodu, cieszył się ogromnym prestiżem i był ideałem miasta. Cywilizacja karolińska była cywilizacją drewna. Żelazo było surowcem rzadkim i narzędzia rolnicze tylko wyjątkowo były robione z metalu. Większość budowli karolińskich nie przetrwała, ponieważ były z drewna. Drewniane były domy wiejskie, a nawet miejskie. Również pałace były częściowo z drewna. Na budynki kamienne materiału dostarczały kamieniołomy, a najczęściej ruiny rzymskich budowli. Drogi w cesarstwie były niebezpieczne, wszędzie szerzyły się rozboje dokonywane przez bandytów, z czym usiłował walczyć Karol Wielki. W drogę należało wybierać się w grupie, by uniknąć napadu lub go odeprzeć.
Cnotą szlachetnie urodzonych była hojność, natomiast ich największą przywarą było skąpstwo. Magnat otwierał swój skarbiec z okazji narodzin, ślubów itp., ale takiej samej hojności oczekiwał od strony przeciwnej. Wolni juryści karolińscy mieli prawo do swobodnego poruszania się po cesarstwie i zawierania wedle własnej woli związków małżeńskich. Niewolni nie mieli w ogóle żadnych praw, ich właściciele sprawowali nad nimi absolutną władzę.
Rodzina.
Karol Wielki miał (według różnych źródeł) od siedemnaściorga do dziewiętnaściorga dzieci, ze związków z pięcioma żonami oraz konkubinami.
Dzieci nieślubne.
Prawdopodobnie Karol Wielki miał jeszcze kilkoro dzieci z nieustalonych związków.
Ocena panowania.
W opinii historyków Karol Wielki uznawany jest za władcę wybitnego. W średniowieczu stanowił wzór władcy idealnego, rycerza i gospodarza. Był zdolnym politykiem i wodzem oraz mecenasem nauki i kultury. Sprowadził na swój dwór wielu wybitnych uczonych, między innymi Alkuina z Yorku i Einharda. Już współcześni w uznaniu zasług nadali mu przydomek „Wielki” (choć według innych opinii, przydomek ten ma źródło w ogromnym, jak na owe czasy, wzroście władcy – 184 cm), zaś w językach słowiańskich jego imię stało się synonimem godności królewskiej.
Jego rozumienie władzy królewskiej i powinności władcy w stosunku do Kościoła spowodowało znaczne zacieśnienie więzów łączących państwo i kościół. Karol Wielki za swój obowiązek uważał walkę z poganami i niewiernymi, a także umacnianie wiary chrześcijańskiej. W 1165 roku, za aprobatą antypapieża Paschalisa III, cesarz Fryderyk Barbarossa dokonał uroczystej ekshumacji szczątków Karola Wielkiego (zostały odnalezione w Akwizgranie i przeniesione do ołtarza głównego). W tym też roku Ra­inald z Das­sel, ar­cy­bi­skup Ko­lo­nii i kanc­lerz Fry­de­ry­ka Bar­ba­ros­sy, na żą­da­nie Fry­de­ry­ka i za apro­ba­tą an­ty­pa­pie­ża Pas­cha­li­sa III ogło­sił Ka­ro­la Wiel­kie­go świę­tym. Jed­nak pra­wo­wi­ty pa­pież Aleksander III nie uznał tego aktu. Póź­niej mia­stom Akwi­zgran i Osna­brück po­zwo­lo­no oka­zy­wać cześć Ka­ro­lo­wi jako bło­go­sła­wio­ne­mu. Pa­pież Benedykt XIV (1740–1758) za­twier­dził kult Ka­ro­la Wiel­kie­go. 
W przeciągu średniowiecza powstało pięć relikwiarzy ze szczątkami Karola Wielkiego. Wykonanie pierwszego zlecił Fryderyk I Barbarossa ok. 1170 roku. Relikwiarze te były wykorzystywane m.in. do celów kultu dookoła Karola Wielkiego jako świętego, ale zostawały wykorzystywane również w celach politycznych przez władców chcących zademonstrować symbolicznie bliskość do Karola Wielkiego jako znamienitego cesarza. 
Jeszcze do niedawna toczono spory mające ustalić, jakiej narodowości: francuskiej czy niemieckiej, był Karol Wielki. Był przede wszystkim Frankiem, koronowanym królem i władcą chrześcijańskiego państwa frankijskiego (poczucie świadomości narodowej w jego czasach nie istniało; Frankowie byli federacją plemion).

</doc>
<doc id="30265" url="https://pl.wikipedia.org/wiki?curid=30265" title="Wielki Czwartek">
Wielki Czwartek

Wielki Czwartek – święto ruchome w kalendarzu chrześcijańskim. Przypada w Wielkim Tygodniu, 3 dni przed Wielkanocą. Wieczorem rozpoczyna się Święte Triduum Paschalne (jego pierwszy dzień, który trwa do wieczora Niedzieli Wielkanocnej). Obchodzone przez różne wyznania chrześcijańskie na pamiątkę ustanowienia sakramentów: kapłaństwa i Eucharystii. Może wypaść pomiędzy 19 marca a 22 kwietnia.
Wielki Czwartek we wczesnym Kościele.
We wczesnym Kościele Wielki Czwartek był dniem pojednania z grzesznikami (pokutnikami). Odprawiano tego dnia trzy Msze Czwartkowe:
Wielki Czwartek w Kościele rzymskokatolickim.
Wielki Czwartek w Kościele katolickim jest obchodzony jako pamiątka ustanowienia przez Chrystusa sakramentów kapłaństwa i Eucharystii podczas Ostatniej Wieczerzy. W kościołach katedralnych odprawiana jest wtedy uroczysta msza sprawowana w godzinach porannych przez biskupa diecezjalnego wraz z prezbiterami. Nazywana jest ona Mszą Krzyżma, ponieważ podczas niej poświęcane są nowe oleje przeznaczone do namaszczeń: podczas chrztu, bierzmowania, sakramentu kapłaństwa oraz przy namaszczeniu chorych. W trakcie tej mszy odbywa się odnowienie przyrzeczeń kapłańskich.
W kościołach parafialnych odprawiana jest tylko jedna uroczysta msza wieczorem – Msza Wieczerzy Pańskiej, która rozpoczyna Triduum Paschalne. Podczas mszy w trakcie hymnu Chwała na wysokości biją wszystkie dzwony w świątyni. Po zakończeniu śpiewu dzwony i organy milkną (mogą być jednak nadal używane dla podtrzymania śpiewu). Dzwonki aż do rozpoczęcia Chwała na wysokości nocnej Mszy Wigilii Paschalnej są zastąpione przez kołatki. W niektórych kościołach odbywa się obrzęd obmycia nóg dwunastu osobom, czyli tzw. „Mandatum”. Podczas Mszy Wieczerzy Pańskiej konsekruje się dostateczną ilość komunikantów, aby wystarczyły na dzień obecny i następny. Po modlitwie po Komunii następuje zazwyczaj wręczenie kwiatów i upominków kapłanom. Po zakończeniu Wieczerzy Najświętszy Sakrament przenosi się do kaplicy adoracji, zwanej ciemnicą (na pamiątkę uwięzienia Jezusa po Ostatniej Wieczerzy), gdzie adoruje się go do późnych godzin nocnych i przez cały Wielki Piątek. Podczas przenosin Najświętszego Sakramentu śpiewa się hymn św. Tomasza „Sław języku tajemnicę” ("Pange Lingua Gloriosi"). Po zakończeniu liturgii obnaża się ołtarz, zdejmując świece, mszał, krzyż i obrus (łac. "denudatio altaris"). Gest ten symbolizuje koniec wieczerzy, odarcie Chrystusa z szat oraz opuszczenia Go przez bliskich. Sam ołtarz bowiem jest symbolem Chrystusa. Niegdyś zachowywano także zwyczaj zmywania mensy ołtarzowej wodą z winem na znak, iż z serca Jezusa wypłynęły krew i woda. Tabernakulum pozostaje otwarte i puste, a wieczna lampka zgaszona.
Wielki Czwartek w Kościołach mariawickich.
Mariawici, wywodzący się katolickiej tradycji liturgicznej, akcentują szczególną rolę sakramentu Eucharystii w życiu Kościoła i odrodzeniu duchowym człowieka. W kościołach i kaplicach odbywa się całodzienna adoracja Przenajświętszego Sakramentu, podczas której wierni dziękują za ustanowienie Sakramentu Ołtarza. Obowiązuje biały kolor liturgiczny.
W Kościele Starokatolickim Mariawitów w Wielki Czwartek odbywa się jedna celebracja liturgiczna przeznaczona dla całej wspólnoty parafialnej. Rozpoczyna się ona od uroczystej Mszy Świętej, podczas której kapłan konsekruje trzy hostie, z których jedną spożywa, jedną pozostawia na sprawowanie liturgii uprzednio poświęconych darów w Wielki Piątek i jeszcze jedną do adoracji w monstrancji przy grobie Pańskim. Po przyjęciu Komunii Świętej kapłan umieszcza pozostałe konsekrowane hostie w osobnym kielichu, który nakrywa palką i pateną, okrywa welonem, który przewiązuje puryfikaterzem (na znak uwięzienia Chrystusa) i stawia na środku ołtarza. Na Chwała na wysokości Bogu uderza się we wszystkie dzwony, w które potem nie dzwoni się aż do Wielkiej Soboty. W ich miejsce stosuje się kołatki. Po Mszy Świętej uroczyście przenosi się Przenajświętszy Sakrament z głównego ołtarza do ciemnicy. W czasie procesji śpiewa się hymn „Niech do niebios brzmi granicy”. Następnie wraz z wiernymi odmawia nieszpory. Po nieszporach kapłan obnaża ołtarz główny, podczas tego obrzędu lud odmawia psalm 21 z antyfoną.
W Wielki Czwartek biskupi ponadto poświęcają trzy oleje: chorych, katechumenów i krzyżmo.
W Kościele Katolickim Mariawitów zrezygnowano z dodatkowych ceremonii. Nabożeństwo wielkoczwartkowe łączy uroczystą Mszę Świętą z adoracją Przenajświętszego Sakramentu. Podczas adoracji czyta fragmenty Ewangelii według św. Mateusza (26, 17-32) i według św. Jana (rozdziały 16-17 oraz 18, 1-9). Ewangelię czyta się powoli jako modlitwę. Ponadto odmawiana jest Litania do Przenajświętszego Sakramentu, Koronka do Miłosierdzia Bożego, hymn Ciebie Boga chwalimy, na koniec śpiewa się: „Chwała i dziękczynienie”. Poza wspólnym nabożeństwem przedpołudniowym przez cały dzień i noc odprawiana jest w sposób dowolny uroczysta adoracja ze śpiewem i głośnym odmawianiem modlitw.

</doc>
<doc id="30266" url="https://pl.wikipedia.org/wiki?curid=30266" title="Wielki Piątek">
Wielki Piątek

Wielki Piątek – dzień Wielkiego Tygodnia upamiętniający śmierć Jezusa Chrystusa na krzyżu.
Kościół rzymskokatolicki.
Chociaż w kalendarzowy Wielki Piątek Kościół łaciński nie sprawuje liturgii eucharystycznej, to w sensie duchowym do obchodów wielkopiątkowych zaliczana jest Msza Wieczerzy Pańskiej (odprawiana wieczorem w Wielki Czwartek). Wyjątkowo, w 2009 roku Stolica Apostolska wyraziła zgodę na sprawowanie przez kard. Tarcisio Bertone w tym dniu mszy świętej pogrzebowej za ofiary trzęsienia ziemi w rejonie L’Aquili we Włoszech. Wielki Piątek jest dniem zadumy nad Męką Chrystusa, skupienia, powagi, wzmożonej pobożności i gorliwych praktyk religijnych. Tego dnia obowiązuje post ścisły. W Wielki Piątek odprawiane są nabożeństwa Drogi Krzyżowej. W Kościele Katolickim dzień ten może wypaść pomiędzy 20 marca a 23 kwietnia.
Liturgia Męki Pańskiej.
Wielkopiątkowa liturgia jest pamiątką zwycięstwa odniesionego przez umęczonego i ukrzyżowanego Jezusa Chrystusa. W tym dniu używa się czerwonych szat liturgicznych symbolizujących miłość zwyciężającą na krzyżu. W tym dniu nie używa się instrumentów muzycznych, ani dzwonków. Nie ma także pieśni na wejście. Na początku celebrans przez chwilę leży krzyżem przed ołtarzem. W tym czasie wierni klęczą. Dalej następuje Liturgia Słowa Bożego – w jej skład wchodzą dwa czytania, psalm (bez organów) oraz opis Męki Pańskiej z Ewangelii św. Jana. Po kazaniu następuje Adoracja Krzyża, podczas której kapłani, służba liturgiczna i wierni całują rany Jezusa na krzyżu. Po niej następuje Komunia święta, a po jej zakończeniu następuje modlitwa nad ludem (bez błogosławieństwa i rozesłania). W Polsce i niektórych krajach na zakończenie liturgii Jezus pod postacią eucharystyczną zostaje przeniesiony do specjalnie przygotowanej kaplicy adoracji (zwanej na tę okazję w tradycji ludowej Grobem Pańskim), gdzie zaczyna się Adoracja Najświętszego Sakramentu.
Nowenna do Miłosierdzia Bożego.
W Wielki Piątek w Kościele rzymskokatolickim rozpoczyna się nowenna do Miłosierdzia Bożego. Nowenna ta stanowi przygotowanie do Święta Miłosierdzia (Niedzieli Miłosierdzia Bożego), które przypada w pierwszą niedzielę po Wielkanocy.
Kościoły mariawickie.
W tradycji mariawickiej Wielki Piątek to dzień zadumy, żałoby i rozważania Męki Chrystusa. Obowiązuje post ścisły, wielu mariawitów podejmuje się postu wyłącznie o wodzie. W kościołach i kaplicach mariawickich odbywa się całodzienna adoracja Przenajświętszego Sakramentu, odprawiane są nabożeństwa pasyjne: Drogi Krzyżowej i Gorzkich Żali, podczas których śpiewane są wszystkie trzy części połączone z czytaniem Męki Pańskiej. Obowiązuje fioletowy kolor liturgiczny.
W Kościele Starokatolickim Mariawitów praktykowana jest liturgia katolicka usystematyzowana po Soborze Trydenckim, zmodyfikowana przez arcybiskupa Jana Marię Michała Kowalskiego w latach 20. XX wieku. W tym dniu nie sprawuje się ofiary Mszy świętej, jedynie liturgię uprzednio poświęconych darów.
Charakterystycznym elementem liturgii mariawickiej jest ubieranie grobu Pańskiego w głównym ołtarzu, który ma być tak ubrany, aby uwaga wiernych zwrócona była na Przenajświętszym Sakramencie wystawionym do adoracji. Liturgia wielkopiątkowa i wielkosobotnia sprawowana jest przy prowizorycznie urządzonym bocznym ołtarzu. Okna w kościele mogą być zasłonięte ciemnym materiałem (zwyczaj ten praktykowany jest zwłaszcza w diecezji lubelsko-podlaskiej).
Główne nabożeństwo rozpoczyna się od chwili milczenia oraz prostracji (leżenia krzyżem) kapłana i służby liturgicznej. Następnie kapłan podchodzi do bocznego ołtarza i czyta proroctwo z księgi Ozeasza, a następnie fragmenty księgi Habakuka, po czym czytana jest Męka Pańska według św. Łukasza.
Po zakończeniu Liturgii Słowa rozpoczyna się odmawianie Modlitwy Powszechnej Kościoła, podczas której śpiewane są wezwania i modlitwy:
Po odśpiewaniu modlitw następuje Uczczenie Krzyża Świętego, podczas którego kapłan zdejmuje ornat i po trzykroć śpiewa: „Oto drzewo krzyża” odsłaniając fragmenty pasyjki, na co chór odpowiada: „Do którego Zbawiciel świata, był przybity” a lud dodaje klękając „Pójdźcie pokłońmy się”. Następnie kapłan zanosi krzyż na miejsce przygotowane przed ołtarzem, a zdjąwszy obuwie, oddaje pokłon krzyżowi przez trzykrotne przyklęknięcie i ucałowanie pasyjki. Następnie ministranci i lud oddają pokłon krzyżowi. W czasie adoracji krzyża śpiewa się „Ludu mój, ludu” na przemian z Suplikacjami.
Po uczczeniu krzyża zapala się świece na bocznym ołtarzu, a kapłan ubrany w ornat intonuje pieśń: Krzyżu Święty, nade wszystko i udaje się procesjonalnie do ciemnicy po Przenajświętszy Sakrament, który przenosi do bocznego ołtarza śpiewając: „Któryś za nas cierpiał rany”. Przy bocznym ołtarza odprawiana jest Msza Prekonsekracyjna, która rozpoczyna się od okadzenia ołtarza, następnie odmawiane są modlitwy po ofiarowaniu darów, Ojcze nasz, prośba o wybawienie od wszelkiego zła, modlitwa przed Komunią, którą w tym dniu przyjmuje wyłącznie kapłan i to tylko pod postacią chleba. Po puryfikacji przenosi się Przenajświętszy Sakrament do grobu Pańskiego, który okrywa się tiulem. Podczas procesji śpiewa się: „Jezu Chryste Panie miły”, a następnie odmawia się z wiernymi nieszpory.
W Kościele Katolickim Mariawitów nabożeństwo wielkopiątkowe łączy się, podobnie jak w Wielki Czwartek z adoracją Przenajświętszego Sakramentu. Porządek nabożeństwa jest następujący: śpiewa się „Niechaj będzie pochwalony” bez wystawienia Przenajświętszego Sakramentu. Następnie sprawowana jest uroczysta Msza Święta o Krwi Przenajdroższej Zbawiciela z formularza 23 sierpnia i czytanie Męki Pańskiej według św. Łukasza (rozdziały 22 i 23). Po Mszy Świętej odmawiana jest litania do Najsłodszego Sera Pana Jezusa, koronka do Miłosierdzia Bożego, wezwania i modlitwy wielkopiątkowe. Na koniec śpiewa się Jezu Chryste Panie miły. Po nabożeństwie nie ma błogosławieństwa Przenajświętszym Sakramentem. O ile Przenajświętszy Sakrament wystawiony jest nieustannie, monstrancję po Mszy świętej nakrywa się welonem, który pozostawia się aż do rezurekcji. Po południu odprawiane jest nabożeństwo pasyjne.
Kościół prawosławny.
W tradycji Kościoła prawosławnego Wielki Piątek zajmuje szczególne miejsce w okresie Wielkiego Tygodnia. Według zasad Typikonu (księgi zajmującej się sprawami porządkowymi w Cerkwi) dzień ten rozpoczyna się w czwartek wieczorem, kiedy to o godz. 2 nocy (20.00) rozpoczyna się uroczysta jutrznia, podczas której czytanych jest 12 fragmentów z Ewangelii, wspominających wydarzenia od Wieczerzy Pańskiej aż do pogrzebu Jezusa. Podczas tego nabożeństwa wierni, trzymając zapalone gromnice, stoją przed Ewangelią i Golgotą – wielkim krzyżem z przedstawieniem Ukrzyżowanego Chrystusa oraz Matki Bożej i Jana Ewangelisty po jego bokach. W Wielki Piątek nie odprawia się Liturgii świętej (eucharystycznej), gdyż jest to dzień, kiedy Bóg składa samego siebie w ofierze. Następnego dnia rano o godz. 4 dnia (10.00) celebrowane są Godziny Królewskie (pryma, tercja, seksta, nona i typika) autorstwa św. Cyryla Aleksandryjskiego, podczas których w szczególny sposób wspominane są momenty ukrzyżowania i śmierci Chrystusa. Czytane są wtedy również fragmenty ze Starego Testamentu.
Wieczorem, o godz. 10 dnia (16.00) odprawiane są uroczyste wielkie nieszpory (wieczernia) rozpoczynające już właściwie Wielką Sobotę. Na początku czytane są proroctwa, i kompozycja składająca się z opowiadania różnych Ewangelistów. Gdy chór śpiewa sticherę: „Ciebie obleczonego światłością niczym szatą, zdjęli z drzewa Józef z Nikodemem...”, kapłan okadza całun (gr. "epitaphion". cs. "płaszczanica", wyhaftowany lub wypisany na ikonie wizerunek Chrystusa złożonego do grobu) leżącą na prestole. Potem, na pamiątkę zniesienia Jezusa z krzyża, następuje uroczyste przeniesienie "płaszczanicy" do środkowej części świątyni, gdzie zostaje ona umieszczona na specjalnie przygotowanym stole symbolizującym grób. Na zakończenie nabożeństwa kapłani i wierni składają pokłon i całują płaszczanicę. Adoracja trwa aż do początku nabożeństwa paschalnego: często przed prawosławnymi świątyniami ustawiają się tego dnia ogromne kolejki.
Dla wiernych jest to (obok Wigilii Bożego Narodzenia) najściślejszy dzień postny w kalendarzu liturgicznym – każdy, komu pozwala na to zdrowie, powinien powstrzymać się od przyjmowania pokarmów przez cały dzień, aż do pokłonienia się "płaszczanicy" na wieczornym nabożeństwie. Nierzadko ten ścisły post nie kończy się w piątkowy wieczór, a zachowywany jest przez Wielką Sobotę aż do wielkanocnego śniadania po nocnej Liturgii.
W Wielki Piątek wieczorem, lub w nocy z piątku na sobotę, odprawiana jest też jutrznia wielkosobotnia, w czasie której odbywa się uroczysta procesja z płaszczennicą. Symbolizuje ona złożenie Chrystusa w grobie.
Kościoły protestanckie.
Wielki Piątek obchodzony jest również jako jedno z największych świąt przez wiele Kościołów protestanckich. Na podstawie umów między Państwem a niektórymi Kościołami protestanckimi, wiernym niektórych Kościołów protestanckich przysługuje w Wielki Piątek dzień wolny od nauki lub pracy (bez prawa do wynagrodzenia lub za odpracowaniem w inny dzień wolny od pracy), jako że jest to szczególny dzień modlitwy i skupienia, ale bez zbytniego akcentowania żałoby.
Wielki Piątek jest dniem ustawowo wolnym od pracy dla wyznawców:
Tak w zborach ewangelickich, jak i ewangelikalnych, w tym dniu odbywają się uroczyste nabożeństwa, podczas których śpiewane są pieśni, czytane są pasyjne fragmenty z Pisma Świętego, w kazaniu Słowa Bożego wspominana jest męczeńska śmierć Chrystusa na krzyżu, a także sprawowana jest Wieczerza Pańska.
Kościół ewangelicko-augsburski.
Dla największego Kościoła protestanckiego w Polsce, Kościoła ewangelicko-augsburskiego (luterańskiego), Wielki Piątek jest najważniejszym świętem w pobożności ewangelickiej. Podczas liturgii wielkopiątkowej szczególne znaczenie ma spowiedź i liturgia komunijna, po kazaniu śpiewane są w dialogu z duchownym "Improperia" („Ludu mój ludu, cóżem ci uczynił”), milkną dzwony, a krzyż ołtarzowy zasłonięty jest kirem. W tych regionach kraju, w których duchowni noszą tzw. albę śląską (komża), w Wielki Piątek na znak żałoby używana jest tylko czarna toga z białymi befkami. Dla luteran Wielki Piątek jest kwintesencją tajemnicy życia i śmierci oraz kluczowej dla tego Kościoła teologii krzyża ("theologia crucis"), która rozważana jest zawsze w połączeniu z radosnym wydarzeniem Poranka Wielkanocnego.

</doc>
<doc id="30267" url="https://pl.wikipedia.org/wiki?curid=30267" title="Wielka Sobota">
Wielka Sobota

Wielka Sobota – ostatni dzień Wielkiego Tygodnia, poprzedzający święto Zmartwychwstania. Obchodzone przez chrześcijan obu tradycji, wschodniej i zachodniej.
Wielka Sobota w Kościele rzymskokatolickim.
W Kościele rzymskokatolickim dzień ten jest dniem wyciszenia i oczekiwania na przyjście Chrystusa. Rano w niektórych kościołach odprawia się liturgię Ciemnej Jutrzni. Katolicy adorują Najświętszy Sakrament w przygotowanej do tego celu kaplicy zwanej Grobem Pańskim. Tradycyjnie przy Grobie Pańskim czuwają ministranci, harcerze, a niekiedy również strażacy i inni (np. parafialne grupy modlitewne, asysta).
Jest to czas żałoby po ukrzyżowanym Jezusie Chrystusie. Jest to również okazja do skorzystania z sakramentu pokuty przed największym świętem chrześcijańskim, jakim jest Wielkanoc. Tradycyjnie w tym dniu błogosławi się pokarmy na stół wielkanocny (patrz: święconka).
W Wielką Sobotę w Kościele rzymskokatolickim, podobnie jak w Wielki Piątek, nie są odprawiane msze. Wielka Sobota kończy się po zapadnięciu zmroku. Później odprawiana jest msza Wigilii Paschalnej, należąca już do liturgii Niedzieli Wielkanocnej.
Wielka Sobota jest jedynym dniem bez sakramentu Eucharystii. W kościołach nie tylko nie odprawia się mszy, jak to jest w Wielki Piątek, lecz w odróżnieniu od niego nie rozdaje się też eucharystii. Eucharystię można zanosić jedynie umierającym jako wiatyk.
Wielka Sobota w Kościołach mariawickich.
W liturgii mariawickiej Wielka Sobota ma charakter przejścia (przemiany) z zadumy i refleksji do radości i świętowania. Jest dniem, w którym kontempluje się zstąpienie Chrystusa do Otchłani, przez co Kościołowi udziela się radość z wyswobodzenia dusz z więzów grzechowych. Wielka Sobota uobecnia znaczenie Paschy, czyli przejścia ze śmierci do życia, z ciemności do światła, z niewoli ku wolności. W tym dniu we wszystkich parafiach odbywa się nieustanna adoracja Przenajświętszego Sakramentu.
W Kościele Starokatolickim Mariawitów praktykowana jest liturgia katolicka usystematyzowana po Soborze Trydenckim i zmodyfikowana przez arcybiskupa Jana Marię Michała Kowalskiego w latach 20. XX wieku. W Wielką Sobotę wierni odwiedzają grób Pański, przy którym trwa adoracja, odbywa poświęcenie pokarmów oraz odprawiana jest najdłuższa w roku liturgia. Tego dnia okna w kościołach mogą być zasłonięte (zwyczaj praktykowany zwłaszcza w diecezji lubelsko-podlaskiej).
Liturgia Wielkiej Soboty dawniej była sprawowana wyłącznie w godzinach porannych, obecnie, ze względów duszpasterskich dopuszcza się jej sprawowanie w godzinach wieczornych i popołudniowych.
Liturgia rozpoczyna się na zewnątrz kościoła od poświęcenia ognia, ciernia i kadzidła. Następnie celebrans, ubrany w kapę, wchodzi do ciemnego kościoła i zapala w trzech miejscach świątyni świece na trójramiennym świeczniku (symbol Trójcy Świętej), śpiewając: „Światło Chrystusowe”, na co wierni odpowiadają „Bogu dzięki”. Następnie przy bocznym ołtarzu śpiewane jest uroczyście Orędzie Wielkanocne, podczas którego odbywa się poświęcenie paschału. Następnie czytane są cztery starotestamentowe proroctwa: o Stworzeniu świata, o potopie, o ofierze paschalnej z baranka, o trzech młodzieńcach wrzuconych do ognia.
Po czytaniach odbywa się poświęcenie wody oraz wody chrzcielnej. Gdyby byli katechumeni udziela się im wówczas chrztu. Następnie śpiewana jest litania do Wszystkich Świętych, podczas której kapłan wraz z ministrantami kładzie się krzyżem. Następnie odprawiana jest uroczysta msza, podczas której na Chwała na wysokości Bogu rozbrzmiewają wszystkie dzwony. Po lekcji kapłan na przemian z chórem trzykrotnie śpiewa radosne Alleluja. Po udzieleniu Komunii świętej wiernym śpiewane jest trzykrotne Alleluja oraz uroczyste Magnificat. Po liturgii praktykuje się ciągłe utrzymanie adoracji eucharystycznej aż do rezurekcji.
W Kościele Katolickim Mariawitów zrezygnowano ze wszelkich ceremonii wielkosobotnich i poświęceń, na rzecz uroczystej Mszy Świętej połączonej z adoracją Przenajświętszego Sakramentu. Podczas nabożeństwa czyta się Mękę Pańską według św. Marka (rozdziały 14 i 15), odmawia się Litanię o Najsłodszym Imieniu Jezus i Koronkę do Miłosierdzia Bożego. Nabożeństwo kończy się uroczystym trzykrotnym odśpiewaniem Alleluja i nieszporów.

</doc>
<doc id="30268" url="https://pl.wikipedia.org/wiki?curid=30268" title="Popielec">
Popielec

Popielec, Środa Popielcowa (staropolska nazwa: Wstępna Środa) − w kalendarzu katolickim pierwszy dzień wielkiego postu, przypadający 46 dni (40-dniowy okres postu po wyłączeniu niedziel) przed Wielkanocą, czyli między 4 lutego a 10 marca. Jest to dzień pokuty − obowiązuje wstrzemięźliwość od pokarmów mięsnych (od 14. roku życia) i post ścisły (między 18. a 60. rokiem życia), czyli ograniczenie liczby posiłków do dwóch lekkich i jednego do syta w ciągu dnia. Wierni nie są zobowiązani do uczestniczenia w tym dniu we mszy świętej.
Rys historyczny.
W pierwszych wiekach chrześcijaństwa poszczono przez okres 40 godzin w Wielki Piątek i Wielką Sobotę. Post trwający przez 40 dni poprzedzających święto Zmartwychwstania prawdopodobnie rozpowszechnił się w pierwszej połowie IV wieku. Zgodnie z kanonem 5 soboru nicejskiego I (325) rozpoczynał się on w szóstą niedzielę przed Wielkanocą, a kończył się w Wielki Czwartek. Takie terminy potwierdzał Euzebiusz z Cezarei („De sollemnitate paschali” 4,5), św. Atanazy (Listy świąteczne) oraz Egeria w „Itirierarium Aetheriae”. Listy św. Atanazego oraz zachowane mowy papieża św. Leona I Wielkiego wspominają o okresie wielkiego postu, jako czasie czterdziestodniowych ćwiczeń duchowych. 
Później przyjął się zwyczaj rozpoczynania wielkiego postu na 6 tygodni przed Niedzielą Palmową (w niedzielę), a kończenia w Wielki Czwartek. Odliczając niedziele, podczas których nie poszczono, oraz dodając dni między Niedzielą Palmową a Wielkim Czwartkiem, okres wielkiego postu trwał 40 dni. Od początku V w. silniej akcentowano święto Zmartwychwstania Pańskiego i z tego powodu do wielkiego postu włączono Wielki Piątek i Wielką Sobotę. Wielki post trwał więc 6 tygodni, czyli licząc bez niedziel – 36 dni. Cztery, brakujące do liczby 40, dni, dodano do wielkiego postu pod koniec pontyfikatu papieża Grzegorza Wielkiego, czyli przełomie VI i VII wieku, a rozpoczęcie wielkiego postu zostało przesunięte na środę poprzedzającą pierwszą niedzielę postu. Sakramentarz gelazjański z V wieku nawiązuje do Środy Popielcowej nazywając ją "caput quadragesimae" (dosł. „głowa czterdziestnicy”).
Późniejsza nazwa „Środa Popielcowa” wywodzi się z rytów pokutnych. Począwszy od połowy V wieku w pierwszy poniedziałek wielkiego postu dokonywano obrzędu wypędzania z kościoła publicznych pokutników, na których ciążyły duże przewinienia. Pokutnicy przystępowali do tajnej spowiedzi przed biskupem (albo wyznaczonym przez niego delegatem), po czym o wyznaczonej godzinie stawiali się przed wejściem do kościoła. Byli wprowadzani do środka, a biskup i prezbiterzy posypywali im głowy popiołem. Wypowiadano przy tym formułę pochodzącą z biblijnego wersetu: „Pamiętaj człowiecze, że jesteś prochem i w proch się obrócisz; czyń pokutę, abyś miał życie wieczne”. Następnie biskup kropił wodą święconą ich, a następnie przeznaczone dla nich ubrania pokutne. Po litanii do Wszystkich Świętych (podczas jej odmawiania leżeli na posadzce kościoła) byli wypędzani na zewnątrz. Od początku VII wieku obrzęd ten był sprawowany już w środę, przed pierwszą niedzielą wielkiego postu. W wieku X do obrzędu, obok publicznych pokutników, stawali także zebrani wyznawcy. Synod w Benewencie (1091) zalecał wiernym udział w takim obrzędzie, który stawał się znakiem rozpoczęcia postu. Kolejnym aktem utwierdzenia rytuału, była akceptacja papieża Urbana II, który zalecał stosowanie go przez biskupów i prezbiterów. Mszał Rzymski z 1474 wymienia Środę Popielcową pod nazwą "Feria Quarta Cinerum". Później obrzęd został powielony w średniowiecznych pontyfikałach (szczególnie w Pontyfikale Durandusa i dalej – bez zmian – trafił do Pontyfikału Rzymskiego.
Liturgia katolicka.
Według obrzędów katolickich tego dnia kapłan posypuje głowy wiernych popiołem. Obrzęd ten ma miejsce w czasie liturgii słowa po homilii i zastępuje akt pokuty. Kapłan ze złożonymi rękami zachęca najpierw wiernych, by zjednoczyli się z nim w modlitwie błagalnej o poświęcenie popiołu. Mszał Rzymski określa dwie formuły modlitewne i w obu jest mowa o czterdziestodniowym okresie pokuty i błaganiu o oczyszczenie z grzechów, przez który ma przygotować wiernych do uczestnictwa w Misterium Paschalnym Chrystusa. Następnie następuje właściwy obrzęd posypania. Wierni zbierają się przy stopniu komunijnym, a kapłan posypując ich głowy mówi: "Nawracajcie się i wierzcie w Ewangelię" lub " prochem jesteś i w proch się obrócisz". Zaleca się śpiew następujących antyfon, zaczerpniętych z Pisma Świętego (Jl 2,13; Jl 2,17; Est 13,17; Ps 51,3) lub pieśni pokutnych, np. "Bądź mi litościw, Boże nieskończony". Jeśli obrzęd ma miejsce w czasie mszy św., następuje po nim modlitwa powszechna i liturgia eucharystyczna.
Normy kanoniczne.
W Środę Popielcową katolików obowiązuje wstrzemięźliwość od pokarmów mięsnych (od 14. roku życia) i post ścisły (między 18. a 60. rokiem życia), czyli ograniczenie liczby posiłków do dwóch lekkich i jednego do syta w ciągu dnia. Popielec nie jest dniem wolnym od pracy.
Daty Środy Popielcowej w kolejnych latach:

</doc>
<doc id="30269" url="https://pl.wikipedia.org/wiki?curid=30269" title="Środa popielcowa">
Środa popielcowa



</doc>
<doc id="30270" url="https://pl.wikipedia.org/wiki?curid=30270" title="Niedziela Palmowa">
Niedziela Palmowa

Niedziela Palmowa („Niedziela Męki Pańskiej”, zwana też „Kwietną” lub „Wierzbną”, w formie nadzwyczajnej rytu rzymskiego: „Druga Niedziela Męki Pańskiej”) – święto ruchome w kalendarzu chrześcijańskim przypadające 7 dni przed Wielkanocą. Rozpoczyna Wielki Tydzień. Może wypaść pomiędzy 15 marca a 18 kwietnia.
Historia.
Święto zostało ustanowione na pamiątkę przybycia Chrystusa do Jerozolimy. Rozpoczyna okres przygotowania duchowego do świąt, będącego wyciszeniem, skupieniem i przeżywaniem męki Chrystusa. Pierwsze znane zapisy dotyczące święta pochodzą z dziennika pątniczki Egerii, a datowane są na lata osiemdziesiąte IV wieku. Z Jerozolimy procesja Niedzieli Palmowej rozprzestrzeniła się na kraje chrześcijańskiego Wschodu. Niedziela Palmowa obchodzona jest w Polsce od średniowiecza. Według obrzędów katolickich tego dnia wierni przynoszą do kościoła palemki, symbol odradzającego się życia.
Od 1986, zgodnie z wolą papieża Jana Pawła II, w Niedzielę Palmową obchodzony był prawie corocznie diecezjalny Światowy Dzień Młodzieży (z wyjątkiem lat, gdy przeprowadzano festiwal międzynarodowy). Po raz ostatni ŚDM odbył się w ramach Niedzieli Palmowej w 2020, od kolejnego roku został przez papieża Franciszka na stałe przeniesiony na Uroczystość Jezusa Chrystusa, Króla Wszechświata.
Poniższa tabelka przedstawia, kiedy wypada Niedziela Palmowa w kościołach zachodnich i w kościele prawosławnym (według kalendarza gregoriańskiego).
Wjazd do Jerozolimy.
Wjazd Jezusa do Jerozolimy opisali wszyscy Ewangeliści (Mt 21,1-11; Mk 11,1-11; Łk 19,29-40; J 12,12-19). Będąc w okolicy Betfage, Chrystus polecił swoim dwóm uczniom, by poszli do pobliskiej wsi i przyprowadzili znajdującego się tam osła (w Ewangelii św. Mateusza mowa jest o oślicy i osiołku). Na pytania, czemu to robią, Jezus kazał im odpowiedzieć: "Pan go potrzebuje". Gdy to zrobili, Chrystus dosiadł osiołka i na nim wjechał do Jerozolimy. Lud wyszedł mu na spotkanie, słał pod nogi płaszcze i gałązki, wykrzykując: "Hosanna! Błogosławiony Ten, który przychodzi w imię Pańskie. Błogosławione królestwo ojca naszego Dawida, które przychodzi. Hosanna na wysokościach!" Wydarzenie to miało być spełnieniem słów ze Starego Testamentu: "Raduj się wielce, Córo Syjonu, wołaj radośnie, Córo Jeruzalem! Oto Król twój idzie do ciebie, sprawiedliwy i zwycięski. Pokorny – jedzie na osiołku, na oślątku, źrebięciu oślicy" (Za 9,9).
Zwyczaje.
Palmy.
Bogate tradycje ma wykonywanie palm wielkanocnych od VII wieku święconych w Niedzielę Palmową, co zapoczątkował Kościół francuski. Święcenie własnoręcznie wykonanych palm w rozbudowanej formie zachowało się m.in. na Kurpiach w parafii Lipniki i Nysie oraz Łyse, a także w Małopolsce w Lipnicy Murowanej i w Limanowej. W wielu miejscowościach odbywają się coroczne konkursy na najdłuższą i najpiękniej wykonaną palmę. Palmy w Polsce osiągają wysokość od kilkunastu centymetrów do kilkudziestu metrów (wymóg konkursowy – muszą samodzielnie stać). Palmy wykonuje się z różnych materiałów, wykonując rozmaite elementy dekoracyjne.
Charakterystyczne typy w Polsce to przede wszystkim:
Poza Polską zwyczaj ten przetrwał w południowych Niemczech (palemki wykonane z bukszpanu i bazi) oraz w Austrii (palemki z bazi, ostrokrzewu lub bukszpanu, ozdobione wstążkami).
Zwyczaje i przesądy związane z palemkami:
Procesje.
Procesje w Niedzielę Palmową były obecne od pierwszych wieków chrześcijaństwa – zapoczątkowane w Jerozolimie, rozpowszechniły się na innych terenach. W Polsce tradycją Niedzieli Palmowej była m.in. procesja z Jezuskiem Palmowym. Obecnie w Polsce w zachowana jest w niewielu miejscowościach (Szydłowcu, Tokarni w powiecie myślenickim i Nowym Stawie w powiecie malborskim). W Tokarni powrócono do tej właśnie tradycji (zaniechanej w XVIII wieku) obnoszenia figury Jezusa na osiołku podczas procesji z palmami.
Istotnym elementem tego dnia są też tzw. procesje do pól, np. konne w województwach opolskim i śląskim.
Przebierańcy.
Dawnym zwyczajem są Pucheroki, czyli przebierańcy w wysokich czapkach przyozdobionych bibułowymi wstążkami, odwiedzający z oracjami domy rano w Niedzielę Palmową. Zwyczaj jest nadal żywy we wsiach podkrakowskich, m.in. w Bibicach, Zielonkach i Trojanowicach.

</doc>
<doc id="30272" url="https://pl.wikipedia.org/wiki?curid=30272" title="Święto ruchome">
Święto ruchome



</doc>
<doc id="30273" url="https://pl.wikipedia.org/wiki?curid=30273" title="Przekątna">
Przekątna

Przekątna, dawniej przekątnia – pojęcie geometryczne o dwóch znaczeniach:
Kombinatoryka przekątnych.
Liczba przekątnych w formula_1-kącie (czyli wielokącie o formula_1 wierzchołkach) wynosi
Liczba sposobów, na które "n"-kąt wypukły może być podzielony nieprzecinającymi się oprócz końców przekątnymi na trójkąty to formula_4 (za pomocą formula_5 przekątnych), gdzie formula_6 to formula_1-ta liczba Catalana.
Liczba rozłącznych obszarów na które przekątne dzielą formula_1-kąt wypukły (o ile żadne trzy nie przecinają się w jednym punkcie w jego wnętrzu):
Początkowe wartości tego ciągu dla formula_10 wynoszą: 1, 4, 11, 25, 50, 91, 154, 246 .
Długości przekątnych.
Przekątna prostokąta o bokach długości formula_11 i formula_12 ma długość
Przekątna kwadratu o boku długości formula_11 ma długość
Długość dłuższej przekątnej sześciokąta foremnego o boku długości formula_11 wynosi
Długość krótszej przekątnej sześciokąta foremnego o boku długości formula_11 wynosi
Przekątna prostopadłościanu o krawędziach długości formula_20 formula_12 i formula_22 ma długość
Przekątna sześcianu o krawędzi długości formula_11 ma długość

</doc>
<doc id="30274" url="https://pl.wikipedia.org/wiki?curid=30274" title="Prostopadłościan">
Prostopadłościan

Prostopadłościan – równoległościan, którego każda ściana jest prostokątem.
Ta definicja jest równoważna następującej:
prostopadłościan to taki równoległościan, w którym dowolne dwie ściany mające wspólną krawędź są prostopadłe.
Ma on 12 krawędzi, 8 wierzchołków i 6 ścian.
Długość przekątnej prostopadłościanu o krawędziach długości formula_1 formula_2 i formula_3
Miary kątów między przekątną a ścianami:
Pole powierzchni
Objętość:
Szczególnym przypadkiem prostopadłościanu jest sześcian.

</doc>
<doc id="30275" url="https://pl.wikipedia.org/wiki?curid=30275" title="Hiperbola (retoryka)">
Hiperbola (retoryka)



</doc>
<doc id="30276" url="https://pl.wikipedia.org/wiki?curid=30276" title="Elipsa (retoryka)">
Elipsa (retoryka)



</doc>
<doc id="30277" url="https://pl.wikipedia.org/wiki?curid=30277" title="Elipsa">
Elipsa

Elipsa (gr. ἔλλειψις, "elleipsis" – „brak, opuszczenie, pominięcie”, zob. geneza) – przypadek ograniczonej krzywej stożkowej, czyli krzywej będącej częścią wspólną powierzchni stożkowej oraz przecinającej ją płaszczyzny. Jest to również miejsce geometryczne wszystkich tych punktów płaszczyzny, dla których suma odległości od dwóch ustalonych punktów jest stałą.
Elipsy powstają także jako obrazy okręgu lub sfery w rzucie równoległym i pewnych przypadkach rzutu perspektywicznego. W istocie okręgi są przypadkami szczególnymi elips. Elipsa jest również domkniętym i ograniczonym przypadkiem krzywej stopnia drugiego danej wzorem uwikłanym lub krzywej wymiernej drugiego stopnia. Jest to zarazem najprostsza figura Lissajous powstająca, gdy drgania poziome i pionowe mają tę samą częstotliwość.
Podstawowe pojęcia i własności.
Elipsa to gładka krzywa zamknięta symetryczna względem jej środka. Odległość między punktami antypodycznymi elipsy, czyli parami punktów, których środek odcinka przez nie wyznaczany jest zarazem środkiem symetrii elipsy, jest maksymalna i minimalna wzdłuż dwóch prostopadłych kierunków – osi wielkiej ("średnicy transwersalnej") oraz osi małej ("średnicy sprzężonej").
Półoś wielka, półoś mała, ogniska, kierownice.
Półoś wielka i półoś mała elipsy (oznaczone na rysunku odpowiednio przez formula_1 i formula_2) są połowami odpowiednio osi wielkiej i małej. Na osi wielkiej, po obu stronach jej środka, znajdują się dwa wyróżnione punkty formula_3 oraz formula_4 takie, że suma odległości dowolnego punktu elipsy od wspomnianych punktów jest stała i równa długości osi wielkiej formula_5 Każdy z tych dwóch punktów nazywany jest ogniskiem elipsy. Odległości ognisk od środka elipsy są równe:
Jeżeli formula_1 jest równe formula_8 to ogniska pokrywają się ze środkiem i wówczas elipsa staje się okręgiem o promieniu formula_9
Proste prostopadłe do półosi wielkiej elipsy, odległe od środka elipsy o:
są kierownicami elipsy. Dla okręgu formula_11 kierownice znajdują się „w nieskończoności”.
Mimośród.
Mimośrodem (ekscentrycznością) elipsy nazywamy parametr formula_12 będący wartością opisującą stosunek długości ogniskowej do długości półosi wielkiej.
Mimośród zawiera się w przedziale od 0 do 1. Jest on równy zeru wtedy i tylko wtedy, gdy formula_13 a więc kiedy elipsa jest okręgiem. Gdy mimośród dąży do 1, elipsa wydłuża się, a współczynnik formula_14 dąży do nieskończoności.
Jeżeli elipsa o ogniskach formula_15 i formula_16 jest dana równaniem analitycznym
to
Odległość formula_19 od ogniska do środka nazywana jest "mimośrodem liniowym" ("ekscentrycznością liniową") elipsy.
W obliczeniach geodezyjnych i kartograficznych mają zastosowanie następujące oznaczenia:
Parametry te mają zastosowanie do elipsoidy obrotowej, ale wywodzą się z elipsy południkowej.
Spłaszczenie.
Podobnie w obliczeniach geodezyjnych i astronomicznych są używane parametry elipsy nazywane spłaszczeniem:
Geneza nazwy.
Nazwa „elipsa” została zaczerpnięta (według Pappusa z Aleksandrii) przez Apoloniusza z Pergi z wczesnej pitagorejskiej terminologii dotyczącej przykładania pól powierzchni: po przyłożeniu prostokąta do odcinka (tj. umieszczeniu podstawy prostokąta wzdłuż odcinka tak, by jeden z końców odcinka i jeden z końców podstawy pokrywały się) przyłożonemu prostokątowi „brakowało” do długości odcinka; równanie elipsy to formula_20 gdzie formula_21 skąd formula_22 a więc kwadrat rzędnej punktu elipsy jest mniejszy niż pole prostokąta o bokach długości równych parametrowi formula_23 oraz odciętej. Ślad tej relacji można też zaobserwować w równaniu ogólnym stożkowej, formula_24 w którym elipsa charakteryzuje się spełnianiem nierówności formula_25
Kreślenie.
Metoda szpilek i sznurka.
Elipsę można nakreślić za pomocą dwóch szpilek (pinezek), kawałka sznurka i rysika (ołówka, długopisu):
Aby nakreślić elipsę wpisaną w dany prostokąt, styczną do jego czterech boków w ich środkach, należy najpierw określić położenie ognisk i długość pętli:
Inne metody.
Elipsa może być także nakreślona za pomocą linijki, ekierki oraz rysika:
Metoda ta może być wykorzystana przy cięciu elips z materiałów drewnianych za pomocą frezarek (ręcznych). Innym przyrządem korzystającym z tej zasady jest elipsograf lub cyrkiel drążkowy: linijka zastąpiona jest prętem z uchwytem na rysik (punkt formula_43) z jednej strony oraz dwoma przesuwnymi bolcami, które przesuwają się w dwóch prostopadłych prowadnicach wyciętych płycie.
Geometria analityczna.
Elipsa w pozycji kanonicznej opisana jest w układzie współrzędnych kartezjańskich formula_45 równaniem
gdzie formula_1 i formula_2 są długościami półosi.
Elipsa w postaci parametrycznej dana jest jako
gdzie:
W układzie współrzędnych biegunowych formula_51 elipsę opisuje wzór
gdzie formula_12 jest mimośrodem.
Własności.
Pole i obwód.
Pole powierzchni ograniczonej przez elipsę opisuje wzór
Obwód elipsy jest dany tzw. całką eliptyczną i nie daje się w ogólnym przypadku zapisać w postaci algebraicznej. Przybliżony wzór na obwód elipsy
lepszy
jeszcze lepszy
Dokładny wzór na obwód elipsy wyraża się następująco (formula_59 to zupełna całka eliptyczna drugiego rodzaju, a formula_12 to mimośród elipsy):
Chcąc uzyskać długość łuku elipsy, należy skorzystać z niezupełnej całki eliptycznej drugiego rodzaju.
Styczna.
Styczna w punkcie formula_64 do elipsy o ogniskach formula_65 jest dwusieczną kąta zewnętrznego trójkąta formula_66 Jest to równoznaczne z tym, że promień świetlny wychodzący z jednego ogniska elipsy po odbiciu (zgodnie z zasadą, że kąt padania jest równy kątowi odbicia) od krawędzi elipsy przejdzie przez drugie ognisko (kolorowe kąty na rysunku 1 mają równe miary).
Załóżmy, że dwusieczna tego kąta nie jest styczną, czyli przecina elipsę w pewnym punkcie formula_67 różnym od formula_68
Niech formula_69 będzie odbiciem formula_3 w dwusiecznej. Z symetrii wynika, że
gdzie formula_1 oznacza długość dużej półosi elipsy. Podobnie pokazujemy, że
Ponieważ kąt formula_75 jest kątem zewnętrznym trójkąta formula_76 to punkty formula_77 są współliniowe, więc formula_78 są niewspółliniowe.
Stąd formula_79 Jest to sprzeczne z formula_80
Zakładając nieprawdziwość tezy, doszliśmy do sprzeczności, zatem teza została udowodniona.
Dwie styczne.
Gdy z punktu formula_81 leżącego na zewnątrz elipsy poprowadzimy dwie proste, styczne do elipsy w punktach formula_82 i formula_83 to
(kąty o tych samych kolorach na rysunku 2 mają równe miary).
Odbijamy elipsę w obu stycznych. Ogniska obrazów oznaczamy odpowiednio przez formula_86
Pamiętając własność stycznej udowodnioną powyżej, łatwo otrzymujemy, że formula_87 (formula_1 – duża półoś). Oprócz tego, formula_89 bo są obrazami tego samego odcinka.
Zatem formula_90
więc formula_91
oraz formula_92
Lewe części tych równości są równe, oraz, formula_98 stąd formula_99
czyli formula_100
Ponieważ formula_101
to formula_102
Więc mamy formula_103 a stąd wynika równość formula_84 którą trzeba było udowodnić.
Trójkąt opisany.
Gdy punkty formula_65 leżące wewnątrz trójkąta formula_106 spełniają
to istnieje elipsa o ogniskach formula_65 wpisana w trójkąt, czyli styczna do jego trzech boków (rys. 3). Wtedy zachodzi również formula_110 Szczególnym przypadkiem takiej elipsy jest elipsa o ogniskach w ortocentrum i środku okręgu opisanego na trójkącie.
Możemy tak dobrać dużą półoś elipsy, żeby była styczna do formula_111 Z twierdzenia odwrotnego do powyższej własności o dwóch stycznych (które jest oczywistą konsekwencją tej własności) otrzymujemy, że jest ona styczna do pozostałych boków trójkąta, bo zachodzą równości odpowiednich kątów. Korzystając ponownie z własności stycznych, otrzymujemy równość formula_110
Dokonując rachunku na kątach, otrzymujemy powyższe równości dla ortocentrum i środka okręgu opisanego, z czego wynika, że istnieje elipsa wpisana w trójkąt o takich ogniskach.
Okrąg opisany.
Niech formula_113 będzie rzutem prostokątnym ogniska elipsy na styczną do niej. Miejscem geometrycznym wszystkich punktów formula_113 jest okrąg o środku w środku odcinka łączącego ogniska i o promieniu równym dużej półosi elipsy (czerwony okrąg na rys. 4).
Poprowadźmy dwie równoległe styczne do elipsy w punktach formula_115 Są one symetryczne względem środka formula_81 elipsy, więc formula_117 jest równoległobokiem.
Niech formula_118 będą rzutami prostokątnymi ognisk formula_65 na styczną w formula_120 zaś formula_121 na styczną w formula_122 Odbijamy formula_113 w prostej formula_124 otrzymując punkt formula_125
Punkty formula_126 są symetryczne względem formula_127 więc formula_128
Stąd formula_129 jest równoległobokiem, czyli formula_130
Ale formula_131
Więc formula_132 gdzie formula_1 – duża półoś (korzystamy z równości wynikających z istnienia odpowiednich równoległoboków).
formula_134 jest średnicą okręgu opisanego na prostokącie formula_135 którego środkiem jest formula_81 więc formula_137 co należało pokazać.
Elipsa a jej kierownice.
Elipsę można zdefiniować przy użyciu jednego z jej ognisk formula_138 odpowiadającej jemu kierownicy formula_139 oraz mimośrodu formula_140 Miejscem geometrycznym punktów, dla których stosunek odległości od ogniska do odległości od kierownicy jest stały i równy formula_141 jest elipsa o ognisku formula_138 kierownicy formula_139 i mimośrodzie formula_144 Rozważanym miejscem geometrycznym dla mimośrodu równego 1 jest parabola, zaś dla mimośrodu większego niż jeden jest hiperbola.
Uogólnienia.
Elipsa jest szczególnym przypadkiem superelipsy. Odpowiednikiem elipsy w przestrzeni trójwymiarowej jest elipsoida.

</doc>
<doc id="30278" url="https://pl.wikipedia.org/wiki?curid=30278" title="Okrąg opisany na wielokącie">
Okrąg opisany na wielokącie

Okrąg opisany na wielokącie – okrąg, na którym leżą wszystkie wierzchołki wielokąta.
Na wielokącie można opisać okrąg wtedy i tylko wtedy, gdy symetralne jego wszystkich boków przecinają się w jednym punkcie. Punkt ten jest wówczas środkiem okręgu opisanego. Wynika stąd, że na żadnym wielokącie niewypukłym nie da się opisać okręgu. Również nie na każdym wielokącie wypukłym można go opisać. Można to jednak zrobić dla każdego trójkąta, prostokąta oraz wielokąta foremnego.
Okrąg opisany na trójkącie.
Okrąg można opisać na każdym trójkącie. Długość promienia okręgu opisanego na trójkącie o bokach równych odpowiednio formula_1 formula_2 formula_3 wynosi:
Promień możemy wyznaczyć też z twierdzenia sinusów, ze wzoru:
Przykład.
Wystarczy znać długość boku i leżącego naprzeciwko niego kąta, np. mając dane formula_7 i formula_8 obliczamy
Promień okręgu opisanego na trójkącie prostokątnym jest równy formula_10 Przeciwprostokątna formula_3 jest zarazem średnicą tego okręgu, a kąt prosty trójkąta – oparty na średnicy.
Z kolei w przypadku trójkąta równobocznego o boku formula_7 stosuje się wzór:
Twierdzenie o okręgu opisanym na czworokącie.
Twierdzenie. Okrąg można opisać na czworokącie wtedy i tylko wtedy, gdy sumy przeciwległych kątów są równe formula_14
Dowód.
Kąty formula_8 i formula_17 oraz formula_18 i formula_19 są parami kątów opartych na tym samym łuku.
Na mocy twierdzenia o kącie wpisanym i kącie środkowym opartych na tym samym łuku otrzymujemy następujące zależności:
Jednocześnie kąty formula_17 i formula_19 tworzą razem kąt pełny. Zatem:
Analogicznie postępujemy dla drugiej pary kątów.
Przypuśćmy przeciwnie, że na czworokącie formula_27 nie można opisać okręgu. Środek okręgu opisanego na trójkącie formula_28 oznaczmy przez formula_29 Wówczas albo: suma kątów formula_30 i formula_31 jest większa lub równa formula_32 albo przynajmniej jedna z półprostych otwartych formula_33 formula_34 przecina łuk formula_35 (bo jeden z kątów formula_36 formula_31 jest mniejszy niż formula_38).
W pierwszym przypadku ze względu na sumę kątów w czworokącie kąt formula_39 byłby mniejszy bądź równy formula_40 i suma jego i kąta formula_28 byłaby mniejsza niż formula_14
W drugim przypadku bez zmniejszenia ogólności można założyć, że półprosta formula_43 przecina okrąg w punkcie formula_44 Ale wtedy z udowodnionej części twierdzenia zachodzi formula_45 i jeśli założyć, że spełniony jest warunek formula_46 to będzie z niego wynikać równość kątów formula_39 i formula_48 Następnie ze współliniowości formula_49 formula_50 i formula_51 oraz twierdzenia Talesa równoległość formula_52 i formula_53 sprzeczna z tym, że się przecinają.

</doc>
<doc id="30279" url="https://pl.wikipedia.org/wiki?curid=30279" title="Okrąg opisany">
Okrąg opisany



</doc>
<doc id="30280" url="https://pl.wikipedia.org/wiki?curid=30280" title="Okrąg wpisany">
Okrąg wpisany

Okrąg wpisany w wielokąt – okrąg, który jest styczny do każdego boku wielokąta. Odcinki łączące środek okręgu wpisanego z punktami styczności na bokach wielokąta są do nich prostopadłe i są promieniami tego okręgu.
Czasem używa się także pojęcia koła wpisanego w wielokąt – jest to koło, które mieści się w nim całe i którego brzeg dotyka wszystkich boków wielokąta.
Nie w każdy wielokąt można wpisać okrąg. Można tego jednak dokonać m.in. dla każdego trójkąta oraz każdego wielokąta foremnego.
W czworokąt można go wpisać wtedy i tylko wtedy, gdy sumy długości przeciwległych jego boków są równe. Ogólnie okrąg można wpisać w n-kąt, wtedy i tylko wtedy, gdy dwusieczne wszystkich jego kątów przecinają się w jednym punkcie.
Pole wielokąta, w który można wpisać okrąg jest równe iloczynowi połowy jego obwodu i długości promienia tego okręgu.

</doc>
<doc id="30282" url="https://pl.wikipedia.org/wiki?curid=30282" title="Kula wpisana">
Kula wpisana

Kula wpisana w wielościan – kula, która mieści się cała w danym wielościanie i której powierzchnia dotyka wszystkich ścian wielościanu. O takim wielościanie można powiedzieć, że jest opisany na kuli.
Powierzchnia kuli, a bardziej formalnie – jej brzeg, nazywana jest sferą. W definicji można zastąpić kulę pojęciem sfery nie zmieniając żywotnie jej sensu. Dlatego obok kuli wpisanej w wielościan, mówi się równoważnie o sferze wpisanej w wielościan (analogicznie do koła/okręgu wpisanego w wielokąt).
Twierdzenie mówiące, że jeżeli w wielościan można wpisać kulę, wszystkie odcinki łączące wierzchołek wielościanu z punktami styczności kuli do sąsiadujących ścian są równej długości, bywa określane jako „najmocniejsze twierdzenie stereometrii”. Znane jest też twierdzenie, że objętość takiego wielościanu jest równa jednej trzeciej iloczynu sumy pól ścian i promienia kuli wpisanej.
Nie każdy wielościan można opisać na kuli. Można tego jednak dokonać między innymi dla każdego wielościanu foremnego, a także każdego wielościanu Catalana. Kulę wpisaną można zdefiniować także dla niektórych innych brył, jak chociażby stożek, stożek ścięty czy walec. Archimedes wykazał, że objętość kuli wpisanej w walec kołowy prosty (o wysokości równej średnicy podstawy) do którego wpisany jest także stożek (określający szerokość walca) są w stosunku objętości 1:2:3 (odpowiednio kula, stożek, walec), a jego rozumowanie zostało sformalizowane i uogólnione w XVIII wieku, dając początek zasadzie Cavalieriego. Według relacji Plutarcha szkic tego odkrycia znalazł się na grobie Archimedesa, zgodnie z wyrażonym przez uczonego życzeniem. Oprócz kuli wpisanej można również zdefiniować kulę opisaną oraz kulę pośrednią.

</doc>
<doc id="30283" url="https://pl.wikipedia.org/wiki?curid=30283" title="Sfera wpisana">
Sfera wpisana



</doc>
<doc id="30284" url="https://pl.wikipedia.org/wiki?curid=30284" title="Kula opisana">
Kula opisana

Kula opisana na wielościanie to kula, której brzeg dotyka wszystkich wierzchołków wielościanu.
Czasem mówi się o sferze opisanej.
Nie na każdym wielościanie można opisać kulę. Nie można tego zrobić w szczególności dla żadnego wielościanu niewypukłego. Można tego jednak dokonać m.in. dla każdego wielościanu foremnego.

</doc>
<doc id="30285" url="https://pl.wikipedia.org/wiki?curid=30285" title="Sfera opisana">
Sfera opisana



</doc>
<doc id="30287" url="https://pl.wikipedia.org/wiki?curid=30287" title="Wierzchołek">
Wierzchołek

1. najwyżej położona część czegoś
2. w figurach geometrycznych: punkt, w którym łączą się dwie proste, tworząc kąt

</doc>
<doc id="30288" url="https://pl.wikipedia.org/wiki?curid=30288" title="Traktat w Verdun">
Traktat w Verdun

Traktat w Verdun – traktat zawarty w 843 roku w Verdun, który trwale podzielił państwo Karola Wielkiego między synów Ludwika I Pobożnego (syna Karola Wielkiego): Lotara, Karola Łysego i Ludwika Niemieckiego. Podział ten położył podwaliny pod powstanie w przyszłości Francji i Niemiec.
Tło.
Stworzone przez Karola Wielkiego państwo, podobnie zresztą jak wcześniej monarchia Chlodwiga, nie przetrwało próby czasu. Stworzone za pomocą oręża nie miało – poza osobą władcy i religią chrześcijańską – żadnej wspólnej więzi. Utrzymywało się po śmierci Karola w 814 roku jeszcze prawie 30 lat pod rządami najmłodszego syna Karola, Ludwika Pobożnego, który objął tron w 814 roku, zachowując tytuł cesarski. Jednak Ludwik nie dorównywał ojcu zdolnościami i nie radził sobie ze wzrostem nastrojów separatystycznych oraz buntami. Sytuację komplikowały dodatkowo najazdy wikingów, Arabów oraz Węgrów.
Do podziału państwa doszło już pod koniec panowania Karola Wielkiego, gdy w 813 r. jego wnuk Bernard objął rządy nad Królestwem Italii. W 817 r. Bernard podniósł nieudany bunt przeciw stryjowi Ludwikowi I Pobożnemu. Po jego stłumieniu Ludwik wydzielił dzielnice swoim synom: Pepin I otrzymał Akwitanię, a Ludwik – Bawarię (817–843), zaś Lotar został wyniesiony do rangi współcesarza i otrzymał odebraną Bernardowi Italię. W kolejnych latach Ludwik I toczył spory z kolejnymi synami, w efekcie czego był zmuszony powiększać dzielnice Pepina i Ludwika Bawarskiego, zaś w 833 r. został przejściowo pozbawiony tronu. Po powrocie na tron Ludwik I wydzielił dzielnicę ostatniemu z synów, Karolowi Łysemu.
Po śmierci Ludwika, która nastąpiła w 840 roku, Lotar postanowił przejąć tereny nad Renem. Występując przeciwko Karolowi Łysemu i Ludwikowi Bawarskiemu, którzy zawarli sojusz, Lotar zawarł z kolei sojusz z Pepinem II (synem Pepina I). Kulminacyjnym punktem konfliktu była stoczona 25 czerwca 841 roku bitwa pod Fontenoy-en-Puisaye, po której zwycięscy Karol i Ludwik złożyli przysięgę strasburską, po czym wspólnie opanowali stołeczny Akwizgran i wyznaczyli komisję mającą dokonać podziału ziem imperium. Zmuszony do porozumienia Lotar zgodził się na podział państwa, a negocjacje dotyczące granic trwały ponad rok.
Warunki traktatu.
Zgodnie z założeniami porozumienia Pepin II, Karol Łysy, Lotar i Ludwik mieli zachować swoje dotychczasowe ziemie, a Lotar dodatkowo miał zatrzymać tytuł cesarski.
Równocześnie pozostałe ziemie podzielono następująco:
Zgodnie z koncepcją "fraternitatis" władcy frankijscy mieli współdziałać i koordynować politykę podczas zjazdów. Pierwszy zjazd zorganizowano w 844 roku w Thionville, a następne w 847 i 851 roku w Meersen.
Następstwa.
Podział przeprowadzony w Verdun okazał się trwały w tym sensie, że nie doszło już do ponownego trwałego zjednoczenia całej monarchii frankijskiej. Jednocześnie jednak wytyczone wówczas granice często się zmieniały, m.in. już w 848 roku Karol Łysy zajął Akwitanię i usunął z niej Pepina II, zaś po śmierci Lotara w 855 r. jego kraj został na mocy testamentu tego władcy podzielony między jego synów. Italię oraz tytuł cesarza otrzymał Ludwik II, Prowansję i Dolną Burgundię Karol, Górną Burgundię i Austrazję odziedziczył Lotar II, od którego imienia ten region zaczęto nazywać Lotaryngią.
W 857 roku możnowładcy z Galii ogłosili królem zachodniofrankijskim Ludwika Bawarskiego, jednak Karol Łysy stłumił bunt i zachował władzę. W 863 r. Ludwik II i Lotar II podzielili między siebie państwo zmarłego bezpotomnie Karola, natomiast po bezpotomnej śmierci 869 r. Lotara II jego ziemie w całości zajął Karol Łysy, który jednak już rok później na mocy traktatu w Meerssen ustąpił część tego terytorium Ludwikowi Bawarskiemu. Pięć lat później, w 875 r. Karol Łysy zdołał jeszcze zdobyć Italię i koronę cesarską po bezpotomnej śmierci cesarza Ludwika II, ale jego syn Ludwik II Jąkała nigdy nie rządził w Italii, którą zdobył Karloman Bawarski, a po jego śmierci (879 r.) Karol III Gruby.
Po śmierci Ludwika Bawarskiego w 876 r. nastąpił podział ziem wschodniofrankijskich między synów zmarłego. Karloman Bawarski otrzymał panowanie w Bawarii, Karol III Gruby otrzymał Szwabię, a Ludwik III Młodszy został władcą Saksonii, Frankonii i Turyngii. Również zachodnie państwo zostało podzielone, a władzę sprawowali w nim Karloman II i Ludwik III. W 880 r. w Ribemont Karol III Gruby, Ludwik III Młodszy, Karoloman II i Ludwik III uzgodnili nadanie Lotaryngii statusu jednolitego królestwa i przekazanie w nim władzy władcom Wschodu. Po śmierci Ludwika III władzę nad całą zachodnią częścią państwa sprawował Karloman II, natomiast w związku ze śmiercią Ludwika III Młodszego Karol III Gruby został jedynym władcą na wschodzie. W 881 r. Ludwik III Gruby koronował się w Rzymie na cesarza, a po śmierci Karlomana II został przez zachodniofrankijskich możnych ogłoszony królem Franków zachodnich.
Tym samym w roku 885 ziemie dawnego imperium znalazły się ponownie w rękach tylko jednego władcy, ale szybko doszły do głosu ruchy separatystyczne i już w 887 r. królem wschodnich Franków został ogłoszony Arnulf z Karyntii, syn Karlomana Bawarskiego, który w 896 r. został ostatnim cesarzem z dynastii Karolingów. W Italii, stanowiącej już wówczas konglomerat kilku ośrodków władzy, niezależnymi władcami ogłosili się miejscowi możnowładcy. Nieco dłużej utrzymali się Karolingowie w królestwach zachodniofrankijskim (do 911 r.) i wschodniofrankijskim (987 r.).
Jednak podział nakreślony w traktacie z Verdun i późniejszy, ostateczny podział monarchii karolińskiej miał ogromne znaczenie dla losów Europy. Na gruzach imperium Karolingów wyrosły bowiem państwa, których mieszkańcy zaczęli dostrzegać i akcentować swoją odrębność od sąsiadów, co z czasem doprowadziło do wykształcenia się wielu współczesnych europejskich narodów.

</doc>
<doc id="30289" url="https://pl.wikipedia.org/wiki?curid=30289" title="Wielkie pytanie o życie, wszechświat i całą resztę">
Wielkie pytanie o życie, wszechświat i całą resztę

Wielkie pytanie o życie, wszechświat i całą resztę (ang. "Ultimate Question of Life, the Universe, and Everything") – jeden z motywów książek Douglasa Adamsa z tzw. trylogii (składającej się w rzeczywistości z pięciu części) – "Autostopem przez galaktykę".
Pytanie i odpowiedź.
Historia pytania.
„Wielkie pytanie” zostało zadane przez wybitnie inteligentne istoty z innego wymiaru (znane ludziom jako Myszy) wysoce wyrafinowanemu komputerowi "Deep Thought" ("Głęboka myśl"), skonstruowanemu wyłącznie na tę okazję. Po siedmiu i pół milionach lat skomplikowanych obliczeń "Deep Thought" udzielił odpowiedzi, dotyczącej życia, wszechświata i całej reszty.
Brzmiała ona „42”.
Odpowiedź ta oczywiście nie usatysfakcjonowała Myszy. "Deep Thought" poradził im wtedy, by znalazły "Pytanie". Wymagało to skonstruowania kolejnej maszyny, o wiele bardziej skomplikowanej. I tak powstała Ziemia wraz z jej mieszkańcami.
W jednej z kolejnych części serii, „Restauracja na końcu wszechświata”, jeden z bohaterów cyklu, Arthur Dent, odkrywa w końcu „Pytanie o życie, wszechświat i wszystko” brzmi ono:
Odpowiedzią jest też 42. Ale w związku z tym, że 6×9=54, okazuje się, że wszechświat jest po prostu nieracjonalny, co potwierdza sam Dent, komentując "Wielkie pytanie": „Zawsze wiedziałem, że z tym wszechświatem jest coś całkiem nie w porządku”. Nie ma jednak dowodu, że pytanie znalezione przez Denta jest tym samym, na które odpowiedział "Deep Thought". Istnieją sugestie, że obliczenia zostały wykonane w niestandardowym systemie numerycznym (w trzynastkowym systemie liczbowym zapis 42 oznacza rzeczywiście 4×13+2×1=52+2=54).
Istota o imieniu Prak z tomu „Życie, wszechświat i cała reszta”, której przedawkowano serum prawdy (przez co poznała całą prawdę), twierdzi, że w istocie 42 jest odpowiedzią na Pytanie. Jest jednak niemożliwe poznanie, dla tego samego wszechświata, jednocześnie pytania i odpowiedzi, ponieważ gdy to nastąpi, zostanie on zniszczony i zastąpiony czymś jeszcze bardziej nonsensownym i nieracjonalnym. Prak spekuluje, że możliwe, że już to nastąpiło. Podobnym zagadnieniem jest twierdzenie Gödla o niezupełności systemów wystarczająco skomplikowanych.
Tło filozoficzne.
„Wielkie pytanie” jest kpiną z tzw. pytań egzystencjalnych dotyczących tajemnicy bytu. Niemiecki filozof Martin Heidegger zadawał je w wielu swoich dziełach. Nie wahał się on poświęcić części swej kariery na zmaganie się z jedną z możliwych wersji "Pytania ostatecznego": „Dlaczego jest raczej coś niż nic?”; „42” jest odpowiedzią w tym kontekście zupełnie satysfakcjonującą.
Douglas Adams wydaje się natomiast sugerować, że nie istnieją wielkie generalne pytania, o treści tak głębokiej, że trudnej do sformułowania. Postawa ta jest bliska filozofii neopozytywistycznej, która odrzuca część problemów metafizycznych jako niemożliwych do sformułowania w terminach niemetaforycznych i przez to nieistniejących. Przed neopozytywistami Ludwig Wittgenstein określił granice naszego świata jako granice naszego języka. Twierdził jednocześnie, że to, czego nie możemy ująć sensownie myślą, nie może też być sensownie wypowiedziane; metoda, którą zalecał filozofom, polegała na tym, by wypowiadać wyłącznie zdania należące do nauk przyrodniczych, a gdy ktoś proponuje tezy metafizyczne, wykazać, że nie nadał faktycznego znaczenia niektórym z używanych przez siebie słów. Douglas Adams prawdopodobnie stosował tę – lub podobną – metodę, w sposób co najmniej równie przekonujący.
Komentarz Douglasa Adamsa.
„Odpowiedź jest bardzo prosta. To był żart. Chodziło o to, by była to jakaś liczba, zwykła, niewielka liczba, i tę właśnie wybrałem. […] Usiadłem przy biurku, pogapiłem się na ogród, pomyślałem «42 będzie w porządku». Wystukałem to na maszynie. Sprawa zakończona”.

</doc>
<doc id="30290" url="https://pl.wikipedia.org/wiki?curid=30290" title="Powierzchnia wielościenna">
Powierzchnia wielościenna

Powierzchnia wielościenna – brzeg wielościanu, czyli powierzchnia utworzona z wielokątów o rozłącznych wnętrzach i każdym boku wspólnym dla dwóch wielokątów.
Powierzchnia wielościenna wraz z obejmowanymi przez siebie punktami przestrzeni to wielościan.

</doc>
<doc id="30291" url="https://pl.wikipedia.org/wiki?curid=30291" title="Bryła">
Bryła



</doc>
<doc id="30292" url="https://pl.wikipedia.org/wiki?curid=30292" title="Figura (geometria)">
Figura (geometria)



</doc>
<doc id="30293" url="https://pl.wikipedia.org/wiki?curid=30293" title="Bryła geometryczna">
Bryła geometryczna

Bryła geometryczna – zbiór punktów przestrzeni trójwymiarowej homeomorficzny z pewnym wielościanem. W innym ogólniejszym ujęciu jest to trójwymiarowa figura geometryczna.

</doc>
<doc id="30294" url="https://pl.wikipedia.org/wiki?curid=30294" title="Parabola (matematyka)">
Parabola (matematyka)

Parabola (z gr. παραβολή od παρα "obok, przy" i βολή "rzut") – krzywa będąca zbiorem punktów równoodległych od prostej zwanej "kierownicą paraboli" i punktu zwanego "ogniskiem paraboli".
Parabola jest jedną z krzywych stożkowych.
Własności.
Parabola ma jedną oś symetrii – jest nią prosta prostopadła do kierownicy i przechodząca przez ognisko. Parabola nie ma środka symetrii. Punkt przecięcia paraboli z osią nazywa się "wierzchołkiem paraboli". Odcinek łączący ognisko paraboli z danym punktem nazywa się "promieniem wodzącym".
Prosta ma z parabolą najwyżej dwa punkty wspólne. Każda prosta równoległa do osi przecina parabole w jednym punkcie. Jeżeli ma jeden punkt wspólny i nie jest równoległa do osi, to jest styczna do tej paraboli.
Każde dwie parabole są figurami podobnymi.
Prosta równoległa do osi i przechodząca przez środek dowolnej cięciwy paraboli przecina parabolę w punkcie, w którym styczna do paraboli jest równoległa do tej cięciwy.
Tor lotu ciała poruszającego się bez oporu powietrza, ukośnie do linii sił jednorodnego pola grawitacyjnego jest parabolą. Po uwzględnieniu oporu powietrza otrzymuje się balistyczny tor lotu pocisku.
Styczna do paraboli w danym punkcie jest dwusieczną między promieniem wodzącym tego punktu i prostą przechodzącą przez ten punkt równoległą do osi.
Własność ta jest podstawą konstrukcji zwierciadła parabolicznego.
Lustra o przekroju paraboli (i symetrii obrotowej) nie posiadają wady aberracji sferycznej przy odbijaniu dostatecznie dalekich obiektów – promienie światła równoległe do osi symetrii lustra po odbiciu od lustra skupiają się w ognisku paraboli.
Równania.
Współrzędne kartezjańskie.
W kartezjańskim układzie współrzędnych parabola z osią symetrii równoległą do osi formula_1 wierzchołkiem o współrzędnych formula_2 ogniskiem formula_3 i kierownicą formula_4 opisana jest równaniem:
Analogicznie, parabola z poziomą osią symetrii:
Wykresem dowolnej funkcji kwadratowej
jest parabola z pionową osią symetrii, jest to przykład wielomianu stopnia drugiego. Analogiczna postać równania paraboli z poziomą osią symetrii:
Związek pomiędzy równaniami i oraz i jest dany przez:
Parabola o równaniu formula_8 ma ognisko w punkcie formula_9
Równanie parametryczne paraboli:
Współrzędne biegunowe.
We współrzędnych biegunowych parabola z ogniskiem w punkcie formula_11 i wierzchołkiem leżącym na ujemnej części osi formula_12 (będącej osią symetrii paraboli) opisana jest równaniem:

</doc>
<doc id="30298" url="https://pl.wikipedia.org/wiki?curid=30298" title="Amalgamat">
Amalgamat

Amalgamat ("ortęć") – ogólna nazwa stopów metali, w których jednym z podstawowych składników jest rtęć. Tworzy się poprzez rozpuszczenie innych metali w rtęci w warunkach otoczenia. Stopy te można również uważać za roztwory, przy czym mogą to być roztwory o ciekłym lub stałym stanie skupienia. Amalgamaty tworzy większość metali, do wyjątków należy żelazo, które może być wykorzystywane do produkcji naczyń do przechowywania amalgamatów. Po ogrzaniu rtęć wyparowuje całkowicie z amalgamatów, co wykorzystywane jest podczas ekstrakcji srebra lub złota z rudy za pomocą rtęci.
W dentystyce wykorzystywany jest amalgamat stomatologiczny. Natomiast amalgamat sodu po połączeniu z wodą jest stosowany jako środek redukujący, wydzielający wodór atomowy ("in statu nascendi"). Amalgamat talu stosowany jest w termometrach do pomiaru niskich temperatur, ponieważ krzepnie w temperaturze –58 °C (czysta rtęć przy –39 °C).

</doc>
<doc id="30299" url="https://pl.wikipedia.org/wiki?curid=30299" title="James Cockburn">
James Cockburn

James Cockburn (ur. 13 grudnia 1819, zm. 14 sierpnia 1883) – kanadyjski polityk II poł. XIX w. Był uczestnikiem konferencji w Quebecu. Zaliczany jest do grona Ojców Konfederacji Kanady.
Cockburn urodził się w Anglii. W wieku 13 lat wraz z rodzicami wyemigrował do Kanady. Jego ojciec, zarażony w czasie podróży cholerą, zmarł wkrótce po przybyciu do Kanady. Osierocona rodzina osiadła w Toronto, gdzie James ukończył "Upper Canada College", a następnie studiował prawo. W 1846 otworzył praktykę adwokacką w Cobourgu. W 1855 włączył się w działalność samorządową, zostając radnym w Cobourgu. W 1861 wkroczył na scenę polityki prowincjonalnej, zostając wybranym do Zgromadzenia Legislacyjnego Prowincji Kanady. W Zgromadzeniu Cockburn popierał rząd koalicyjny, zbliżając się do konserwatystów. Z czasem został bliskim współpracownikiem Johna Macdonalda. W 1863 wszedł do rządu, zostając prokuratorem generalnym. W 1864 uczestniczył w konferencji w Quebecu. W 1867 John Macdonald, pierwszy premier Kanady, mianował Cockburna marszałkiem Parlamentu. Ta bardzo kontrowersyjna nominacja – Cockburn nie był biegły w języku francuskim – wywołała oburzenie wśród opozycji parlamentarnej. Mając silne poparcie premiera, Cockburn utrzymał swą funkcję przez dwie kadencje.
Ze względu na udział w aferze łapówkarskiej związanej z budową Kolei Transkanadyjskiej, tzw. "Pacific Scandal", Cockburn stracił swój mandat parlamentarny, którego nie zdołał odzyskać w dwóch kolejnych wyborach. Do parlamentu wrócił dopiero w 1878, pozostając jednak w cieniu. Z udziału w życiu politycznym wycofał się w 1881. Od tego czasu zajął się pracą archiwistyczną, gromadząc i klasyfikując akty prawne prowincji. Wyniki jego pracy wykorzystane były potem do normalizacji prawa w Kanadzie.

</doc>
<doc id="30300" url="https://pl.wikipedia.org/wiki?curid=30300" title="Kanonierka">
Kanonierka

Kanonierka (fr. "canonnière" od "canon" „działo” z wł. "cannone" „działo”, zgrub. od "canna" „rura”) – historyczna klasa okrętów artyleryjskich średniej lub małej wielkości. Kanonierki przeznaczone były przede wszystkim do ostrzeliwania celów lądowych, przybrzeżnej służby patrolowej i dozorowej, obrony wybrzeża, stawiania min i innych zadań pomocniczych.
Historia.
Klasa kanonierek powstały jako okręty żaglowe zazwyczaj uzbrojone w jedną armatę gładkolufową dużego kalibru. Pierwsze kanonierki były niewielkimi okrętami, o długości ok. 15 metrów, jedno- lub dwumasztowymi, budowano także kanonierki o napędzie wiosłowym.
Rodzaje kanonierek różniły się w zależności od przeznaczenia. Oprócz kanonierek stanowiących uniwersalne niewielkie okręty artyleryjskie, istniały w XIX wieku kanonierki obrony wybrzeża, uzbrojone z reguły w jedno działo dużego kalibru (ponad 200 mm) i kilka mniejszych (z klasy tej następnie powstały pancerniki przybrzeżne). Największą popularność zyskały jednak kanonierki kolonialne, przeznaczone do służby zamorskiej. Aż do II wojny światowej okręty tej klasy często używane były do reprezentowania interesów mocarstw w ich koloniach oraz strefach wpływów politycznych, głównie w Afryce i wschodniej Azji, w tym także do ekspedycji karnych epoki kolonializmu (na przykład podczas drugiej wojny opiumowej w Chinach). Szczególne nasilenie działań tego typu miało miejsce na przełomie XIX i XX wieku – stąd powstało określenie: „polityka kanonierek” bądź „dyplomacja kanonierek” (konflikty marokańskie).
W latach 80. i 90. XIX wieku budowano też osobną podklasę kanonierek torpedowych, które były szybsze i oprócz dział, uzbrojone w kilka wyrzutni torped.
Po I wojnie światowej, kanonierki straciły na znaczeniu, wypierane przez okręty bardziej uniwersalnych klas, jak niszczyciel oraz bardziej potrzebne okręty eskortowe. Podczas II wojny światowej istniejące jednostki były jeszcze używane do ostrzeliwania wybrzeży. Ostatecznie klasa ta zanikła po II wojnie światowej.
Rozbrojeniowy traktat londyński z 1930 (obowiązujący Wielką Brytanię, USA i Japonię) pośrednio ograniczył charakterystyki kanonierek, które można było budować bez limitu ilości. Nie mogły one przekraczać wyporności standardowej 2032 ton (2000 ts), kalibru dział 155 mm, ani prędkości 20 węzłów; nie mogły mieć także wyrzutni torpedowych, ani więcej, niż 4 działa kalibru ponad 76 mm.
Konstrukcja.
Wyporność standardowa kanonierek wynosiła od 300 do 2000 ton – zwykle w granicach 1000 t. Uzbrojenie stanowiły z reguły 2–4 działa kalibru od 75 do 130 mm oraz działa mniejszego kalibru, a od I wojny światowej także działka przeciwlotnicze. Część kanonierek (zwłaszcza wczesnych – XIX-wiecznych) miała artylerię główną złożoną z dział o kalibrze 152–203 mm, a nawet do 280 mm. Rozpowszechnione w II połowie XIX wieku kanonierki konstrukcji Rendela i wzorowane na nich, miały jedno działo dużego kalibru umieszczone na dziobie i strzelające do przodu. Część okrętów tej klasy mogła stawiać do kilkudziesięciu min, niektóre były nawet później przebudowywane na stawiacze min.
Nieliczne typy kanonierek były lekko opancerzone (kanonierki pancerne), większość nie posiadała jednak opancerzenia. Wszystkie kanonierki charakteryzowały się niewielką prędkością 11–16 węzłów, rzadziej rzędu 20 węzłów (oprócz kanonierek torpedowych). Część okrętów tej klasy, zwłaszcza przeznaczonych do służby kolonialnej, charakteryzowała się dużym zasięgiem pływania, w przeciwieństwie do kanonierek obrony wybrzeża. Kanonierki budowane do początku XX wieku posiadały ponadto pomocniczy napęd żaglowy.
Zbliżona do kanonierek była brytyjska klasa slupów ("sloop") i francuska awizo.
Polskie kanonierki.
Polska posiadała do 1939 roku 2 małe kanonierki: ORP „Komendant Piłsudski” i ORP „Generał Haller” o wyporności 340 ton, uzbrojone w dwa działa 75 mm.

</doc>
<doc id="30301" url="https://pl.wikipedia.org/wiki?curid=30301" title="George Coles">
George Coles

George Coles (ur. 20 września 1810, zm. 21 sierpnia 1875) – kanadyjski polityk drugiej połowy XIX wieku. Był uczestnikiem konferencji w Charlottetown i konferencji w Quebecu. Choć był przeciwnikiem konfederacji, ze względu na udział w konferencjach i początkowe dla niej poparcie, zaliczany jest do grona Ojców Konfederacji.
George Coles urodził się w farmerskiej rodzinie na Wyspie Księcia Edwarda. W wieku 19 lat udał się do Anglii, by uczyć się rzemiosła warzenia piwa. W 1833 ożenił się z Angielką Mercy Haine i wraz z nią powrócił do kolonii. Rozpoczął tu działalność przedsiębiorcy. Został browarnikiem, właścicielem młyna parowego, farmerem, aż w końcu zbliżył się do polityki.
W 1847 po raz pierwszy został wybrany do Zgromadzenia Legislacyjnego wyspy. Początkowo związany z konserwatystami, szybko zmienił front i przeszedł do obozu reformistów. Po zwycięstwie idei "odpowiedzialnego rządu" w 1849 Coles został premierem Wyspy. Funkcję tę pełnił trzykrotnie w latach 1851–1868.
Przez cały okres, tak premierowania, jak i zasiadania w ławach opozycji, najważniejszym zagadnieniem w jego polityce była próba rozwiązania tzw. "Problemu nieobecnych posiadaczy ziemskich" (zobacz Historia Wyspy Księcia Edwarda), który zdominował życie polityczne wyspy przez ponad sto lat.
W 1864 wziął udział w konferencji w Charlottetown i jej kontynuacji w Québecu. Początkowo był entuzjastą Konfederacji, lecz później, gdy postulaty rozwiązania problemu nieobecnych właścicieli ziemskich nie zostały uwzględnione w rezolucji quebeckiej, zmienił pozycje na zdecydowanie antykonfederackie. Po konferencji zdołał zablokować wejście Wyspy do Konfederacji. W 1868 w związku z wzrastającą niepoczytalnością zrezygnował z polityki.
Coles był jednym z najbarwniejszych polityków swej doby. Był obdarzony wyjątkowo wybuchowym charakterem. Legenda głosi, że dwukrotnie wyzywał swych oponentów politycznych Jamesa Pope i Edwarda Palmera na pojedynek. Pojedynek z tym ostatnim doszedł do skutku.

</doc>
<doc id="30302" url="https://pl.wikipedia.org/wiki?curid=30302" title="Pole powierzchni">
Pole powierzchni

Pole powierzchni (potocznie krótko pole lub powierzchnia) – miara przyporządkowująca danej figurze nieujemną liczbę w pewnym sensie charakteryzującą jej rozmiar.
Ścisła definicja wymaga wykonania pewnej konstrukcji.
Konstrukcja pojęcia pola.
I Definicja.
Najczęściej spotykana definicja (i jedna z najogólniejszych) odwołuje się do następującej konstrukcji:
Tworząc rozmaite siatki kwadratów o coraz mniejszych bokach formula_3 i tak dalej, uzyskujemy ciąg liczb formula_4
Polem powierzchni nazywamy granicę:
Granica ta nie zawsze istnieje. Jeśli nie istnieje, pola powierzchni nie da się obliczyć tą metodą.
Co więcej, konstrukcja ta ma jeszcze jedną wadę – choć dobrze sprawdza się w typowych wypadkach, jednak nie ma podstawowej własności, która intuicyjnie powinna charakteryzować pole powierzchni: suma pól dwóch rozłącznych figur może być większa niż pole figury powstałej z ich połączenia.
Definicja szkolna.
Definicja używana w szkołach podstawowych, gimnazjach i szkołach średnich.
Definicja niejawnie używa pojęcia granicy ciągu ("jego części"), pojęcia nieużywanego. Definicja ta podaje dolne oszacowanie pola powierzchni figury i dobrze sprawdza się w typowych wypadkach.
Pole pod krzywą.
Pole między krzywą daną równaniem formula_11 a osią OX ograniczone prostymi formula_12 i formula_13 formula_14 jest równe całce oznaczonej

</doc>
<doc id="30303" url="https://pl.wikipedia.org/wiki?curid=30303" title="Robert B. Dickey">
Robert B. Dickey

Robert Barry Dickey (ur. 10 listopada 1811 w Amherst w Nowej Szkocji, zm. 14 lipca 1903 tamże) – kanadyjski polityk II poł. XIX wieku. Był uczestnikiem konferencji w Charlottetown i w Quebecu. Zaliczany jest do grona Ojców Konfederacji.
Robert Dickey studiował prawo i rozpoczął praktykę adwokacką w Nowej Szkocji w 1834 i Nowym Brunszwiku w rok później. W 1858 został powołany do Rady Legislacyjnej Prowincji Nowa Szkocja. Będąc jej członkiem, dwukrotnie podróżował do Londynu w sprawie negocjacji budowy Kolei Interkolonialnej. Był także konsulem kanadyjskim w USA oraz dyrektorem "Nova Scotia Electric Telegraph Company".
Dickey był jednym z przedstawicieli Nowej Szkocji na konferencjach w Charlottetown i w Québecu. Nie udał się na konferencję londyńską, gdyż nie zgadzał się z postulatami na temat Nowej Szkocji w rezolucji quebeckiej. Gdy jednak przyszło do ratyfikacji postanowień konferencji, głosował za ich przyjęciem. W 1867 po zawiązaniu Konfederacji został mianowany senatorem, którym pozostał do swej śmierci w 1903 r.

</doc>
<doc id="30305" url="https://pl.wikipedia.org/wiki?curid=30305" title="Eloy">
Eloy

Eloy – niemiecki zespół rocka progresywnego, założony w 1969 roku. Jego nazwa została zaczerpnięta z książki H.G. Wellsa "Wehikuł czasu". Zespół przeszedł szereg zmian personalnych, a jedynym jego stałym członkiem, a zarazem liderem, był grający na gitarze, Frank Bornemann. Eloy nie podążył za typowym dla niemieckiej muzyki progresywnej, rockiem elektronicznym, lecz wzorował się na brytyjskich grupach rockowych, takich jak Pink Floyd, czy Genesis. Zespół ewoluował od czerpiącej inspiracje z zagadnień politycznych grupy hardrockowej do wirtuozyjnego zespołu grającego rock progresywny przypominający mieszankę wpływów Jethro Tull oraz Pink Floyd. Późniejszą karierę naznaczyło ponowne zwrócenie się w stronę hard rocka, ale z silną domieszką elementów progresywnych.
Historia 1969-1975.
Założycielami Eloy byli: Frank Bornemann (gitara, harmonia, perkusja), Erich Schriever (wokal, keyboard), Manfred Wieczorke (gitara, bas, wokal), Helmuth Draht (bębny) oraz Wolfgang Stöcker (bas). Nazwę zespołu zaczerpnęli z futurystycznej wizji człowieczeństwa w powieści "Wehikuł czasu" H.G. Wellsa, a pierwszy singiel "Daybreak" wydali w 1970 roku. Rok później ukazał się debiutancki album "Eloy", które to wydanie cechowały konwencjonalne hardrockowe brzmienia z politycznymi odniesieniami i jako takie stanowi ono ewenement w dyskografii zespołu. Erich Schriever, odpowiedzialny za teksty grupy zawierające polityczne konotacje, zrzekł się praw do nich po wydaniu albumu, podobnie jak Helmuth Draht, zastąpiony na bębnach przez Fritza Randowa.
Wydanie "Inside" w 1973 r. dało grupie rangę pełnowartościowego zespołu grającego rock progresywny. Po wydaniu albumu, który sprzedał się dobrze, zespół opuścił Wolfgang Stöcker, zastąpiony przez basistę Luitjena Janssena. Wydania "Floating" (1974) oraz "Power and the Passion" (1975) ugruntowały pozycję i sukces Eloy. Drugi z albumów został nagrany z dodatkowym udziałem gitarzysty Detleya Schwaara i stanowi pierwszy album koncepcyjny grupy. Pomimo odniesionego sukcesu grupa rozwiązała się w 1975 r. z powodu wewnętrznych konfliktów dotyczących kierunku muzycznego, jaki zespół powinien obrać. Niektórzy z członków pragnęli pozostać w nurcie wirtuozyjnych albumów koncepcyjnych w ramach rocka progresywnego, podczas gdy inni przejawiali bardziej zachowawcze podejście.
Okładki płyt "Ocean" i "Ocean 2" zaprojektował Wojciech Siudmak.
Utwór "Time to Turn" z płyty o tym samym tytule, został nagrany przez Budkę Suflera pod tytułem "Noc komety", jako cover oryginału, z polskim tekstem.

</doc>
<doc id="30307" url="https://pl.wikipedia.org/wiki?curid=30307" title="Iloczyn zbiorów">
Iloczyn zbiorów



</doc>
<doc id="30308" url="https://pl.wikipedia.org/wiki?curid=30308" title="Część wspólna zbiorów">
Część wspólna zbiorów



</doc>
<doc id="30309" url="https://pl.wikipedia.org/wiki?curid=30309" title="Mastermind (zespół muzyczny)">
Mastermind (zespół muzyczny)

 "Nazwa tego hasła odnosi się do więcej niż jednego pojęcia."
Mastermind – neoprogresywna grupa rockowa powstała w 1986. Grupa najczęściej wiązana jest ze stylem metal progresywny, choć w tej kategorii należałoby ją umieścić wśród grup o najłagodniejszym brzmieniu. Grupa wyraźnie wzoruje się na muzyce zespołu Emerson, Lake and Palmer, choć przez obecność w składzie gitary elektrycznej uzyskuje gęstszą fakturę. Muzyka grupy, najczęściej instrumentalna, charakteryzuje się interesującymi kompozycjami i brawurą wykonawczą.

</doc>
<doc id="30310" url="https://pl.wikipedia.org/wiki?curid=30310" title="Suma zbiorów">
Suma zbiorów

Suma zbiorów (rzadko: unia zbiorów) – działanie algebry zbiorów.
Definicje formalne.
Sumą zbiorów nazywa się zbiór złożony ze wszystkich elementów należących do któregokolwiek z sumowanych zbiorów (i niezawierający innych elementów).
Suma zbiorów formula_1 i formula_2 jest oznaczana symbolem formula_3 (rzadziej formula_4). Tak więc:
co można równoważnie zapisać jako
gdzie formula_7 i formula_8 jest zbiorem wszystkich rozważanych obiektów zwanym "przestrzenią" lub "uniwersum".
Suma jest zdefiniowana również dla większej ilości zbiorów: sumę rodziny zbiorów (zwaną też sumą uogólnioną) definiujemy jako zbiór elementów, które należą do przynajmniej jednego ze zbiorów z tej rodziny. Tak więc suma rodziny zbiorów formula_9 to
Podobnie dla indeksowanej rodziny zbiorów formula_11 definiujemy
co jest równoważne
Należy zauważyć, że poza teorią mnogości matematycy używają raczej sum rodzin indeksowanych niż sum zbiorów zbiorów. Jedne mogą zostać zredukowane do drugich, np. formula_14 a użycie zapisu indeksowanego jest często bardziej czytelne.
Poprawność definicji sumy zbiorów.
W powyższej definicji zakłada się, że dodawane zbiory są podzbiorami pewnego zbioru Ω zwanego przestrzenią. Definicja sumy dwóch zbiorów jest więc pewnym dwuargumentowym działaniem określonym na zbiorze potęgowym pewnego ustalonego zbioru formula_24
Poprawność zdefiniowanego działania tj. istnienie jednoznacznego wyniku dla dowolnych dwóch argumentów wynika np. z aksjomatu podzbiorów.
Takie rozumienie definicji sumy wzmacniają diagramy Venna, w których zbiory obrazowane są owalami rozgraniczającymi elementy przestrzeni Ω na te, które należą do danego zbioru, od tych, które do niego nie należą.
Opuszczenie warunku, aby dodawane zbiory były podzbiorami pewnego wspólnego zbioru, prowadzi do poważnych problemów teoriomnogościowych. Dodawanie zbiorów byłoby wówczas dwuargumentowym działaniem określonym na zbiorze wszystkich zbiorów, co oznacza odwołanie się do nieistniejącego obiektu (patrz paradoks zbioru wszystkich zbiorów). Z kolei definicja postaci formula_26 jest konstruowaniem zbioru poprzez podanie formuły, którą muszą spełniać jego elementy, co jest metodą, której należy unikać aksjomatycznej teorii mnogości. Ostatecznie oznacza to nieistnienie dwuargumentowego działania dodawania zbiorów, o których nie ma dodatkowych założeń, a dla stwierdzenia istnienia sumy dwóch danych zbiorów należy powołać na aksjomat sumy.
Własności.
Operacje skończone.
Dla dowolnych zbiorów formula_27 zachodzą następujące równości:
Ponadto:
Operacje nieskończone.
Własności sumy skończenie wielu zbiorów uogólniają się na sumę rodzin indeksowanych zbiorów. Niech formula_46 formula_47 oraz formula_48 będą indeksowanymi rodzinami zbiorów. Niech formula_49 będzie zbiorem. Wówczas
Suma a obrazy i przeciwobrazy.
Dla dowolnej funkcji formula_57 dla dowolnej rodziny indeksowanej formula_58 podzbiorów zbioru formula_59 oraz dla dowolnej rodziny indeksowanej formula_60 podzbiorów zbioru formula_61 prawdziwe są następujące dwa stwierdzenia:

</doc>
<doc id="30311" url="https://pl.wikipedia.org/wiki?curid=30311" title="Figury rozłączne">
Figury rozłączne



</doc>
<doc id="30312" url="https://pl.wikipedia.org/wiki?curid=30312" title="Zbiory rozłączne">
Zbiory rozłączne

Zbiory rozłączne – dwa zbiory, których część wspólna jest zbiorem pustym, czyli zbiory niemające wspólnego elementu.
Na przykład zbiory {2, 4, 6} i {3, 5} są rozłączne, natomiast {2, 4, 6} i {3, 4, 5} – nie.
W przypadku większej liczby zbiorów stosuje się pojęcie zbiory parami rozłączne. Rodzinę zbiorów formula_1 nazywa się rodziną zbiorów parami rozłącznych, jeśli każde dwa różne zbiory tej rodziny są rozłączne:
Przykłady takich rodzin:
Jeżeli formula_1 jest rodziną zbiorów parami rozłącznych, to jej przekrój formula_9 jest zbiorem pustym. Przykład rodziny formula_10 pokazuje, że wynikanie w drugą stronę nie zachodzi.

</doc>
<doc id="30313" url="https://pl.wikipedia.org/wiki?curid=30313" title="Różnica zbiorów">
Różnica zbiorów

Różnica zbiorów formula_1 – zbiór złożony z tych elementów zbioru formula_2 które nie należą do formula_3
Definicje.
Do różnicy zbiorów formula_4 i formula_5 należą te i tylko te elementy zbioru formula_2 które nie należą do zbioru formula_5:
co jest równoważne
gdzie formula_11 jest zbiorem wszystkich rozważanych elementów zwanym "przestrzenią" lub "uniwersum".
Różnica zbiorów formula_4 i formula_5 jest zazwyczaj oznaczana przez formula_14, niekiedy także przez formula_15.
Za pomocą różnicy zbiorów można zdefiniować dwie inne operacje: różnicę symetryczną i dopełnienie zbioru. Za pomocą różnicy można zdefiniować także iloczyn (część wspólną) zbiorów:
Własności.
formula_4 jest podzbiorem formula_5 (czyli zbiór formula_4 zawiera się w formula_5) wtedy i tylko wtedy, gdy różnica formula_1 jest zbiorem pustym:
W teorii zbiorów i jej zastosowaniach ważną rolę odgrywa tak zwana zasada dualności, która jest oparta na dwóch następujących tożsamościach:
Zasada dualności w teorii mnogości polega na tym, że z dowolnej równości, dotyczącej podzbiorów ustalonego zbioru formula_36 można "całkiem automatycznie" uzyskać równość dualną, zastępując wszystkie zbiory ich dopełnieniami, sumy – iloczynami, a iloczyny – sumami.

</doc>
<doc id="30314" url="https://pl.wikipedia.org/wiki?curid=30314" title="Magnal">
Magnal

Magnale to ogólna nazwa stopów metali zawierających głównie aluminium, któremu towarzyszy domieszka magnezu w ilości od 3 do 30%. Dodatkowo stopy te mogą zawierać niewielką domieszkę miedzi. Magnale są stopami o gęstości niższej od aluminium, za to o wyższej odporności na korozję, np. gęstość przy 10% magnezu wynosi 2,55 g/cm³, przy gęstości aluminium równej 2,7. Zastosowanie: części silników, konstrukcje lotnicze.
Stopem glinu, podobnym do magnalu, jest duraluminium, posiadające nieco wyższą gęstość oraz znacznie większą wytrzymałość mechaniczną.

</doc>
<doc id="30315" url="https://pl.wikipedia.org/wiki?curid=30315" title="Nadzbiór">
Nadzbiór



</doc>
<doc id="30316" url="https://pl.wikipedia.org/wiki?curid=30316" title="Przecięcie zbiorów">
Przecięcie zbiorów



</doc>
<doc id="30319" url="https://pl.wikipedia.org/wiki?curid=30319" title="Logarytmowanie">
Logarytmowanie



</doc>
<doc id="30322" url="https://pl.wikipedia.org/wiki?curid=30322" title="Wysokość trójkąta">
Wysokość trójkąta

Wysokość trójkąta – najkrótszy odcinek łączący jeden z wierzchołków trójkąta z prostą zawierającą przeciwległy bok trójkąta, zwany podstawą. Słowem wysokość określa się również długość tego odcinka.
Wysokość jest zawsze prostopadła do prostej zawierającej podstawę. Punkt przecięcia wysokości z podstawą nazywa się spodkiem wysokości. Powstaje on w wyniku rzutu prostokątnego wierzchołka na podstawę.
Każdy trójkąt ma trzy wysokości. W trójkącie ostrokątnym wszystkie mają odcinek wspólny z wnętrzem trójkąta, w trójkącie prostokątnym dwie z jego wysokości zawierają przyprostokątne, a w trójkącie rozwartokątnym wysokości poprowadzone z kątów ostrych przecinają go tylko w wierzchołku. W trójkącie równobocznym o boku formula_1 długości wszystkich wysokości są równej miary, która wynosi formula_2
Twierdzenie o wysokościach trójkąta.
Proste zawierające wysokości dowolnego trójkąta przecinają się w jednym punkcie.
Dowód geometryczny.
Proste przechodzące przez punkty formula_5 równoległe odpowiednio do boków formula_6 trójkąta formula_7 wyznaczają trójkąt formula_8
Ponieważ formula_9 oraz formula_10 to czworokąt formula_11 jest równoległobokiem, skąd wynika, iż formula_12 i podobnie formula_13
Zatem formula_14 jest środkiem boku formula_15 Analogicznie wykazuje się, że formula_16 jest środkiem formula_17 a formula_18 środkiem formula_19 Rozpatrywane wysokości trójkąta formula_20 są zarazem symetralnymi boków trójkąta formula_21 a więc przecinają się w jednym punkcie (zob. twierdzenie o symetralnych trójkąta).
Drugi dowód geometryczny.
Niech formula_22 oznaczają spodki dwóch wysokości opuszczonych odpowiednio z wierzchołków formula_3 trójkąta formula_24 a formula_25 – ich punkt przecięcia. Należy wykazać, że prosta formula_26 przecinająca bok formula_27 w punkcie formula_28 jest do niego prostopadła.
Na czworokącie formula_29 można opisać okrąg, podobnie na czworokącie formula_30 Stąd
Ponieważ formula_32 to formula_33 czyli formula_34
Dowód wektorowy.
Dla dowolnych czterech punktów formula_35 (niekoniecznie leżących we wspólnej płaszczyźnie) zachodzi tożsamość
Rzeczywiście, ponieważ
oraz
to
Niech formula_43 będą wierzchołkami trójkąta, a formula_44 będzie punktem przecięcia dwóch wysokości; bez straty ogólności można założyć, że są one opuszczone z wierzchołków formula_45 Wówczas pierwsze dwa składniki tożsamości równe są zeru jako iloczyny skalarne wektorów ortogonalnych (prostopadłych), skąd wynika również, że i pozostały składnik jest równy zeru, a więc wektory formula_46 oraz formula_47 są ortogonalne, a więc formula_44 leży na wysokości opuszczonej z punktu formula_49
Ortocentrum.
Punkt przecięcia wysokości wspomniany w powyższym twierdzeniu nazywany jest ortocentrum. Wyznaczone jest ono już przez dwie z nich (co można było zaobserwować w dowodach). Ortocentrum jest również jednym z punktów wyznaczających prostą Eulera.
Geometrie nieeuklidesowe.
Zdefiniowana wyżej wysokość trójkąta oparta jest na pojęciu prostopadłości (odcinków, dwóch par punktów, półprostych, prostych itd.), które jest niezależne od wyboru geometrii stałej krzywizny. Inaczej mówiąc, jest pojęciem geometrii absolutnej rozumianej jako „część wspólna” trzech geometrii: parabolicznej (euklidesowej), eliptycznej i hiperbolicznej.
Wyżej zaprezentowane twierdzenie o przecinaniu się wysokości trójkąta obowiązuje więc nie tylko w geometrii euklidesowej, ale również w pozostałych wspomnianych geometriach. Niżej przedstawiono dowód tego twierdzenia dla sfery będącej jednym z modeli geometrii eliptycznej.
Twierdzenie o wysokościach trójkąta sferycznego.
Wysokości dowolnego trójkąta sferycznego przecinają się w jednym punkcie.
Punkt formula_50 na sferze wyznacza wektor formula_51 zaczepiony w środku sfery, będzie on oznaczany dalej symbolem formula_52 Wektor ortogonalny do płaszczyzny rozpiętej przez dwa wektory formula_53 dany jest jako ich iloczyn wektorowy formula_54
Kąt między dwiema prostymi sferycznymi, czyli okręgami wielkimi jest kątem między płaszczyznami je zawierającymi, czyli kątem między wektorami ortogonalnymi do obu tych płaszczyzn. Tak więc dla dwóch prostych wyznaczonych przez wektory formula_55 oraz formula_56 wystarczy zbadać zachodzenie równości
Korzystając z założeń dowodu wektorowego oraz oznaczeń tam użytych wiadomo, iż wektory formula_58 są ortogonalne oraz formula_59 są ortogonalne, czyli
Ponieważ
dla dowolnych wektorów formula_63 to skoro dwa spośród trzech powyższych składników są równe zeru, to także trzeci z nich musi być równy zeru, tzn.
co oznacza, iż wektory formula_65 oraz formula_66 są ortogonalne.

</doc>
<doc id="30323" url="https://pl.wikipedia.org/wiki?curid=30323" title="Duraluminium">
Duraluminium

Duraluminium (skrótowo: dural) – ogólna nazwa stopów metali, przeznaczonych do przeróbki plastycznej, zawierających głównie aluminium oraz dodatki stopowe: zwykle miedź (2,0–4,9%), mangan (0,3–1,0%), magnez (0,15–1,8%), często także krzem, żelazo i inne w łącznej ilości ok. 6 do 8%.
Właściwości.
Gęstość duraluminium to ok. 2800 kg/m³ (przy 2700 dla czystego glinu). Po poddaniu stopu przesycaniu, a następnie starzeniu (utwardzanie wydzieleniowe), posiada on wysoką wytrzymałość mechaniczną: wytrzymałość doraźna ponad 400 MPa. Najlepsze własności wytrzymałościowe uzyskuje po starzeniu naturalnym.
Durale bezcynkowe: PA6, PA7, PA21, PA23, PA24, PA25.
Dural cynkowy: PA9.
Durale mają niewielką odporność korozyjną. W celu jej poprawienia blachy z durali bezcynkowych plateruje się czystym aluminium lub stopem Al+Zn w przypadku duralu cynkowego.
Odkuwki, pręty, rury i kształtki zabezpiecza się przed korozją innymi metodami.
Zastosowanie.
Zastosowanie: m.in. w lotnictwie do części konstrukcyjnych, skateboardingu w konstrukcji trucków; niegdyś także do ram naziemnych pojazdów sportowych itp. Istnieje także dural cynkowy, który ma większą zawartość cynku 5–7% oraz miedzi, magnezu i manganu.
Historia.
Duraluminium zostało wynalezione przez przypadek. W 1909 roku, pod kierunkiem Alfreda Wilma, były prowadzone badania nad nowymi materiałami. Pracowano nad materiałem mającym zastąpić w produkcji łusek bardzo drogi mosiądz. Podczas badań stopu aluminium z miedzią jednemu z laborantów przytrafiło się w domu nieszczęście. Pozostawił badaną płytkę i przez kilka dni nie pojawiał się w laboratorium. Po powrocie dokończył badania i uzyskał bardzo dobre wyniki. Te kilka dni przerwy dało czas na zajście samoczynnego procesu starzenia naturalnego. Próbka „młodego” (nie zestarzałego) duraluminium byłaby miękka i nie zwróciłaby większej uwagi laboranta. Wynalazek poczyniono w miejscowości Düren w Niemczech, skąd pochodzi nazwa duraluminium (według innych źródeł od łacińskiego słowa ‘durus’ – twardy). Podobnymi stopami, jednak o gorszych właściwościach wytrzymałościowych, są hydronalium i magnal.

</doc>
<doc id="30324" url="https://pl.wikipedia.org/wiki?curid=30324" title="Bryła niewypukła">
Bryła niewypukła



</doc>
<doc id="30325" url="https://pl.wikipedia.org/wiki?curid=30325" title="Figura niewypukła">
Figura niewypukła



</doc>
<doc id="30326" url="https://pl.wikipedia.org/wiki?curid=30326" title="Potęgowanie">
Potęgowanie

Potęgowanie – działanie dwuargumentowe będące uogólnieniem wielokrotnego mnożenia elementu przez siebie. Potęgowany element nazywa się "podstawą", zaś liczba czynników w mnożeniu, zapisywana zwykle w indeksie górnym po prawej stronie podstawy, nosi nazwę "wykładnika". Wynik potęgowania to "potęga" elementu.
Na przykład:
gdzie podstawą potęgi jest liczba 3, a wykładnikiem liczba 4.
Drugą potęgę nazywa się często "kwadratem", a trzecią – "sześcianem" (zwykle w stosunku do wartości liczbowych, choć nie tylko). Określenia te nawiązują do geometrii, gdyż pole powierzchni kwadratu o boku długości formula_2 wynosi formula_3 a objętość sześcianu o tym samym boku jest równa formula_4
Potęga naturalna.
Niech formula_5 oraz formula_6 Potęgę formula_7 definiuje się jako pomnożenie n takich samych elementów formula_2 przez siebie, czyli
i czyta się go „formula_2 podniesione do formula_11-tej potęgi”, „formula_2 do formula_11-tej potęgi” lub nawet „formula_2 do formula_11-tej”. W szczególności
Dodatkowo przyjmuje się
Z definicji potęgi wynika, iż formula_16 oraz formula_17 dla dowolnego formula_18
Z definicji wynika też formula_19 chociaż w niektórych działach matematyki wyrażenie formula_20 jest traktowane jako niejednoznaczne (patrz oddzielna sekcja).
Potęgę naturalną można zdefiniować indukcyjnie
Definicję tę można wprowadzić w dowolnym monoidzie z mnożeniem formula_22 może to być mnożenie liczb całkowitych, wymiernych, rzeczywistych czy zespolonych, może to być składanie funkcji określonych na zbiorze.
Dla dowolnych formula_23 zachodzą własności
Ponadto dla grupy przemiennej
Potęga całkowita.
Niech formula_26 Definicję potęgowania można rozszerzyć na wykładniki całkowite:
niech formula_27 wówczas
Z definicji wynika, że dla formula_29 zachodzi
w szczególności
Definicję można wprowadzić w dowolnej grupie, tzn. od elementu formula_2 wymaga się, aby był elementem odwracalnym.
Dla formula_33 zachodzą własności:
Ponadto dla grupy przemiennej
Pierwiastek, potęga wymierna.
Niech formula_39 Definicję potęgowania można rozszerzyć na wykładniki wymierne.
Niech formula_40 oraz formula_41
W szczególności
W powyższych definicjach formula_43 oznacza arytmetyczny pierwiastek z liczby dodatniej formula_44 Definicja jest poprawna i jednoznacznie określa potęgę, bowiem istnieje dokładnie jedno rozwiązanie rzeczywiste dodatnie równania formula_45
Dla formula_46 zachodzą własności:
Potęga rzeczywista.
Dla wykładników wymiernych potęgowanie można było traktować (o ile było wykonalne) jako złożenie potęgowania naturalnego (wielokrotne mnożenie), potęgi o wykładniku -1 (odwracania elementu) i odwrotności potęgi (pierwiastkowania). Definicja potęgowania dodatniej liczby rzeczywistej o wykładniku rzeczywistym jest nieco bardziej zawiła, gdyż liczba niewymierna nie może być uzyskana tą drogą.
Wystarczy jednak w niej uwzględnić, iż liczby rzeczywiste są możliwe do uzyskania jako granice ciągów liczb wymiernych (tzw. ciągi Cauchy’ego). Na podstawie powyższych rozważań zdefiniowana jest potęga formula_51 dla nieujemnych formula_52 oraz formula_53 Jeżeli formula_54 jest liczbą niewymierną, tzn. formula_55 to wystarczy skonstruować ciąg liczb wymiernych formula_56 o granicy w formula_54 i przyjąć
Z własności granic tak określona potęga niewymierna istnieje i spełnia żądane wcześniej własności (1–6). Potęgę rzeczywistą można też równoważnie zdefiniować jako
W obu przypadkach korzysta się z ciągłości.
Funkcja wykładnicza.
Jeżeli formula_60 to układ równań funkcyjnych (por. i ):
definiuje jedyną (wszędzie) ciągłą funkcję formula_62 gdzie formula_63 dla której zachodzi
Funkcję formula_65 nazywa się funkcją wykładniczą o podstawie formula_66 Z powodu dogodnych własności liczby formula_67 (podstawy logarytmu naturalnego) przyjęło się definiować funkcję wykładniczą o tej podstawie, a następnie, za pomocą logarytmu naturalnego, definiuje się potęgowanie nieujemnej liczby rzeczywistej o wykładniku rzeczywistym. Jest on o tyle wygodniejszy od poprzedniej definicji, iż łatwo uogólnia się na liczby zespolone, a nawet inne struktury (np. macierze kwadratowe, zob. dalej). Funkcja (elementarna) formula_68 może być zadana za pomocą szeregu potęgowego
który jest zbieżny dla dowolnego formula_70 (a nawet formula_71). Zachodzą własności (1–6), a w szczególności definiujące potęgę własności (2–3):
oraz
Dowodzi się również ciągłości i monotoniczności funkcji formula_68 oraz tego, iż
Mając daną funkcję wykładniczą, definiuje się funkcję logarytmu naturalnego formula_76 będącą przypadkiem szczególnym funkcji logarytmicznej, jako funkcją odwrotną do formula_77 dla formula_70 (stąd również i ona jest ciągła oraz monotoniczna). Następnie definiuje się potęgę wzorem
który czyni zadość wymaganym własnościom potęgi i jest dobrze określony dla formula_80 oraz formula_81
Ujemna podstawa.
Równanie formula_82 nie ma rozwiązań rzeczywistych dla formula_83 oraz parzystego formula_84 choć ma jedno dla formula_11 nieparzystego. W oparciu o ten fakt często rozszerza się definicję pierwiastka (potęgi o wykładniku wymiernym) w następujący sposób: potęga ujemnej liczby rzeczywistej o wykładniku całkowitym jest liczbą rzeczywistą, potęgi o wykładnikach wymiernych, których mianownik jest liczbą nieparzystą, określa się za pomocą pierwiastków. Zasadniczym problemem jest fakt, iż nie istnieje liczba rzeczywista formula_86 będąca rozwiązaniem równania formula_87 dlatego definicja potęgi dla wykładnika będącego liczbą parzystą (licznik i mianownik są względnie pierwsze) wymaga użycia jednostki urojonej formula_88 będącej jednym z rozwiązań wspomnianego równania.
Metoda korzystająca z logarytmów zawodzi, ponieważ formula_89 dla dowolnej formula_52 stąd dla formula_91 liczba formula_92 nie jest rzeczywista (z drugiej strony można zdefiniować potęgi zespolone liczb ujemnych, wybierając logarytm zespolony z formula_93
Do określenia potęgi ujemnej liczby rzeczywistej nie można również skorzystać z metody wykładnika wymiernego, gdyż opiera się ona na ciągłości. Funkcja formula_94 ma dokładnie jedno rozszerzenie ciągłe z liczb wymiernych w liczby rzeczywiste dla dowolnego formula_60 lecz okazuje się, że jeżeli formula_96 to funkcja formula_97 nie jest ciągła nawet w zbiorze liczb wymiernych, w którym została określona.
Na przykład jeśli formula_98 to pierwiastkiem formula_11-tego stopnia z formula_100 dla każdej nieparzystej liczby naturalnej formula_101 jest formula_102 Niech formula_11 będzie nieparzystą dodatnią liczbą całkowitą, wówczas formula_104 dla formula_105 nieparzystych i formula_106 dla formula_105 parzystych. Stąd zbiór liczb wymiernych formula_108 dla których formula_109 jest gęsty w zbiorze liczb wymiernych, podobnie zbiór tych formula_108 dla których formula_111 co oznacza, że funkcja formula_112 jest nieciągła w dowolnym punkcie formula_113 należącym do zbioru liczb wymiernych, w którym została zdefiniowana.
Liczby zespolone.
Wykładnik zespolony.
Kluczem do zrozumienia formula_114 dla rzeczywistych wartości formula_86 jest interpretacja geometryczna działań na liczbach zespolonych oraz definicja potęg liczby formula_116 czyli funkcji wykładniczej formula_117 Niech dany będzie na płaszczyźnie zespolonej trójkąt prostokątny o wierzchołkach formula_118 Dla dużych wartości formula_11 jest nieomalże wycinkiem kołowym o rozwartości kąta środkowego równej formula_120 radianów. Trójkąty formula_121 są podobne dla wszystkich formula_122 Stąd dla dużych formula_11 punkt graniczny ciągu formula_124 jest punktem okręgu jednostkowego, którego kąt liczony od dodatniej osi rzeczywistej wynosi formula_86 radianów. Współrzędnymi biegunowymi (postacią trygonometryczną) tego punktu są formula_126 a współrzędnymi prostokątnymi (postacią algebraiczną) para formula_127 W ten sposób formula_128 Zależność ta nazywana jest wzorem Eulera i łączy ona algebrę z trygonometrią poprzez liczby zespolone.
Rozwiązaniem równania formula_129 są całkowite wielokrotności formula_130
Ogólniej, jeśli formula_132 to każde rozwiązanie formula_133 może być uzyskane przez dodanie całkowitej wielokrotności formula_134 do formula_135
Zespolona funkcja wykładnicza jest zatem funkcją okresową o okresie głównym formula_137
Ostatecznie:
Ze wzoru Eulera wynika też, że funkcje trygonometryczne sinusa i cosinusa spełniają zależności:
Przed odkryciem liczb zespolonych funkcje sinusa i cosinusa definiowano geometrycznie, powyższe wzory upraszczają skomplikowane wzory na sumę kątów funkcji trygonometrycznych do prostego wzoru na potęgowanie:
W ten sposób potęgowanie wykładników zespolonych sprowadza wiele problemów trygonometrycznych do zagadnień algebraicznych.
Potęgę formula_142 oblicza się jako formula_143 gdzie czynnik rzeczywisty formula_144 jest modułem, zaś formula_145 to kierunek (wraz ze zwrotem, formula_54 nazywany jest argumentem) liczby formula_147
Potęga zespolona.
Jeżeli formula_2 jest dodatnią liczbą rzeczywistą, a formula_149 dowolną liczbą zespoloną, to potęgę formula_150 definiuje się wzorem
gdzie formula_152 jest jedynym rozwiązaniem rzeczywistym równania formula_153
Jeżeli formula_2 jest liczbą zespoloną, to napotyka się pewne trudności: definiuje się albo funkcje nieciągłe, albo wielowartościowe. W dziedzinie zespolonej formula_155 jest funkcją wielowartościową, a różnica między jej wartościami wynosi formula_156 dla formula_157 to i funkcja wykładnicza jest określona niejednoznacznie, miewając nieskończoną liczbę wartości.
Niech formula_158 będzie dowolnie wybraną gałęzią logarytmu formula_159 wówczas:
czyli moduł formula_51 wynosi wtedy formula_162 zaś jej argument przyjmuje dowolną z wartości formula_163 Potęga będzie miała formula_11 wartości tylko wtedy, gdy formula_165 gdzie formula_166 i formula_11 są względnie pierwsze). Jeżeli formula_168 to wygodnie jest korzystać ze wzoru de Moivre’a.
Należy tylko pamiętać o dziedzinie potęgowania, przypadku szczególnym formula_20 i o wieloznaczności potęgowania w liczbach zespolonych. Nieuwzględnienie tych warunków i branie pierwiastka arytmetycznego może doprowadzić do sprzeczności, np.
Funkcja potęgowa.
Funkcja wykładnicza zdefiniowana jest przez potęgowanie, gdzie zmienną jest wykładnik, a podstawa jest stałą. Sytuacja odwrotna, w której ustalony jest wykładnik, a podstawa jest zmienna, również jest funkcją potęgową, co można było zaobserwować wyżej (wzór ). Określenie funkcji pierwiastkowej, czyli funkcji potęgowej o wykładniku będącym odwrotnością niezerowej liczby całkowitej przebiega identycznie jak wyżej. Problemem znowu staje się zdefiniowanie funkcji o wykładniku niewymiernym, jednak pokonuje się ją analogicznie i dowodzi się wielu jej własności (ciągłość, monotoniczność na przedziałach).
Własności.
Potęgowanie nie jest działaniem przemiennym, np. formula_171 Nie jest także łączne, np. formula_172 lecz formula_173
Złożone potęgowanie, zgodnie z regułami kolejności wykonywania działań, traktuje się jako prawostronnie łączne, np. formula_174
Istnienie dwóch funkcji zawierających potęgę jako argument i dwóch funkcji odwrotnych wynika właśnie z nieprzemienności potęgowania. Zachodzą następujące wzory:
Jeżeli mnożenie jest przemienne, to zachodzi również
Jeżeli formula_178 jest elementem odwracalnym, to
Dla formula_180 powyższy wzór oznacza:
Jeżeli tak formula_182 jak i formula_183 są odwracalne, to
Zero do potęgi zerowej.
Większość autorów zgadza się z zamieszczonymi w poniższych listach stwierdzeniami dotyczącymi formula_185 lecz dochodzą do różnych wniosków, czy "definiować" wyrażenie formula_185 czy też nie (zob. następną podsekcję).
W większości przypadków, które "nie wykorzystują ciągłości" (na przykład ograniczając się wyłącznie do wykładników całkowitych) interpretowanie formula_20 jako formula_188 upraszcza wzory i eliminuje konieczność rozważania przypadków szczególnych w twierdzeniach (por. przypadki niżej, które "wykorzystują ciągłość"). Na przykład:
Z drugiej strony formula_20 musi być uważane za wyrażenie nieoznaczone w kontekstach, gdzie wykładnik zmienia się w sposób ciągły:
Historia różnych punktów widzenia.
Różni autorzy interpretują powyższą sytuację na różne sposoby:
Debata trwa od przynajmniej początków XVII wieku. Wówczas większość matematyków zgadzała się z tym, że formula_252 jednak w 1821 Cauchy umieścił formula_20 wraz z wyrażeniami postaci formula_254 w tablicy wyrażeń nieoznaczonych. W latach 30. XIX wieku Libri opublikował nieprzekonujący dowód, iż formula_252 w czym wsparł go Möbius błędnie twierdząc, że formula_256 jeżeli formula_257 Komentator, który podpisał się wyłącznie literą „S” podał kontrprzykład formula_258 (który może być uzyskany z jednego z powyższych przykładów, przyjmując formula_259), który uciszył na jakiś czas debatę z oczywistym wnioskiem, iż formula_20 nie powinno być definiowane. Więcej szczegółów można znaleźć w pracy Knutha (1992).
Języki programowania i kalkulatory.
Wśród języków programowania komputerów, które przypisują formula_20 wartość formula_188, można wymienić bc, Common Lisp, Haskell, J, Java, JavaScript, LISP, MATLAB, ML, Perl, PHP, Python, R, Ruby, Scheme czy SQL. W .NET Framework metoda codice_1 traktuje formula_20 jak formula_217
Wśród aplikacji arkuszy kalkulacyjnych Microsoft Excel generuje błąd przy próbie wyznaczenia formula_185 podczas gdy OpenOffice.org w wersji 3 zwraca formula_217 Google Docs Spreadsheet również zwraca formula_217
Kalkulator systemu Microsoft Windows, Wyszukiwarka Google, Derive oraz PARI/GP obliczają formula_20 równe formula_217
Maple upraszcza formula_270 do formula_271 zaś formula_272 do formula_212 nawet, gdy nie nałożono żadnych ograniczeń na formula_2 (uproszczenia te są poprawne tylko dla formula_275), z kolei formula_20 ma wartość formula_217
Mathematica upraszcza formula_270 do formula_188 nawet, gdy brak ograniczeń dla formula_66 Nie upraszcza jednak formula_272 i przyjmuje, iż formula_20 jest symbolem nieoznaczonym.
Sage upraszcza formula_270 do formula_188 nawet, jeżeli nie ograniczono w żaden sposób formula_66 Nie upraszcza formula_272 i przyjmuje, że formula_20 ma wartość formula_217
Kalkulatory TI-83 Plus i TI-84 zwracają błąd dziedziny (Domain Error) podczas rozwiązywania formula_185 lecz TI-89 zwraca formula_217 TI-89 Titanium zwraca wartość codice_2.
Notacja.
Jak wspomniano na początku, potęgowanie zapisuje się zwykle, umieszczając wykładnik w indeksie górnym za podstawą, np. formula_291 Gdy jednak ze względów technicznych nie można użyć indeksu górnego stosuje się często zapisy formula_292 formula_293 lub formula_294
W przypadku, gdy podstawą potęgi jest liczba formula_67 (podstawa logarytmu naturalnego), to zamiast zapisu formula_144 stosuje się często zapis formula_77 (pomijając niekiedy nawiasy), gdyż dla liczb rzeczywistych potęgi liczby formula_67 pokrywają się z wartościami funkcji formula_117
Funkcje.
Choć zapis formula_300 dla formula_29 może oznaczać formula_302 czyli potęgę obrazu (patrz niżej), to jednak jeśli przeciwdziedzina funkcji zawiera się w jej dziedzinie, to zapis formula_300 oznacza zwykle formula_11-krotne złożenie funkcji samej ze sobą, czyli jej formula_11-tą iterację, tzn.
lub dokładniej
Wtedy w szczególności, formula_308 oznacza funkcję odwrotną do funkcji formula_309 oznaczeniem tym zapisuje się również przeciwobraz funkcji. Ujemny, różny od -1, indeks górny oznacza już zwykle potęgę obrazu.
W przypadku funkcji trygonometrycznych i hiperbolicznych przyjęła się konwencja według której formula_310 oznacza formula_311 dla formula_312 oraz formula_313 Podobna umowa obowiązuje w przypadku logarytmu: formula_314
Z kolei podobny zapis formula_315 oznacza najczęściej formula_11-tą pochodną funkcji.
Programowanie.
Niżej znajdują się oznaczenia potęgowania stosowane w niektórych językach programowania:
Choć w języku (Turbo) Pascal nie ma standardowej funkcji potęgowania, można ją zdefiniować następująco:
function power(x, y : real) : real;
begin
 power := exp(ln(abs(x))*y);
end;
Uogólnienia.
Macierze.
Potęgę naturalną, a nawet całkowitą, łatwo zdefiniować dla macierzy kwadratowych, naśladując powyższe obserwacje: jest to wielokrotne mnożenie dla wykładników dodatnich i odwracanie dla wykładników ujemnych. Podniesienie dowolnej macierzy do potęgi zerowej to zgodnie z oczekiwaniami macierz jednostkowa.
Dla macierzy kwadratowych można określić funkcję formula_68 wzorem
Tak jak dla liczby rzeczywistych czy zespolonych, szereg ten jest zawsze zbieżny. Obliczanie funkcji wykładniczej macierzy ma zastosowanie przy rozwiązywaniu równań różniczkowych liniowych.
Dla macierzy diagonalnych wystarczy obliczyć wartości formula_320 na przekątnej: jeżeli
to
Jeżeli formula_323 i formula_324 jest diagonalna, to:
Dla macierzy nilpotentnej formula_326 wartość formula_327 można obliczyć bezpośrednio z rozwinięcia na szereg potęgowy, gdyż zawiera on tylko skończenie wiele wyrazów:
jeśli formula_329
Zbiory i liczby kardynalne.
Zapis formula_330 gdzie formula_331 jest zbiorem, a formula_11 liczbą naturalną oznacza najczęściej formula_11-krotny iloczyn kartezjański zbioru formula_334
Zapis formula_335 gdzie formula_331 i formula_337 są zbiorami, oznacza zbiór wszystkich funkcji formula_97 o dziedzinie formula_337 i przeciwdziedzinie formula_334 Zastępując zbiory ich mocami, otrzymuje się definicje potęgowania liczb kardynalnych.
Zastosowania.
Potęgi liczby 10 to liczby kończące się pewną liczbą zer. Dla skrócenia ich zapisu stosuje się tzw. przedrostki układu SI, w szczególności w notacji naukowej do zapisywania wielkich liczb i wielkości fizycznych.
Z racji konstrukcji współczesnych komputerów w informatyce często spotyka się potęgi liczby 2. Na przykład formula_341 jest liczbą możliwych wartości zmiennej składającej się z formula_11 bitów (każdy bit może mieć wartość 0 lub 1, razem jest ich formula_11). Z tego powodu zwykle operuje się też wielokrotnościami liczby 2 (bądź jej pewnej potęgi). Osiem bitów tworzy oktet (lub bajt), szesnaście – słowo. Większe wartości również są wielokrotnościami liczby 2, nie zaś 10, jak wskazywałyby ich nazwy, np. kilobajt to 1 024, a nie 1 000 bajtów (Dla odróżnienia tych wielkości opracowano tzw. przedrostki dwójkowe).
Funkcji wykładnicza formula_344 czyli funkcja wykładnicza o podstawie formula_116 jest szeroko stosowana w matematyce, pojawiając się szczególnie często w analizie matematycznej czy rachunku prawdopodobieństwa.
Potęgowanie modulo jest używane w kryptografii, np. w algorytmie RSA.
Algorytmika.
Złożoność obliczeniowa naiwnego algorytmu potęgowania (zob. wzór po ) wynosi formula_346 Istnieje znacznie szybszy algorytm, nazywany "algorytmem szybkiego potęgowania", korzystający z metody "dziel i zwyciężaj", którego złożoność obliczeniowa jest rzędu formula_347
Historia.
Współczesny symbol potęgowania został wprowadzony przez Kartezjusza w dziele "Geometria". Oprócz współczesnej notacji Kartezjusz używał także zapisu wykładnika dokładnie nad wyrażeniem, które podnosił do potęgi.
Dawniej stosowano nazwy potęg oparte na kwadracie i sześcianie:
Uwagi.
&lt;/math&gt; może być wymierna, jeśli nie jest, to na mocy twierdzenia Gelfonda-Schneidera wymierna jest liczba formula_348&lt;/ref&gt;

</doc>
<doc id="30329" url="https://pl.wikipedia.org/wiki?curid=30329" title="Efekt Dopplera">
Efekt Dopplera

Efekt Dopplera – zjawisko fizyczne występujące dla fal, polegające na powstawaniu różnicy częstotliwości fali wysyłanej przez jej źródło oraz częstotliwości fali rejestrowanej przez obserwatora, który porusza się względem tego źródła. Dla fal rozprzestrzeniających się w ośrodku, takich jak na przykład fale dźwiękowe, wielkość efektu zależy od prędkości obserwatora oraz źródła względem ośrodka, w którym te fale się rozchodzą. W przypadku fal propagujących bez udziału ośrodka materialnego, jak na przykład światło (w ogólności fale elektromagnetyczne) w próżni, znaczenie ma jedynie różnica prędkości źródła oraz obserwatora.
Historia.
Christian Andreas Doppler jako pierwszy w 1842 r. w swojej publikacji opisał zaobserwowany efekt polegający na zmianie koloru światła pod wpływem ruchu w układzie gwiazd podwójnych. Naukowe badanie efektu po raz pierwszy przeprowadził Christoph Hendrik Diederik Buys Ballot w 1845 r. Poprosił on grupę muzyków (trębaczy), aby wsiedli do pociągu i grali jeden ton. Słuchał go i zaobserwował, że dźwięk instrumentów jest wyższy, gdy pociąg zbliża się do niego. Gdy źródło muzyki się oddala, jego ton staje się niższy. Zmiana wysokości dźwięku była dokładnie taka, jak obliczył uprzednio Doppler. Niezależnie od niego podobny efekt został w 1848 r. zaobserwowany przez Armanda Fizeau dla fal elektromagnetycznych.
Johannes Stark, badając promieniowanie kanalikowe, odkrył, że emitowane przez nie światło podlega efektowi Dopplera, za badania te uzyskał w 1919 roku Nagrodę Nobla w dziedzinie fizyki.
Wstęp.
Niech będzie dany układ odniesienia U, i niech w nim znajdują się źródło fal i obserwator. Gdy źródło nie porusza się w U i emituje falę cały czas z taką samą częstotliwością, to odległość między kolejnymi grzbietami fali jest w U jednakowa we wszystkich kierunkach, natomiast kiedy źródło porusza się względem U, to odległość między kolejnymi grzbietami jest zależna od kierunku rozchodzenia się fali. Z tego powodu obserwator nieruchomy w U może odbierać falę o innej częstotliwości niż emitowana, przy czym zmiana zależy od prędkości źródła w U oraz kąta między kierunkiem obserwacji a kierunkiem ruchu źródła w U. Różnica częstotliwości fali emitowanej i fali odbieranej nazywana jest "częstotliwością Dopplera" lub "przesunięciem Dopplera".
Zmiany częstotliwości wywołane efektem Dopplera są opisywane przez nieco inne zależności w przypadku fal mechanicznych (np. fal dźwiękowych), niż w przypadku fal elektromagnetycznych (np. światła, fal radiowych).
Efekt Dopplera dla fal mechanicznych.
Gdy źródło fali wysyła kolejne drgania z taką samą częstotliwością i porusza się, odległość między kolejnymi grzbietami jest zależna od kierunku rozchodzenia się fali. Źródło przybliża się do zaburzeń, które wysłało, w kierunku zgodnym z kierunkiem ruchu źródła, a oddala się od fali przemieszczającej się w kierunku przeciwnym. Tak więc w kierunku ruchu źródła kolejne grzbiety falowe są emitowane w mniejszej odległości, niż gdyby źródło spoczywało. Nieruchomy obserwator odbiera to jako zmianę częstotliwości fali, ale odległości między nimi zależą od położenia obserwatora względem kierunku ruchu źródła.
Podobnie jeśli obserwator zbliża się do źródła, to wprawdzie odległości między grzbietami i ich prędkość propagacji są takie same w każdym kierunku, ale obserwator spotyka grzbiety fal częściej, co powoduje wrażenie większej częstości fal.
Jeżeli źródło lub obserwator poruszają się w innym kierunku niż prosta łącząca je, efekt wywołują składowe prędkości źródła i obserwatora równoległe do prostej łączącej źródło z obserwatorem.
Fala mechaniczna emitowana przez ruchome źródło.
Poruszające się źródło pomiędzy wysłaniem dwóch kolejnych grzbietów fali, czyli w czasie równym jednemu okresowi formula_1 fali, przebywa drogę:
emitując kolejny grzbiet w miejscu przesuniętym względem miejsca emisji poprzedniego grzbietu o formula_3 i o tyle zmniejsza się długość fali odbieranej przez obserwatora, w kierunku którego porusza się źródło:
co prowadzi do wzoru na częstotliwość fali odbieranej:
gdzie:
Efekt Dopplera zapisuje się, określając prędkość ruchu źródła w odniesieniu do prędkości fali w ośrodku, przyjmując oznaczenie:
Fala mechaniczna – przemieszczający się obserwator.
W przypadku spoczywającego źródła odległości między kolejnymi grzbietami fali są niezależne od kierunku, ale zmienia się częstość ich spotykania przez poruszającego się obserwatora: jeśli obserwator zbliża (oddala) się do (od) źródła, to napotyka więcej (mniej) grzbietów niż w przypadku, w którym sam spoczywa. Jeśli obserwator zbliża się do źródła, to względna prędkość obserwatora i fali jest równa formula_16 wobec tego czas między obserwacjami kolejnych grzbietów jest równy:
Ostatecznie
W powyższych wzorach prędkość obserwatora formula_19 ma wartość dodatnią, gdy obserwator porusza się ku źródłu. Przy przeciwnym zwrocie ruchu prędkość ta ma wartość ujemną.
Gdy prędkość źródła fali lub obserwatora są porównywalne z prędkością fali w ośrodku, między innymi z powodu nieliniowości siły kierującej do wychylenia, powyższe wzory muszą być zmodyfikowane, a przy przekroczeniu prędkości fali tracą sens.
Uogólnienie.
Z połączenia powyższych wzorów wynika wzór opisujący zjawisko, gdy zarówno źródło, jak i obserwator poruszają się wzdłuż prostej łączącej źródło z obserwatorem:
Prędkości źródła i obserwatora są określane względem ośrodka. Górne znaki prędkości we wzorach oznaczają przypadek, gdy są one skierowane ku sobie, a dolne dotyczą sytuacji, w których mają odwrotne zwroty.
Przybliżenie obowiązuje, gdy prędkość źródła jest znacznie mniejsza od prędkości fali w ośrodku. Wynika z niego, że zmiana częstotliwości jest proporcjonalna do prędkości obserwatora względem źródła formula_21.
Równoważny wzór, łatwiejszy do zapamiętania:
gdzie:
Ogólny wzór uwzględniający kierunki ruchu źródła i obserwatora względem ośrodka, w którym rozchodzi się fala:
przy czym wymienione kąty są zawarte między odcinkiem łączącym źródło z obserwatorem a wektorem prędkości źródła lub obserwatora.
Kształt fal w zależności od prędkości źródła.
Na każdej z poniższych ilustracji źródło dźwięku wytwarza fale o stałej częstotliwości. Emitowane fale oddalają się od miejsca emisji ze stałą prędkością, tworząc okręgi o środku w miejscu, gdzie znajdowało się źródło w momencie emisji.
Efekt Dopplera dla światła.
Światło (fala elektromagnetyczna), rozchodząc się w próżni, porusza się z taką samą prędkością względem każdego obserwatora, a nie jak fala mechaniczna z prędkością określoną względem ośrodka, w którym się rozchodzi. Efekt zmiany częstotliwości dla światła nazywany jest relatywistycznym efektem Dopplera. Jeżeli źródło i odbiornik fali poruszają się względem siebie, to występuje dylatacja czasu wynikająca ze szczególnej teorii względności, która modyfikuje poprzednio uzyskany wzór o czynnik Lorentza. W wyniku tego jeżeli źródło i nadajnik poruszają się wzdłuż jednej prostej i oddalają się od siebie, to odbiornik rejestruje falę o częstotliwości:
gdzie:
Dla prędkości ruchu źródła względem obserwatora znacznie mniejszych od prędkości światła powyższą zależność można opisać z dobrym przybliżeniem wzorami:
Występowanie wyrazu z β² zostało wykazane doświadczalnie w 1938 r. przez H.E. Ivesa i G.R. Stilwella przy użyciu wiązki atomów wodoru.
W jeszcze większym uproszczeniu:
co odpowiada zależnościom z nierelatywistycznego efektu Dopplera.
Relatywistyczny efekt Dopplera dla światła można również wyprowadzić z niezmienniczości Lorentza kwadratu czteropędu.
Poprzeczny efekt Dopplera.
Relatywistyczny efekt Dopplera z uwzględnieniem różnych kierunków ruchu opisuje wzór:
gdzie formula_34 jest kątem między kierunkiem ruchu źródła a prostą łączącą źródło z odbiornikiem.
Gdy źródło porusza się prostopadle do prostej łączącej odbiornik ze źródłem (formula_34 = 90°), nie zmienia swej odległości od odbiornika, pomimo tego odbiornik odbiera falę o częstotliwości innej niż nadawana:
Zjawisko to nosi nazwę poprzecznego efektu Dopplera.
Rotacyjny efekt Dopplera.
Istnieje także efekt Dopplera opisujący zmianę momentu pędu fotonów przy przejściu przez obracający się ośrodek. Może on być wykorzystywany do badania turbulencji, oraz pomiaru szybkości obrotu obiektów astronomicznych. Efekt ten ma stosunkowo łatwo obserwowalną składową liniową, oraz składową nieliniową, przewidzianą teoretycznie w 1968 roku przez Nicolaasa Bloembergena a potwierdzoną doświadczalnie dopiero w 2016 roku.
Zastosowania.
Konsekwencje efektu.
Efekt zachodzi zawsze, a przy dużych prędkościach musi być uwzględniony przy strojeniu odbiornika fal oraz przy analizie transmitowanych sygnałów i danych. Zjawisko to szczególnie ma znaczenie przy komunikacji między sondami kosmicznymi. Szczególną sytuacją była transmisja między sondą Cassini a wysłanym przez nią próbnikiem Huygens, który wylądował na powierzchni Tytana i przesyłał dane do sondy, a sonda – na Ziemię. Już w trakcie lotu podczas testu zauważono, że transmisja sondy z próbnikiem zachodzi, ale przesyłane dane są fałszywe. Okazało się, że uwzględniono efekt Dopplera w odbiorniku sygnału, ale nie uwzględniono go w przesyłanych danych. Korekcja oprogramowania uratowała projekt badawczy.
Określanie prędkości ruchu.
Efekt Dopplera jest wykorzystywany do określania prędkości przybliżania się lub oddalania źródła fali. Prędkość źródła fali można określić na podstawie wzoru dla ruchomego źródła. Dla prędkości znacznie mniejszej od prędkości światła zarówno dla fal mechanicznych, jak i dla światła wynosi ona:
gdzie:
Zjawisko wykorzystuje się głównie do określania prędkości ruchu ciała odbijającego falę. Wówczas traktując to ciało jako element odbierający, a następnie wysyłający falę, prędkość określa wzór:
Jeżeli badany obiekt porusza się pod kątem formula_34 do kierunku fali, to prędkość określa wzór:
W przypadku pomiaru ruchu substancji nieodbijającej fal stosuje się „zasiewanie”, polegające na dodawaniu do substancji drobin odbijających fale. Urządzenia tego typu generują falę o dokładnie określonej częstotliwości i odbierają falę odbitą. W układzie odbiorczym dokonuje się zmieszania drgań fali wysyłanej i odbitej, wydzielając drgania o małej częstotliwości, których częstotliwość jest równa różnicy częstotliwości fali wysyłanej i odbieranej.
Dźwięk jadącej sąsiednią ulicą miasta (nie wprost na obserwatora) karetki najpierw jest wysoki, kiedy ta jest daleko, po czym obniża się stopniowo w miarę jazdy karetki. Efekt ten powstaje na skutek zmiany składowej radialnej prędkości karetki. Nie cały wektor prędkości wnosi wkład do efektu Dopplera, znaczenie ma tylko składowa radialna (przybliżanie/oddalanie się karetki). Przy stałej prędkości karetki, składowa radialna prędkości zmienia się zależnie od kąta między kierunkiem jazdy karetki a kierunkiem łączącym karetkę z obserwatorem.
Określanie prędkości pojazdów.
Zdalny pomiar prędkości pojazdów wykonuje się głównie przez radarowe i laserowe urządzenia wykorzystujące efekt Dopplera. Gdy pomiar radarem policyjnym dokonywany jest pod kątem do kierunku jazdy samochodu, to przyrząd wskazuje mniejszą prędkość od rzeczywistej prędkości pojazdu. Przy pomiarze prędkości radarami stacjonarnymi, mierzącymi wiązką nierównoległą do kierunku ruchu pojazdów, wprowadza się korektę wskazań urządzenia.
Przepływomierze.
Szczególnym przykładem zastosowania efektu Dopplera do pomiaru prędkości ruchu jest przepływomierz ultradźwiękowy.
Laserowy wibrometr dopplerowski.
W laserowym dopplerowskim wibrometrze wykorzystuje zmianę długości fali świetlnej odbitej od drgającego obiektu, a poprzez analizę fali określa się parametry drgań badanego układu.
Określanie położenia.
Gdy 4 października 1957 roku Związek Radziecki umieścił na orbicie okołoziemskiej pierwszego sztucznego satelitę ziemi Sputnik 1, amerykańscy fizycy William Guier i George Weiffenbach zauważyli, że są w stanie określić położenie satelity na orbicie na podstawie przesunięcia Dopplera sygnałów odbieranych z satelity. Frank McClure, prezes centrum badań APL, zasugerował wówczas, że jeśli pozycja satelity jest znana i przewidywalna, to przesunięcia Dopplera mogłoby być wykorzystane do lokalizacji odbiornika na ziemi. Na tej idei skonstruowano pierwszy system nawigacji satelitarnej Transit, używany przez okręty marynarki wojennej Stanów Zjednoczonych. Satelita nadawał sygnał o stałej częstotliwości i znaczniki czasu. Położenie określano na podstawie zmian częstotliwości odbieranej przez odbiornik na okręcie. Wyznaczenie położenia wymagało skomplikowanych obliczeń, które wykonywał komputer.
Określanie położenia źródła fal.
Efekt Dopplera wykorzystuje się także do lokalizacji źródła fal elektromagnetycznych. W metodzie tej lokalizator porusza się, zmieniając kierunek ruchu. Na podstawie zmiany częstotliwości odbieranej fali wywołanej efektem Dopplera określa się położenie źródła fali. Metoda ta jest obecnie testowana w celu zastosowania do poszukiwania rozbitków na morzu.
Kompensacja efektu Dopplera u nietoperzy.
Gdy nietoperz zbliża się do celu, echo wytwarzanego przez niego dźwięku echolokacyjnego ma większą częstotliwość, niż dźwięk wysyłany przez nieruchomego nietoperza. Dwie grupy echolokujących nietoperzy z rodzin podkowcowatych i straszaków, które posługują się stałą częstotliwością echolokacji, wykształciły szczególny mechanizm kompensacji efektu Dopplera: obniżają częstotliwość wysyłanego dźwięku, tak by powracający dźwięk miał częstotliwość odpowiadającą maksimum czułości ich ucha. Efekt został odkryty przez Hansa Schnitzlera w 1968 roku.
Radar dopplerowski.
Na efekcie Dopplera opiera się zasada działania radaru dopplerowskiego. Gdy fale radiowe odbijają się od ruchomego obiektu, ich częstotliwość postrzegana przez nieruchomego obserwatora jest zależna od prędkości ruchu.
Meteorologiczne radary dopplerowskie stosowane są do wykrywania ruchu chmur i powietrza, dostarczając dane do obserwacji i prognozowania pogody. Dzięki takim pomiarom można wcześniej ostrzec ludność zagrożoną przez gwałtowne zjawiska atmosferyczne, takie jak burze, fronty atmosferyczne i tornada. Wyniki działań radarów meteorologicznych są dostępne powszechnie w Internecie, np. na stronie Radareu.cz.
Diagnostyka medyczna.
W obrazowych badaniach diagnostycznych cenną informacją jest nie tylko kształt anatomicznych struktur, lecz także kierunek i prędkość poruszania się tkanek. Ruch takich płynów ustrojowych jak krew można obserwować, mierząc zmiany częstotliwości oraz fazy fal dźwiękowych odbitych od płynącej cieczy.
Udoskonaleniem konwencjonalnych aparatów ultrasonograficznych było wprowadzenie ultrasonografii dopplerowskiej. Jeżeli głowica ultradźwiękowa potrafi rejestrować nie tylko opóźnienie echa wysyłanego dźwięku, lecz również jego częstotliwość, wtedy na obrazie diagnostycznym można umownymi kolorami zobrazować ruch organu lub płynu ustrojowego.
W badaniach dopplerowskich USG stosuje się technikę wiązki ciągłej w której aparat generuje ciągle wiązkę fal, oraz impulsową, w której aparat generuje impulsy odpowiadające połówce okresu fali, po której następuje przerwa w czasie której odbierana jest analizowana fala.
Przykładem może być echokardiografia. Dla kardiochirurgów bardzo ważne jest określenie nie tylko struktury anatomicznej serca, ale również prędkości i kierunku ruchu krwi przepływającej w tej biologicznej pompie. Obserwacja bijącego serca płodu umożliwia wykrycie wad rozwojowych jeszcze w łonie matki.
Efekt Dopplera wykorzystywany jest także w metodzie laserowo-dopplerowskiego pomiaru ukrwienia skóry, która pozwala przez nieinwazyjny pomiar stopnia ukrwienia tkanek skóry właściwej ocenić przepływy w tętnicach i żyłach przy diagnozowaniu wielu schorzeń.
Astronomia.
Efekt Dopplera zachodzący dla światła gwiazd i innych obiektów astronomicznych ma znaczące zastosowanie w spektroskopii astronomicznej. Światło gwiazdy charakteryzują linie widmowe, zależne od znajdujących się w nich atomów. Zmianę częstotliwości lub długości fali określa się przez porównanie położenia charakterystycznych linii widmowych w widmie gwiazdy z obrazem tych linii otrzymanym w laboratorium na Ziemi. Jeżeli gwiazda oddala się (ucieka) od obserwatora, to wszystkie jej linie widmowe będą przesunięte w kierunku czerwieni (większych długości fali).
Gdy na początku XX w. astronomowie zaczęli badać widma innych galaktyk, okazało się, że większość z nich ma linie widmowe przesunięte ku czerwieni. Oznacza to, że obiekty te oddalają się od nas. Na dodatek, im dalej galaktyka się znajduje, tym szybciej oddala się od Ziemi, a jej światło jest bardziej przesunięte w kierunku większych długości fali (bardziej „poczerwienione” w paśmie widzialnym). Pomiary te doprowadziły do sformułowania prawa Hubble’a oraz teorii rozszerzającego się wszechświata. Wyjątkiem jest przesunięcie dopplerowskie linii widmowych Galaktyki Andromedy, które wskazuje, że zbliża się ona do nas. Przewiduje się, że za około 3,75 mld lat rozpocznie się zderzenie Galaktyki Andromedy z Drogą Mleczną.
Jeżeli gwiazda tworzy związany grawitacyjnie układ z innym obiektem, oba ciała obiegają wspólny środek masy. Na podstawie tych ruchów można wnioskować o ich względnych masach. Pomiary zmian przesunięcia linii widmowych niektórych gwiazd wykazały, że okrążają je planety. W ten sposób astronomowie odkryli setki dużych planet poza Układem Słonecznym. Analizując zmianę w czasie rozkładu przesunięć Dopplera w widmie gwiazdy z planetą, można określić prędkość obrotu planety, co wykonywano np. przy użyciu teleskopu kosmicznego Chandra.
Radarowe urządzenia z analizą efektu Dopplera były instalowane na sondach kosmicznych i służyły do badania ruchów atmosfery ciał niebieskich w Układzie Słonecznym. Jednym z nich był "Doppler Wind Experiment" w sondzie Cassini-Huygens badający wiatr na Tytanie.
Poszerzenie linii spektralnych.
Efekt Dopplera jest jednym z czynników wywołujących poszerzenie linii spektralnych. Ponieważ cząsteczki, atomy lub jony tworzące emitujący lub absorbujący gaz poruszają się z różnymi prędkościami w różnych kierunkach, fale docierające do obserwatora mają nieznacznie przesunięte częstotliwości w stosunku do fal emitowanych przez źródło złożone z nieruchomych cząstek. Rozkład prędkości cząstek gazu (w stanie równowagi termodynamicznej jest to rozkład Maxwella) zależy od temperatury, dlatego im wyższa temperatura ośrodka emitującego światło, tym większe jest poszerzenie linii widmowych.
Chłodzenie i pułapkowanie atomów.
Temperatura jest zależna od prędkości atomów. Jedną z metod uzyskiwania bardzo niskich temperatur jest chłodzenie dopplerowskie. Gaz atomów oświetlany jest promieniowaniem laserowym o energii nieco mniejszej niż energia wzbudzenia atomów, gdyby atomy były nieruchome nie ulegałyby wzbudzeniu, ale atomy poruszające się przeciwnie do kierunku ruchu światła w wyniku efektu Dopplera pochłaniają kwanty światła, atom ulega wzbudzeniu, jednocześnie zmniejszając swą prędkość. Atom, emitując foton, pozbywa się energii wzbudzenia, nieco większej od pochłoniętej. Kierunek emisji jest przypadkowy, dlatego atom zwiększa swą prędkość w przypadkowym kierunku. Wielokrotne pochłanianie i emitowanie światła prowadzi do zmniejszenia prędkości w stronę źródła światła. Oświetlenie gazu sześcioma wiązkami zmniejsza prędkość atomów we wszystkich kierunkach. Proces ten nazywa się chłodzeniem dopplerowskim. By zachodziło pochłanianie kwantów światła o energii mniejszej niż energia wzbudzenia, atomy muszą poruszać się z odpowiednią prędkością, dlatego chłodzenie to działa tylko do pewnej temperatury, np. dla rubidu do 0,143 mK.
Wyżej wymieniona metoda może zmniejszyć prędkość atomów, ale nie zapewnia ich zatrzymania w zadanym obszarze. By uwięzić atomy w zadanym obszarze, umieszcza się je w zmiennym przestrzennie polu magnetycznym. Pole magnetyczne rozszczepia poziomy energetyczne. Odpowiednie dobranie częstotliwości fali lasera umożliwia oddziaływanie światła tylko w wybranych obszarach, co zapewnia pułapkowanie atomów.
W odpowiednio niskiej temperaturze atomy przyjmują stan zwany kondensatem Bosego-Einsteina.
Kalendarium odkryć.
Kalendarium odkryć związanych z efektem Dopplera:

</doc>
<doc id="30330" url="https://pl.wikipedia.org/wiki?curid=30330" title="Pierwiastkowanie">
Pierwiastkowanie

Pierwiastkowanie – operacja odwrotna względem potęgowania. Ponieważ może istnieć wiele liczb, które podniesione do pewnej potęgi dają daną liczbę (są to tzw. pierwiastki algebraiczne), to pierwiastkowanie nie może być w ogólności traktowane jako działanie. Jeśli jednak odpowiednio ograniczyć dziedzinę działania potęgowania, to potęgowanie staje się funkcją odwracalną (i ta funkcja odwrotna wyznacza tzw. „pierwiastki arytmetyczne”).
Pierwiastki można też zdefiniować dla liczb zespolonych; pierwiastki zespolone z jedynki odgrywają istotną rolę w matematyce wyższej. Duża część teorii Galois skupia się na wskazaniu, które z liczb algebraicznych można przedstawić za pomocą pierwiastków, co prowadzi do twierdzenia Abela-Ruffiniego mówiącego, iż ogólny wielomian stopnia piątego bądź wyższego nie może być rozwiązany za pomocą tzw. "pierwiastników", tzn. wyrażeń połączonych działaniami dodawania, odejmowania, mnożenia i dzielenia oraz pierwiastków.
Pierwiastki pojawiają się np. w definicji średniej geometrycznej, w pierwiastkowym kryterium Cauchy’ego na zbieżność szeregu liczbowego albo w definicji odległości Minkowskiego.
Definicja.
Niech dana będzie dodatnia liczba całkowita formula_1 nazywana "stopniem". Pierwiastkiem z liczby formula_2 stopnia formula_1 nazywa się taką liczbę formula_4 która podniesiona do "n"-tej potęgi jest równa formula_5 innymi słowy jest to dowolna liczba formula_6 spełniająca równość:
Innymi słowy, pierwiastek stopnia formula_1 z liczby formula_2 jest pierwiastkiem wielomianu formula_10 zmiennej formula_11
Pierwiastek w powyższym sensie nazywa się często pierwiastkiem algebraicznym; każda dodatnia liczba rzeczywista ma jeden dodatni pierwiastek "n"-tego stopnia, nazywany często pierwiastkiem arytmetycznym. Pierwiastkiem "n"-tego stopnia z zera jest formula_12 W ten sposób każdej nieujemnej liczbie rzeczywistej przypisana zostaje nieujemna liczba rzeczywista, co umożliwia określenie działania "pierwiastkowania" w zbiorze nieujemnych liczb rzeczywistych.
Dla nieparzystych formula_1 każda ujemna liczba ma ujemny pierwiastek rzeczywisty "n"-tego stopnia (również nazywany "pierwiastkiem arytmetycznym"), choć nie jest to prawdą dla parzystych formula_14
Pierwiastek stopnia 2 nazywa się "pierwiastkiem kwadratowym", zaś stopnia 3 – "pierwiastkiem sześciennym"; pierwiastki wyższych stopni identyfikuje się wyłącznie liczbowo, np. „pierwiastek czwartego stopnia”.
Pierwiastki zapisuje się zwykle za pomocą symbolu formula_15 (zob. niżej), pierwiastkom stopnia drugiego, trzeciego, czwartego itd. z liczby formula_2 odpowiadają kolejno symbole formula_17 itp. (zwyczajowo pomija się w zapisie stopień pierwiastka kwadratowego). Notacja ta nie budzi zastrzeżeń w stosunku do pierwiastków arytmetycznych, niemniej może prowadzić do sprzeczności w przypadku pierwiastków algebraicznych, dla których symbole te nie są jednoznaczne.
W analizie matematycznej pierwiastki traktuje się jako przypadki szczególne potęgowania o wykładniku ułamkowym, tzn.
Przykłady i własności.
Liczba 2 jest pierwiastkiem czwartego stopnia z 16, gdyż formula_19 Jest to jedyna dodatnia liczba rzeczywista o tej własności i to właśnie ona nazywana jest pierwiastkiem arytmetycznym; innym pierwiastkiem rzeczywistym tej liczby jest -2; istnieją także dwa nierzeczywiste pierwiastki tej liczby, które wraz z 2 oraz -2 są pierwiastkami algebraicznymi 4. stopnia z 16.
Przykładem pierwiastka z liczby ujemnej może być formula_20 lecz nie istnieje żaden rzeczywisty pierwiastek szóstego stopnia z jakiejkolwiek liczby ujemnej.
Pierwiastek kwadratowy z liczby naturalnej jest albo liczbą naturalną, albo niewymierną; przykładem liczby naturalnej, której pierwiastek jest niewymierny jest 2:
Pierwiastek wyższego stopnia z liczby większej niż 1 jest zawsze liczby mniejszą od pierwiastka kwadratowego np.
Pierwiastki stopni całkowitych z liczb niewymiernych są niewymierne, bo liczba wymierna podniesiona do potęgi o dowolnym wykładniku całkowitym daje liczbę wymierną.
Mimo wszystko wszystkie pierwiastki liczb całkowitych, a nawet liczb algebraicznych, są algebraiczne.
Jeżeli formula_23 są nieujemnymi liczbami rzeczywistymi, zaś formula_24 są dodatnimi liczbami całkowitymi, to:
Pierwiastek można również wyrazić w postaci szeregu:
o ile formula_31 Wyrażenie to można wyprowadzić z szeregu dwumianowego.
Pierwiastek zespolony.
Dla dodatniej liczby całkowitej formula_1 pierwiastkiem stopnia formula_1 z liczby zespolonej formula_2 nazywa się dowolną liczbę formula_6 spełniającą równość
Każda niezerowa liczba zespolona (a więc i rzeczywista) formula_2 ma formula_1 różnych zespolonych pierwiastków "n"-tego stopnia; szczególnie istotne są szeroko stosowane w matematyce "pierwiastki z jedynki".
Pierwiastki z liczby zespolonej
można wyznaczyć korzystając ze wzoru de Moivre’a:
dla formula_41 (symbol formula_42 oznacza tu pierwiastek arytmetyczny).
Przykładowo dla liczby formula_43 jest formula_44 a ponadto formula_45 a więc w postaci biegunowej ma ona postać formula_46
Pierwiastkami drugiego stopnia z formula_47 są:
Historia.
Początki symbolu pierwiastka √ są dość niejasne. Niektóre źródła podają, że symbol został wprowadzony przez Arabów, a po raz pierwszy został on użyty przez Abū al-Hasana ibn Alīego al-Qalasādīego (1421–1486) i został wyprowadzony z arabskiej litery "ج", pierwszej litery słowa "جذر" ("dżazr") oznaczającego „korzeń”. Wielu, w tym Leonhard Euler sądziło, że pochodzi on od litery "r", pierwszej litery łacińskiego słowa "radix" (również oznaczającego „korzeń”), które oznacza to samo działanie matematyczne.
Nieużywany w języku polskim termin "surd", traktowany niekiedy jako nazwa symbolu √, pochodzi z czasów al-Khwārizmīego (ok. 825), który liczby wymierne i niewymierne nazywał odpowiednio „słyszalnymi” i „niesłyszalnymi”. W związku z tym arabskie "assam" („głuchy, głupi”) oznaczające liczbę niewymierną było później tłumaczone na łacinę jako "surdus" („głuchoniemy”). Gerard z Cremony (ok. 1150), Fibonacci (1202), a potem Robert Recorde (1551) używali tego terminu w odniesieniu do nierozwiązanych pierwiastków niewymiernych.
Symbolu √ użyto po raz pierwszy w druku bez "vinculum" (poziomej kreski nad liczbami wewnątrz symbolu pierwiastka) w 1525 roku w "Die Coss" autorstwa niemieckiego matematyka Christoffa Rudolffa. "Vinculum" wprowadził Kartezjusz w "Geometrii" (1637) do zaznaczania, jakie wyrażenie algebraiczne podlega pierwiastkowaniu.
Stosowana przez Kartezjusza notacja dla pierwiastków stopnia wyższego niż dwa nie przyjęła się (np. formula_50 Kartezjusz zapisywał jako formula_51). Współczesną notację stopnia pierwiastka zaproponował Albert Girard w pracy z 1629 roku; utrwaliła się ona w pierwszej połowie XVIII w.
Typografia.
Niżej przedstawiono kody znaków symboli pierwiastka. W notacji angielskiej znak pierwiastka występuje bez wiążącej kreski górnej.
W LaTeX-u:

</doc>
<doc id="30332" url="https://pl.wikipedia.org/wiki?curid=30332" title="Pierwiastek kwadratowy">
Pierwiastek kwadratowy

Pierwiastek kwadratowy – dla danej liczby formula_1 każda liczba formula_2 której kwadrat formula_3 jest równy danej liczbie formula_4 innymi słowy jest to dowolne rozwiązanie równania (bądź pierwiastek wielomianu) formula_5 zmiennej formula_6
Każda dodatnia liczba rzeczywista formula_1 ma dwa pierwiastki kwadratowe nazywane zbiorczo "algebraicznymi": jeden z nich jest dodatni, nazywany często "arytmetycznym" (pod wyrażeniem „pierwiastek kwadratowy”, czy nawet „pierwiastek” rozumie się często właśnie jego), a drugi – ujemny. Zwykle oznacza się je odpowiednio symbolami formula_8 bądź formula_9 oraz formula_10 gdzie formula_11 jest symbolem pierwiastka; łącznie oznacza się je w skrócie formula_12 (zob. znak ±). Jedynym pierwiastkiem z liczby formula_13 jest ona sama; nie istnieją rzeczywiste pierwiastki kwadratowe z liczb ujemnych (są one urojonymi liczbami zespolonymi). W analizie matematycznej zazwyczaj stosuje się potęgową postać pierwiastka kwadratowego formula_14
Liczba formula_15 jest pierwiastkiem kwadratowym z formula_16 ponieważ formula_17 jest ona zarazem arytmetycznym pierwiastkiem kwadratowym tej liczby. Podobnie liczby formula_18 oraz formula_19 są (algebraicznymi) pierwiastkami kwadratowymi z formula_20 gdyż każda z nich spełnia równanie formula_21
Pierwiastki kwadratowe z liczb naturalnych są albo liczbami naturalnymi, albo niewymiernymi. Własność ta była już znana w starożytności, o czym mówi już o tym twierdzenie 9 w księdze X "Elementów" Euklidesa. Podejrzewa się, że niewymierność konkretnego przypadku formula_22 była już znana wcześniej Pitagorejczykom, a za jej odkrywcę tradycyjnie uznawany jest Hippazos.
W ogólności pojęcie pierwiastka (kwadratowego) można rozpatrywać dla przeróżnych obiektów matematycznych, na zbiorze których określone jest działanie dwuargumentowe pełniące rolę mnożenia, np. w algebrze macierzy, czy pierścieniu endomorfizmów (działania odpowiednio mnożenia macierzy i składania funkcji).
W interpretacji geometrycznej dla danego pola powierzchni kwadratu pierwiastek daje długość jego boku; stąd pochodzi nazwa „kwadratowy” (zob. kwadrat (algebra)).
Własności.
Dla wszystkich liczb rzeczywistych formula_1 zachodzi wzór (zob. wartość bezwzględna)
zaś dla wszystkich nieujemnych liczb rzeczywistych formula_1 oraz formula_26 prawdziwa jest tożsamość
Ze wzorów skróconego mnożenia wynikają wzory:
Traktując liczbę podpierwiastkową jako argument funkcji formula_30 nazywanej "funkcją pierwiastkową", która przekształca zbiór nieujemnych liczb rzeczywistych w siebie, można dowieść, iż jest ona ciągła na całej dziedzinie (dla nieujemnych formula_1) i różniczkowalna poza zerem (dla dodatnich formula_1), a jej pierwsza pochodna jest dana wzorem formula_33 Kolejne pochodne dowolnego rzędu dane są dla formula_34 wzorem
Podstawiając pod ten wzór formula_36 otrzymuje się formula_37 natomiast podstawiając formula_38 ujemne, otrzymuje się kolejne całki tej funkcji.
Rozwinięcie w szereg Taylora funkcji formula_39 w otoczeniu punktu formula_40 zbieżny dla formula_41 ma postać
Obliczanie.
W większości obecnych kalkulatorów kieszonkowych jest dostępny klawisz funkcyjny do wyznaczania arytmetycznego pierwiastka kwadratowego; oprogramowanie komputera przeznaczone do celów obliczeniowych, np. arkusz kalkulacyjny, często dysponuje oddzielną funkcją. Kalkulatory kieszonkowe mają często wydajne implementacje funkcji wykładniczej i logarytmu naturalnego bądź dziesiętnego, które mogą być wykorzystane do obliczania arytmetycznego pierwiastka kwadratowego z dodatniej liczby rzeczywistej za pomocą równania
Wzory te mają również zastosowanie dla obliczeń przybliżonych z zastosowaniem tablic logarytmicznych lub suwaka logarytmicznego.
Liczby ujemne i zespolone.
Kwadrat dowolnej liczby dodatniej lub ujemnej jest dodatni, a kwadrat 0 wynosi 0. W związku z tym nie istnieje liczba ujemna, która ma rzeczywisty pierwiastek kwadratowy. Aby znaleźć takie rozwiązania należy rozszerzyć rozważany zbiór liczb na liczby zespolone. Dokonuje się to przez wprowadzenie nowej liczby, oznaczanej przez formula_44 nazwanej jednostką urojoną, która jest zdefiniowana jako formula_45 Korzystając z tego równania, możemy określić, że formula_44 to pierwiastek kwadratowy z formula_47 lecz należy zauważyć, że także formula_48 więc formula_49 jest także pierwiastkiem kwadratowym z -1. Zgodnie z konwencją, kwadratowy pierwiastek arytmetyczny z formula_50 to formula_51 lub w ogólności, jeśli formula_1 jest dowolną liczbą dodatnią, to kwadratowy pierwiastek arytmetyczny z formula_53 wynosi
Prawa strona (a także jej negacja) jest rzeczywiście pierwiastkiem kwadratowym z formula_55 gdyż
Dla każdej różnej od 0 liczby zespolonej formula_57 istnieją dokładnie dwie liczby formula_58 takie, że formula_59 kwadratowy pierwiastek arytmetyczny z liczby formula_57 (zdefiniowany poniżej) i jego negacja.
Pierwiastek kwadratowy z liczby urojonej.
Pierwiastek kwadratowy z formula_44 jest dany wzorem
Wynik ten można otrzymać algebraicznie przez znalezienie formula_63 i formula_64 w sposób
lub odpowiednio
Co daje układ dwóch równań
z rozwiązaniami
Dla arytmetycznego pierwiastka kwadratowego wybieramy
Ten wynik można również uzyskać, korzystając ze wzoru de Moivre’a, podstawiając
który daje
Kwadratowy pierwiastek arytmetyczny z liczby zespolonej.
Aby znaleźć definicję pierwiastka kwadratowego, która jednoznacznie określi jedną wartość, zwaną kwadratowym pierwiastkiem arytmetycznym, należy zauważyć, że liczbę zespoloną formula_72 można przedstawić jako punkt na płaszczyźnie formula_73 wyrażoną w układzie współrzędnych kartezjańskich. Ten sam punkt może być odczytany za pomocą współrzędnych biegunowych jako para formula_74 gdzie formula_75 jest odległością od środka układu współrzędnych, a formula_76 to kąt jaki tworzy półprosta o początku w środku układu współrzędnych i przechodząca przez zadany punkt z półosią dodatnich formula_77 wartość ta jest zwykle zapisywana formula_78
Jeśli
oraz
to kwadratowy pierwiastek arytmetyczny z liczby formula_57 definiuje się wzorem
Oś rzeczywista dla wartości niedodatnich tworzy wtedy zbiór punktów rozgałęzienia. Funkcja kwadratowego pierwiastka arytmetycznego jest wszędzie holomorficzna z wyjątkiem rzeczywistych liczb niedodatnich (ściślej ujmując, dla ujemnych liczb rzeczywistych nie jest nawet ciągła). Powyższy szereg Taylora dla formula_83 pozostaje słuszny dla liczb zespolonych formula_1 gdzie formula_85
Powyższe równanie można także wyrazić za pomocą funkcji trygonometrycznych:
Wzór algebraiczny.
Kiedy liczba jest wyrażona we współrzędnych kartezjańskich, to za pomocą następującego wzoru można wyznaczyć kwadratowy pierwiastek arytmetyczny:
gdzie znak części urojonej z pierwiastka jest taki sam jak znak części urojonej liczby pierwiastkowanej, a
to wartość bezwzględna lub moduł liczby pierwiastkowanej. Część rzeczywista wyniku jest zawsze nieujemna.
Drugi pierwiastek można łatwo wyznaczyć jako negację otrzymanego wyniku. Oba pierwiastki po dodaniu dają wynik 0.
Wzór na iloczyn pierwiastków.
Z powodu nieciągłości funkcji pierwiastka kwadratowego na płaszczyźnie zespolonej, ogólna reguła formula_89 nie jest spełniona (podobny problem występuje przy obliczaniu logarytmu liczby zespolonej). Błędne założenie, co to słuszności tej reguły może prowadzić do fałszywych „dowodów”, jak np. poniższy pokazujący, że
Przekształcenie w trzeciej równości nie może być zastosowane. Mogłoby być one zastosowane pod warunkiem zmiany znaczenia √ na takie, że jego rozwiązaniem nie jest już pierwiastek kwadratowy arytmetyczny, ale funkcja zawierająca formula_91 Wobec czego lewa strona staje się również
jeśli zbiór zawiera formula_93 lub
jeśli zbiór zawiera formula_95 podczas gdy prawa strona staje się
gdzie ostatnia równość, formula_97 jest konsekwencją wyboru ze zbioru w nowej definicji pierwiastka.

</doc>
<doc id="30333" url="https://pl.wikipedia.org/wiki?curid=30333" title="Pierwiastek sześcienny">
Pierwiastek sześcienny

Pierwiastek sześcienny – dla danej liczby formula_1 każda liczba formula_2 której sześcian formula_3 jest równy danej liczbie formula_4 Zwykle oznacza się je jako formula_5 gdzie formula_6 jest symbolem pierwiastka sześciennego. Liczba "a" nazywana jest liczbą podpierwiastkową.
Tożsamości związane z pierwiastkiem sześciennym.
Z definicji pierwiastka sześciennego wynika, że
skąd wynikają następujące równości:
Dla wszystkich liczb rzeczywistych formula_21 zachodzi wzór
Pierwiastek sześcienny z liczby przeciwnej można obliczyć następująco:
Jeżeli formula_25 są nieujemnymi liczbami rzeczywistymi to:
Tożsamości dla sumy i różnicy pierwiastków sześciennych:
Obliczanie pierwiastka sześciennego.
Korzystając z zależności
można zastosować następujący algorytm obliczania pierwiastka sześciennego dysponując kalkulatorem kieszonkowym wyposażonym w klawisz do wyznaczania pierwiastka kwadratowego i mnożenia, rozpoczynając go po uzyskaniu na wyświetlaczu liczby, z której chcemy obliczyć pierwiastek sześcienny.
Proces należy kontynuować, aż liczba przestanie się zmieniać po naciśnięciu klawisza mnożenia, ponieważ powtarzana operacja pierwiastkowania wynosi 1 (co oznacza, że rozwiązanie zostało osiągnięte z największą dokładnością jaką ten kalkulator mógł osiągnąć). A następnie:
W tym momencie na wyświetlaczu pojawi się przybliżona wartość pierwiastka sześciennego.
Objaśnienie metody.
Podnosząc "x" do potęgi po obu stronach tożsamości powyżej otrzymujemy:
Z lewej strony równania mamy pierwiastek sześcienny z "x".
W kolejnych krokach algorytmu powyżej otrzymujemy:
Po drugim kroku:
Po czwartym kroku:
Po szóstym kroku:
Po ósmym kroku:
itd.
Po przeliczeniu niezbędnych wyrażeń zależnych od dokładności kalkulatora, "ostatni pierwiastek kwadratowy" określa prawą stronę równania (*).
Metoda alternatywna.
Powyższa metoda wymaga aby kalkulator był wyposażony w funkcję pierwiastka kwadratowego. Dysponując prostą metodą obliczania pierwiastka kwadratowego następujące wyrażenie jest szybko zbieżne do wyniku:
Gdzie z każdą iteracją wynik jest zbieżny do pierwiastka sześciennego z "a".
Ta metoda wymaga mniej iteracji niż metoda Halleya, ale wymaga więcej obliczeń, ukrytych w wyznaczeniu pierwiastków kwadratowych. Z uwagi na szybką zbieżność, początkowe przybliżenie wartością 1 jest wystarczające.
Liczby zespolone.
Dla każdej różnej od 0 liczby zespolonej "z" istnieją dokładnie trzy liczby "w" takie, że "w"3 = "z": będące pierwiastkami sześciennymi z liczby "z". Wynika to z algebraicznej domkniętości ciała liczb zespolonych, z której wynika, że wielomian formula_39 zmiennej zespolonej "w" ma dla każdego ustalonego "z" dokładnie trzy rozwiązania.
W szczególności pierwiastek sześcienny z 1 to:
Dwa ostatnie rozwiązania prowadzą do zależności pomiędzy wszystkimi pierwiastkami sześciennymi z ustalonej liczby zespolonej "z". Jeśli dana liczba jest pierwiastkiem sześciennym z "z", to pozostałe dwa pierwiastki można wyznaczyć, mnożąc je odpowiednio przez dwa zespolone pierwiastki sześcienne z jedności.
Aby znaleźć wszystkie pierwiastki sześcienne z liczby rzeczywistej formula_2 oznaczone odpowiednio formula_42 formula_43 i formula_44 obliczamy:
Pierwiastek sześcienny na powierzchni Riemanna.
Funkcja formula_48 może dla każdej wartości "z" formalnie przyjąć trzy wartości zespolone. Nie byłaby wtedy jednak funkcją. Dlatego buduje się za pomocą przedłużenia analitycznego powierzchnię Riemanna, na której można określić pierwiastek sześcienny jako funkcję. Powierzchnię tę można sobie wyobrazić jako trzy egzemplarze płaszczyzny zespolonej z usuniętym punktem 0 rozcięte wzdłuż półprostych wychodzących z punktu 0 i połączone z sobą tak, jak jest to pokazane na rysunku.
Pierwiastek sześcienny w algebrze.
Z algebraicznego punktu widzenia pierwiastkiem sześciennym jest dowolne rozwiązanie równania formula_49 zmiennej formula_21 (czyli pierwiastek wielomianu formula_51). Równania takie można rozpatrywać nad dowolnym pierścieniem przemiennym.
Historia.
W 499 n.e Aryabhata opisał metodę znajdowania pierwiastków sześciennych z liczb wielocyfrowych w swoim dziele "Aryabhatiya" (rozdział 2.5).

</doc>
<doc id="30334" url="https://pl.wikipedia.org/wiki?curid=30334" title="Christian Andreas Doppler">
Christian Andreas Doppler

Christian Andreas Doppler (ur. 29 listopada 1803 w Salzburgu, zm. 17 marca 1853 r. w Wenecji) – austriacki fizyk i matematyk.
Doppler jako pierwszy zaobserwował i opisał zjawisko nazwane potem od jego nazwiska efektem Dopplera. Efekt ten powoduje zwiększenie się częstotliwości fali (dźwiękowej, świetlnej) zbliżającego się źródła (np. pojazdu) i zmniejszenie się jej dla źródła oddalającego się.
Życiorys.
Doppler urodził się w Salzburgu w rodzinie kamieniarskiej z tradycjami sięgającymi 1674 roku. Z powodu wątłej budowy ciała nie nadawał się do pracy jako kamieniarz i studiował w Wiedniu i Salzburgu. Później wykładał matematykę i fizykę na politechnice w Pradze.
W roku 1841 został profesorem zwyczajnym matematyki i fizyki na Uniwersytecie Karola w Pradze. 25 maja 1842 roku ogłosił, a w 1843 roku opublikował swoją najważniejszą pracę – "O kolorowym świetle gwiazd podwójnych i niektórych innych ciałach niebieskich" (niem. "Über das farbige Licht der Doppelsterne und einige andere Gestirne des Himmels") – w której opisał efekt Dopplera. Teoria ta została potwierdzona empirycznie w czerwcu 1845 roku. W 1847 r. jako Cesarski Radca Górniczy przybył do Bańskiej Szczawnicy, gdzie objął posadę profesora matematyki, mechaniki i fizyki na nowo powstałej Akademii Górniczej. Ponieważ w niespokojnym okresie Wiosny Ludów na Akademii z braku studentów prawie nie odbywały się zajęcia, poświęcił się pracy naukowej.
Z początkiem 1849 r. przeprowadził się wraz ze swoją rodziną do Wiednia, gdzie w roku 1850 cesarz Franciszek Józef powołał go na stanowisko dyrektora Instytutu Fizyki Uniwersytetu Wiedeńskiego. Został tam pierwszym profesorem fizyki doświadczalnej. Doppler podczas pracy jako profesor opublikował ponad 50 prac naukowych z fizyki, matematyki i astronomii. Był przywiązany do rodziny, zawsze cieszył się wsparciem swojej wysoce inteligentnej żony.
W 1853 roku zmarł w Wenecji (gdzie próbował się leczyć) wskutek następstw choroby płuc (prawdopodobnie gruźlicy), wówczas typowej choroby zawodowej kamieniarzy.
Z okazji 100-lecia urodzin uczonego odsłonięto w Salzburgu tablicę pamiątkową. Fundusz jego imienia ma za zadanie popularyzować jego imię i wiedzę o jego dokonaniach.
Dom, w którym urodził się Doppler, nosi dziś adres Makart Platz 1, i leży niedaleko Makart Platz 8 – domu, w którym przez 7 lat mieszkał Wolfgang Amadeus Mozart.

</doc>
<doc id="30335" url="https://pl.wikipedia.org/wiki?curid=30335" title="Odejmowanie">
Odejmowanie

Odejmowanie – jedno z czterech podstawowych działań arytmetycznych, działanie odwrotne do dodawania. Odejmowane obiekty to odpowiednio odjemna i odjemnik, wynik zaś nazywany jest różnicą.
Odejmowanie oznaczane jest zwyczajowo znakiem minusa. Znak ten zbliżony jest do półpauzy, krótszy od pauzy (oba służą oznaczaniu myślnika), a dłuższy od dywizu (łącznika).
Odejmowanie liczb.
Najczęściej używane jest odejmowanie liczb, np. formula_1 co czyta się: „trzy minus dwa równa się jeden” albo „trzy odjąć dwa równa się jeden”.
Odejmowanie pisemne liczb naturalnych.
Poniżej podany jest przykład obliczania różnicy dwóch trzycyfrowych liczb: formula_2 i formula_3 Piszemy drugą liczbę pod pierwszą, a cyfry ustawiamy w kolumnach wyrównując je do prawej; pod drugą liczbą rysujemy linię:
formula_4
Cyfrą jedności formula_2 jest formula_6 cyfrą jedności formula_7 jest formula_8 Obliczamy formula_9 więc na pozycji jedności pod kreską piszemy formula_10
formula_11
Cyfrą dziesiątek formula_2 jest formula_13 cyfrą dziesiątek formula_7 jest formula_15 Ponieważ formula_16 i wynik wyszedłby ujemny „pożyczamy” formula_17 z następnej pozycji. Oznacza to, że teraz dodajemy formula_18 a przy następnej cyfrze odejmiemy formula_19 Mamy zatem formula_20 piszemy formula_21 pod kreską na kolejnym od prawej miejscu, a formula_17 "pożyczamy" z kolumny setek, co można sobie zanotować na boku:
formula_23
Pozostała kolumna setek: odejmujemy formula_24 (ten 1 to „pożyczka”) z trzeciej kolumny, otrzymując formula_25 piszemy formula_26 w kolumnie setek pod kreską:
formula_27
otrzymując wynik formula_28
W ten sposób odejmuje się zawsze mniejszą liczbę od większej. Jeśli chcemy odjąć większą od mniejszej, zamieniamy je, odejmujemy, a na koniec przed wynikiem stawiamy znak minusa (gdyż wynik będzie wtedy liczbą ujemną). Na przykład chcąc obliczyć formula_29 obliczamy formula_30 a następnie dostawiamy minus otrzymując formula_31
Ten sam algorytm może służyć do odejmowania liczb w dowolnym systemie pozycyjnym.
Odejmowanie liczb całkowitych.
Możliwe są cztery przypadki, różniące się znakiem odejmowanych liczb:
Zamiast tych reguł wystarczy pamiętać jedną: odjąć liczbę formula_35 – to znaczy dodać przeciwną do niej liczbę formula_44
Odejmowanie ułamków.
Dla liczb wymiernych formula_45 i formula_46 odejmowanie wymaga najpierw tzw. sprowadzenia do wspólnego mianownika, czyli takiego przekształcenia tych ułamków, aby ich mianowniki były równe.
Wówczas można zastosować wzór:
Najmniejszym wspólnym mianownikiem, jaki można tu zastosować, jest najmniejsza wspólna wielokrotność mianowników odjemnej i odjemnika.
Przykład:
Można też wykorzystać fakt, że sprowadzenie do wspólnego mianownika najłatwiej wykonać mnożąc licznik i mianownik pierwszego ułamka przez mianownik drugiego ułamka, a licznik i mianownik drugiego ułamka przez mianownik pierwszego. Odejmowanie sprowadza się wtedy do wzoru:
Przykład:
W przypadku odejmowania pisemnego ułamków dziesiętnych należy przesunąć obydwie liczby tak, aby przecinek dziesiętny był w tym samym miejscu:
formula_51
Definicja formalna.
Formalnie odejmowanie definiowane jest jako działanie odwrotne do dodawania:
Działanie odejmowania można także zdefiniować osobno dla każdego rodzaju liczb:
Kolejność wykonywania działań.
Odejmowanie wykonujemy od lewej do prawej:
Kolejność wykonywania odejmowania ma znaczenie (odejmowanie nie jest łączne):
ale
Odejmowanie nie jest również przemienne, zamiana argumentów zmienia znak różnicy:
ale
Różnica funkcji.
Różnicę funkcji formula_71 gdzie formula_72 jest pewnym zbiorem ze dodawaniem jako działaniem wewnętrznym (czyli grupą czy, w szczególności, przestrzenią liniową) definiuje się jako
Przykłady użycia:
Odejmowanie modulo.
Działanie odejmowania można określić w pierścieniu Zn.
Odejmowanie modulo polega na obliczaniu reszty z dzielenia różnicy liczb przez formula_78 Przykład: w algebrze formula_79 zachodzi:
Odejmowanie wektorów.
Odejmowanie wektorów polega na odejmowaniu ich współrzędnych. Można też sprowadzić odejmowanie wektora do dodawania wektora o przeciwnym zwrocie. Wówczas takie dwa wektory można dodawać algebraicznie lub geometrycznie (używając reguły trójkąta lub reguły równoległoboku)
Gdy formula_34 jest punktem oraz formula_35 jest wektorem to różnicę formula_53 należy rozumieć jako translację punktu formula_34 o wektor formula_44
Odejmowanie jako działanie w strukturze algebraicznej.
Odejmowanie elementów formula_34 i formula_35 jest określane jako działanie odwrotne do dodawania:
Nie zawsze istnieje element formula_91 o takich właściwościach. Na przykład w zbiorze liczb naturalnych, tworzących z dodawaniem tzw. półgrupę, nie da się odjąć większej liczby od mniejszej. W strukturach algebraicznych zwanych grupami jest to już zawsze możliwe (jeśli to grupa addytywna); tam zawsze formula_92 gdzie formula_33 jest elementem przeciwnym do formula_94 Czasem w różnych abstrakcyjnych strukturach, dla odróżnienia od zwykłego odejmowania liczb, stosuje się inny podobny znak, np. formula_95
Generalnie w strukturach zwanych pierścieniami odejmowanie nie jest przemienne, łączne, jest jednak rozdzielne względem mnożenia (w przypadku przestrzeni liniowej jest to rozdzielność względem mnożenia wektora przez skalar).
Równości i kongruencje można odejmować stronami:

</doc>
<doc id="30337" url="https://pl.wikipedia.org/wiki?curid=30337" title="Mnożenie">
Mnożenie

Mnożenie – działanie dwuargumentowe będące jednym z czterech podstawowych, obok dodawania, odejmowania i dzielenia, działań arytmetycznych. Stanowi ono uogólnienie wielokrotnego dodawania elementu do siebie. Wynik mnożenia nazywany jest "iloczynem", a mnożone elementy to "czynniki", przy czym pierwszy czynnik nazywa się czasem "mnożną", a drugi – "mnożnikiem".
Na przykład:
gdzie liczby 3 i 4 są czynnikami, a 12 to ich iloczyn. Powyższe oznacza, że trzy grupy po cztery elementy to razem dwanaście elementów. Z każdej z powyższych równolicznych grup można wybrać kolejno po jednym elemencie i w ten sposób stworzyć cztery nowe grupy zawierające po trzy elementy:
W ten sposób formula_3 co w przypadku ogólnym nazywa się formalnie "przemiennością". Należy mieć jednak na uwadze, że istnieją działania nazywane mnożeniami, które nie mają tej własności (zob. dalej).
Mnożenia liczb naturalnych o czynnikach od 0 do 10 (czyli do podstawy dziesiętnego systemu liczbowego) uczy się w pierwszych klasach szkoły podstawowej pod postacią tzw. "tabliczki mnożenia". Dowolna liczba pomnożona przez zero daje w wyniku zero (tzn. zero jest elementem pochłaniającym mnożenia), podobnie dowolna liczba pomnożona przez jeden daje w wyniku tę liczbę (tzn. jedynka jest elementem neutralnym mnożenia).
Mnożenie pisemne liczb.
Przykład.
Algorytm pisemnego mnożenia najłatwiej wytłumaczyć na przykładzie. Obliczymy iloczyn liczb formula_4 i formula_5 Należy zapisać jedną z liczb pod drugą tak, by cyfry oznaczające odpowiednio jedności, dziesiątki, setki itp. znajdowały się w jednej kolumnie (mniej precyzyjnie: wyrównać cyfry obu liczb do prawej):
Następnie mnoży się poszczególne cyfry i zapisuje jedna pod drugą na odpowiedniej pozycji: jeżeli przyjąć, że pozycje cyfr numerowane są od prawej począwszy od zera, to cyfra dziesiątek i cyfra jednostek iloczynu dwóch cyfr powinny być zapisywane na pozycji będącej sumą pozycji mnożonych cyfr i o jeden mniejszej (jeżeli cyfra dziesiątek jest zerem, to zwykle się jej nie pisze). W ten sposób (mnożąc kolejno od prawej cyfry drugiej liczby przez kolejne cyfry pierwszej liczby):
Suma tak zapisanych iloczynów cyfr (przyjmując, że puste miejsca oznaczają zera) daje wynik:
Mnożenie liczb całkowitych przebiega podobnie, z tym iż mnoży się wartości bezwzględne, tzn. liczby bez znaku, i uzupełnia znak iloczynu minusem, jeżeli dokładnie jedna z nich była ujemna.
Jeżeli jeden (lub oba) z czynników jest pewną wielokrotnością liczby 10, tzn. na jej końcu znajduje się pewna liczba zer (np. 10500·180), to zera te można pominąć w czynnikach i dopisać do iloczynu – zamiast
oblicza się iloczyn formula_10
To uproszczenie rachunku opiera się na wykorzystaniu łączności i przemienności mnożenia:
Podobnie z ułamkami w zapisie dziesiętnym: jeśli czynniki zawierają przecinek (np. ), należy wykonać mnożenie tak, jakby w ich zapisie nie było przecinka, po czym umieścić przecinek tak, by po jego prawej stronie pozostało tyle cyfr, ile ich było za przecinkami łącznie w obu czynnikach:
To uproszczenie także opiera się na przemienności i łączności mnożenia:
Uwaga: Mnożyć sposobem pisemnym można tylko w systemach pozycyjnych.
Algorytm.
Sam algorytm mnożenia pisemnego polega na zapisaniu liczby naturalnej w postaci sumy kolejnych potęg dziesiątki. Niech formula_15 i
Wówczas
przy czym trzecia równość odpowiada mnożeniu poszczególnych cyfr, a ostatnia – końcowemu sumowaniu.
Definicje.
W dobrze znanych zbiorach liczbowych mnożenie definiowane jest osobno w każdym z nich za pomocą działania zdefiniowanego w prostszej strukturze:
Oznaczenia.
Mnożenie oznacza się na ogół symbolem kropki, np. formula_44 czasami w miejsce kropki używa się znaku obróconego krzyżyka: formula_45 zaś w informatyce, z racji łatwej dostępności na klawiaturze komputera, przyjęło się używanie asterysku: codice_1.
Jeśli nie prowadzi to do nieporozumień, symbol mnożenia w zapisie matematycznym często pomija się, np. zamiast formula_46 pisze się formula_47
Produkt.
Iloczyn skończonej liczby czynników.
Niech formula_48 będzie zbiorem, w którym określono działanie formula_49 łączne i mające element neutralny formula_50 (tzn. struktura formula_51 jest monoidem). Może to być np. zbiór liczb rzeczywistych (lub zespolonych) z mnożeniem. Wówczas definiujemy iloczyn formula_52 indukcyjnie wzorami
i w podobny sposób definiujemy formula_55
Notację tę można uogólnić, gdy dany jest dowolny warunek logiczny dotyczący wskaźnika, np.:
Algebra.
Mnożenie liczb zostało uogólnione na struktury algebraiczne nazwane pierścieniami (np. liczby całkowite) i ciałami (liczby wymierne, rzeczywiste, zespolone).
Rozpatruje się także mnożenie elementów ciała i przestrzeni liniowej nad tym ciałem, tzw. "mnożenie przez skalar". Mnożeniem nazywa się często działanie w grupach w zapisie multiplikatywnym.
W tych strukturach mnożenie zwykle jest łączne i rozdzielne względem dodawania. Nie zawsze jest jednak przemienne, np. mnożenie macierzy i iloczyn wektorowy czy też mnożenie w języku naturalnym. Iloczyn wektorowy nie jest również łączny; mnożenie nie jest łączne także w kwaternionach i oktonionach. Wynik mnożenia, nazywanego iloczynem skalarnym, pochodzi z innego zbioru niż czynniki.
Działanie mnożenia może mieć element neutralny, najogólniejszymi strukturami, w których działanie dwuargumentowe ma element neutralny są monoid (w którym działanie musi być łączne) i quasi-grupa (w którym działanie nie musi być łączne). Zwykle oznacza się go symbolem formula_50 (inne rozpowszechnione oznaczenia: formula_64 formula_65 przy czym litery mogą być tak duże, jak i małe) i nazywa "jedynką" (zob. pierścień z jedynką).
Z istnieniem jedynki związany jest tzw. element odwrotny. Jeżeli iloczyn dwóch elementów jest jedynką, to elementy te nazywa się wzajemnie odwrotnymi. Najogólniejszą strukturą o tej własności jest pętla, czyli quasi-grupa z jedynką. Sama quasi-grupa to przykład struktury, w której można rozważać elementy odwrotne bez jedynki.
Mnożenie liczb metodą mnichów z Shaolin.
Liczba w metodzie mnichów z Shaolin reprezentowana jest za pomocą zbioru kresek. Każda cyfra zapisywana jest poprzez grupę równoległych do siebie kresek, o tej samej ilości co wartość cyfry (np. cyfrę formula_66 reprezentuje pięć równoległych kresek). Grupy kresek oddzielone są od siebie przerwami. Kreski liczby pierwszej są prostopadłe do kresek liczby drugiej. Metoda polega na zliczaniu ilości przecięć pomiędzy kreskami. Zliczanie odbywa się na zasadzie przekątniowej. Przecięcia zliczane są wzdłuż przekątnej, zaczynając od najdalszej przekątnej z lewej strony. Jeżeli suma ilości kresek na danej przekątnej jest większa od formula_67 wtedy należy dodać formula_68 do wyniku poprzedniej przekątnej a cyfrę jedności formula_69 wpisać jako wynik dla rozpatrywanej przekątnej, wyjątkiem jest pierwsza przekątna, dla której wpisywany jest cały wynik. Z otrzymanych wartości konstruuje się końcowy wynik, zaczynając odpowiednio od wyniku uzyskanego w najdalszej przekątnej z prawej stron, ów wynik odpowiada za cyfrę jedności, wynik na kolejnej najbardziej z prawej strony przekątnej odpowiada cyfrze dziesiątek, na kolejnej setek itd.
Multyplikacja.
Multyplikacją w siedemnastowiecznej i późniejszej polszczyźnie nazywano działanie mnożenia, podobnie jak numeracją nazywano liczenie, dywizją – dzielenie, frakcją – ułamek.
Przykładem niech będzie wyjątek "Geometry polskiego zabawa o arytmetyce albo rachowaniu" z podręcznika "Geometra polski" Stanisława Solskiego z 1683 roku:
Słowo „multyplikacja” i słowa pokrewne występują w słownikach do „Słownika języka polskiego” pod redakcją Witolda Doroszewskiego i „Słownika wyrazów obcych” Władysława Kopalińskiego włącznie.
Przed XVII wiekiem Stanisław Grzepski używał formy „multiplikuią” (mnożą).
Od słowa „multyplikacja” pochodzą przymiotniki „multyplikatywny”, „multyplikatywna” używane jeszcze niekiedy w terminologii matematycznej: „grupa multyplikatywna” (dziś raczej: grupa multiplikatywna), zapis multyplikatywny, „zbiór multyplikatywny” (dziś raczej: zbiór multiplikatywny), funkcja multiplikatywna. Znaczeniem tych przymiotników jest „odnoszący się do działania mnożenia”, „związany z mnożeniem w określony sposób”.
Słownik języka polskiego z przełomu XIX i XX wieku klasyfikuje matematyczne znaczenia słów „multyplikacja” (działanie mnożenia) i „multyplikator” (czynnik w mnożeniu) jako archaizmy (wyrazy staropolskie), choć uznaje za używane biologiczne znaczenie „multyplikacja” (rozmnażanie, mnożenie się) i techniczne znaczenie „multyplikator”; por.:
Dziś słowa „multyplikacja” i jej pochodne wyszły już właściwie z użycia na rzecz "multiplikacja", "multiplikatywny", pozostając w użyciu głównie przez starszych użytkowników języka. Zjawisko wypierania starszych zachodziło równolegle ze zmianami w innych wyrazach, m.in. rozróżnienie "plastyk" (zawód lub zajęcie) i "plastik" (tworzywo sztuczne).

</doc>
<doc id="30338" url="https://pl.wikipedia.org/wiki?curid=30338" title="Iloczyn">
Iloczyn



</doc>
<doc id="30339" url="https://pl.wikipedia.org/wiki?curid=30339" title="Czynnik">
Czynnik



</doc>
<doc id="30340" url="https://pl.wikipedia.org/wiki?curid=30340" title="Czynniki">
Czynniki



</doc>
<doc id="30341" url="https://pl.wikipedia.org/wiki?curid=30341" title="Składnik">
Składnik



</doc>
<doc id="30342" url="https://pl.wikipedia.org/wiki?curid=30342" title="Składniki">
Składniki



</doc>
<doc id="30343" url="https://pl.wikipedia.org/wiki?curid=30343" title="Christian Doppler">
Christian Doppler



</doc>
<doc id="30344" url="https://pl.wikipedia.org/wiki?curid=30344" title="Iloraz">
Iloraz



</doc>
<doc id="30345" url="https://pl.wikipedia.org/wiki?curid=30345" title="Dzielna">
Dzielna

2 miejscowości w Polsce: 

</doc>
<doc id="30346" url="https://pl.wikipedia.org/wiki?curid=30346" title="Odjemna">
Odjemna



</doc>
<doc id="30347" url="https://pl.wikipedia.org/wiki?curid=30347" title="Odjemnik">
Odjemnik



</doc>
<doc id="30350" url="https://pl.wikipedia.org/wiki?curid=30350" title="Zdanie logiczne">
Zdanie logiczne

Zdanie logiczne – podstawowa, obok nazwy, kategoria syntaktyczna, wypowiedź, która stwierdza określony stan rzeczy. Zdanie "z" języka "J" stwierdza (na mocy reguł semantycznych "J") stan rzeczy "s" zawsze i tylko wtedy, gdy na mocy reguł semantycznych języka "J": zdanie "z" jest prawdziwe zawsze i tylko wtedy, gdy "s" jest faktem, a "z" jest fałszywe zawsze i tylko wtedy, gdy nie jest tak, że "s "jest faktem.
Zdanie logiczne jest zdaniem oznajmującym, któremu można przypisać jedną z wartości logicznych. W logikach dwuwartościowych są nimi prawda albo fałsz. Ponieważ język logiki i matematyki znacznie różnią się od języków naturalnych, można modyfikować określenie podane w poprzednim zdaniu tak, aby dopasować je do wymogów języków formalnych. I tak można określać zdanie logiczne jako wyrażenie (niekoniecznie o skończonej długości), złożone z symboli danego języka połączonych relacjami iloczynu logicznego, sumy logicznej i negacji, któremu można (przynajmniej teoretycznie) podporządkować jedną z wartości logicznych.
Zdania w rachunku zdań.
Definicja.
Aby zdefiniować formalnie czym jest zdanie, najpierw ustalamy zbiór zmiennych zdaniowych (tradycyjnie jest to zbiór liter formula_1 z indeksami będącymi liczbami naturalnymi, czyli formula_2). Zmienne zdaniowe mają reprezentować proste zdania których wartość logiczną możemy łatwo rozstrzygnąć, ale ta interpretacja nie jest w ogóle potrzebna w rachunku zdań. Zmienne zdaniowe mogą być (i często są) traktowane jako formalne symbole bez specjalnego znaczenia poza budowaną teorią.
Następnie ustalamy zbiór spójników logicznych, z których każdy ma ustaloną arność. Najczęściej używanymi spójnikami logicznymi są: spójnik jednoargumentowy formula_3 (negacja) i cztery spójniki dwuargumentowe: formula_4 (alternatywa), formula_5 (koniunkcja), formula_6 (implikacja) i formula_7 (równoważność).
Niech formula_8 będzie zbiorem ciągów symboli, który jest najmniejszym zbiorem o następujących własnościach:
Elementy zbioru formula_8 są nazywane zdaniami.
Przykłady i własności.
Ustalmy zbiór zmiennych zdaniowych i zbiór spójników logicznych jak zaproponowane powyżej.
Zdania w rachunku kwantyfikatorów.
W rachunku kwantyfikatorów struktura studiowanych wyrażeń jest o wiele bogatsza niż w rachunku zdań i zdania są tylko specjalnym rodzajem tychże wyrażeń.
Definicja.
Ustalmy alfabet formula_25 który jest zbiorem stałych, symboli funkcyjnych i symboli relacyjnych (predykatów). Każdy z symboli ma określoną arność (która jest dodatnią liczbą całkowitą). Ustalamy też listę zmiennych (zwykle formula_26). Najpierw definiujemy termy języka formula_27 jako elementy najmniejszego zbioru formula_28 takiego, że:
Następnie określamy zbiór formuł języka formula_27 jako najmniejszy zbiór formula_35 taki, że:
W formułach postaci formula_52 i formula_53 mówimy, że zmienna formula_48 znajduje się w zasięgu kwantyfikatora i jako taka jest związana.
Zdanie w języku pierwszego rzędu formula_27 to taka formuła, w której każda zmienna jest związana, tj. znajduje się w zasięgu działania jakiegoś kwantyfikatora.
Zdania w innych logikach.
Definicja zdania sformułowana powyżej dla logiki pierwszego rzędu może być w naturalny sposób przeniesiona na grunt innych logik. W szczególności w bardzo podobny sposób określamy, czym jest zdanie w:

</doc>
<doc id="30351" url="https://pl.wikipedia.org/wiki?curid=30351" title="Iloczyn logiczny">
Iloczyn logiczny



</doc>
<doc id="30352" url="https://pl.wikipedia.org/wiki?curid=30352" title="Suma logiczna">
Suma logiczna



</doc>
<doc id="30354" url="https://pl.wikipedia.org/wiki?curid=30354" title="Średnica">
Średnica

Średnica okręgu lub sfery – dowolny odcinek o końcach należących do tej figury i przechodzący przez jej środek symetrii.
Niekiedy tę definicję rozszerza się na stożkowe i kwadryki mające środek symetrii (np. elipsy, elipsoidy, a nawet hiperbole i hiperboloidy).
Przez średnicę koła lub kuli rozumie się średnicę jej brzegu, tj. odpowiednio okręgu i sfery. Wówczas tak zdefiniowana średnica jest najdłuższym odcinkiem zawartym w całości w tych figurach,
Średnicę najczęściej oznacza się literą formula_1 oraz symbolem ⌀.
Średnicą nazywana jest też długość jednego z tych odcinków.
Średnica zbioru.
W przestrzeni metrycznej formula_2 średnicą zbioru formula_3 nazywamy supremum odległości wszystkich par punktów tego zbioru:
Powyższa funkcja liczbowa pozwala określić średnicę dowolnych ograniczonych podzbiorów przestrzeni metrycznej.
Z ciągłości metryki wynika, że domknięcie zbioru nie powiększa jego średnicy.
Symbol średnicy.
Symbol średnicy, , jest podobny wyglądem i rozmiarem do ø, litery alfabetu łacińskiego, małego przekreślonego „o”. Unicode zawiera znak o numerze 8960 (szesnastkowo 2300) określający ten symbol. Na stronach HTML jest on kodowany jako &amp;#8960; lub &amp;#x2300;. W systemie Macintosh symbol średnicy może być wprowadzony przez tablicę znaków (otwieraną przez naciśnięcie w większości aplikacji), gdzie można go znaleźć w kategorii symboli technicznych.
Znak często nie wyświetla się poprawnie, gdyż większość czcionek go nie zawiera. W większości sytuacji wymiennie posłużyć może litera ø, której numer Unicode to 0248 (szesnastkowo 00F8). Może zostać uzyskana w systemie Macintosh przez naciśnięcie .
W języku LaTeX symbol jest osiągany komendą \diameter, która jest częścią pakietu „wasysym”.
Symbol średnicy jest różny od symbolu zbioru pustego , od litery phi formula_5 (pisanej kursywą) i od norweskiej samogłoski Ø.

</doc>
<doc id="30355" url="https://pl.wikipedia.org/wiki?curid=30355" title="Promień (geometria)">
Promień (geometria)

Promień (oznaczany literą "r" od ) – odcinek łączący środek koła, okręgu, kuli lub sfery z dowolnym punktem położonym na jej brzegu, a także długość tego odcinka. Długość promienia jest w tym przypadku zawsze równa połowie długości średnicy, co wyraża wzór
Jednak w inżynierii, bądź w teorii grafów, promień jest odcinkiem łączącym środek jakiejkolwiek figury lub bryły (np. walca, wielokąta, grafu) z dowolnym punktem, który może być położony również poza nią. W takim właśnie przypadku promień nie musi być o połowę krótszy od średnicy, a może być nawet od niej dłuższy.
Niekiedy słowem „promień” określa się półprostą, co jest anglicyzmem (ang. "ray" oznacza promień słoneczny i półprostą), ewentualnie półprostą skierowaną (z wyznaczonym zwrotem).

</doc>
<doc id="30356" url="https://pl.wikipedia.org/wiki?curid=30356" title="Promień koła">
Promień koła



</doc>
<doc id="30357" url="https://pl.wikipedia.org/wiki?curid=30357" title="Promień okręgu">
Promień okręgu



</doc>
<doc id="30358" url="https://pl.wikipedia.org/wiki?curid=30358" title="Promień sfery">
Promień sfery



</doc>
<doc id="30359" url="https://pl.wikipedia.org/wiki?curid=30359" title="Promień kuli">
Promień kuli



</doc>
<doc id="30360" url="https://pl.wikipedia.org/wiki?curid=30360" title="Negacja logiczna">
Negacja logiczna



</doc>
<doc id="30361" url="https://pl.wikipedia.org/wiki?curid=30361" title="Przedział">
Przedział



</doc>
<doc id="30362" url="https://pl.wikipedia.org/wiki?curid=30362" title="Przedział otwarty">
Przedział otwarty



</doc>
<doc id="30363" url="https://pl.wikipedia.org/wiki?curid=30363" title="Przedział domknięty">
Przedział domknięty



</doc>
<doc id="30364" url="https://pl.wikipedia.org/wiki?curid=30364" title="Supremum">
Supremum



</doc>
<doc id="30365" url="https://pl.wikipedia.org/wiki?curid=30365" title="Infimum">
Infimum



</doc>
<doc id="30366" url="https://pl.wikipedia.org/wiki?curid=30366" title="Ciąg ograniczony">
Ciąg ograniczony



</doc>
<doc id="30367" url="https://pl.wikipedia.org/wiki?curid=30367" title="Twierdzenie o trzech ciągach">
Twierdzenie o trzech ciągach

Twierdzenie o trzech ciągach – twierdzenie analizy matematycznej o zależnościach między ciągami zbieżnymi.
Intuicyjność tego twierdzenia umożliwiła żartobliwe jego sformułowanie jako „twierdzenia o milicjantach” (w czasie stanu wojennego w Polsce, nazwa ta funkcjonuje także w Rosji, zob. milicja w Rosji; dziś częściej mówi się o policjantach): "jeśli idziesz między dwoma milicjantami zmierzającymi do tego samego komisariatu, to też tam zmierzasz". We Włoszech twierdzenie nosi nazwę „twierdzenia o karabinierach”, we Francji zaś znane jest jako „twierdzenie o żandarmach”.
Twierdzenie to, w formie geometrycznej, stosowali już w starożytności Archimedes i Eudoksos. Obecną, ścisłą formę nadał mu Carl Friedrich Gauss. Analogiczne twierdzenie dla funkcji znane jest jako "twierdzenie o trzech funkcjach".
Twierdzenie.
Niech dane będą trzy ciągi liczb rzeczywistych formula_1 oraz formula_2 Jeśli dla "prawie wszystkich" wyrazów tych ciągów, tzn. dla wszystkich formula_3 większych od pewnego wskaźnika formula_4 zachodzi
przy czym
to wtedy także
Dowód.
Niech dany będzie formula_8 Zbieżność ciągów formula_9 oraz formula_10 oznacza, że można wskazać formula_11 takie, że dla dowolnego formula_12 zachodzą nierówności
Skąd na podstawie własności wartości bezwzględnej
czyli
Na podstawie powyższych nierówności i z założeń twierdzenia dla dowolnego formula_19 zachodzi oszacowanie
które jest równoważne
co oznacza, że

</doc>
<doc id="30368" url="https://pl.wikipedia.org/wiki?curid=30368" title="Wielościan dualny">
Wielościan dualny

Wielościan dualny "W' "do wielościanu "W" to wielościan skonstruowany w następujący sposób:
Wielościan "W"' ma:
Wielościan dualny do "W' " to ponownie wielościan "W".
Przykłady:
Wielościany foremne (platońskie) można pogrupować w dualne pary, z wyjątkiem czworościanu foremnego, który jest dualny sam ze sobą. Np. jeśli połączymy odpowiednio środki ścian dwunastościanu foremnego, to otrzymamy dwudziestościan foremny (lub, ściślej rzecz ujmując, "szkielet" dwudziestościanu foremnego, jego krawędzie). I odwrotnie - po połączeniu środków ścian dwudziestościanu foremnego, powstanie dwunastościan foremny. Podobną własność ma para sześcian i ośmiościan foremny. Parę wielościanów dualnych stanowią również przykładowo sześcio-ośmiościan oraz dwunastościan rombowy.

</doc>
<doc id="30370" url="https://pl.wikipedia.org/wiki?curid=30370" title="Wuppertal">
Wuppertal

Wuppertal – miasto na prawach powiatu w Niemczech, w kraju związkowym Nadrenia Północna-Westfalia, w rejencji Düsseldorf. Leży na południe od Zagłębia Ruhry i w okolicy dużych miast: Düsseldorfu, Kolonii oraz Essen. Największe miasto regionu Bergisches Land. Liczy 349 721 mieszkańców (2010).
Historia.
Wuppertal powstał 1 sierpnia 1929 roku z połączenia siedmiu samodzielnych miasteczek: Elberfeld, Barmen, Cronenberg, Ronsdorf, Vohwinkel, Beyenburg i Lüttringhausen (obecnie dzielnica Remscheid). 
Nazwa miasta pochodzi od jego położenia w dolinie rzeki Wupper ("Tal" w języku niem. to „dolina”).
Poszczególne miasta wchodzące obecnie w skład Wuppertalu powstały około X–XI wieku. Rzemiosło hutnictwa żelaza i kwitnący przemysł włókienniczy oraz handel przyczyniły się do znacznego rozwoju miasta na przełomie XIX–XX wieku.
W czasie II wojny światowej miasto zostało częściowo zniszczone, a ludność cywilna poniosła znaczne straty. 29 maja 1943 bombardowanie zniszczyło prawie całkowicie Wuppertal zabijając ok. 2 500 osób .
W budynku komendy policji działało gestapo, które między innymi wysłało do obozów zagłady i gett około 1000 Żydów, którzy zostali zamordowani. Policjant Paul Kreber uratował kilka rodzin Sinti .
Dzielnice.
Wuppertal podzielony jest na dziesięć dzielnic:
Gospodarka.
Przemysł włókienniczy odgrywał ważną rolę gospodarczą w mieście, by stracić na znaczeniu w końcowych latach siedemdziesiątych przez globalizację rynku tekstylnego.
Znaczące przedsiębiorstwa w Wuppertalu to Bayer AG, Brockhaus, Glanzstoff, Herberts (obecnie DuPont), Vorwerk.
Instytucje.
Wśród ważniejszych instytucji wymienić należy Uniwersytet Wuppertal, Instytut ds. Energii, Klimatu i Środowiska, opera, teatr, kąpieliska ("Schwimmoper") oraz aquapark, biblioteka miejska, zoo terenowe, Kościelna Szkoła Wyższa.
Współpraca.
Miejscowości partnerskie:

</doc>
<doc id="30375" url="https://pl.wikipedia.org/wiki?curid=30375" title="Kasandra">
Kasandra



</doc>
<doc id="30376" url="https://pl.wikipedia.org/wiki?curid=30376" title="George Prévost">
George Prévost

George Prévost (ur. 19 maja 1767 w New Jersey, zm. 5 stycznia 1816 w Londynie, Anglia) – brytyjski żołnierz i administrator, gubernator generalny Brytyjskiej Kanady w latach 1811–1815.
George Prévost urodzony w New Jersey był synem szwajcarskiego oficera w służbie angielskiej. Otrzymał staranne ogólne i militarne wykształcenie w Anglii. Służył w brytyjskich wojskach kolonialnych, początkowo na Karaibach, a następnie w Ameryce Północnej, gdzie w 1811 został głównodowodzącym wojskami brytyjskimi i w tym samym roku gubernatorem generalnym Kanady.
Okres urzędowania Prévosta wypadł na czas wojny brytyjsko-amerykańskiej. Wojska brytyjskie w Kanadzie, wobec znacznej przewagi liczebnej wroga, przyjęły taktykę defensywną. Działania zbrojne w ciągu pierwszych dwóch lat wojny prowadzone na terenie Górnej i Dolnej Kanady prowadzone były ze zmiennym szczęściem. Brak strategicznych sukcesów strony amerykańskiej należało przypisać brakowi doświadczenia wojennego amerykańskiej milicji. W 1814 armia kolonialna wzmocniona posiłkami z Europy rozpoczęła działania ofensywne, które jednak załamały się w przegranej bitwie pod Plattsburghiem. Brytyjskie niepowodzenie spowodowane było błędami i niezdecydowaną postawą Prévosta. Wobec takiego rozwoju sytuacji George Prévost został odwołany ze stanowiska i powrócił do Anglii gdzie wkrótce zmarł.

</doc>
