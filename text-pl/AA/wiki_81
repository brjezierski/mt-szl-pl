<doc id="35486" url="https://pl.wikipedia.org/wiki?curid=35486" title="Familia (stronnictwo)">
Familia (stronnictwo)

Familia – nazwa stronnictwa powstałego w połowie XVIII wieku, zgrupowanego wokół magnackich rodów Czartoryskich i Poniatowskich, dążącego do wprowadzenia reform społeczno-ustrojowych w Rzeczypospolitej Obojga Narodów. Konfederacja "Familii" 1764-1766 uznawana jest za konfederacki zamach stanu.
Skład Familii.
Przywódcą stronnictwa był kanclerz wielki litewski Michał Fryderyk Czartoryski. Prominentnymi członkami Familii we wczesnym okresie byli: wojewoda ruski August Aleksander Czartoryski, generał ziem podolskich Adam Kazimierz Czartoryski, podkomorzy koronny Kazimierz Poniatowski, generał austriacki Andrzej Poniatowski, Michał Jerzy Poniatowski, Stanisław Poniatowski, Michał Kazimierz Ogiński, hetman wielki litewski Michał Józef Massalski, biskup wileński Ignacy Jakub Massalski, wojewoda pomorski Paweł Michał Mostowski, podskarbi wielki litewski Jerzy Detloff Flemming, wojewoda inowrocławski Andrzej Hieronim Zamoyski, strażnik wielki koronny Stanisław Lubomirski, biskup płocki Hieronim Antoni Szeptycki i biskup kujawski Antoni Kazimierz Ostrowski.
Wczesny okres działalności.
Od 1743 w sojuszu z saskim ministrem Henrykiem Brühlem. W 1752 Familia przeszła do opozycji wobec dworu Augusta III Sasa i ministra Brühla. Jej rywalem był obóz staroszlachecki (Stronnictwo hetmańskie z Franciszkiem Ksawerym Branickim i Stanisławem Szczęsnym Potockim).
Sejm konwokacyjny 1764 roku.
W oparciu o przeprowadzony z pomocą wojsk rosyjskich zamach stanu Familia postanowiła podjąć próbę reform ustroju Rzeczypospolitej. Ich celem miało być usprawnienie centralnej władzy królewskiej i ukrócenie anarchii, wynikającej z nadużywania "wolności" szlacheckich, np. likwidacja "liberum veto" w sejmie. Domagali się usprawnienia działalności sejmów oraz reform skarbowo-wojskowych, a także podatkowych. 
Na początku 1764 przywódcy Familii Andrzej Hieronim Zamoyski i August Aleksander Czartoryski poprosili Katarzynę II o wprowadzenie wojsk rosyjskich do Rzeczypospolitej w celu wsparcia ich w starciach z wojskami partii hetmańskiej i poparcia elekcji jej kandydata do tronu polskiego. Nastąpiła wkrótce interwencja rosyjska w ilości 7 tys. żołnierzy, a prywatne wojska Czartoryskich przeszły na żołd rosyjski. W konsekwencji odbył się w dniach 7 maja-23 czerwca 1764 w Warszawie Sejm konwokacyjny dla przygotowania elekcji Stanisława Augusta Poniatowskiego, który jednocześnie przeprowadził szereg ważnych reform ustroju I Rzeczypospolitej. Między innymi zlikwidowano cła prywatne, wprowadzono cło generalne do skarbu państwowego, zniesiono "liberum veto" w głosowaniu w sprawach skarbowych i wojskowych, wprowadzono zakaz przysięgania posłów na instrukcje poselskie, ujednolicono system miar i wag, zniesiono jurydyki i serwitoriaty oraz inne. 
Z powodu forsowanego przez rosyjskiego ambasadora Nikołaja Repnina projektu równouprawnienia innowierców, na sejmie Czaplica rozeszły się do drogi króla Poniatowskiego i Familii Czartoryskich, którzy zamierzali jedynie wykorzystać pomoc rosyjską do wzmocnienia swojej pozycji politycznej, co miało im dać możliwość późniejszego uniezależnienia się państwa. Odtąd Stanisław August Poniatowski mógł liczyć jedynie na wsparcie rosyjskie.
W 1766 roku Sejm Czaplica i w 1768 roku Sejm Repninowski obaliły większość korzystnych dla państwa zmian ustrojowych wprowadzonych przez Familię na Sejmie konwokacyjnym w 1764.

</doc>
<doc id="35487" url="https://pl.wikipedia.org/wiki?curid=35487" title="Wettynowie">
Wettynowie

Wettynowie (Wettinowie, Wettyni, niem. "Wettiner") – dynastia niemiecka wywodząca się z dzisiejszej Saksonii-Anhaltu. Panowała w Miśni, Saksonii oraz w księstwach Turyngii. Jej przedstawiciele zasiadali także na tronie w Warszawie (elektorowie August II Mocny, August III Sas jako królowie Polski i wielcy książęta Litwy oraz król Saksonii Fryderyk August I jako książę warszawski). W 1423 Wettinowie uzyskali wraz z księstwem sasko-wittenberskim godność elektora Rzeszy, a całość ich posiadłości zaczęto określać historyczną nazwą Saksonia. W 1485 nastąpił podział dynastii na dwie linie: ernestyńską (starszą), elektorską panującą w Wittenberdze i w znacznej części Turyngii oraz albertyńską (młodszą), panującą w Miśni i płn. Turyngii.
Boczną, ernestyńską linią dynastii jest rodzina Koburgów ("Coburg"), znana także jako dynastia sasko-koburska. Nazwa wzięła się od nazwy księstwa Saksonii-Coburg-Gotha ("Sachsen-Coburg-Gotha"), gdzie panowali. Koburgowie zasiadają na tronie belgiskim (od 1831), od 1901 r. dzierżą tron brytyjski (od 1917 pod nazwiskiem "Windsor"), wcześniej zaś rządzili w Portugalii (w latach 1837–1910 pod nazwiskiem poprzedniej dynastii Bragança) i Bułgarii (w latach 1908–1946).
Początki dynastii.
Protoplastą rodu był żyjący w XI wieku Thimo, hrabia Wettinu. Jego syn Konrad Wielki w 1123 został margrabią Miśni. Henryk III Dostojny (prawnuk Konrada, zm. 1288) przejął w 1249 tytuł landgrafa Turyngii. Prawie dwieście lat później w 1423 Fryderyk IV Kłótnik został księciem saskim na Wittenberdze, a zarazem elektorem Rzeszy Niemieckiej.
W XV wieku ród podzielił się na dwie linie. Ich założycielami byli dwaj wnukowie Fryderyka I: Ernest oraz Albert, którzy podzielili między siebie Saksonię. Tytuł elektora był do 1547 dziedziczony w linii ernestyńskiej. Później został im odebrany i przekazany młodszej linii albertyńskiej.
Linia ernestyńska.
W następnych stuleciach linia uległa licznym podziałom. W ten sposób powstały osobne księstwa, m.in.: Saksonia-Weimar, Saksonia-Eisenach (rządząca tam linia wygasła w 1741), Saksonia-Coburg-Gotha (linia wygasła w 1825), Saksonia-Coburg-Saalfeld. Najbardziej znana jest linia z Saksonii-Coburg-Gotha, znana powszechnie pod nazwą Koburgów. Do 1918 książęta ernestyńscy władali w księstwach: Saksonia-Weimar, Saksonia-Altenburg, Saksonia-Coburg-Gotha i Saksonia-Meiningen i Hildburghausen i Saksonia-Hildburghausen.
Koburgowie.
Książę Leopold z Saksonii-Coburg-Gotha (młodszy brat księcia Coburga Ernesta I) został w 1831 wybrany królem Belgów. Jego prapraprawnuk, Filip I jest obecnie panującym (siódmym) w Belgii.
Bratanek Leopolda I, Albert (młodszy syn Ernesta I) w 1840 ożenił się z królową brytyjską Wiktorią. Ich wnuk Jerzy V w czasie I wojny światowej zmienił nazwisko rodziny na "Windsor", gdyż miano "Wettynowie" za bardzo kojarzyło się z wrogą dla Wielkiej Brytanii II Rzeszą. Panująca w latach 1952–2022 Elżbieta II (wnuczka Jerzego V) była piątym, ostatnim "Koburgiem" na tronie brytyjskim. Zgodnie z dekretami Elżbiety II z 1952 i 1960 jej dzieci z małżeństwa z księciem Edynburga Filipem formalnie noszą nazwiska "Windsor" (m.in. Karol III, obecny król Zjednoczonego Królestwa) lub "Mountbatten-Windsor", pozostając członkami rodziny "Windsorów", lecz faktycznie są już przedstawicielami dynastii Glücksburgów (młodszej linii Oldenburgów) ze względu na pochodzenie księcia Filipa z greckiej linii tej dynastii.
Inny bratanek Leopolda belgijskiego, Ferdynand, w 1836 ożenił się z królową Portugalii Marią II da Gloria z dynastii Bragança. Ich potomkowie utrzymali nazwisko "Bragança" i panowali w Portugalii do 1910. Ostatni król z tej linii Manuel II Patriota zmarł bezpotomnie w 1932.
Bratanek Ferdynanda portugalskiego, także o imieniu Ferdynand, został w 1887 wybrany księciem Bułgarii. W 1908 przyjął tytuł króla (w Bułgarii używano tytułu "car"). Linia ta panowała do 1946, kiedy to rodzina cara Symeona II (miał wówczas zaledwie dziewięć lat) została zmuszona przez komunistów do opuszczenia kraju. Symeon II powrócił do kraju po obaleniu rządów komunistów. W latach 2001–2005 był szefem rządu bułgarskiego.
Linia albertyńska.
W 1498 młodszy syn Alberta, Fryderyk, został wybrany na wielkiego mistrza zakonu krzyżackiego. Jego bratanek Maurycy w 1547 przejął tytuł elektora saskiego.
W 1697 elektor Fryderyk August I został wybrany w elekcji mniejszościowej władcą Rzeczypospolitej. Przyjął imię Augusta II i do historii przeszedł z przydomkiem "Mocny". Jego syn Fryderyk August II po śmierci ojca w 1733 także został wybrany władcą Polski i Litwy w elekcji mniejszościowej. Przyjął imię Augusta III. Unia Saksonii z Rzecząpospolitą trwała do 1763.
Konstytucja 3 Maja w art. VII gwarantowała dziedziczenie przez przedstawicieli dynastii saskiej tronu polskiego począwszy od Fryderyka Augusta III – z braku męskiego potomstwa tron odziedziczyć miał po nim jego zięć "za zgodą Stanów zgromadzonych córce jego dobrany", (...) "zachowując przy narodzie prawo, żadnej preskrypcji podpadać nie mogące, wybrania do tronu drugiego domu, po wygaśnięciu pierwszego". Rozbiory i upadek Rzeczypospolitej przekreśliły te plany.
Podczas wojen napoleońskich elektor Fryderyk August III przyjął w 1806 tytuł króla Saksonii i imię Fryderyka Augusta I. W następnym roku z nadania Napoleona został księciem warszawskim (panował nad Wisłą do 1815). Tron w Saksonii Wettynowie utracili w 1918.

</doc>
<doc id="35488" url="https://pl.wikipedia.org/wiki?curid=35488" title="Girolamo Savonarola">
Girolamo Savonarola

Girolamo Savonarola (; ur. 21 września 1452 w Ferrarze, zm. 23 maja 1498 we Florencji) – włoski dominikanin, florencki reformator religijno-polityczny. Przez Kościół katolicki uznany za heretyka i schizmatyka, skazany na śmierć przez powieszenie, a następnie spalony na stosie. W połowie XVIII wieku przez papieża Benedykta XIV wymieniony w indeksie „błogosławionych sług Bożych i mężów czcigodnych i znakomitych świętością”.
Bohater wiary wielu wspólnot protestanckich, święty Kościoła anglikańskiego i mariawickiego.
Życiorys.
Urodził się 21 września 1452 roku w Ferrarze. Jego dziadek, Michele, był medykiem na dworze rodu d’Este, gdzie Girolamo rozwinął zainteresowanie filozofią i medycyną. W młodości przeżył zawód miłosny, który sprawił, że tymczasowo porzucił swoje pasje. W 1474 roku postanowił zostać mnichem i wstąpił do zakonu dominikanów w Bolonii. Podczas pierwszego roku nowicjatu napisał pierwszy traktat „O upadku Kościoła” (). Kilkakrotnie zmieniał miejsce pobytu, aż w 1482 roku kapituła lombardzka skierowała go do Florencji, gdzie miał zostać nauczycielem w nowicjacie i lektorem w klasztorze św. Marka. Rozpoczął głoszenie kazań, które nie zostały przychylnie przyjęte. Głównym powodem był fakt, że Florencja uchodziła wówczas za największy ośrodek humanizmu i szerzyła się tam obojętność na wiarę i rozluźnienie obyczajów. Według późniejszych relacji samego Savonaroli, miał on wówczas wizję, w której objawił mu się anioł i wyznaczył go na wykonawcę woli bożej. W 1485 roku zaczął głosić, że zbliża się koniec świata. Rozzłościło to jego przełożonych, którzy wysłali go do Bolonii. Na wniosek Giovanniego Pico della Mirandoli, Wawrzyniec Wspaniały sprowadził Savonarolę z powrotem do Florencji w 1489 roku.
Tym razem jego kazania o zbliżającej się Apokalipsie i nawoływania do odnowy moralnej zaczęły odnosić skutek. Ponadto przyciągały rzesze tłumów, które nie były w stanie zmieścić się w klasztorze, dlatego Girolamo zwrócił się do przełożonych o możliwość przeniesienia się do katedry Santa Maria del Fiore. W 1491 roku po raz pierwszy głosił w niej homilię i oskarżył Medyceusza o upadek obyczajów i rozrzutność finansową. Wawrzyniec wysłał do niego urzędników grożąc mu wygnaniem, lecz Girolamo ich zignorował. Savonarola kontynuował swoje nauki, głosząc odnowę moralną oraz życie w zgodzie z Ewangelią. W 1491 roku został wybrany przeorem klasztoru św. Marka. Rok później, gdy Wawrzyniec był na łożu śmierci poprosił, aby Girolamo go wyspowiadał. Dominikanin zgodził się, jeśli Medyceusz przywróci Florentczykom prawa. Ponieważ władca nie wyraził na to zgody, Savonarola nie przybył. Następnie skupił się na reformie konwentu św. Marka, który (za zgodą papieża) oderwał od prowincji lombardzkiej i nakazał braciom ściśle przestrzegać reguły zakonnej. Został także wybrany wikariuszem generalnym nowej kongregacji.
W sierpniu 1494 roku do Italii wkroczył król Francji Karol VIII Walezjusz, w celu odebrania Królestwa Neapolu Alfonsowi II. Piotr II Medyceusz zadecydował o wpuszczeniu wojsk francuskich do Florencji, co spotkało się z oburzeniem społeczeństwa. Signoria postanowiła wysłać do Karola VIII posłów, m.in. Savonarolę. 13 listopada doszło do spotkania z królem, którego Girolamo witał jako reformatora. Podczas pobytu Walezjusza, Singoria podjęła decyzję o wygnaniu Medyceuszy z miasta. Po opuszczeniu miasta przez Francuzów, dominikanin został poproszony przez Florentczyków o radę w sprawie odbudowy kraju. Pomimo że był zwolennikiem teokracji, zaproponował ustrój na wzór Republiki Weneckiej. Spotkało się to z aprobatą, ale spowodowało także zamieszki. Ponieważ, pomimo obalenia Medyceuszy, Florencją nadal zarządzały wpływowe rody, Savonarola zradykalizował swoje kazania, głosząc że każdy kto sprzeciwia się rządowi powinien być karany grzywną. W tym czasie toczyły się wojny włoskie, w których porażkę poniósł Karol VIII i musiał wracać do Francji. Savonarola był zawiedziony takim obrotem spraw i wysłał do Walezjusza list, w którym podkreślił, że leży mu na sercu przede wszystkim dobro króla, aniżeli Florentczyków. Spowodowało to znaczny wzrost przeciwników Girolamo. 17 czerwca 1495 roku dominikanin spotkał się z królem i nakłonił go do kontynuowania walki, lecz 6 lipca w bitwie pod Fornovo armia francuska została pokonana przez wojska Ligi Świętej i zmuszona do odwrotu.
Po odejściu Francji, mieszkańcy Florencji obawiali się powrotu Medyceuszy. Silną pozycję nadal miał Savonarola, jednak był atakowany przez papieża oraz franciszkanów. W jednym z kazań stwierdził, że nie będzie posłuszny papieżowi, nawet gdyby nałożył na miasto interdykt. 21 lipca 1495 roku Aleksander VI wysłał do niego list z prośbą o stawienie się w Rzymie, jednak dominikanin odmówił, usprawiedliwiając się chorobą. Przesłał także papieżowi swoją książkę „Kompendium cudów” (). 8 września papież wysłał list do franciszkanów z klasztoru św. Krzyża, którzy byli przeciwnikami Savonaroli. Zakazał głoszenia kazań pod karą ekskomuniki i nakazał udać się tam, gdzie rozkaże. Trzy tygodnie później Girolamo odpowiedział na list, deklarując podporządkowanie się woli papieża. Mimo zakazu, miał duże grono zwolenników, zwłaszcza wśród kobiet. Pod wpływem jego nauk, wprowadzały w domach posty, przez które Signoria musiała obniżyć podatki rzeźnikom w obawie przed bankructwem. Pod koniec 1495 roku Signoria zaczęła zabiegać o uchylenie zakazu głoszenia kazań. Aleksander VI udzielił zgody, pod warunkiem ograniczenia radykalizmu dominikanina w krytyce Kurii Rzymskiej i Girolamo 17 lutego 1496 roku wystąpił publicznie. Podczas homilii obiecał posłuszeństwo Rzymowi, jednak zaznaczył, że papież jest nieomylny jedynie w sprawach wiary. Tydzień później ponownie zaatakował Kurię, zarzucając rozpustę i upadek obyczajów. W Niedzielę Palmową 1496 roku ogłosił Jezusa królem Florencji.
Jesienią 1496 roku papież wysłał do szesnastu klasztorów italskich brewe, w którym zapowiedział utworzenie kongregacji toskańsko-rzymskiej, co miało odebrać władzę Savonaroli. Zwolennicy Girolamo sprzeciwili się i zapowiedzieli, że nie podporządkują się takiej decyzji. Aleksander VI postanowił tymczasowo wycofać swój wniosek. Dominikanin wzmocnił swoje kazania i jeszcze ostrzej atakował papieża i Kurię. Wobec tego, 13 maja 1497 roku Aleksander nałożył na niego ekskomunikę, zarzucając odmowę przybycia do Rzymu, głoszenie fałszywych doktryn i nieprzyłączenie konwentu św. Marka do prowincji toskańsko-rzymskiej. We Florencji ekskomunika ukazała się dopiero 18 czerwca, lecz Savonarola nie uznał jej ważności, powołując się na traktaty francuskiego teologa Jeana Gersona, który podczas soboru w Konstancji twierdził, że od ekskomuniki można odwołać się do soboru. Pod koniec czerwca wysłał do papieża list z kondolencjami z powodu śmierci jego syna Jana, zamieszczając w liście także ocenę niemoralności Aleksandra. Ponieważ pozycja dominikanina we Florencji zaczęła maleć, zaprzestał on głoszenia kazań i skupił się na pracy nad swoim magnum opus „Triumf krzyża” (). W październiku napisał kolejny list do papieża, zawierający chęć pojednania i prośbę o przebaczenie, jednak pozostał on bez odpowiedzi. W Boże Narodzenie, pomimo nałożonej anatemy, odprawił mszę, na której udzielał Eucharystii. Na początku 1498 roku po kolejny raz wygłosił kazanie, w którym zaatakował Rzym, przez co papież zagroził nałożeniem na miasto interdyktu. Savonarola wysłał listy do władców Francji, Anglii, Hiszpanii, Węgier, Polski i Niemiec, w których twierdził, że Aleksander VI jest niegodnym papieżem.
9 marca 1498 roku papież wystosował brewe, w którym zarzuca Signorii florenckiej ochronę Savonaroli, obiecując jednocześnie sojusz. Dziewięć dni później rządzący zakazali Girolamo głoszenia kazań. 25 marca franciszkanin Francesco di Puglia wezwał dominikanina do przebycia „próby ognia”, na którą zgodził się najbliższy współpracownik Savonaroli – Domenico Buonvicini. Wydarzenie miało się odbyć 7 kwietnia, jednak przeciąganie negocjacji oraz ulewny deszcz spowodowały, że się nie odbyło. W wyniku tego, poparcie społeczne dla Girolamo znacznie zmalało. Następnego dnia mieszkańcy miasta szturmowali klasztor św. Marka, jednak dominikanin został wcześniej aresztowany przez władze miasta. Papież wyraził zgodę, by Savonarola był sądzony we Florencji, a także zniósł trzy podatki nałożone na miasto.
Pierwszy proces odbył się w kwietniu, po tym jak powołana przez miasto komisja zbadała działalność Girolamo. Komisja używała tortur, celem wymuszenia fałszywych zeznań. Publikacja zeznań sprawiła, że mieszkańcy krytycznie ocenili pracę sędziów, lecz nowo wybrana Signoria nie zgodziła się wydać dominikanina Aleksandrowi VI. Papież przysłał jednak swoich delegatów: generała zakonu Gioacchina Torrianiego i księdza Francesca Ramolinesa. Przeprowadzili trzydniowe przesłuchania i tortury, a 22 maja sąd skazał Savonarolę i dwóch jego towarzyszy Domenica Buonviciniego i Silvestra Maruffiego za herezję, wykluczył z Kościoła i wydał ich władzy świeckiej. Następnego dnia trójce zakonników pozwolono się wyspowiadać i przyjąć Eucharystię, a namiestnik papieża ogłosił, że papież udzieli im odpustu zupełnego. Tego samego dnia zostali powieszeni, a następnie spaleni na stosie. Prochy wrzucono do rzeki Arno, aby nie pozostała po nich żadna relikwia.
Rehabilitacja Savonaroli.
Według Roberto Ridolfiego i innych katolickich biografów, z punktu widzenia kanonicznego ekskomunika była nieważna, gdyż brakło warunku formalnego nieposłuszeństwa (zachodził więc "error intolerabilis" – błąd niedopuszczalny). Opinię tę podzielali też teolodzy i święci. W 1500 roku w Rzymie, jawnie sprzedawano medale wybite ku czci Savonaroli, „błogosławionego męczennika”.
Następcy Aleksandra VI Juliusz II i Leon X mimo nalegań wrogów Savonaroli nie potępili jego osoby i pism. Ostatni z nich nakazał wręcz Rafaelowi namalowanie postaci Savonaroli obok św. Tomasza z Akwinu na obrazie przedstawiającym debatę na temat Najświętszego Sakramentu. Paweł III oświadczył, że uzna za heretyka każdego, kto atakowałby jego pamięć. W roku 1558, za panowania Pawła IV, specjalna komisja papieska poddała ocenie wszystkie pisma Savonaroli i uznała je za wolne od wszelkich błędów dogmatycznych. W połowie XVIII wieku Benedykt XIV, który wysoko cenił Savonarolę, uznał za dopuszczalne nie tylko cytować go wielokrotnie w swym dziele „O uświęceniu sług Bożych” (, 1751), ale także w ósmym jego tomie, w indeksie zawierającym spis „błogosławionych sług Bożych i mężów czcigodnych i znakomitych świętością”, zamieścił jego nazwisko.

</doc>
<doc id="35489" url="https://pl.wikipedia.org/wiki?curid=35489" title="Sankiuloci">
Sankiuloci

Sankiuloci (fr. "sans-culottes" czyli "bez kulotów", ważnego elementu ówczesnych garniturów) – pogardliwa nazwa stosowana przez stany wyższe w odniesieniu do najradykalniejszych uczestników rewolucji francuskiej (1789–1799), wywodzących się z robotników manufaktur, drobnych rzemieślników, kramarzy oraz bezrobotnych mieszkańców Paryża.
Sankiuloci tworzyli ruch niejednorodny, pozbawiony praw politycznych (od 1789 na statusie „obywateli biernych”), który nie wykształcił własnych struktur działając w lokalnych stowarzyszeniach, pozostających głównie pod wpływem kordelierów. Występowali przeciwko królowi Ludwikowi XVI, arystokracji, bogatej burżuazji, stanowiąc „zbrojne ramię” przywódców rewolucji. Odgrywali czołową rolę w szturmie na Bastylię (1789), obaleniu monarchii (1792), egzekucji króla (1793) i usunięciu żyrondystów (1793). Po przejęciu władzy przez jakobinów sankiuloci zostali dopuszczeni do funkcji wojskowych i administracyjnych jednakże dążenia jakobinów do podporządkowania sobie całego społeczeństwa francuskiego doprowadziły do ostrego konfliktu z kordelierami i sankiulotami, którzy w lipcu 1794 wystąpili przeciwko jakobińskiemu terrorowi (przewrót 9 thermidora). Przywódcom sankiulotów wytoczono proces, ich przedstawicieli usunięto z organów władzy, sankiulotów rozbrojono, a ich działalność sparaliżowano. W okresie „thermidoriańskim” kilkakrotne, gwałtowne wystąpienia sankiulotów zostały krwawo stłumione, a wojskowa pacyfikacja robotniczych przedmieść Paryża w maju 1795 położyła kres ich ruchowi.
Radykalne oczekiwania i poglądy polityczne sankiulotów popychały burżuazyjne rządy rewolucji do coraz głębszych przemian społecznych. Wyróżniał ich ubiór – długie pantalony i czerwone czapki wolności – powstały w całkowitej opozycji do dotychczasowej mody arystokratycznej (krótkie bufiaste spodnie). Część ich programu przejął François Noël Babeuf i jego Sprzysiężenie Równych.

</doc>
<doc id="35490" url="https://pl.wikipedia.org/wiki?curid=35490" title="Protestanci">
Protestanci



</doc>
<doc id="35491" url="https://pl.wikipedia.org/wiki?curid=35491" title="Pere-Lachaise">
Pere-Lachaise



</doc>
<doc id="35493" url="https://pl.wikipedia.org/wiki?curid=35493" title="Bitwa pod Iganiami">
Bitwa pod Iganiami

Bitwa pod Iganiami – bitwa stoczona 10 kwietnia 1831 roku przez wojska polskie pod dowództwem generała Ignacego Prądzyńskiego (11 000 żołnierzy i 16 dział) z korpusem rosyjskim dowodzonym przez generała Grigorija Rosena. Zwycięstwo Polaków nie zostało jednak wykorzystane politycznie.
Przebieg bitwy.
Podczas drugiej fazy polskiej ofensywy, która prowadzona była na Siedlce, grupa generała Prądzyńskiego szła na Wodynie ku szosie brzeskiej. W trakcie marszu Prądzyński natknął się na rosyjski VI korpus dowodzony przez generała Rosena, który cofał się szosą brzeską do Siedlec, gdzie znajdowały się rosyjskie magazyny wojskowe z parkiem artyleryjskim liczącym 60 dział.
Prądzyński rozpoczął atak około godz. 15.00, licząc, że w trakcie bitwy nadejdą pozostałe polskie grupy, z pomocą których korpus Rosena zostanie otoczony i zniszczony. Do natarcia ruszył gen. Ludwik Kicki wspierany przez baterię konnej artylerii mjr. Józefa Bema. Po wyjściu na równinę Polacy dostali się pod silny ogień 28 dział rosyjskich z drugiego brzegu rzeki Muchawki. Niewystarczający zasięg artylerii polskiej uniemożliwiał odpowiedź na ten ostrzał. Mimo znacznych strat natarcie, któremu drogę torowała artyleria Bema, posuwało się naprzód i w końcu nacierający na prawym skrzydle 8 pułk piechoty opanował wschodnią część Igań. Wówczas gen. Rosen wysłał ze wschodniego brzegu Muchawki 3 bataliony jegrów (wsławionych w wojnie z Turcją), które przeszły most i uderzyły na osłabiony walką 8 pułk. Wyparły go ze wsi i zaczęły spychać na pozycje wyjściowe. 
W tym samym czasie pojawiły się jednostki rosyjskie wycofujące się spod Kostrzyna. Gen. Faesi zszedł z szosy Siedleckiej i zamierzał włączyć się do bitwy. Wówczas gen. Ignacy Prądzyński udał się na swoje lewe skrzydło i osobiście poprowadził do natarcia na jazdę Sieviersa 6 batalionów piechoty. Rosjanie nie wytrzymali i zaczęli się cofać. Ich opuszczone pozycje zajęły jednak siły 2 pułków piechoty Faesiego. Prądzyński do ataku na te stanowiska wydzielił 1 pułk piechoty. Sam na czele 5 pułku zmienił kierunek ataku i ruszył przez Iganie na bok i tyły jegrów nacierających na 8 pułk piechoty. Artyleria rosyjska spoza Muchawki wstrzymała ogień, aby nie razić własnych żołnierzy. Prądzyński, chcąc to wykorzystać, zaatakował rosyjskie tyły. Piechota rosyjska w Iganiach próbowała stawiać opór, została jednak zniesiona w ataku na bagnety. Widząc groźbę odcięcia odwrotu, Rosjanie przerwali atak na 8 pułk i próbowali ogniem zatrzymać natarcie Prądzyńskiego. Kiedy nie odniosło to żadnego rezultatu przerwali ostrzał i ruszyli biegiem w kierunku przeprawy na Muchawce. Rozpoczął się wyścig do mostu. Od rezultatu tej gonitwy zależał wynik bitwy. Polacy byli pierwsi. Rozpędzeni wpadli na rozciągniętą kolumnę rosyjską. Po krótkiej, zażartej walce opanowali przeprawę. Jedynie część Rosjan zdołała przejść na drugi brzeg, reszta pozbawiona możliwości odwrotu złożyła broń. Wcześniej za Muchawkę zdołała ujść jazda Sieviersa i 2 pułki piechoty. Bitwa skończyła się ok. 19.00. Straty rosyjskie wyniosły ok. 5 tys. ludzi w zabitych, rannych i jeńcach. Polacy stracili ok. 400 żołnierzy. Korpus Rosena został wyeliminowany z walki i odesłany do Brześcia nad Bugiem. Niestety, nieudolność działań Skrzyneckiego, który dopiero po bitwie zjawił się wraz ze swą grupą, ocaliła Rosena od całkowitej klęski i uniemożliwiła zajęcie Siedlec. Prądzyński nalegał na kontynuowanie natarcia, jednak Skrzynecki odmówił. Gdy Dybicz niebezpiecznie zbliżył się już do Siedlec, Skrzynecki zarządził odwrót.

</doc>
<doc id="35494" url="https://pl.wikipedia.org/wiki?curid=35494" title="Bitwa pod Guzowem">
Bitwa pod Guzowem

Bitwa pod Guzowem – bratobójcze starcie zbrojne, między wojskami króla Zygmunta III Wazy a oddziałami szlachty i magnaterii, które miało miejsce 5 lipca 1607 roku podczas rokoszu Zebrzydowskiego.
Bitwa stoczona została pod Guzowem między oddziałami rokoszan (10 tysięcy piechoty, 600 jazdy oraz 28 dział i hakownic) a armią króla Zygmunta III (9100 piechoty, 3200 jazdy, 24 działa) dowodzoną przez hetmana polnego koronnego Stanisława Żółkiewskiego i hetmana wielkiego litewskiego Jana Karola Chodkiewicza, w której wojsko królewskie rozbiło oddziały buntowników.
Gdy armia rokoszan maszerowała z Warki przez Radom na Szydłowiec i Kraków, drogę zagrodziła jej armia królewska. Wojska królewskie obeszły obóz rokoszan i zajęły pozycje na łagodnym wzgórzu, zwracając się frontem na południowy zachód. Z powodu niezgody między hetmanami armia króla Zygmunta III podzielona została na trzy części, każda w dwóch rzutach. Na prawym skrzydle stanęło wojsko litewskie dowodzone przez swego hetmana Jana Karola Chodkiewicza. W centrum, gdzie stanęły prywatne poczty zwolenników króla, dowództwo objął Jan Potocki. Na lewym skrzydle stanęły siły koronne dowodzone przez Stanisława Żółkiewskiego oraz artyleria. Na tyłach armii królewskiej umieszczono odwód, którego zadaniem była ochrona króla.
Siły rokoszan ustawiły się na podmokłej równinie i zwróciły się frontem na północny wschód. Na prawym skrzydle stanęła grupa Herburta, centrum zajął Zebrzydowski, natomiast lewe skrzydło zajęła grupa Radziwiłła.
Początkowo jazda Radziwiłła rozbiła szyk wojsk Chodkiewicza, dzięki czemu dotarła aż do miejsca, gdzie przebywał król Zygmunt III. Ostatecznie została odparta ogniem piechoty. W centrum obie walczące strony uznały się za pokonane i wycofały się z pola walki. O wyniku bitwy zadecydowało uderzenie lewego skrzydła wojsk królewskich, gdzie wojska kwarciane Żółkiewskiego starły się z piechotą węgierską Herburta. Piechota węgierska odparła pierwsze natarcie, jednak gdy w drugim natarciu wzięła udział piechota autoramentu cudzoziemskiego, prawe skrzydło rokoszan zostało rozbite. Gdy jednocześnie w centrum do ataku ruszył drugi rzut wojsk Potockiego, rokoszanie ulegli panice i cała ich armia poszła w rozsypkę.

</doc>
<doc id="35495" url="https://pl.wikipedia.org/wiki?curid=35495" title="Bitwa pod Dębem Wielkim">
Bitwa pod Dębem Wielkim

Bitwa pod Dębem Wielkim – bitwa stoczona 31 marca 1831 roku pod wsią Dębe Wielkie w czasie wojny polsko-rosyjskiej.
Była to zwycięska bitwa wojsk polskich dowodzonych przez generała Jana Skrzyneckiego nad rosyjskim korpusem generała Grigorija Rosena. Bitwa miała miejsce 31 marca 1831 roku pod Dębem Wielkim (na wschód od Warszawy).
Po porażce w bitwie pod Wawrem rosyjski generał Fiodor Geismar wycofał się na Dębe Wielkie i dołączył do 6 korpusu generała G.Rosena. Rosen, mając teraz 8000 piechoty, 2000 jazdy i 20 dział zajął silną pozycję, którą na prawym skrzydle osłaniał las, a z przodu rozlewiska chroniące przed ewentualnym atakiem jazdy polskiej. Umocnieni Rosjanie czekali teraz na nadejście koncentrującej się w Rysiach 25 dywizji. Gdy nadszedł generał Skrzynecki (30 000 żołnierzy), rozkazał atak 4 Pułku Piechoty Liniowej pod dowództwem gen. Bogusławskiego na lewe skrzydło Rosjan a 8 Pułk Piechoty Liniowej miał zaatakować prawe skrzydło wojsk rosyjskich. Próba rozwinięcia artylerii po obu stronach szosy brzeskiej nie udała się, bo działa grzęzły w polnym błocie po same osie. Oba natarcia pomimo dużego zaangażowania żołnierzy nie przynosiły efektów a straty w ludziach rosły. Skrzynecki nakazał więc utrzymać pozycję i rozłożyć się na noc. Bogusławski poderwał jednak do walki swoich czwartaków i okrążając od południa mokradła uderzył z sukcesami na lewe skrzydło Rosjan zlokalizowane przy dworze. Skrzynecki widząc, że czwarty pułk wypiera Rosjan, za namową generała Wojciecha Chrzanowskiego rozkazał szarżę jazdy przez most na centrum rosyjskiej linii obrony. Pomysł ten zrealizował generał Kazimierz Skarżyński, który prowadząc szóstkami strzelców konnych, karabinierów i Jazdę Poznańską częściowo rozbił Rosjan. Reszta korpusu Rosena wycofała się w zamieszaniu, zawdzięczając swoje ocalenie niezdecydowaniu Skrzyneckiego, który nie wydał rozkazu pościgu za ogarniętymi popłochem Rosjanami i w ten sposób zmarnował zwycięstwo. W bitwie Polacy wzięli 900 jeńców rosyjskich, 12 dział oraz wiele broni i sprzętu.

</doc>
<doc id="35496" url="https://pl.wikipedia.org/wiki?curid=35496" title="Alfred Weber">
Alfred Weber

Alfred Weber (ur. 30 lipca 1868 w Erfurcie, zm. 2 maja 1958 w Heidelbergu) – niemiecki socjolog i teoretyk kultury, przedstawiciel tzw. socjologii historycznej, twórca teorii lokalizacji przemysłu.
Życiorys.
W latach 1907–1933 oraz 1945–1958 profesor uniwersytetu w Heidelbergu (w latach 1933–1945 zwolniony ze względu na krytykę poglądów nazistowskich).
Był bratem Maxa Webera (również socjologa).

</doc>
<doc id="35500" url="https://pl.wikipedia.org/wiki?curid=35500" title="Mykeny">
Mykeny

Mykeny (nowogr. "Mykḗnes", starogr. "Mykēnai") – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida. Historyczna siedziba gminy Argos-Mykeny. W 2011 roku miała 354 mieszkańców.
Historia.
W starożytności miasto greckie, znajdujące się w północno-wschodniej części Peloponezu. W drugiej połowie II tysiąclecia p.n.e. ośrodek kultury mykeńskiej. Według mitologii Mykeny założył Perseusz – założyciel dynastii Perseidów. Miasto było zamieszkane przez Achajów. Około 1100 p.n.e. cytadela została zdobyta przez Dorów. Po zniszczeniu przez nich straciło znaczenie. Jednym z mitycznych królów Myken był Agamemnon z rodu Atrydów, zdobywca Troi. Według tradycji potwierdzonej wynikami badań naukowych Mykeny były głównym ośrodkiem politycznym Grecji epoki brązu.
W okresie klasycznym Mykeny, jako jedyne z miast Argolidy, wysłały liczący 80 żołnierzy oddział na pomoc Spartanom pod Termopile. Mieszkańcy Myken brali też udział w bitwie pod Platejami. W 468 p.n.e. miasto zostało zniszczone przez połączone wojska Argos, Tegei i Kleonaj. Po kilkuset latach, w epoce hellenistycznej, Mykeny odbudowano, jednak wkrótce ponownie się wyludniły.
W 1999 roku stanowiska archeologiczne w Mykenach i Tyrynsie zostały wpisane na listę światowego dziedzictwa UNESCO.
Wykopaliska.
Na miejscu dawnego grodu prowadzone są wykopaliska. Rozpoczął je Heinrich Schliemann w latach 1874–1876; kontynuowane były przez jego współpracownika Wilhelma Dörpfelda w latach 1885–1887, a od 1920 pod kierownictwem A.J.B. Wace’a, który ustalił chronologię poszczególnych stanowisk archeologicznych na terenie Myken. W ostatnich latach prowadzili je greccy archeologowie (m.in. J. Papademetriu i G. Mylonas). Do najważniejszych wykopalisk należą ruiny akropolu (nazywanego też mykeńską cytadelą) wraz z pozostałościami pałacu oraz bogato wyposażone grobowce szybowe oraz komorowe, w których znaleziono złote maski, np. maska Agamemnona, biżuterię i luksusową broń. Odkopano też ruiny wielu domów znajdujących się poza cytadelą, 50 tabliczek z pismem linearnym B, posągi gliniane.
W 1876 roku odkryto bogato wyposażony grobowiec. Sensację wzbudziły jednak bardzo dobrze zachowane szczątki jednej z trzech pochowanych tam osób. Głowa wciąż posiadała skórę i ścięgna, tak, że można było rozpoznać rysy twarzy. Polecono sporządzić portret głowy, a później podjęto próbę przeniesienia szczątków do muzeum w Atenach. Wysiłek okazał się daremny – kości nie wytrzymały kontaktu z powietrzem i transportu.
Na podstawie odnalezionych skarbów, jak i też zagadkowo dobrze zachowanej głowy zrodziły się pytania o związki Myken w tamtym okresie (XVI wiek p.n.e.) z Egiptem. Ciało prawdopodobnie zostało poddane pewnemu rodzajowi mumifikacji. Zastanawiające są znalezione przedmioty przywodzące na myśl te wykonywane nad Nilem – złota maska, kryształowy puchar w kształcie kaczki, klinga ozdobiona sceną polującego kota na kaczki w trzcinie przypominającej zarośla papirusu. Klinga ta z pewnością była jednak wyrobem miejscowych rzemieślników. Technika nakładania metalu na metal była wykonywana niemal wyłącznie w kulturze mykeńskiej w tamtym okresie.
Jedną z prób interpretacji jest przypuszczalna pomoc jakiej udzielili mykeńczycy Egiptowi w czasie najazdów Hyksosów na ten kraj właśnie w XVI wieku p.n.e. Są to jednak tylko domysły niepoparte innymi świadectwami.
Podział archeologiczny na „dynastię grobów szybowych” i „dynastię grobów kopułowych” pokrywa się mniej więcej z mitologiczną tradycją o dwóch panujących w Mykenach dynastiach – Perseidów i Atrydów (Pelopidów).
Opis.
Zabudowania położone na zboczu wzgórza otaczają potężne mury cyklopowe. Do wnętrza prowadziły dwie duże bramy: Lwia Brama datowana na ok. 1250 p.n.e., Tylna Brama, oraz dwie mniejsze. Po przeprowadzeniu badań archeologicznych ustalono, że znajdujące się w obrębie murów obronnych w tzw. Okręgu Grobowym A groby szybowe pochodzą z okresu wcześniejszego. Pierwotnie znajdowały się poza murami, a podczas rozbudowy cytadeli część nekropolii została włączona w jej obszar. Wówczas wzniesiono także Lwią Bramę. W najwyższej części twierdzy znajdował się megaron, siedziba władcy. W nim odkryto pozostałości fresków zdobiących ściany (przedstawienia figuralne scen walki oraz postaci kobiecych, być może kapłanek), stiuków oraz posadzki ułożonej z kamienia gipsowego. Na terenie twierdzy znajdowały się także magazyny, pomieszczenia gospodarcze oraz domy mieszkalne.
Do najbardziej znanych grobowców odnalezionych na terenie nekropolii należą Skarbiec Atreusza, zwany też grobem Agamemnona, oraz grób Klitajmestry.
Z późniejszego okresu pochodzą pozostałości świątyni (VII wiek p.n.e.) oraz teatru i gimnazjonu (III – I wiek p.n.e.).

</doc>
<doc id="35501" url="https://pl.wikipedia.org/wiki?curid=35501" title="Problem NP-trudny">
Problem NP-trudny

Problem NP-trudny (NPH, ) – problem obliczeniowy, którego rozwiązanie jest co najmniej tak trudne, jak rozwiązanie każdego problemu z klasy NP (całej klasy NP).
Formalna definicja problemu NP-trudnego jest następująca:
Innymi słowy, problem NP-zupełny formula_2 można rozwiązać w wielomianowym czasie algorytmem rozwiązującym problem NP-trudny formula_4 przez wykorzystanie hipotetycznej procedury formula_5 sprowadzającej problem NP-zupełny formula_2 do problemu NP-trudnego formula_4 jeżeli tylko formula_5 daje się wykonać w wielomianowym czasie. NP-trudność można zdefiniować także w kategorii języków formalnych (a nie problemów). Do klasy problemów NP-trudnych mogą należeć problemy różnego typu: decyzyjne, przeszukiwania, optymalizacyjne.
Wraz z definicjami klas problemów NP i NP-zupełnych ma to następujące konsekwencje:

</doc>
<doc id="35502" url="https://pl.wikipedia.org/wiki?curid=35502" title="Archeolog">
Archeolog

Archeolog − osoba posiadająca właściwe kwalifikacje, potwierdzone wymaganymi dokumentami, która wyspecjalizowana jest w dziedzinie archeologii, zajmuje się badaniem minionych kultur i cywilizacji oraz ich relacjami z otaczającym środowiskiem.
Archeolodzy gromadzą, dokumentują i analizują materiał pochodzący z wykopalisk lub odnaleziony w inny sposób (elementy architektoniczne, rękodzieło, pozostałości biologiczne oraz szczątki ludzkie).
Archeolog w Polsce.
W Polsce archeolog to jeden z zawodów regulowanych. Badania archeologiczne może prowadzić osoba, która posiada tytuł zawodowy magistra, uzyskany po ukończeniu wyższych studiów na kierunku archeologia oraz odbyła co najmniej 12-miesięczną praktykę zawodową. Posiadany tytuł archeologa pozwala na podejmowanie pracy na stanowiskach eksperckich, np. rzeczoznawca ministra kultury ds. archeologii.
Archeologię można studiować na następujących uczelniach w Polsce:
Archeolog we Włoszech.
We Włoszech archeolog nie jest zawodem regulowanym, zarówno jeśli chodzi o profil przygotowania do zawodu jak i praktyczne możliwości wykonywania tej profesji. Obecnie uczelnie włoskie umożliwiają zdobycie tytułu magistra ze specjalizacją w archeologii. Studia te uzupełnia dwuroczna szkoła specjalizująca, co daje w sumie siedem lat studiów uniwersyteckich. Można też po studiach czteroletnich podjąć dalsze studia i uzyskać tytuł "dottore di ricerca" w naukach historycznych, odpowiadający tytułowi "Doctor of Philosoph" w nomenklaturze anglosaskiej.

</doc>
<doc id="35506" url="https://pl.wikipedia.org/wiki?curid=35506" title="Bitwa pod Anchialos (763)">
Bitwa pod Anchialos (763)

Bitwa pod Anchialos – zwycięstwo sił bizantyjskich pod wodzą cesarza Konstantyna V Kopronima, nad armią bułgarską chana Teleca 30 czerwca 763, koło dzisiejszego miasta Pomorie.
W 761 tron bułgarski, po zamordowaniu poprzedniego chana, objął Telec, przywódca stronnictwa dążącego do wojny z Bizancjum. Rozpoczął on rozbudowę armii, co spowodowało exodus ponad 200 tys. niechętnych poborowi Słowian na ziemie pod władzą Konstantynopola. Chan rozpoczął od ataku na Trację, gdzie zdobył kilka pogranicznych twierdz, a następnie przygotował się do obrony, wznosząc fortyfikacje i wzmacniając swoje siły dwudziestoma tysiącami słowiańskich najemników. Jego przeciwników, cesarz Konstantyn, także potraktował zagrożenie poważnie i starannie zorganizował kontrofensywę. Kawalerię nakazał załadować na statki i wysadzić przy ujściu Dunaju, a sam ruszył z resztą oddziałów przez Trację. Jazda, przebywszy Dobrudżę dołączyła do jego sił pod Anchialos.
30 czerwca 763 Bułgarzy pod wodzą chana Teleca uderzyli na armię bizantyjską. Bitwa trwała cały dzień i była bardzo krwawa; ostatecznie oddziały Konstatyna zwyciężyły. Poniosły jednak na tyle poważne straty, że cesarz nie ścigał wroga, lecz wrócił do stolicy, gdzie odbył triumf i stracił kilka tysięcy jeńców. Porażka doprowadziła do upadku Teleca, którego zamordowali arystokraci, i kilku lat niestabilności politycznej w Bułgarii. Mimo to, Bułgarzy stawiali dość zacięty opór kolejnym ekspedycjom Konstantyna, gdy ten w następnych latach usiłował ostatecznie pobić północnych sąsiadów.

</doc>
<doc id="35510" url="https://pl.wikipedia.org/wiki?curid=35510" title="Polski dowódca wojskowy">
Polski dowódca wojskowy



</doc>
<doc id="35512" url="https://pl.wikipedia.org/wiki?curid=35512" title="Chów wsobny">
Chów wsobny



</doc>
<doc id="35513" url="https://pl.wikipedia.org/wiki?curid=35513" title="Linia czysta">
Linia czysta

Linia czysta – pojęcie funkcjonujące w genetyce eukariotów; zbiór osobników homozygotycznych względem danej cechy lub cech, zasadniczo mających ten sam genotyp. Wszelkie różnice genotypu pochodzą ze źródła zewnętrznego, mutacji. 
Termin "linia czysta", wprowadzony w 1903 roku przez Wilhelma Johannsena, pierwotnie odnosił się wyłącznie do roślin samopylnych, w których rośliny rodzicielskie (P) - które zostają skrzyżowane same ze sobą - dają w każdym wypadku takie samo potomstwo (F1) - jest to przykład linii czystej.

</doc>
<doc id="35514" url="https://pl.wikipedia.org/wiki?curid=35514" title="Współczynnik nadmiaru powietrza">
Współczynnik nadmiaru powietrza

Współczynnik nadmiaru powietrza formula_1 – stosunek rzeczywistej ilości (masy) powietrza, w której spalane jest paliwo, do ilości potrzebnej do całkowitego spalenia paliwa (ilość stechiometryczna). W celu uzyskania całkowitego spalania konieczne jest zwykle doprowadzenie większej ilości powietrza, niż to wynika z równań stechiometrycznych. Dotyczy to szczególnie paliw stałych (np. pył węglowy). Jeśli spalane jest paliwo gazowe lub dobrze odparowane paliwa ciekłe, to ilość powietrza konieczna do uzyskania całkowitego spalania jest niewiele większa od stechiometrycznej.
Stechiometryczną ilość powietrza można obliczyć na podstawie analizy równań reakcji chemicznych zachodzących podczas spalania określonego paliwa. Jeśli powietrza wykorzystywanego do spalania jest więcej od ilości stechiometrycznej, to współczynnik formula_1 jest większy od 1 (mieszanka uboga), jeśli mniej, to formula_3 (mieszanka bogata).
Silniki o zapłonie iskrowym źle pracują na mieszankach ubogich – podwyższa się temperatura spalin, spalanie jest wydłużone w czasie (przewlekłe) w rosnącej objętości nad tłokiem (spalanie izobaryczne), i wypalać się przy tym mogą przylgnie gniazd zaworowych, nadpaleniu mogą ulec elektrody świecy zapłonowej. Stąd w dawniejszych silnikach z gaźnikiem mieszanka tworzona była raczej w kierunku mieszanki bogatszej, co generowało powstawanie nadmiernej emisji toksycznych spalin i powodowało większe zużycie paliwa.
Natomiast sam współczynnik nadmiaru powietrza nie jest tak istotny w silniku wysokoprężnym – tu zapłon paliwa następuje samoczynnie a silnik cały czas pracuje na mieszance ubogiej. To istotna różnica pomiędzy tymi silnikami. Natomiast duży udział tlenu w masie ładunku sprzyja powstawaniu tlenków azotu, co eliminuje się poprzez układy recyrkulacji spalin.
Współczynnik nadmiaru powietrza zyskał na znaczeniu w technice po wprowadzeniu trójfunkcyjnych katalizatorów stosowanych w samochodach do zmniejszenia emisji toksycznych składników spalin. Do ich prawidłowego działania konieczne jest spalanie stechiometryczne i zachowanie współczynnika formula_1 w bardzo wąskich granicach, zwykle od 0,997 do 1,003 (w nowoczesnych rozwiązaniach technicznych). Możliwe jest to dzięki zastosowaniu sondy lambda, która jest czujnikiem ilości tlenu w spalinach, i zaawansowanej aparatury wtryskowej benzyny.
Wzór definicyjny:
gdzie:
Współczynnik nadmiaru powietrza można obliczyć na podstawie składu spalin.
gdzie:

</doc>
<doc id="35515" url="https://pl.wikipedia.org/wiki?curid=35515" title="Organizm transgeniczny">
Organizm transgeniczny



</doc>
<doc id="35517" url="https://pl.wikipedia.org/wiki?curid=35517" title="Rekombinacja">
Rekombinacja



</doc>
<doc id="35521" url="https://pl.wikipedia.org/wiki?curid=35521" title="Germanowie">
Germanowie



</doc>
<doc id="35522" url="https://pl.wikipedia.org/wiki?curid=35522" title="Replikacja">
Replikacja

W biologii:
W informatyce:
W nauce:

</doc>
<doc id="35523" url="https://pl.wikipedia.org/wiki?curid=35523" title="Kot stepowy">
Kot stepowy



</doc>
<doc id="35524" url="https://pl.wikipedia.org/wiki?curid=35524" title="Jaguarundi amerykański">
Jaguarundi amerykański

Jaguarundi amerykański, jaguarundi zatokowy, jaguarundi ("Herpailurus yagouaroundi") – gatunek ssaka z podrodziny kotów (Felinae) w obrębie rodziny kotowatych (Felidae). W porównaniu do innych przedstawicieli podrodziny kotów ma bardziej spiczasty pysk, proporcjonalnie dłuższy tułów i krótsze nogi. Jego zasięg obejmuje tereny od Paragwaju aż po południowo-wschodnią część Stanów Zjednoczonych.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1803 roku francuski przyrodnik Étienne Geoffroy Saint-Hilaire nadając mu nazwę "Felis yaguaroundi". Holotyp pochodził z Kajenny, w Gujanie Francuskiej. Jedyny żyjący współcześnie przedstawiciel rodzaju "Herpailurus".
"Herpailurus yagouaroundi" często jest umieszczany w rodzaju w "Puma", ale różnice molekularne i morfologiczne przemawiają za umieszczeniem go w monotypowym rodzaju "Herpailurus". Dane molekularne wykazują, że "H. yagouaroundi" jest mało zróżnicowany w całym swoim zasięgu, co sugeruje brak podgatunków. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Jaguarundi amerykański występuje od Meksyku przez Amerykę Środkową i znaczną część Ameryki Południowej, na południe do środkowej Argentyny.
Morfologia.
Długość ciała (bez ogona) 48,8–83,2 cm, długość ogona 27,5–90 cm; masa ciała 3–7,6 kg. Jaguarundi jest umaszczony jednolicie, ma futro koloru rdzawego, szarego lub czarnego. Charakterystyczna jest jego sylwetka przypominająca nieco łasicę. Głowę ma niewielką, spłaszczoną, uszy małe i okrągłe, a jego ogon jest długi.
Ekologia.
Zamieszkuje obrzeża lasów deszczowych, gęste zarośla położone najczęściej w pobliżu wody i jałowe suche obszary. Wydaje się prowadzić bardziej dzienny tryb życia. Jaguarundi żywi się małymi ssakami, stawonogami, ptakami, oposami, owocami, również królikami, pancernikami i małpami.
Dojrzałość płciowa uzyskuje prawdopodobnie w wieku 2 lat. Ciąża trwa około 70 dni. Rodzą się 2, czasem 3 cętkowane młode. Cętki szybko znikają. Kocięta zaczynają jeść stały pokarm w wieku 6 tygodni.
Status ochrony.
Nie poluje się na niego ze względu na futro nienadające się do obróbki, lecz z powodu wycinek lasów deszczowych można by mu nadać status bliskiego zagrożeniu. Wymaga to jednak większej ilości danych.

</doc>
<doc id="35526" url="https://pl.wikipedia.org/wiki?curid=35526" title="Rewertaza">
Rewertaza



</doc>
<doc id="35527" url="https://pl.wikipedia.org/wiki?curid=35527" title="Telomer (genetyka)">
Telomer (genetyka)

Telomer – fragment chromosomu, zlokalizowany na jego końcu, który zabezpiecza go przed uszkodzeniem podczas kopiowania. Telomer skraca się podczas każdego podziału komórki. Proces ten, będący „licznikiem podziałów”, równocześnie z każdym skróceniem zwiększa ryzyko nowotworzenia oraz przekłada się na proces starzenia się.
Telomer to element strukturalny chromosomu zapewniający mu stabilność. Każdy chromosom ma dwa telomery umiejscowione na jego końcach. W każdej komórce somatycznej człowieka występują więc w sumie 92 telomery. Telomer zbudowany jest z kilku tysięcy zasad nukleinowych i związanych z nimi białek. Sekwencja składająca się na telomer człowieka jest niezmienna, powtarzalna i zbudowana jest z nukleotydów: TTAGGG. Telomer nie zawiera żadnych genów i w konsekwencji nie koduje żadnych białek. U ludzi i innych kręgowców sekwencja ta jest taka sama. W miarę posuwania się w stronę geometrycznego środka chromosomu sekwencja zaczyna ulegać subtelnym zmianom – jest to tak zwany obszar subtelomerowy. Jest to obszar zawierający zarówno sekwencje niekodujące, jak i kodujące. Przykładem sekwencji kodującej jest sekwencja Y'(Y' element) u "Saccharomyces cerevisiae", która koduje helikazę RNA. Sekwencje występujące w obszarze subtelomerowym mogą stopniowo coraz mniej przypominać podstawową. Zamiast powtórzeń TTAGGG mogą pojawiać się podjednostki takie jak TAGGG, TTTGGG, TTAAGG itp. Telomer i obszar subtelomerowy tworzą wspólnie tzw. końcowy fragment restrykcyjny (ang. TRF – "terminal restriction fragment"). W miarę posuwania w stronę środka chromosomu sekwencje stają się coraz bardziej różnorodne, aż stają się unikatowe i bardzo złożone i zaczynają kodować białka. Są to pierwsze geny, tzw. geny okołotelomerowe. Zasady nukleinowe na końcu telomeru ułożone są na kształt „koniczyny”, zawierającej dużą ilość guaniny.
Długość telomerów w komórkach zwykle skraca się z wiekiem.
Historia odkrycia telomerów.
Początek.
Terminu tego pierwszy, w 1939 roku, raz użył Hans Muller, na piętnaście lat przed opublikowaniem odkryć Jamesa Watsona i Francisa Cricka. Nazwa, którą nadał swemu odkryciu ( "telos" „koniec” + "meros" „część”) sugeruje, że wiedział, jaką pełnią funkcję w chromosomie. Co więcej, dowiódł, że telomer zabezpiecza końce chromosomu przed niszczeniem.
Wczesne badania.
W latach 40. XX wieku Barbara McClintock dowiodła, że chromosomy pozbawione telomerów zlepiają się i łączą w nieprawidłowy sposób z innymi chromosomami, co więcej nieprawidłowo rozdzielają w czasie podziału komórki.
Problem replikacji końca.
W 1972 James Watson wykazał, że normalny chromosom podczas duplikacji powinien ulegać skróceniu. Nazwał to problemem replikacji końca. Aby zrozumieć, dlaczego tak się dzieje, należy uświadomić sobie, że nić DNA jest kopiowana (replikacja DNA) tylko w jednym kierunku. Proces ten rozpoczyna komplet starterów, które przyczepiają się do pojedynczej nici w kilku miejscach naraz i rozpoczynają kopiowanie. Sam starter niczego nie kopiuje, ale uruchamia proces replikacji poprzez uaktywnienie polimerazy DNA. Polimeraza kopiuje nić, przesuwając się wzdłuż niej, podczas gdy startery oddzielają zreplikowane fragmenty. Przy każdej replikacji miejsce przyczepu startera najbliższego telomerowi nie może zostać skopiowane, ponieważ polimeraza nie może się cofać. W efekcie replikacji towarzyszyć powinno skracanie chromosomu, w wyniku skracania nici potomnych.
Przykład.
Wyobraźmy sobie dwie jednokierunkowe nitki szosy (nici DNA), biegnące w przeciwnych kierunkach między miastem A (3') i B (5'). Maszyny asfaltujące (polimeraza) mogą pracować tylko w jednym kierunku (od miasta A do miasta B – od końca 3' do 5') i żeby rozpoczęły muszą stać na już wykonanym fragmencie asfaltu. Ponieważ maszyny mogą pracować tylko w jednym kierunku, nie mogą cofnąć się, żeby zaasfaltować fragment, na którym stała maszyna rozpoczynając pracę. W związku z tym droga, w wyniku jej asfaltowania, skraca się o mały fragment, znajdujący się na jednym z końców.
Dalsze badania.
Na podstawie badań Watsona radziecki uczony Aleksiej Ołownikow wysnuł hipotezę, że długość chromosomu może się wiązać z procesem starzenia komórkowego. Jego wywód został przełożony z rosyjskiego na angielski po dwóch latach i dopiero wówczas zainteresował się tym zagadnieniem Cal Harley. Mniej więcej w tym samym czasie Elizabeth Blackburn zsekwencjonowała telomery kilku gatunków zwierząt. W 1986 Howard Cooke odkrył, że telomery komórek somatycznych są znacznie krótsze niż telomery komórek linii płciowej. W 1988 Robin Allshire ustaliła sekwencję telomeru człowieka, a Carol Greider ustaliła wiek różnych telomerów. Okazało się, że młodsze są dłuższe.
Telomery w zdrowych komórkach.
Tempo skracania telomeru.
W chwili zapłodnienia, telomer ma długość około 10 kpz. Do chwili narodzin skraca się do 5 kpz (osiemset powtórzeń sekwencji TTAGGG). Obszar subtelomerowy i telomerowy mają łącznie w chwili zapłodnienia 15 kpz, a w chwili narodzin dziecka 10 kpz.
Średniej wielkości chromosom zawiera 130 milionów par zasad (130 Mpz), a gen zawiera około 120 tysięcy par zasad (120 kpz). Porównanie to pokazuje, jak niewielki fragment chromosomu stanowi telomer.
Funkcje telomeru.
Telomer ma cztery zasadnicze funkcje:
Dodatkowo, jak wynika z wcześniejszych rozważań, telomer spełnia rolę zegara komórkowego. Być może również ułatwia ustawianie się parami chromosomów homologicznych. Dwie pierwsze funkcje są niezbędne dla bezbłędnego dziedziczenia. Pozostałe umożliwiają kontrolowany dostęp do genów. W związku z problemem replikacji końca, kluczowe znaczenie ma funkcja druga. Bez systematycznego skracania telomerów redukcji musiałby ulegać obszar kodujący, a to prowadziłoby do zniszczenia i utraty genów. Trzecia funkcja – nadzorowanie ekspresji genów leżących w pobliżu końca chromosomu nie została jeszcze w pełni zbadana. Faktem jest, że skracanie telomeru wywołuje zmiany ekspresji genów.
Telomery a proces starzenia.
Zegar telomerowy.
Ponieważ wszystkie procesy zachodzące w komórce wymagają obecności białek, zmiana ekspresji genów powoduje zmiany ilości wytwarzanych białek. Komórki stare przestają się dzielić, bo zaczyna w nich brakować białek umożliwiających podziały, a komórki rakowe dzielą się, choć powinny przestać.
Chromosom może występować w dwóch zasadniczych postaciach: w postaci euchromatyny, gdy geny są łatwo dostępne, i heterochromatyny, gdy geny są ściśle upakowane i „schowane”. Wydaje się, że długi telomer sprzyja „maskowaniu” genów okołotelomerowych, a więc jego skracanie powoduje z czasem ich uaktywnienie. Ich działanie ujawnia się w starszych komórkach i może polegać np. na zmniejszeniu produkcji czynnika EF (ang. "elongation factor"), odpowiedzialnego za wydłużanie łańcucha białkowego. To może zmniejszać tempo procesów w organizmie. W efekcie zmniejszanie „okrywy” telomerowej może powodować zwiększanie ekspresji jednych genów i zmniejszanie ekspresji innych. Organizm funkcjonuje wolniej, tempo przemiany materii się zmniejsza, tkanki i narządy zaczynają się starzeć.
W zasadzie telomer stabilizuje chromosom tak długo, jak długo istnieje. Można jednak wyobrazić sobie sytuację, gdy telomer przestaje istnieć. Zmiany wówczas zachodzące w komórce są bardziej gwałtowne i spektakularne niż w przypadku opisanym wyżej. Chromosomy bez telomerów mogą zlepiać się z innymi chromosomami, ale także z białkami DDBP (ang. "damaged DNA-binding proteins"), których zadaniem jest wykrywanie uszkodzeń DNA, a co za tym idzie zapobieganie dziedziczeniu uszkodzonego materiału genetycznego. Gdy telomer znika i dochodzi do odsłonięcia ostatnich sekwencji TTAGGG, białka DDBP gromadzą się na uszkodzonym chromosomie, a tym samym stają się niedostępne dla reszty komórki. Inne białka, normalnie regulowane obecnością DDBP, zaczynają się uaktywniać. Są to białka regulatorowe, w tym p53, CDK2, cyklina E, p21. Zaczyna się lawina zdarzeń mających doprowadzić do zatrzymania cyklu komórkowego, dzięki czemu nie dochodzi do replikacji uszkodzonego DNA.
Na skutek powyższych zależności, większość komórek umiera z chwilą osiągnięcia wieku określanego tzw. limitem Hayflicka, jednak część komórek (mniej więcej jedna na 3 mln) zaczyna wytwarzać telomerazę – enzym przeznaczony do rekonstrukcji telomerów – i staje się komórką nowotworową. Wydłużony na nowo telomer przestaje przyłączać cząsteczki DDBP, a komórka zaczyna się dzielić. Zachowuje tę zdolność tak długo, jak długo ma telomery. Pojawiły się hipotezy, że w takim razie wystarczy komórki rakowe pozbawić telomerazy, by zatrzymać proces rakowacenia. Niestety, inne doniesienia mówią, że zaawansowane stadia niektórych nowotworów nie zawierają telomerazy.
W 2014 Holstege i in. zasugerowali, że komórki macierzyste pozyskane we wczesnym okresie życia mogą być wykorzystane w późnej starości do przywracania wydłużonych telomerów. W innym badaniu, w grupie mężczyzn wykazano, że obniżanie się funkcji kognitywnych może być związane z długością telomerów. Stwierdzono negatywny związek pomiędzy długością telomerów a ryzykiem zachorowania na chorobę wieńcową serca.

</doc>
<doc id="35532" url="https://pl.wikipedia.org/wiki?curid=35532" title="Sean Connery">
Sean Connery

Sean Connery, właśc. sir Thomas Sean Connery (ur. 25 sierpnia 1930 w Edynburgu, zm. 31 października 2020 w Nassau na Bahamach) – szkocki aktor, reżyser, producent filmowy i scenarzysta. Wystąpił w kilkudziesięciu filmach, m.in. siedmiokrotnie wcielił się w rolę Jamesa Bonda (6 części serii i 1 nieoficjalna produkcja).
Laureat nagród m.in. Oscara (za "Nietykalni"), Złotego Globu oraz BAFTA.
Życiorys.
Urodził się 25 sierpnia 1930 w Edynburgu, był synem Szkotki Euphemi Maclean oraz Irlandczyka Josepha, sprzątaczki oraz kierowcy ciężarówek i pracownika fabryki przeróbki kauczuku. Jego brat Neil również był aktorem. Rodzina mieszkała w mieszkaniu bez łazienki w dzielnicy Fountainbridge. W wieku 9 lat rozpoczął swoją pierwszą pracę – rozwoził mleko. Gdy miał 13 lat, zakończył edukację. Później pracował m.in. jako pomocnik rzeźnika i model.
W wieku 17 lat wstąpił do marynarki wojennej, lecz nie umiał się w niej odnaleźć i odszedł przy pierwszej okazji z powodu odkrytych wrzodów żołądka. Po odejściu z armii pracował m.in. przy produkcji trumien, był ratownikiem na basenie, ochroniarzem i pomocnikiem mechanika w drukarni. Mając 18 lat, zajął się kulturystyką – jednym z ważniejszych jego sukcesów w tej dziedzinie było zajęcie trzeciego miejsca w konkursie Mister Universe (1953). Następnie dostał się do chórku marynarzy.
Kariera.
W połowie lat 50. zajął się aktorstwem. Mimo braku talentu tanecznego, zagrał m.in. małą rolę w musicalu "South Pacific". Martwiły go jego braki w edukacji, więc w tym okresie zaczął dużo czytać, m.in. dzieła takich klasyków Proust, Tołstoj czy Joyce. W wywiadzie z 1992 stwierdził: „Spędziłem moją trasę koncertową "South Pacific" w każdej bibliotece w Brytanii, Irlandii, Szkocji i Walii”. Później zmienił imię na Sean.
W 1961 wygrał w castingu do roli Jamesa Bonda, pokonując między innymi Rogera Moore’a. W 1962 wyprodukowano pierwszy film z tej serii – "Doktor No", który okazał się wielkim przebojem kinowym.
Kolejne produkcje o przygodach Bonda przyniosły więcej zysków od poprzednich, jednak po nakręceniu "Żyje się tylko dwa razy" ogłoszono, że Connery rezygnuje z roli agenta 007. Aktor nie chciał być utożsamiany tylko z jednym bohaterem. Przez kolejne 4 lata odpoczywał, między innymi grając w golfa, a także okazjonalnie pojawiając się w filmach. W 1971, zachęcony czekiem na ponad milion dolarów, zagrał w kolejnym filmie z serii o Bondzie – "Diamenty są wieczne". Szybko okazało się, że obraz zarobił najwięcej z dotychczasowych produkcji. Zysk z filmu Connery przeznaczył na organizację założonego przez siebie Scottish International Educational Trust, które pomaga biednym, utalentowanym szkockim dzieciom. W 1983 jeszcze raz wystąpił w roli Bonda w filmie "Nigdy nie mów nigdy", który nie jest zaliczany do kanonicznego cyklu. W 1989 roku został okrzyknięty przez magazyn „People” najseksowniejszym mężczyzną świata. Do tej pory pozostaje najstarszym laureatem tego tytułu. W 1999 roku, natomiast został wyróżniony tytułem „najseksowniejszego mężczyzny minionego stulecia”.
W 2000 królowa Elżbieta II nadała mu tytuł szlachecki – Knight Bachelor.
Po ukończeniu 80 lat Connery przyznał, że nie zamierza już wystąpić w żadnym filmie.
Był brany pod uwagę jako Kincaide w filmie "Skyfall" (rolę zagrał Albert Finney), co potwierdził reżyser Sam Mendes.
Życie prywatne.
W 1962 po nakręceniu filmu "Doktor No" ożenił się z Diane Cilento. Ślub wzięli na Gibraltarze. Ich związek trwał do 1973. Para miała syna Jasona, który również został aktorem. Od 6 maja 1975 do śmierci żonaty z Micheline Roquebrune.
Zmarł 31 października 2020 roku we śnie w swoim domu w Nassau, stolicy Bahamów, w wieku 90 lat z powodu niewydolności serca. Aktor od dłuższego czasu walczył też z zapaleniem płuc. Ciało Connery’ego zostało skremowane na Bahamach, a prochy – zgodnie z jego ostatnim życzeniem – miały być rozsypane w rodzinnej Szkocji (według planów rodziny po pandemii COVID-19).

</doc>
<doc id="35535" url="https://pl.wikipedia.org/wiki?curid=35535" title="Sprint">
Sprint

Sprint – bieg na krótkich dystansach: 60 metrów (hala), 100 metrów, 200 metrów, 400 metrów, sztafety 4 × 100 metrów i 4 × 400 metrów. Zawodnicy startują na sygnał (strzał) startera z bloków startowych. Każdy zawodnik biegnie po swoim torze. Przed zawodami odbywa się losowanie torów albo też numer toru przydzielonego zawodnikowi wynika z miejsca, które zajął on w biegu eliminacyjnym. O kolejności na mecie decyduje pierś zawodnika.
Bieg na 60 metrów
Bieg ten rozgrywany jest głównie w hali. Najkrótszy bieg sprinterski (nie biorąc pod uwagę biegu na 50 metrów). Start z pozycji niskiej. Bieżnia usytuowana jest w centrum stadionu, w miejscu, gdzie na otwartym stadionie rozgrywane są rzuty. Rekord świata na tym dystansie należy od 20 stycznia 2018 roku do Amerykanina, Cristiana Colemana i wynosi 6,37 s. Natomiast wśród kobiet najszybsza, z czasem 6,92 s, jest Rosjanka Irina Priwałowa. Konkurencja ta rozgrywana jest m.in. podczas halowych mistrzostw świata i mistrzostw Europy.
Bieg na 100 metrów
Najkrótszy dystans w biegach lekkoatletycznych na otwartym stadionie, klasyczny bieg sprinterski. Rekordzistów świata na tym dystansie określa się często mianem "najszybszego mężczyzny/najszybszej kobiety świata". Rywalizacja na tym dystansie przyciąga zawsze wiele uwagi. W biegu na 100 metrów mężczyzn najwybitniejsi sprinterzy biegają poniżej bariery 10 sekund, którą oficjalnie przekroczyło ok. 90 lekkoatletów historii. Jedynym białoskórym lekkoatletą w tej stawce jest Christophe Lemaitre. Najczęściej poniżej "granicy marzeń" biegał Asafa Powell. Rekordzistą świata na tym dystansie jest Usain Bolt, zaś najszybszą kobietą w historii była Florence Griffith-Joyner.
Bieg na 200 metrów
Bieg sprinterski rozgrywany zarówno na otwartym stadionie, jak i w hali. Na stadionie start tego biegu odbywa się na wirażu, a druga część dystansu ma miejsce na prostym odcinku 100 metrów. Podczas mniej popularnego biegu w hali, 200 metrów wynosi jedno pełne okrążenie bieżni. Rekordzistą świata mężczyzn na tym dystansie jest Usain Bolt, a wśród kobiet Florence Griffith-Joyner.
Bieg na 400 metrów
Najdłuższy dystans spośród biegów krótkich. Na standardowym stadionie 400 metrów stanowi dokładnie jedno okrążenie stadionu po wewnętrznym torze. W hali jest to dystans dwóch okrążeń. W rywalizacji mężczyzn bieg ten od zawsze był domeną Amerykanów, a pierwszym człowiekiem spoza USA, który pokonał ten dystans poniżej 44 sekund jest Kirani James z Grenady. Rekordzistą świata na tym dystansie jest Wayde van Niekerk, a najszybszą kobietą w historii była Marita Koch.
Sztafety
W biegach sztafetowych biorą udział zespoły czteroosobowe, konkurencja polega na biegu z pałeczką sztafetową trzymaną w dłoni. Zawodnicy podczas zmian przekazują sobie pałeczkę w wyznaczonej strefie zmian. Zgubienie pałeczki lub przekroczenie strefy zmian równoznaczne jest z dyskwalifikacją sztafety.
Bieg sztafetowy 4 × 100 m odbywa się po torach. W biegu 4 × 400 m pierwsza zmiana biegnie po torach, druga biegnie po torach tylko pierwszy wiraż (100 m), po czym zawodnicy mogą biec po wewnętrznym torze.

</doc>
<doc id="35536" url="https://pl.wikipedia.org/wiki?curid=35536" title="Bieg">
Bieg

Bieganie (bieg, biegi)

</doc>
<doc id="35537" url="https://pl.wikipedia.org/wiki?curid=35537" title="Biegi długie">
Biegi długie



</doc>
<doc id="35538" url="https://pl.wikipedia.org/wiki?curid=35538" title="Biegi średnie">
Biegi średnie



</doc>
<doc id="35539" url="https://pl.wikipedia.org/wiki?curid=35539" title="Gatunek kosmopolityczny">
Gatunek kosmopolityczny

Gatunek kosmopolityczny (organizm kosmopolityczny) – gatunek o bardzo szerokim zasięgu geograficznym, obejmującym wiele stref klimatycznych i stref ekologicznych. Wiele gatunków uzyskało ten status w wyniku działalności człowieka – zostały przezeń zawleczone w miejsca, w których w innym przypadku by nie występowały (np. szczury, mucha domowa, pchły). Określenie „kosmopolityczny” w przypadku organizmów dotyczyć może też taksonów wyższych od gatunku. 
Przykładem organizmów kosmopolitycznych wśród roślin są rodzaje: jaskier ("Ranunculus"), rzęsa ("Lemna") i wiechlina ("Poa"). Z rodzajów zwierząt wymienić można omułki ("Mytilus"). Wśród ptaków z rodziny burzykowatych (Procellariidae) na 91 gatunków 56 jest kosmopolitycznych; w rodzinie gołębiowatych na 335 gatunków 128 ma zasięg kosmopolityczny. U sów przykładem może być płomykówka zwyczajna ("Tyto alba").

</doc>
<doc id="35540" url="https://pl.wikipedia.org/wiki?curid=35540" title="Bieg przez płotki">
Bieg przez płotki



</doc>
<doc id="35541" url="https://pl.wikipedia.org/wiki?curid=35541" title="Gatunek wszędobylski">
Gatunek wszędobylski

Gatunek wszędobylski (g. ubikwistyczny, ubikwist od łac. "ubique" - wszędzie, wszędobylski) – gatunek o niewielkich wymaganiach środowiskowych, mało wyspecjalizowany i występujący w najrozmaitszych środowiskach. 
Gatunek ubikwistyczny a eurytopowy.
Dla całkowicie ubikwistycznego gatunku gęstość populacji będzie niezależna od zamieszkiwanego środowiska - gatunek nie reaguje znacznie na duże zróżnicowanie (heterogeniczność) środowiska. Przykładem takiego gatunku jest fletnik szary ("Colluricincla harmonica"), którego gęstość populacji wśród ptaków osiadłych w stanie Wiktoria (Australia), nie zmieniała się znacznie w żadnym z 5 badanych środowisk. Jest więc to gatunek zdecydowanie ubikwistyczny. 
Także szerokie rozmieszczenie ma rozella białolica ("Platycercus eximius") – jednak tu w trakcie badań populacja była zmienna, najmniejsza w środowisku górskim, nieco większa w zadrzewieniach "Eucalyptus viminalis", zaś największa w roślinności na brzegach rzek (ang. "riparian habitat"). Rozella białolica jest przykładem eurybiontu - w odróżnieniu od gatunku ubikwistycznego, populacja eurybiontów mimo szerokiego zakresu tolerowanych środowisk jest wyraźnie zmienna między nimi.

</doc>
<doc id="35543" url="https://pl.wikipedia.org/wiki?curid=35543" title="Replikacja DNA">
Replikacja DNA

Replikacja DNA − proces, w którym podwójna nić DNA (podwójna helisa) ulega skopiowaniu (proces samoodtwarzania się DNA). 
Replikacja jest semikonserwatywna (półzachowawcza): w każdej z dwóch uzyskanych podwójnych nici DNA będzie jedna nić macierzysta i jedna nowa. Nie licząc niewielkiego prawdopodobieństwa (mniej więcej jeden błąd na 109 nukleotydów; dla porównania błąd transkrypcji wynosi 1 na 104) wystąpienia błędu, obie cząsteczki DNA będą identyczne. Proces ten zachodzi podczas interfazy (w fazie S).
Substraty i enzymy.
Replikacja jest procesem endoenergetycznym. Substraty stanowią: 
W procesie tym bierze udział wiele enzymów, między innymi: 
Mechanizm.
Zasady replikacji są podobne u wszystkich organizmów, przy czym największe różnice występują między bakteriami z jednej strony, a archeonami i eukariontami z drugiej.
U bakterii replikacja zaczyna się w ustalonym miejscu i postępuje bardzo szybko, z prędkością rzędu 1000 nukleotydów na sekundę. U eukariotów replikacja jest znacznie wolniejsza, ok. 50 nukleotydów na sekundę, jednak zachodzi równocześnie w wielu miejscach.
Polimeraza DNA działa jedynie w kierunku od końca 3' do końca 5' (czyli syntetyzuje nową nić w kierunku od 5' do 3'). Z tego powodu jedna z nici jest syntezowana w sposób ciągły, druga (ta, która musi być syntezowana w przeciwną stronę) fragmentami (tzw. fragmenty Okazaki).
Przebieg replikacji DNA.
Szczegóły procesu.
Kopiowanie podwójnej helisy DNA jest procesem złożonym. Proces dzieli się na fazy "inicjacji", "elongacji" (wydłużania) i "terminacji".
Inicjacja.
W kolistych cząsteczkach DNA replikacja rozpoczyna się zawsze w tych samych miejscach inicjacji, o długości ok. 200–300 par nukleotydów. Miejsce to oznacza się skrótem "ori" (od ang. "origin"s "of replication"). W liniowych chromosomach aktywnych przebiegać może wiele (tysiące) jednoczesnych procesów replikacji. Miejsca cząsteczek DNA, w których zachodzi replikacja, noszą nazwę replikonów (jednostka replikacji, zawiera miejsce rozpoczęcia i zakończenia procesu oraz wszystkie sekwencje fizyczne do niego przylegające, które są pod jego kontrolą i replikują razem z nim). Podwójna helisa DNA ulega rozwijaniu (odwinięciu od nukleosomów) i odsuwaniu się od siebie, następuje jej rozplatanie pod wpływem katalizującego działania enzymów: helikazy oraz topoizomerazy. Aby replikacja przebiegła prawidłowo, podczas rozdzielenia obu nici nie może dojść do zaburzenia ich struktury podstawowej (I-rzędowej). Muszą także zostać spełnione następujące warunki:
Powstałe po inicjacji widełki replikacyjne przesuwają się wzdłuż powielanej nici DNA. Rozplecione nici DNA stanowią matryce, na których w sposób komplementarny będą syntetyzowane nowe łańcuchy DNA.
Elongacja.
Jedna nić generowana jest w sposób ciągły zgodnie z kierunkiem przesuwania widełek replikacyjnych - jest to nić prowadząca (wiodąca). Druga nić jest tworzona fragmentarycznie w postaci krótkich fragmentów Okazaki w kierunku przeciwnym do ruchu widełek replikacyjnych. Każdy fragment Okazaki również zaczyna się od syntezy startera (krótkiego odcinka RNA), do którego dobudowywane są nukleotydy. Przyłączanie starterów do opóźnionej nici DNA jest katalizowane przez prymazę lub polimerazę DNA α. Następnie startery są wycinane a nowe fragmenty DNA łączone są w ciągłą nić (kierunek 5'→3'). Jest to nić opóźniona.
Wolne nukleotydy układają się wzdłuż wyjściowego łańcucha w specyficznym porządku uwarunkowanym możliwością powstania wiązań wodorowych. Między sąsiadującymi nukleotydami tworzą się wiązania fosfodiestrowe w wyniku działania ligazy DNA oraz przyłączenia grupy 3`-OH dezoksyrybozy do wiązania między wewnętrzną grupą fosforanową i dwoma zewnętrznymi grupami fosforanowymi sąsiedniego trójnukleotydu. W następstwie tego zewnętrzne grupy fosforanowe uwalniają się w postaci nieorganicznego pirofosforanu, który jest produktem ubocznym procesu. W ten sposób powstaje nowy łańcuch o szkielecie złożonym z reszt kwasu fosforowego i cukru (deoksyrybozy).
Terminacja.
Terminacja replikacji następuje w momencie ukończenia procesów przebiegających jednocześnie w różnych miejscach replikujących się cząsteczek DNA. Do terminacji dochodzi, gdy widełki replikacyjne replikonu natkną się na specjalną sekwencję terminacyjną dodaną na końcu liniowego DNA (tzn. w telomerze chromosomu). Terminacja to końcowa faza replikacji, po której następują przemiany poreplikacyjne (np. metylacja zasad azotowych w specyficznych miejscach). 
U bakterii zakończenie replikacji następuje niemal automatycznie (po skopiowaniu całego kolistego DNA, który jest pojedynczym replikonem). U eukariotów miejsc replikacji (replikonów) jest wiele. Proces replikacji niekolistych (eukariotycznych) cząsteczek DNA wiąże się z problemem wolnych zakończeń powstających cząsteczek DNA. Zakończenia te, zwane telomerami, składają się z krótkich wielokrotnie powtórzonych sekwencji. Replikazy wydłużają jedynie istniejące już nici, nie są natomiast w stanie zsyntetyzować końcowych odcinków telomerów. W rezultacie odcinki te narażone są na regularne skracanie. Skracaniu temu zapobiega obecność telomerazy, która przeprowadza odwrotną transkrypcję tych odcinków, posługując się jako "matrycą" nie DNA, ale RNA, będącym częścią składową tego enzymu. Zapobiega to usunięciu znaczących fragmentów DNA. 
Grupa białek rozwijających widełki replikacyjne to prymosomy.
Różnice między grupami organizmów.
Replikacja DNA u bakterii oraz archeonów i eukariontów (które prawie zawsze mają takie same mechanizmy przetwarzania informacji) różni się w istotny sposób. Nie wszystkie enzymy uczestniczące w tym procesie są uważane za homologiczne, co może sugerować, że u ich ostatniego uniwersalnego wspólnego przodka proces replikacji DNA był tylko częściowo wykształcony.

</doc>
<doc id="35544" url="https://pl.wikipedia.org/wiki?curid=35544" title="Transport multimodalny">
Transport multimodalny

Transport multimodalny – oznacza przewóz osób lub towarów, przy użyciu dwóch lub więcej rodzajów transportu. Przy transporcie multimodalnym możliwa jest zmiana jednostki transportowej.

</doc>
<doc id="35549" url="https://pl.wikipedia.org/wiki?curid=35549" title="Transport intermodalny">
Transport intermodalny

Transport intermodalny (intermodalny transport towarowy) – przewóz ładunków wykorzystujący więcej niż jedną gałąź transportu. Najważniejszą regułą jest wykorzystanie tylko jednej jednostki ładunkowej, np. kontenera lub nadwozia wymiennego, na całej trasie przewozów, bez przeładunku samego towaru przy zmianie rodzaju transportu.Zalety transportu intermodalnego:
Najważniejsze elementy transportu intermodalnego:
Klasyfikacja transportu intermodalnego.
Ze względu na zasięg:
Ze względu na rodzaj użytych jednostek:
Ze względu na charakter operatora:
Ze względu na charakter użytych środków transportowych:

</doc>
<doc id="35550" url="https://pl.wikipedia.org/wiki?curid=35550" title="Transport kombinowany">
Transport kombinowany

Transport kombinowany – transport ładunków wykorzystujący więcej niż jedną gałąź transportu. Regułą jest wykorzystanie tylko jednej jednostki ładunkowej na całej trasie przewozu oraz wykorzystanie transportu kolejowego, żeglugi śródlądowej bądź morskiej na głównej trasie przejazdu. Trasy dowozowe i odwozowe do głównego środka transportu wykonywane są za pomocą transportu samochodowego.
Ustawa o transporcie drogowym ustawa z dnia 6 września 2001 r. o transporcie drogowym rozdział 1, art. 4 precyzyjnie zdefiniowała transport kombinowany jako przewóz rzeczy, podczas którego samochód ciężarowy, przyczepa, naczepa z jednostką ciągnącą lub bez jednostki ciągnącej, nadwozie wymienne lub kontener 20-stopowy lub większy korzysta z drogi w początkowym lub końcowym odcinku przewozu, a na innym odcinku z usługi kolei, żeglugi śródlądowej lub transportu morskiego, przy czym odcinek morski przekracza 100 km w linii prostej; odcinek przewozu początkowego lub końcowego oznacza przewóz:
Transport multimodalny to przewóz towarów przez co najmniej dwie różne gałęzie transportu, transport intermodalny to zawężenie transportu multimodalnego: w transporcie intermodalnym towar nie zmienia jednostki ładunkowej lub pojazdu, w którym jest przewożony. Transport kombinowany jest więc formą transportu intermodalnego (zawierającego się w multimodalnym), gdzie wyróżnia go fakt, że główna część przewozu jest realizowana między terminalami przez transport kolejowy lub żeglugę śródlądową, lub żeglugę morską bliskiego zasięgu, a dowozy i odwozy są wykonywane przez transport drogowy i to na ściśle określonych odległościach. Warto tu wspomnieć, że przewozy kombinowane wykonane przez kolej i transport drogowy noszą nazwę piggyback transport.
Podział transportu drogowego.
W zależności od ilości oraz rodzaju operatorów transport kombinowany można podzielić na:

</doc>
<doc id="35552" url="https://pl.wikipedia.org/wiki?curid=35552" title="Rurkonose">
Rurkonose

Rurkonose (Procellariiformes) – rząd ptaków z infragromady ptaków neognatycznych (Neognathae). Prawdopodobnie wyodrębniły się na wczesnym etapie ewolucji.
Zasięg występowania.
Rząd obejmuje ptaki oceaniczne.
Cechy charakterystyczne.
Cechami charakterystycznymi są:
Większą część życia spędzają nad oceanami i otwartymi morzami (z tego powodu w Polsce pojawiają się sporadycznie). W lęgu składają jedno jajo, lecz same ptaki są z reguły długowieczne.
Systematyka.
Do rzędu należą następujące rodziny:

</doc>
<doc id="35554" url="https://pl.wikipedia.org/wiki?curid=35554" title="Papież św. Lucjusz I">
Papież św. Lucjusz I



</doc>
<doc id="35555" url="https://pl.wikipedia.org/wiki?curid=35555" title="Papież św. Gelazjusz I">
Papież św. Gelazjusz I



</doc>
<doc id="35556" url="https://pl.wikipedia.org/wiki?curid=35556" title="Św. Lucjusz I">
Św. Lucjusz I



</doc>
<doc id="35557" url="https://pl.wikipedia.org/wiki?curid=35557" title="Św. Gelazjusz I">
Św. Gelazjusz I



</doc>
<doc id="35563" url="https://pl.wikipedia.org/wiki?curid=35563" title="Monopson">
Monopson

Monopson – forma rynku, na którym istnieje tylko jeden odbiorca oraz wielu dostawców pewnego towaru lub usługi. Monopsonami są zazwyczaj firmy państwowe, np. kupujące ropę naftową, gaz ziemny lub usługi zdrowotne. Przedsiębiorstwo mające taką pozycję dąży do zakupu po zaniżonych cenach podczas negocjacji z dostawcami.
Monopsonem może być jedyny odbiorca produktu finalnego, jak i również jedyny odbiorca czynnika produkcji. Jednakże lokalne monopsony na rynku czynników produkcji są znacznie powszechniejsze. Dlatego analizę tej formy rynku przeprowadza się zwykle w odniesieniu do rynku czynników produkcji.
Przyczyny powstawania monopsonu.
Jedną z przyczyn powstawania monopsonu jest technologiczna specyfika producenta wyrobu gotowego, który jest jedynym odbiorcą elementu lub półproduktu. Natomiast w przypadku rynku pracy powodem istnienia monopsonu może być lokalizacja produkcji w miejscu pozbawionym innych firm. Jednakże najczęściej monopsonem są władze państwowe, które mogą zatrudniać na przykład policjantów i żołnierzy. Warto wspomnieć, że niewielki ich odsetek zatrudniają agencje detektywistyczne czy firmy ochroniarskie. Firmy będące znaczącymi nabywcami zasobów, mają możliwość stworzenia kartelu, którego celem jest wspólne określenie warunków zakupu czynnika produkcji. W tym przypadku zachowują się jak zbiorowy monopsonista.
Monopson na rynku czynników produkcji.
Monopsonista ma do czynienia z rosnącą krzywą podaży danego czynnika, kiedy jego cena zmienia się wraz z nabywaną ilością. Dlatego przedsiębiorstwo o pozycji monopsonistycznej jest zmuszone oferować wyższą cenę, aby przyciągnąć większą jego ilość. Z tego wynika, że koszt krańcowy dodatkowej jednostki czynnika produkcji przekracza jego cenę. Zwiększając ilość danego czynnika produkcji, monopsonista podbija cenę płaconą wszystkim najętym dotychczas jednostkom tego czynnika.
Maksymalizacja zysku.
Analiza maksymalizacji zysku monopsonisty jest podobna do zachowania monopolisty. Załóżmy, że f(L) jest funkcją produkcji, gdzie używa się jednego czynnika. Dodatkowo przyjmijmy, że monopsonista zdominuje rynek czynnika produkcji, na którym działa i jest świadomy, że ilość zgłaszanego przez niego zapotrzebowania będzie wpływała na cenę, jaką musi zapłacić za ten czynnik. Dlatego w(L) jest odwróconą funkcją podaży. Oznacza to, że jeśli przedsiębiorstwo chce nająć L jednostek czynnika, to musi zapłacić cenę w (L). Firma na konkurencyjnym rynku czynników ma do czynienia z poziomą krzywą podaży, czyli może nająć tyle, ile chce, po danej cenie rynkowej. Monopsonista zaś ma skierowaną do góry krzywą podaży czynnika, czyli im więcej chce nabyć, tym większą cenę musi zaoferować. Przedsiębiorstwo na rynku konkurencyjnym jest cenobiorcą, czyli rynek narzuca cenę firmie. Natomiast monopsonista jest cenodawcą, to znaczy, że na ogół dyktuje cenę rynkowi. Problem maksymalizacji, stojący przed monopsonistą, możemy zapisać jako:
Przyjmując, że maksymalizacja dotyczy rynku pracy, można dojść do następujących rozwiązań. Przy założeniu zróżnicowania celu, warunek pierwszego rzędu na rozwiązanie wewnętrzne formula_2 to formula_3 lub formula_4 gdzie formula_5 jest elastycznością podaży płac na rynku pracy. Możliwe są przypadki mieszane, pozwalające firmie posiadać siłę rynkową zarówno na rynku wejściowym, jak i wyjściowym.
Przedsiębiorstwo maksymalizujące zysk zakupi taką ilość czynnika, dla której krańcowy przychód (MRP) jest równy kosztom krańcowym nabycia czynnika (MC). Ponadto wybierze cenę na poziomie minimum niezbędnym do uzyskania potrzebnej ilości czynnika, czyli cena będzie ustalona przez krzywą podaży czynnika.
Koszty monopsonu.
Monopson ma do czynienia z rosnącą krzywą podaży czynnika, więc musi odróżnić cenę, czyli przeciętny koszt nabycia czynnika od kosztu krańcowego. Ogólna zmiana kosztów z najęcia formula_6 więcej czynnika jest równa:
Natomiast zmiana kosztów na jednostkę zmiany nakładu czynnika, formula_8 jest równa:
Oznacza to, że kiedy przedsiębiorstwo powiększa zatrudnienie czynnika, musi płacić więcej o formula_10 w postaci opłat za czynnik. Jednak powiększony popyt na czynnik sprawia, że cena idzie do góry o formula_11 więc firma podnosi wyższą cenę za wszystkie jednostki czynnika wcześniej zatrudnionego. Krańcowy koszt najęcia dodatkowych jednostek czynnika wynosi:
Elastycznością podaży czynnika jest formula_13 który na ogół jest dodatni. Jeśli krzywa podaży jest doskonale elastyczna, to formula_14 równa się nieskończoności, a powyższe wyrażenie prowadzi do przypadku przedsiębiorstwa działającego na konkurencyjnym rynku czynników produkcji. Monopson operuje w punkcie, gdzie krańcowy przychód z najęcia dodatkowej jednostki czynnika równa się krańcowemu kosztowi tej dodatkowej jednostki. Ponadto koszty całkowite czynnika wzrastają coraz szybciej wraz ze wzrostem nabytej ilości czynnika. Dlatego koszty krańcowe czynnika przewyższają cenę rynkową tego czynnika. Z punktu widzenia kryterium Pareta, monopsonista nie działa w punkcie efektywnym. Warto podkreślić, że nieefektywność jest po stronie rynku czynnika, a nie po stronie rynku wyrobów finalnych.
Płaca minimalna.
Rząd może ustalić minimalną płacę na poziomie wyższym niż przeważająca płaca w stanie równowagi. Jeśli sytuacja ta występuje na rynku pracy zdominowanym przez monopsonistę, to wprowadzona płaca minimalna może zwiększyć zatrudnienie. Jest to szczególny przypadek, ponieważ występuje tylko na tym rynku. Ponadto forma krzywej podaży monopsonu zmienia się pod wpływem wiążącej płacy minimalnej. Można to zapisać w postaci:
gdzie pierwotną krzywą podaży jest formula_16 a płacą minimalną formula_17
Jeśli rząd ustaliłby minimalną płacę na poziomie równym płacy, jaka byłaby na rynku konkurencyjnym, to monopsonista mógłby najmować pracowników po nowej stałej cenie. Firma ta będzie zwiększać zatrudnienie aż do momentu, gdy wartość krańcowego produktu zrówna się z wprowadzoną ceną minimalną, ponieważ w tym przypadku płaca nie zależy od ilości zatrudnionych pracowników. Z tego wynika, że monopsonista zatrudni taką liczbę pracowników, jakby operował na konkurencyjnym rynku pracy.
Monopson dyskryminujący.
Podobnie jak w przypadku monopolu, na rynku czynników może występować monopson dyskryminujący. Monopsonista może płacić różne ceny czynnikom, w zależności od tego co jest dla niego bardziej opłacalne. Przykładem może być sytuacja, gdy krańcowy koszt otrzymania dodatkowej jednostki nakładu z jednego rynku jest większy niż drugiego, to wtedy monopsonista może dyskryminować ceny i w ten sposób podnieść zysk, przez ograniczenie nabywania na pierwszym rynku i zwiększenie nabycia na drugim rynku. Dzięki temu koszty nabycia ogółem tego czynnika będą niższe bez zmniejszania ilości dostępnej do wykorzystania. Oznacza to, że cena czynnika jest niższa na tym rynku, który charakteryzuje się niższą elastycznością podaży.
Dyskryminacja cenowa na rynku czynnika produkcji jest szczególnym rodzajem dyskryminacji cenowej. Przykładami dyskryminacji cenowej może być różnica w poziomie płac kobiet i mężczyzn czy też różnicowanie zasad płacenia za godziny nadliczbowe.

</doc>
<doc id="35565" url="https://pl.wikipedia.org/wiki?curid=35565" title="Germania">
Germania

Germania () – nazwa nadana przez starożytnych Rzymian ziemiom na wschód od Renu i na północ od górnego i środkowego Dunaju. Obszary te były zamieszkane przez Germanów, a także inne niegermańskie ludy.
Za czasów Oktawiana Augusta Rzymianie podbili Germanię, przejściowo aż po Łabę. Pod koniec I wieku zdołali także opanować tereny między górnym Renem a Dunajem (tak zwane "Agri Decumates"). Utworzono wtedy dwie nowe prowincje rzymskie: Germanię Górną ("Germania Superior") i Germanię Dolną ("Germania Inferior").
Najobszerniejszy opis Germanii przedstawił historyk rzymski Tacyt.
Germania stanowi do dziś poetycką nazwę i alegorię Niemiec – zob. Germania (personifikacja).

</doc>
<doc id="35566" url="https://pl.wikipedia.org/wiki?curid=35566" title="Powstanie czerwcowe">
Powstanie czerwcowe

Powstanie czerwcowe () – masowy protest robotników w Niemieckiej Republice Demokratycznej rozpoczęty 16 czerwca 1953 roku. 17 czerwca wojska sowieckie rozpoczęły tłumienie powstania.
Przyczyny.
Przyczyną wystąpienia były uchwały II Konferencji rządzącej Socjalistycznej Partii Jedności Niemiec z lipca 1952 dotyczące rozwoju socjalizmu w Niemieckiej Republice Demokratycznej. Restrykcyjne decyzje wywołały kryzys polityczny i gospodarczy. Zalecały zaostrzenie walki klasowej, zwalczanie Kościoła, kolektywizację rolnictwa i rozbudowę przemysłu ciężkiego kosztem przemysłu środków konsumpcji.
Na powstanie kryzysu wpłynęła też polityka zbrojeniowa NRD jako efekt zaleceń władz radzieckich, które przewidywały utworzenie sił zbrojnych kosztem 1,5 mld DM. Zamaskowana – jako "skoszarowana Volkspolizei" – armia liczyła w 1953 już 113 000 żołnierzy i znacząco obciążała budżet NRD. Problemem władz w Berlinie Wschodnim stały się masowe ucieczki ludności z NRD do Niemiec Zachodnich. W pierwszym półroczu 1953 do RFN i Berlina Zachodniego zbiegło ćwierć miliona ludzi, w tym wielu mieszkańców wsi, w niektórych dniach uciekało do 5000 osób. Czara goryczy przelała się jednak 28 maja 1953, gdy rząd NRD zdecydował obligatoryjnie zwiększyć wydajność pracy o 10%, ponieważ uprzednie wezwanie SED i związków zawodowych skierowane do klasy robotniczej o zwiększenie efektów pracy poniosło fiasko. Robotnicy nie podjęli wezwania do zintensyfikowania wydajności pracy. Przeciętny zarobek w sferze produkcji wynosił tylko 313 DM, a renty sięgały 65 DM miesięcznie. Były to wartości głodowe. W dodatku żywność była racjonowana i droga. Kryzys nastąpił, gdy zostały podniesione ceny mięsa i wędlin, a ludzi wolnych zawodów pozbawiono kartek. Robotnicy, których realne dochody spadły o 20–40%, rozpoczęli strajki ostrzegawcze i protesty.
Tajne wezwanie do Moskwy.
Tajne wezwanie do Moskwy Waltera Ulbrichta – sekretarza generalnego Komitetu Centralnego SED i Otto Grotewohla – premiera rządu NRD na początku czerwca 1953 było konsekwencją wspomnianych niepokojów. Zalecenie Komitetu Centralnego Komunistycznej Partii Związku Radzieckiego było jednoznaczne – rozładować sytuację w kraju i przyjąć nowy kurs polityczny. W związku z tym uczyniono ustępstwa w stosunku do chłopów i ludzi wolnych zawodów. Jednakże klasa robotnicza poczuła się oszukana, albowiem nie anulowano uchwały o podniesieniu norm produkcyjnych. Gdy taki stan rzeczy próbowała usprawiedliwić gazeta związkowa „Tribüne”, nastąpił punkt krytyczny. Oburzenie sięgnęło zenitu wśród budowniczych na Alei Stalina w Berlinie Wschodnim. Na budowie bloku nr 40 zdecydowano podjąć strajk. Strajkujący ponieśli stosowną rezolucję do siedziby związku zawodowego na Wallstrasse. Do pochodu dołączali robotnicy z kolejnych placów budowy. Demonstracja stawała się coraz liczniejsza. Kiedy protestującym nie udało się wejść do budynku związkowego, pochód ruszył pod Urząd Rady Ministrów na Leipziger Strasse. Około południa 16 czerwca 1953 zebrała się tam wielotysięczna rzesza ludzi. Wiec rozpoczęły przemówienia nawołujące do zniesienia podwyższonych norm pracy oraz przeprowadzenia wolnych wyborów. Walter Ulbricht i Otto Grotewohl odmówili spotkania się z demonstrantami. Cały czas obradowało Biuro Polityczne Komitetu Centralnego SED z udziałem ambasadora radzieckiego Władimira Siemionowa. Wówczas padło spontanicznie hasło do strajku generalnego. Dopiero wtedy cofnięto decyzję o podniesieniu norm produkcyjnych. Było już jednak za późno.
Zaskoczenie kierownictwa SED.
Ulbricht potwierdził ten fakt na posiedzeniu Komitetu Centralnego SED. Przyznał, że błędnie oceniono kryzys. Strajk zaś coraz szybciej rozprzestrzeniał się. Przyłączali się do niego robotnicy z dużych zakładów pracy. Dużą rolę w jego podsycaniu odegrała radiostacja RIAS w amerykańskim sektorze Berlina i inne stacje nadawcze na Zachodzie, które w nocy z 16 na 17 czerwca 1953 roku poinformowały o rozruchach Niemców i cały świat. Strajki rozlały się na prowincję. Ogarnęły wiele kluczowych zakładów, miasta i wsie wokół Berlina, w Rostocku, Magdeburgu, Halle, Lipsku, Dreźnie, Görlitz i Jenie. Głównym ich motywem był protest przeciwko zawyżonym normom pracy, który przeradzał się następnie w żądania polityczne. Strajki ogarnęły w sumie około 600 zakładów pracy. Gdy strajkujący wyszli na ulice, przyłączali się do nich reprezentanci innych grup społecznych. Żądania narastały lawinowo. Dotyczyły one ustąpienia rządu, usunięcia premiera i sekretarza generalnego Komitetu Centralnego SED czy uwolnienia więźniów politycznych.
U wielu zaświtała wizja połączenia Niemiec. Symbolem tego stało się zerwanie czerwonej flagi z Bramy Brandenburskiej i zawieszenie na niej flagi czarno-czerwono-złotej. W ślad za strajkami nastąpiły wystąpienia czynne. W Magdeburgu, Halle (Saale), Lipsku, Bitterfeld, Jenie, Niskiej i Görlitz opanowano urzędy i budynki publiczne. W wyniku szturmu więzień uwolniono około 1300 osób. W Jenie i Rathenow zlinczowano pracowników Stasi.
Stan wyjątkowy.
17 czerwca radzieckie dowództwo wojsk okupacyjnych wprowadziło stan wyjątkowy w Berlinie i na większej części obszaru NRD. Objął on 13 z 14 miast okręgowych oraz 51 miast powiatowych. Powstańcom zabrakło jednak kierownictwa i koordynacji działań. Dlatego wojska radzieckie bez trudu przywracały czołgami i wozami opancerzonymi porządek publiczny w rejonach objętych rozruchami. Za formalną władzą SED stała realna siła radzieckiej broni. Stan wyjątkowy trwał 4 tygodnie. Istota wystąpień polegała na tym, że były one skierowane przeciw SED, a nie przeciw wojskom radzieckim. Te ostatnie zaś, choć używały broni powściągliwie, spowodowały śmierć 24 obywateli NRD (8 osób zginęło od pocisków Policji Ludowej NRD). 18 powstańców skazanych przez radzieckie sądy wojskowe padło natomiast od radzieckich pocisków. Powstanie 17 czerwca 1953 upadło tak szybko, jak się zaczęło. U władzy pozostała Socjalistyczna Partia Jedności Niemiec, która wkrótce rozpoczęła ogólną nagonkę na "prowokatorów" i "prowodyrów". Aresztowano około 1600 osób, które skazano na wysokie kary pozbawienia wolności. Na śmierć skazano mieszkańca Magdeburga za zastrzelenie strażnika więziennego.
Skutki.
Powstanie czerwcowe zakończyło się całkowitą klęską i śmiercią (według szacunków zachodnioniemieckich z 1966 roku) ponad trzystu osób. SED umocniło się przy władzy. Niemniej jednak było to pierwsze tak poważne wystąpienie klasy robotniczej i ludu w ogóle przeciwko rządowi w bloku wschodnim, za którego przykładem poszli trzy lata później Polacy i Węgrzy.
Zamieszki przyczyniły się do liberalizacji kierunku wyznaczonego przez partię. Po tych wydarzeniach z partii wykluczony został dotychczasowy szef Ministerstwa Bezpieczeństwa Państwowego – Wilhelm Zaisser.
Wieść o buncie w Niemczech Wschodnich rozeszła się również szybko po świecie kapitalistycznym (głównie za sprawą rozgłośni stacjonujących w Berlinie Zachodnim), zwiększając zainteresowanie tamtejszych obywateli losem Europejczyków zza żelaznej kurtyny. W RFN 17 czerwca ustanowiono Dniem Jedności Niemiec, który dopiero w 1990 przeniesiono na 3 października, na pamiątkę faktycznego zjednoczenia obydwu państw. W Berlinie Zachodnim Charlottenburger Chaussee – przedłużenie bulwaru Unter den Linden – przemianowano na Straße des 17. Juni ("Ulica 17 czerwca").

</doc>
<doc id="35567" url="https://pl.wikipedia.org/wiki?curid=35567" title="PKWN">
PKWN



</doc>
<doc id="35570" url="https://pl.wikipedia.org/wiki?curid=35570" title="Leonid Breżniew">
Leonid Breżniew

Leonid Iljicz Breżniew (; ur. w Kamieńskiem, zm. 10 listopada 1982 w Moskwie) – radziecki polityk, sekretarz generalny Komitetu Centralnego Komunistycznej Partii Związku Radzieckiego w latach 1964–1982.
Urodził się na Ukrainie, w rodzinie hutnika, w 1921 roku rozpoczął pracę w hucie, w 1923 roku wstąpił do Komsomołu. Na przełomie lat 20. i 30. został członkiem Wszechzwiązkowej Komunistycznej Partii (bolszewików). W tym czasie ukończył technikum i zaczął pracować jako geodeta w guberni kurskiej, następnie na Białorusi i Uralu. W 1935 roku ukończył Instytut Hutnictwa w Dnieprodzierżyńsku, pracował w fabryce i służył w wojsku na Zabajkalu. W 1939 roku został sekretarzem Dniepropietrowskiego Komitetu Partii.
Przed atakiem Niemiec na ZSRR powołany do czynnej służby wojskowej, pełnił funkcję komisarza politycznego. W trakcie służby w Armii Czerwonej początkowo pełnił funkcję zastępcy szefa Zarządu Politycznego Frontu Południowego, później szefa Wydziału Politycznego 18 Armii i szefa Zarządu Politycznego 4 Frontu Ukraińskiego. Po zakończeniu wojny, w 1946 roku został pierwszym sekretarzem Zaporoskiego Komitetu Obwodowego Komunistycznej Partii Ukrainy, a później Dniepropietrowskiego Komitetu Obwodowego KP Ukrainy. W latach 1950–1952 był pierwszym sekretarzem Komitetu Centralnego Komunistycznej Partii Mołdawii, a w latach 1953–1954 zastępcą naczelnika Zarządu Politycznego Marynarki Wojennej ZSRR. W 1954 roku został drugim, a w 1955 roku pierwszym sekretarzem Komunistycznej Partii Kazachstanu.
Na XX Zjeździe KPZR w 1956 roku został wybrany na zastępcę członka Prezydium KC KPZR i sekretarzem KC. Od 1957 roku był członkiem jego prezydium. Za rządów Chruszczowa przewodził grupie działaczy partyjnych niezadowolonych z polityki Chruszczowa. W 1964 roku stanął na czele przewrotu pałacowego, w wyniku którego Chruszczow został odsunięty od władzy. Breżniew objął wówczas urząd I sekretarza KC KPZR (od 1966 sekretarza generalnego KC KPZR). Funkcję tę pełnił do śmierci w 1982 roku. Oprócz wymienionych funkcji Leonid Breżniew był deputowanym do Rady Najwyższej ZSRR od piątej do dziesiątej kadencji, deputowanym do Rady Najwyższej Kazachskiej SRR czwartej kadencji, członkiem Prezydium Rady Najwyższej ZSRR w latach 1965–1977 i jej przewodniczącym w latach 1960–1964 i 1977–1982.
Życiorys.
Młodość i wczesna kariera.
Pochodzenie i edukacja.
Urodził się w mieście Kamieńskie na Ukrainie. Syn hutnika Ilii Breżniewa i Natalii Denisowny Mazałowej. Jego rodzice przed przenosinami do miasta Kamieńskie mieszkali w Breżniewie w obwodzie Kurska w Rosji. Kwestia pochodzenia etnicznego rodziny jest sporna. Część dokumentów, w tym paszport Leonida Breżniewa określa jego narodowość jako ukraińską, inne z kolei jako rosyjską. Podobnie jak wielu młodych ludzi uczących się w latach po rewolucji rosyjskiej 1917 roku otrzymał wykształcenie techniczne, najpierw w dziedzinie geodezji, a następnie metalurgii. W roku 1921 rozpoczął pracę w hucie, z kolei na początku lat 30. pracował jako geodeta w guberni kurskiej, następnie na Białorusi i Uralu. W 1935 roku ukończył Dnieprodzierżyńskie Technikum Hutnicze (studia techniczne), po skończeniu którego rozpoczął pracę zawodową w branży ciężkiego przemysłu na wschodzie Ukrainy.
Działalność polityczna i kariera wojskowa.
W 1923 roku wstąpił do Komsomołu, a w 1929 lub 1931 do Wszechzwiązkowej Komunistycznej Partii (bolszewików). W latach 1935–1936 odbył służbę wojskową służąc jako komisarz polityczny w fabryce czołgów. W 1936 roku został dyrektorem Dnieprodzierżyńskiego Technikum Hutniczego, którego był absolwentem. W 1936 roku został przeniesiony przez partie do pracy w Dniepropietrowsku. W 1939 roku został sekretarzem Dniepropietrowskiego Komitetu Partii.
II wojna światowa.
Kiedy Niemcy napadły na Związek Radziecki w dniu 22 czerwca 1941 roku, Breżniew podobnie jak większość urzędników partii średniego szczebla został natychmiastowo zmobilizowany. Wchodził on w skład grupy do zadań specjalnych Rady Wojennej Frontu Południowego, która w myśl pierwotnych założeń miała brać udział w narzucaniu Rumunii systemu komunistycznego po planowanym przez Stalina ataku ZSRR na Niemcy i Rumunię. Pracował przy ewakuacji ośrodków przemysłowych Dniepropietrowska na wschód ZSRR. Akcja udała się a ewakuacja nastąpiła przed zajęciem miasta przez III Rzeszę 26 sierpnia. Pełnił funkcję zastępcy szefa Zarządu Politycznego Frontu Południowego w randze komisarza brygady (pułkownika). Po tym gdy niemal cała Ukraina została w 1942 roku zajęta przez Niemców, Breżniew został wysłany na Kaukaz, gdzie został zastępcą szefa Zarządu Politycznego Frontu Zakaukaskiego. W 1943 roku został szefem Wydziału Politycznego 18 Armii. 18 Armia z czasem weszła w skład 1 Frontu Ukraińskiego i ruszyła na zachód Ukrainy wypierając z tych obszarów Niemców.
Od lat przedwojennych karierę Breżniewa wspierał starszy komisarz polityczny Frontu, Nikita Chruszczow. Breżniew spotkał go w 1931 roku na krótko po wstąpieniu do partii i został jego protegowanym. Pod koniec trwania wojny w Europie otrzymał stopień szefa Zarządu Politycznego 4 Frontu Ukraińskiego. Uczestniczył we wkroczeniu do Pragi po kapitulacji Rzeszy w maju 1945 roku.
Okres powojenny.
W sierpniu 1946 roku opuścił służbę w armii w randze generała dywizji. Po pracy nad projektem odbudowy Ukrainy, ponownie został pierwszym sekretarzem Zaporoskiego Komitetu Obwodowego Komunistycznej Partii Ukrainy. W 1950 roku został zastępcą członka Rady Najwyższej ZSRR (najwyższego organu ustawodawczego państwa). W latach 1950–1952 pełnił ponadto urząd sekretarza Komitetu Centralnego Komunistycznej Partii Mołdawii. W 1952 roku jako kandydat do Prezydium został promowany do Komitetu Centralnego partii.
Śmierć Józefa Stalina w marcu 1953 roku i zniesienie Prezydium umożliwiło dalszy rozwój kariery Breżniewa. W latach 1953–1954 był on zastępcą naczelnika Zarządu Politycznego Marynarki Wojennej ZSRR w randze generała-porucznika. Wpływy Breżniewa wzrosły gdy Nikita Chruszczow został I sekretarzem partii. W walce wewnątrzpartyjnej opowiedział się po stronie Chruszczowa przeciwko Gieorgijowi Malenkowowi. W 1954 roku został drugim, a w maju 1955 roku pierwszym sekretarzem Komunistycznej Partii Kazachstanu. Jako sekretarz pracował przy rolniczej Kampanii zagospodarowania nieużytków. Breżniew został też zaangażowany w rozwój programów rakietowych i radzieckiej broni jądrowej, w tym kosmodromu Bajkonur. W lutym 1956 roku został odwołany do Moskwy.
Od 1957 roku (po zdegradowaniu antypartyjnej grupy Malenkowa, Kaganowicza, Mołotowa, Bułganina i Szepiłowa) był pełnoprawnym członkiem Biura Politycznego. W 1959 roku został sekretarzem przewodniczącego KC, a w maju 1960 roku przewodniczącym Prezydium Rady Najwyższej ZSRR. Otrzymując tytuł przewodniczącego Prezydium Rady Najwyższej, stał się nominalną głową państwa, prawdziwa władza należała jednak do Chruszczowa. W 1962 roku otrzymał honorowe obywatelstwo jugosłowiańskiego Belgradu.
Odsunięcie Chruszczowa.
Do około 1962 roku pozycja Chruszczowa jako przewodniczącego partii była bezpieczna. W podeszłym wieku stał się jednak coraz bardziej nieobliczalny, a wybryki podważyły zaufanie partyjnych przywódców. W 1963 roku Breżniew zaangażował się w odsunięcie go od władzy, prawdopodobnie odgrywając w tym planie wiodącą rolę. W tym samym roku Chruszczow, wierzący w lojalność Breżniewa, mianował go sekretarzem KC KPZR. Breżniew zastąpił na tym stanowisku Froła Kozłowa, będącego protegowanym Chruszczowa. Awans uczynił Breżniewa osobą typowaną na następcę przywódcy.
"Pucz" Breżniewa umożliwił długi pobyt Chruszczowa w Skandynawii i Czechosłowacji. W październiku 1964 roku Chruszczow podczas urlopu na Krymie został telefonicznie wezwany na Plenum KC do Moskwy pod pretekstem przedyskutowania jego propozycji odnośnie do gospodarki rolnej. Breżniew wraz z Nikołajem Podgornym wykorzystali Plenum do ataku na przywódcę. Politycy oskarżyli go o błędy w zarządzaniu państwem. Sojusznicy Breżniewa zaproponowali następnie głosowanie w sprawie usunięcia Chruszczowa z urzędu. Głosowanie odbyło się, a większość jego uczestników opowiedziało się za dymisją lidera. Tym samym Breżniew objął urząd I sekretarza KC KPZR (od 1966 sekretarza generalnego KC KPZR). Szefem rządu został Aleksiej Kosygin, a głową państwa pozostał Anastas Mikojan. Breżniew i jego współpracownicy poparli destalinizację, jednak wiele z reform Chruszczowa uznali za godzące w stabilność państwa, przez co starali się je zatrzymać. Przejęcie władzy przez nową ekipę zostało przez większość obywateli, w tym inteligencję, przyjęte ze spokojem.
Przywódca ZSRR (1964–1982).
Kolektywne rządy i ich charakter.
Choć Breżniew zastąpił Chruszczowa na urzędzie sekretarza generalnego partii komunistycznej, nie przejął pełni władzy należącej do polityka. Władza była sprawowana kolektywnie a silnymi elementami tego systemu był przewodniczący Rady Najwyższej państwa Nikołaj Podgorny i premier Aleksiej Kosygin. Aby nie dopuścić żadnego polityka do tak dużej konsolidacji władzy jak to miało miejsce w przypadku Chruszczowa, jeszcze w 1964 plenum KC zakazało jednoczesnego pełnienia funkcji sekretarza generalnego i premiera przez jedną osobę. Breżniew w odróżnieniu od Chruszczowa nigdy nie podejmował decyzji pochopnie czy szybko a wszystkie decyzje konsultował z najważniejszymi oficjelami. W czasach kolektywnych rządów Breżniew popadł jeszcze w latach 60. w spór z Kosyginem. Breżniew i bardziej twardogłowi członkowie partii nie zgadzali się z forsowanymi przez premiera wolnorynkowymi reformami oraz jego łagodnym podejściem do reform praskiej wiosny. Większą władzę zdobył dopiero w połowie lat 70. co umożliwiła emerytura Podgornego w 1977 roku i śmierć Kosygina w 1980 (Kosygina na stanowisku premiera zastąpił bliski współpracownik Breżniewa, Nikołaj Tichonow).
Działania Breżniewa zakończyły okres liberalizacji Chruszczowa (którą Breżniew początkowo popierał) i przyjął nowy bardziej konserwatywny kurs, szczególnie ostro kończąc odwilż kulturalną. Breżniew przeprowadził odsunięcie na boczny tor szefa służb KGB, Aleksandra Szelepina będącego zwolennikiem poprzedniej ekipy. Szelepin został zastąpiony przez Jurija Andropowa a samo KGB otrzymało szereg nowych uprawnień.
Gospodarka.
Wraz z odsunięciem od władzy Chruszczowa kończy się okres odwilży i zaczyna się dwudziestoletni w sprawach gospodarczych. Breżniewski „okres zastoju” był wynikiem starczego konserwatyzmu ekipy rządzącej.
Sytuacja gospodarcza przed 1973 rokiem.
W latach 60. i 70. doszło do poprawy sytuacji gospodarczej kraju. Radzieckie rolnictwo rosło średnio o 3% rocznie, także przemysł odnotował znaczny wzrost. Ósmy plan pięcioletni (1966-1970) przyczynił się do 138% wzrostu liczby fabryk i kopalń, w porównaniu do roku 1960. Choć Biuro Polityczne w tym czasie stało się agresywnie antyreformatorskie, liberalnemu Kosyginowi udało się przekonać tak instytucję, jak i Breżniewa do zastosowania w kraju reform gospodarczych na wzór Węgier – rządzący na Węgrzech János Kádár wprowadził w swoim kraju szereg wolnorynkowych reform (Nowy Mechanizm Ekonomiczny). Śladem Węgier i ZSRR poszła też Polska pod kierownictwem Edwarda Gierka, który otworzył polską gospodarkę na Zachód. Reformy w tym kraju zostały poparte przez Breżniewa. Tempo modernizacji w niektórych z państw socjalistycznych spowodowało nawet, że stały się one gospodarczo bardziej zaawansowane aniżeli ZSRR. Polityk nie był natomiast pozytywnie nastawiony do zmian gospodarczych w Czechosłowacji Alexandera Dubčeka, które zakończył interwencją wojskową Układu Warszawskiego. Liberalizacja gospodarki szła w parze z jej centralizacją – w 1966 roku Breżniew zniósł regionalne komitety ekonomiczne.
W dziewiątej pięciolatce po raz pierwszy w historii kraju wyprodukowano więcej produktów konsumenckich aniżeli dóbr przemysłowych. Dobra konsumpcyjne takie jak zegarki, meble czy radia były wręcz produkowane w nadmiarze. Polityka ta została stopniowo zahamowana przez twardogłowych polityków. Szybkie tempo rozwoju pierwszego okresu rządów Breżniewa przyczyniły się do polepszenia się stopy życiowej obywateli ZSRR. Na reformie Kosygina zyskali szczególnie mieszkańcy mniejszych republik związkowych, szczególnie Estonii i Gruzji, a w o wiele mniejszym stopniu Rosji. Jeśli w latach 1928–1973 Związek Radziecki gospodarczo rósł w tempie, które pozwalało mu prześcignąć w niedalekiej przyszłości Europę Zachodnią i Stany Zjednoczone Ameryki, to w 1973 roku proces ten został ostatecznie zahamowany, a w kraju rozpoczął się okres gospodarczej stagnacji w którym gospodarka rozwijała się w niewielkim stopniu.
Polityka agrarna.
Rozbudował system kołchozów i scentralizował go. W celu zwiększenia wydajności kołchozów znacznie zwiększył inwestycje państwowe w rolnictwie, które w latach 70. wyniosły około 27% wszystkich inwestycji państwa (liczba ta nie obejmuje inwestycji w maszyny rolnicze). W samym tylko 1981 roku w rolnictwo zainwestowano 33 miliardów dolarów amerykańskich (według kursu z 2009 roku). Dzięki inwestycjom produkcja rolnicza była w 1980 roku wyższa o 21% aniżeli średnia stopa produkcji roślinnej między 1966 i 1970. Uprawa zbóż wzrosła o 18%. Członek Biura Politycznego Giennadij Woronow zaproponował Breżniewowi jeszcze głębsze reformy, które obejmowały m.in. zmniejszenie liczby pracowników rolnictwa, propozycja ta została jednak przez Breżniewa odrzucona i wdrażana w życie jedynie lokalnie (przez choćby Michaiła Gorbaczowa w Stawropolu).
W kolejnych latach zezwolił na dopuszczenie w rolnictwie większego stopnia prywatnej działalności. Dekrety z 1977 i 1981 zwiększyły powierzchnie prywatnych gruntów uprawnych do pół hektara. Za czasów Breżniewa prywatne grunty stanowiły 30% krajowej produkcji rolnej. Pozytywne rezultaty zwiększenia zakresu prywatnej działalności, wywołały głosy o potrzebie zupełnej dekolektywizacji, które zostały przez partię odrzucone z powodów interesów ideologicznych i politycznych.
Okres stagnacji.
Na stagnację gospodarczą wpłynął m.in. wyścig zbrojeń między USA a ZSRR czy włączenie się ZSRR do udziału w handlu międzynarodowym przy jednoczesnym ignorowaniu zmian zachodzących w społeczeństwach zachodnich. Gdy stagnacja jeszcze bardziej pogłębiła się pod koniec lat 70., premier Kosygin przygotował nowy program gospodarczy mający zwiększyć obowiązki i odpowiedzialność poszczególnych resortów nad gospodarką. Próba reform została zatrzymana wraz ze śmiercią Kosygina i przejęciem urzędu premiera przez konserwatywnego Tichonowa, który opóźniał tempo reform. W efekcie jedenasta pięciolatka okazała się klapą, gospodarka osiągnęła tempo wzrostu wynoszący jedynie 4%. Pomimo stagnacji Breżniewowi udało się uniknąć kryzysu gospodarczego dzięki wymianie handlowej z Europą Zachodnią i światem arabskim.
Polityka zagraniczna.
Stosunki ZSRR-USA.
Największą innowacją polityki zagranicznej Breżniewa było "détente", czyli polityka odprężenia. Strategia nie różniła się wiele od chruszczowskiej odwilży a niektórzy historycy widzą w tej strategii kontynuacje polityki zagranicznej Chruszczowa. Pomimo pewnej eskalacji zimnej wojny w ostatnich latach rządów Chruszczowa, przez pierwsze lata rządów Breżniewa relacje radziecko-zachodnie były pozytywne o czym świadczy Partial Nuclear Test Ban Treaty, SALT I, wymiana handlowa z USA, Akt końcowy Konferencji Bezpieczeństwa i Współpracy w Europie czy instalacja czerwonego telefonu między Moskwą a Waszyngtonem. Epoka Breżniewa charakteryzowała się zintensyfikowaną wymianą handlową ze światem zachodnim, podpisywaniem umów dotyczących kontroli zbrojeń, przedwczesnym zapobieganiom kryzysom, budową systemu bezpieczeństwa europejskiego i rozmowami na temat praw człowieka. Z drugiej strony Breżniew dążył do utrzymania równowagi sił militarnych między USA i ZSRR – wydatki na zbrojenia wzrosły w latach 1965–1970 o 40%. W 1982 roku, a więc w roku śmierci przywódcy, na armię przeznaczono 15% PKB.
W połowie lat 70. stało się jasne, że polityka "détente" nie udała się. Przyczyną porażki tej polityki okazała się wojna wietnamska i wsparcie finansowe dla Wietkongu ze strony ZSRR. Wojna zakończyła się sukcesem bloku wschodniego, Wietnam, Kambodża i Laos znalazły się bowiem poza strefą wpływów USA i stopniowo nawiązały z ZSRR sojusze. Przepaść między ZSRR a USA pogłębiła porażka w wyborach prezydenckich Geralda Forda i zwycięstwo Jimmy’ego Cartera. W czasie rządów Cartera, amerykańska polityka zagraniczna okazała się bardziej wrogo nastawiona do Związku Radzieckiego i całego bloku wschodniego (choć prezydent ten podjął próbę zatrzymania finansowania niektórych najbardziej represyjnych klientów reżimów antykomunistycznych) oraz zwiększeniem przez Amerykanów wydatków na armię.
W latach 70. Związek Radziecki osiągnął szczyt swojej potęgi politycznej i strategicznej w stosunku do Stanów Zjednoczonych. Pierwszy traktat SALT ustanowił parytet broni jądrowej między dwoma mocarstwami, Traktat Helsiński potwierdził hegemonię Sowietów w Europie Wschodniej a klęska USA w Wietnamie i afera Watergate osłabiły prestiż tego mocarstwa. Anti-Ballistic Missile Treaty z prezydentem Richardem Nixonem ograniczał możliwość rozmieszczenia systemów antybalistycznych. W tym czasie Związek Radziecki rozszerzył swoje wpływy dyplomatyczne i polityczne na Bliskim Wschodzie i w Afryce.
Wojna wietnamska.
Nikita Chruszczow początkowo popierał Wietnam Północny, ale gdy ten gwałtownie pogorszył relacje z Południem, odrzucił możliwość pomocy dla tamtejszego rządu i wezwał do negocjacji pokojowych w ramach Rady Bezpieczeństwa ONZ. Po obaleniu Chruszczowa, Breżniew wsparł komunistyczny ruch oporu w Wietnamie Południowym. W lutym 1965 roku, Kosygin odwiedził Hanoi wraz z grupą radzieckich ekspertów gospodarczych i generałów sił powietrznych. Amerykański prezydent Lyndon B. Johnson jeszcze w czasie wizyty upoważnił USA do bombardowania Wietnamu Północnego, oficjalnie za atak partyzantów Wietkongu na Camp Holloway. W trakcie kryzysu, Johnson zaproponował prywatnie Breżniewowi zjednoczenie obu państw wietnamskich, Breżniew był zainteresowany tą ofertą jednak Andriej Gromyko przekonał go do odrzucenia oferty powołując się na niechęć rządu północnowietnamskiego. Administracja Johnsona zwiększyła więc swoją obecność militarną w Wietnamie. Na początku 1967 r. Amerykanie na kilka dni wstrzymali bombardowania Wietnamu po umowie z Hồ Chí Minhem. Breżniew poparł taki przebieg konfliktu, umowa okazała się jednak nietrwała a już wkrótce bombardowania zostały wznowione. W 1968 roku, Johnson zaprosił Kosygina do Stanów Zjednoczonych celem omówienia problemów Wietnamu i wyścigu zbrojeń. Szczyt ZSRR-USA odbył się w przyjaznej atmosferze, jednak nie doszło do żadnej ważniejszej decyzji.
Także Chińczycy wspierali Wietkong i rząd Północnego Wietnamu. Richard Nixon choć znany z antykomunistycznej retoryki, w 1971 roku uznał, że USA muszą nawiązać stosunki dyplomatyczne z ChRL. W ramach odprężenia amerykańsko-chińskiego, prezydent przewidział stopniowe wycofywanie się wojsk amerykańskich z Wietnamu, planując przy tym zachować rząd Wietnamu Południowego. Nixon uważał, że krok ten pozwoli na jednoczesną poprawę stosunków zarówno z ZSRR i Chinami. Później odwiedził Moskwę gdzie wynegocjował traktat o kontroli zbrojeń, jednak w sprawie Wietnamu nie doszło do żadnych zmian – to właśnie w trakcie tej wizyty Nixon i Breżniew podpisali SALT I.
Relacje z Chinami.
Relacje między Związkiem Radzieckim a Chinami szybko pogorszyły się po próbie Nikity Chruszczowa zbliżenia się do Jugosławii i Zachodu. Gdy w latach 60. Breżniew konsolidował swoje zaplecze polityczne, Chiny pogrążone były w kryzysie politycznym spowodowanym rewolucją kulturalną forsowaną przez Mao Zedonga. Kierownictwo Breżniewa promujące idee "stabilizacji" nie mogło pojąć, dlaczego Mao rozpoczął tak "autodestrukcyjną" kampanię zmierzającą do podporządkowania sobie "rewolucji socjalistycznej". W trakcie gdy Chiny przeżywały rewolucję kulturalną, Breżniew miał własne problemy – Czechosłowacja próbowała bowiem odejść od modelu radzieckiego. W wyniku interwencji w Czechosłowacji, radzieckie przywództwo ogłosiło doktrynę Breżniewa, według której ZSRR mógł interweniować w każdym bratnim państwie socjalistycznym, który próbuje rozwijać się poza radzieckim wzorcem. Doktryna zwiększyła napięcie nie tylko w bloku wschodnim, ale także pośród azjatyckich państw socjalistycznych. Do roku 1969 relacje z zagranicznymi komunistami stały się na tyle złe, że Breżniew nie był w stanie zebrać nawet pięciu z czternastu rządzących wówczas partii komunistycznych do udziału w konferencji międzynarodowej w Moskwie. Po nieudanej konferencji Sowieci przyznali, że nie są wiodącym ośrodkiem międzynarodowego ruchu komunistycznego.
Jeszcze w tym samym roku miał miejsce radziecko-chiński graniczny konflikt nad Ussuri. Premier Kosygin przez dłuższy czas nie chciał przyjąć nieodwołalności rozłamu, w 1969 odwiedził więc Pekin. Wizyta nie przyniosła spodziewanych efektów. Dopiero na początku lat 80. Chińczycy i Sowieci wydali wzajemne oświadczenia wzywające do normalizacji stosunków między oboma państwami. Warunkami podanymi Sowietom przez Chińczyków było zmniejszenie radzieckiej obecności wojskowej na granicy chińsko-radzieckiej, zakończenie poparcia dla wietnamskiej interwencji w Kambodży oraz wycofanie żołnierzy z Afganistanu i Mongolii. Breżniew nie przyjął warunków jednak w trakcie przemówienia z Taszkentu w marcu 1982 roku wezwał do normalizacji stosunków. Do pełnej normalizacji relacji doszło dopiero kilka lat później po tym gdy do władzy doszedł Michaił Gorbaczow.
Blok wschodni.
Pierwszym kryzysem dla ekipy Breżniewa była seria liberalizujących reform w Czechosłowacji. W lipcu 1968 roku, Breżniew publicznie skrytykował czechosłowackie przywództwo jako "rewizjonistyczne" i "antyradzieckie", a w sierpniu pozwolił na interwencję Układu Warszawskiego w Czechosłowacji. Interwencja i doktryna Breżniewa wywołała protesty dysydentów w różnych krajach bloku wschodniego oraz rządu Rumunii Nicolae Ceaușescu. Archiwalne materiały potwierdzają, że Breżniew był jedną z niewielu osób w radzieckim kierownictwie, która była sceptycznie nastawiona do interwencji, a w czasie kryzysu była nastawiona kompromisowo do rządu Czechosłowacji. Już po interwencji, spotkał się z Bohumilem Simonem będącym jednym z liderów czechosłowackich reformistów. W rozmowie przyznał, że gdyby nie głosował za "zbrojną pomocą Czechosłowacji" zostałby odwołany ze stanowiska sekretarza i obalony.
Kolejnym kryzysem było utworzenie w Polsce masowego ruchu „Solidarność”. Postawa Breżniewa względem sytuacji w Polsce jest przedstawiona na różny sposób. Według CIA radzieckie wojsko zostało zmobilizowane do ewentualnej interwencji zbrojnej w Polsce. Niemniej jednak Breżniew w trakcie spotkania z przedstawicielami bloku wschodniego stwierdził, że zostawi sprawy wewnętrzne samemu rządowi Polski a delegatów z tego państwa poinformował, że ZSRR będzie interweniować tylko na prośbę tamtejszego rządu.
Interwencja w Afganistanie.
Po rewolucji kwietniowej w Afganistanie z 1978 roku, działania nowego rządu Afganistanu doprowadziły do wybuchu wojny domowej. Rząd starł się z islamskimi mudżahedinami. Breżniew zaniepokojony możliwością utracenia przez ZSRR wpływów w Azji Środkowej zgodził się na pełną interwencję wojsk radzieckich w tym kraju. Część wojskowego establishmentu Związku Radzieckiego była przeciwna jakiejkolwiek obecności wojskowej w Afganistanie, uważając, że ZSRR powinien trzymać się z dala od polityki Afganistanu. Interwencja rozzłościła prezydenta Cartera w efekcie czego USA wstrzymało eksport zboża do Związku Radzieckiego i zbojkotowało Letnie Igrzyska Olimpijskie 1980 w Moskwie. Związek Radziecki odwzajemnił się za bojkot igrzysk, bojkotując Letnie Igrzyska Olimpijskie 1984 w Los Angeles.
Problemy zdrowotne.
Od lat 70. podupadł na zdrowiu. Wpływ na słabą kondycję sekretarza miało uzależnienie od tabletek nasennych, nałogowe palenie papierosów przez całe życie, na starość kolejnym problemem stała się nadwaga i częste sięganie po alkohol. Od 1973 roku gdy przeszedł udar mózgu, cierpiał na bezsenność i narkolepsję. W 1975 roku po raz pierwszy doznał zawału serca. Wraz z dalszym pogarszaniem się stanu zdrowia komentatorzy zaczęli typować jego następcę, wśród nich znaleźli się Fiodor Kułakow, Konstantin Czernienko, Andriej Kirilenko i Michaił Susłow.
Przez ostatnie dwa lata życia był jedynie figurantem. Państwem radzieckim w praktyce rządzili Andriej Gromyko, Dmitrij Ustinow, Michaił Susłow i Jurij Andropow, a kluczowe decyzje Politbiura były dokonywane pod jego nieobecność.
Śmierć.
Zmarł na zawał serca 10 listopada 1982, w swojej daczy w Zarzeczu. Istnieje również teoria o tym, że śmierć Breżniewa nie nastąpiła z przyczyn naturalnych. Według niej, został on zamordowany na zlecenie byłego szefa KGB, Jurija Andropowa, który nie chciał dopuścić do tego, aby nowym sekretarzem generalnym KPZR mianowano – kierującego Komunistyczną Partią Ukrainy – Wołodymyra Szczerbyckiego. Miał on bowiem zostać namaszczony na to stanowisko przez Breżniewa, podczas posiedzenia plenarnego Komitetu Centralnego 15 listopada 1982 roku. W Związku Radzieckim ogłoszono żałobę narodową w dniach 11–15 listopada, siedmiodniową żałobę narodową ogłosiła Syria, czterodniową Korea Północna, Laos, Kuba i Mozambik, a trzydniową Indie, Wietnam, Ludowa Republika Kampuczy, Afganistan i Nikaragua, a jednodniową ogłosiły władze Czechosłowacji i Argentyny.
Breżniew został pochowany pod murami Kremla. W pogrzebie na Placu Czerwonym brały udział delegacje z całego świata. Przybyli m.in. przywódcy Polski – Wojciech Jaruzelski, NRD – Erich Honecker, Bułgarii – Todor Żiwkow, Czechosłowacji – Gustáv Husák, Rumunii – Nicolae Ceauşescu, Węgier – János Kádár, Mongolii – Jumdżagijn Cedenbal, Kuby – Fidel Castro, premier Wielkiej Brytanii Margaret Thatcher, premier Indii Indira Gandhi, przywódca Organizacji Wyzwolenia Palestyny Jasir Arafat, wiceprezydent USA George Bush, kanclerz Niemiec Zachodnich Helmut Kohl i kilkadziesiąt innych głów państw i szefów rządów. W skład delegacji PRL, obok gen. Wojciecha Jaruzelskiego wchodził przewodniczący Rady Państwa prof. Henryk Jabłoński, członek Biura Politycznego KC PZPR Józef Czyrek oraz ambasador PRL w ZSRR Stanisław Kociołek.
Jego żona, Wiktoria Pietrowna, zmarła osamotniona w 1995, córka Galina w 1998, syn Jurij (urodzony w 1933) zmarł 3 sierpnia 2013.
Odbiór we współczesnej Rosji.
Jego postać jest w porównaniu do następców i poprzedników bardzo dobrze oceniana przez współczesnych Rosjan. W sondażu z 2013 roku został on uznany za najlepszego przywódcę Rosji w XX wieku (najmniej popularny okazał się Gorbaczow), a w innym sondażu pokonał nawet znajdującego się na podium Włodzimierza Lenina w sondzie dotyczącej najbardziej lubianego przywódcy kraju. Także na pytanie pod czyimi rządami chcieliby żyć dzisiejsi Rosjanie, większość z nich odpowiedziało, że wybrałoby epokę Breżniewa.
Wspomnienia.
Breżniew wydał wspomnienia, za które dostał Nagrodę Leninowską („Mała Ziemia”).
Odznaczenia.
Czterokrotnie nagrodzony tytułem Bohatera Związku Radzieckiego (1966, 1976, 1978, 1981) wraz z medalem „Złotej Gwiazdy”, tytułem Bohatera Pracy Socjalistycznej (1961).
Breżniew znany był z zamiłowania do kolekcjonowania orderów. Wśród setek wyróżnień, które otrzymał wymienić można w szczególności: Order Zwycięstwa (przyznany mu w 1978, pomimo iż formalnie nie przysługiwał w ogóle Breżniewowi, ponieważ nadawany mógł być jedynie najwyższym dowódcom II wojny światowej, został mu pośmiertnie odebrany w 1989), Order Lenina (ośmiokrotnie), Order Rewolucji Październikowej (dwukrotnie), Order Czerwonego Sztandaru (dwukrotnie), Order Bohdana Chmielnickiego II kl., Order Wojny Ojczyźnianej I kl., Order Czerwonej Gwiazdy, Medal „Za wyzwolenie Warszawy”, Medal za Obronę Odessy, Medal za Zdobycie Wiednia, Order Krzyża Grunwaldu II klasy (1946, Polska), Krzyż Wielki Orderu Virtuti Militari (nadany w 1974, udekorowany w Warszawie 21 lipca 1974, order odebrany w 1990), NRD-owski Order Karla Marksa, Order Klementa Gottwalda (dwukrotnie). W 1975 otrzymał Złoty Medal Pokoju im. Frédérica Joliot-Curie, w 1979 Nagrodę Leninowską.
W 1976 roku przyznano mu tytuł marszałka Związku Radzieckiego (najwyższy stopień wojskowy ZSRR).
20 lipca 1974 otrzymał tytuł honorowego obywatela województwa katowickiego i tytuł Honorowego Górnika PRL.

</doc>
<doc id="35571" url="https://pl.wikipedia.org/wiki?curid=35571" title="Zamachy na Adolfa Hitlera">
Zamachy na Adolfa Hitlera

Zamachy na Adolfa Hitlera – szereg nieudanych prób zabójstwa lidera Narodowosocjalistycznej Niemieckiej Partii Robotników (NSDAP) i wodza III Rzeszy Adolfa Hitlera, podejmowanych w okresie przed rozpoczęciem oraz w trakcie jego rządów przez zorganizowane grupy i samotnych przeciwników, najczęściej nazizmu.
Od początku walki o władzę do końca III Rzeszy zostały zawiązane co najmniej czterdzieści dwa spiski na życie Hitlera. Sowieci przygotowali co najmniej trzy zamachy na Hitlera. Niemiecka policja odnotowała kilkaset pomniejszych zamachów. Hitler dużo się przemieszczał, starał się być zawsze blisko frontu. W dziejach świata niewielu przywódców stało się celem tak wielu ataków. Około dwudziestu zamachów na Hitlera można uznać za istotne.
Ochrona.
W maju 1923, gdy Hermann Göring przejął dowództwo SA, dotychczasową ochronę Hitlera zastąpiono Wartą Sztabową ("Stabswache"), przemianowaną wkrótce na "Stosstrupp Adolf Hitler". Rdzeń ochrony stanowił Batalion Ochronny (SS-Begleitkommando), utworzony oficjalnie 29 lutego 1932. Zewnętrzny krąg tworzyło SS. 17 marca 1933 kanclerz Hitler powołał swoją straż „pałacową” SS Leibstandarte, później wzmocnioną przez Reichssicherheitsdienst (RSD). Hitler już jako kanclerz miał prawo do ochrony policyjnej, jednak ufał tylko elitarnym oddziałom SS. Nie ufał policji od czasów działania w opozycji. W sierpniu 1939 powołano Führer-Begleit-Bataillon; dowodził nim Erwin Rommel. Na przełomie 1939 i 1940 Rommel został dowódcą 7 Dywizji Pancernej.
Hitler potrafił prowadzić samochód, jednak wcześnie zaczął posługiwać się szoferem, ponieważ chciał uchodzić za ważną osobę. Kierowcy pełnili podwójną rolę – kierowcy i ochroniarza. Od 1926 kierowcą Hitlera był Julius Schreck. Do kwietnia 1942 najbliższym ochroniarzem Hitlera był Bruno Gesche. Od 1936 (po śmierci Schrecka) do upadku III Rzeszy zaufanym, osobistym kierowcą Hitlera był Erich Kempka. Głównym pilotem Hitlera był przez trzynaście lat Hans Baur. Prywatnym sekretarzem Hitlera był Martin Bormann, który kontrolował kto miał dostęp do Hitlera. Od 1936 do kwietnia 1945 osobistym lekarzem Hitlera był Theo Morell.
Hitler miał niemal obsesję na punkcie zagrożenia swojego życia. Postrzegał siebie jako „męża opatrznościowego” Niemiec, jednak z powodu kruchej budowy fizycznej uważał, że jego czas jest krótki. Okazywał nadzwyczajne zainteresowanie organizacją swej ochrony osobistej i domagał się jej stałego rozszerzania i unowocześniania, jednak wątpił, by jego ochrona była całkiem skuteczna. Dlatego wierzył w „los i przeznaczenie”. Hitler uważał, że najlepszym sposobem zapewnienia sobie bezpieczeństwa jest nieregularny tryb życia: "„W każdej chwili mogę zginąć z ręki zbrodniarza lub idioty”". Dlatego podróżował w chaotyczny i zaskakujący sposób. Bez uprzedzenia zmieniał trasy podróży i środki transportu. 
Od objęcia stanowiska kanclerza zwykle poruszał się sześcioosobowym kabrioletem Mercedes-Benz 770 ("Großer Mercedes") lub trzyosiowym, terenowym kabrioletem Mercedes G4 (Mercedes-Benz W31). Hitler wybrał potężnego, terenowego Mercedesa G4 w kolorze feldgrau, aby potwierdzić swoje związki z armią.
Gdy Hitler został kanclerzem (styczeń 1933), mógł korzystać ze specjalnego pociągu. Republika Weimarska miała tabor kolejowy przeznaczony dla głów państw i dygnitarzy. Hitler szybko dostrzegł potencjał pociągu, który mógł stać się kwaterą na kołach. Został zbudowany specjalnie opancerzony i uzbrojony pociąg Führersonderzug, wyposażony w najnowsze środki łączności. Zwykle pociąg składał się z czternastu wagonów i nie jeździł samotnie. Poprzedzał go pociąg zwany małą Azją, a z tyłu jechał pociąg o kryptonimie Azja, które przewoziły żołnierzy i ich wyposażenie. Brytyjskie Kierownictwo Operacji Specjalnych (SOE) rozważało zatrucie wody pitnej, dostarczanej do wagonu Hitlera. Pracownicy kolei dowiadywali się o przyjeździe pociągu dopiero godzinę lub dwie przed jego przybyciem. Na planowanej trasie przejazdu odbywały się ćwiczebne akcje oraz wzmacniano straż.
Po listopadzie 1942 przyjęto zasadę, że nikt, kto służył w kwaterze Hitlera, nie mógł być wysłany na front wschodni. Miało to zapobiec wydobyciu informacji dotyczących bezpieczeństwa kwater, w razie pojmania przez wroga. Do dzisiaj nie jest wyjaśniona sprawa dwóch lub trzech sobowtórów Hitlera.
Okres do 1939.
Hitler, biorąc udział w kampaniach wyborczych, przemawiając przed wrogo nastawionymi ludźmi lub po prostu w drodze na polityczne mityngi, często musiał stawiać czoła przeciwnikom. W 1920 udało mu się ujść rozwścieczonemu tłumowi jedynie dzięki temu, że udawał ordynansa z własnej grupy. Ówcześnie nie był jeszcze osobą powszechnie znaną.
W 1932, podczas podróży po kraju w poszukiwaniu poparcia w trakcie kampanii wyborczych, wielokrotnie doszło do prób zamachu. Hitler przemawiający na trybunie był łatwym celem.
Pierwszy zamach miał miejsce 15 marca 1932. Hitler przemierzał kraj. Niedaleko Monachium grupa anonimowych napastników ostrzelała przedział pociągu, którym podróżował z Josephem Goebbelsem. Hitler wyszedł z tego cało. 18 kwietnia doszło do próby zamachu ze strony lokalnych komunistów w Bobrku, obecnej dzielnicy Bytomia. W czerwcu 1932 miał miejsce zamach w Stralsundzie. W lipcu 1932 w Norymberdze zamachowcy zaatakowali samochód Hitlera; pocisk ominął jego głowę.
W ciągu pierwszych sześciu lat panowania Hitlera (1933-1939) wiele razy planowano lub realizowano próby zgładzenia wodza III Rzeszy. Nie wszystkie z nich miały podłoże antynazistowskie. Kanclerz Hitler miał wielu wrogów. Poprzednim kanclerzom też grożono śmiercią; w kwietniu 1931 kanclerz Heinrich Brüning otrzymał paczkę z ładunkiem wybuchowym. Jednak nowy kanclerz otrzymał więcej gróźb niż wszyscy niemieccy przywódcy. Po objęciu przez Hitlera funkcji kanclerza zagrożenie stanowili również niektórzy członkowie SA, ponieważ uważali, że Hitler zdradził socjalistyczne ideały. Mianowanie Hitlera kanclerzem było głębokim wstrząsem dla tych, którzy uważali go i jego ruch nazistowski za zjawisko przejściowe. Jego przeciwnicy otrzymali impuls do działania. Jako przywódca najbardziej agresywnego i najbrutalniejszego ruchu w niemieckiej polityce wzbudzał osobistą wrogość swych przeciwników. Na początku 1933 z całego świata zaczęły nadchodzić do Berlina informacje o wielu różnych spiskach na jego życie, których większość była oparta na pogłoskach, luźnych uwagach albo były niedorzeczne.
Po objęciu urzędu kanclerza Hitler stworzył system, który chronił go nie tylko przed konstytucyjnym odwołaniem z urzędu, ale również przed jakąkolwiek zbiorową krytyką. Brak było w Niemczech instytucji, które mogły narzucić Hitlerowi zbiorową wolę. Zniszczył on normalny aparat państwowy, który mógłby ograniczyć jego absolutną władzę.
Zamiary usunięcia Hitlera na tle ideologicznym ujawniono już kilka tygodni po 30 stycznia 1933, tj. po objęciu przez niego władzy jako Kanclerz Rzeszy. Komunista Beppo Römer dostał się do gmachu Kancelarii Rzeszy ("Reichskanzlei"), gdzie został zatrzymany przez SS, następnie osadzony w obozie koncentracyjnym Dachau i stracony w 1942. 3 marca 1933 aresztowano cieślę Kurta Luttnera, również komunistę podejrzewanego o przygotowanie w Królewcu zamachu bombowego na führera. Wraz z grupą zamierzali go zabić podczas wiecu wyborczego. Proces sądowy nie udowodnił jednak winy oskarżonego i sąd był zmuszony odstąpić od wymierzenia mu kary. Również w 1933 został zatrzymany niedoszły zamachowiec w mundurze SA, który usiłował wejść z nabitą bronią do rezydencji Hitlera w Berchtesgaden, w Bawarii.
W 1935 policja wpadła na trop spisku wiedeńskich komunistów, którzy planowali zamordowanie Hitlera, Göringa, Goebbelsa, Rudolfa Hessa i ministra wojny Wernera von Blomberga. Spisek był tak przygotowywany, by winą zostały obarczone SA.
Jeden z planów zamachu zakładał wręczenie Hitlerowi bukietu kwiatów, z których miała wytrysnąć trucizna. Inny zamachowiec miał zamiar wręczyć Hitlerowi wieczne pióro, wypełnione materiałem wybuchowym.
Ponieważ na ulicach niemieckich miast było coraz więcej umundurowanych i nieumundurowanych funkcjonariuszy służb bezpieczeństwa, jeden z najpoważniejszych zamachów na reżim nazistowski miał miejsce w Szwajcarii. Dawid Frankfurter był 27-letnim chorwackim Żydem, synem rabina. Studiował w Niemczech medycynę, ale musiał porzucić naukę po wprowadzeniu ustaw norymberskich. Uważał, że będzie bezpieczny w Szwajcarii, ale tam również działali naziści. Na ich czele stał Wilhelm Gustloff, jeden z najaktywniejszych nazistów za granicą. Początkowo Frankfurter chciał zamordować samego Hitlera, a 4 lutego 1936 Frankfurter zastrzelił Gustloffa w Davos. W tym czasie Niemcy przygotowywały się do letniej olimpiady w 1936. Dzięki znacznemu wzmocnieniu ochrony Hitlera podczas igrzysk, nie doszło do żadnego incydentu.
Kolejna próba zamachu była dziełem Czarnego Frontu Ottona Strassera. Doszło do niej w Norymberdze, symbolicznej stolicy nazizmu, gdzie Hitler organizował wiece, na które przybywały setki tysięcy jego zwolenników. Strasser i jego wspólnicy zamierzali zdetonować bomby ukryte w dwóch walizkach. Jedną w siedzibie NSDAP, a drugą w redakcji nazistowskiej gazety „Der Stürmer”. Czarny Front obrał za cel wydawcę tego dziennika, byłego nauczyciela i zaciekłego antysemitę, Juliusa Streichera. Bomby miał podłożyć dwudziestoletni student architektury Helmut Hirsch, który został usunięty przez nazistów ze studiów i wyjechał do Pragi. 20 grudnia 1936 przekroczył granicę Niemiec mówiąc pogranicznikom, że jedzie odwiedzić chorą matkę. Ponieważ jego rodzice mieszkali w Pradze, zaczęto go śledzić. Hirsch miał odebrać walizkę z bombą w Norymberdze, ale w ostatniej chwili przestraszył się i pojechał do Stuttgartu, gdzie został aresztowany przez Gestapo. Został poddany brutalnym przesłuchaniom, w trakcie procesu okazało się, że został zdradzony przez podwójnego agenta działającego w praskim Czarnym Froncie. W maju 1937 Hirsch został skazany na śmierć i zgilotynowany. Do Pragi skierowano kolejnych agentów, aby zlikwidowali Czarny Front. Po zajęciu, w październiku 1938, przez Niemców czeskich Sudetów, a w marcu 1939 reszty Czech, Czarny Front utracił swoją główną bazę i organizacja przestała istnieć. Żądny zemsty Otto Strasser wyjechał do Kanady, ale wciąż stanowił zagrożenie. Dopiero kilka lat później Hitler mógł spróbować pozbyć się Strassera. Gdy na początku 1941 pojawiły się pogłoski o powrocie Strassera do Europy, Hitler wysłał za nim SS. Strasser współpracował z amerykańskimi i brytyjskimi agentami, planując kolejny zamach na Hitlera, jednak ludziom Hitlera nie udało się go wytropić.
W czasie wojny domowej w Hiszpanii na półwysep Iberyjski ściągało wielu ochotników. Jednym z nich w lewicowych Brygadach Międzynarodowych był dwudziestoczteroletni Brytyjczyk, który został zwerbowany w Hiszpanii przez radziecki wywiad wojskowy. W 1937 został skierowany do Szwajcarii, gdzie miał być radiooperatorem radzieckiej siatki wywiadowczej. W 1938 otrzymał polecenie sprawdzenia szans zabicia Hitlera i wyjechał do Monachium. Tam zadomowił się w ulubionej restauracji Hitlera "Osteria Bavaria". Wykrył lukę w ochronie Hitlera, ponieważ nie byli kontrolowani bywalcy lokalu i Furth uznał, że można w nim podłożyć bombę. Powiadomił Moskwę, ale zabroniono mu dalszych działań, prawdopodobnie z powodu rozpoczętej przez Józefa Stalina w 1936 czystki wśród wojskowych. W ZSRR panował chaos i nierozsądne byłoby prowokowanie w tym momencie wojny z Niemcami. Jest prawdopodobne, że paraliż, który panował w tym czasie w radzieckiej armii, mogli wywołać sami Niemcy.
Stalin pierwszy zamach planował w 1938, gdy aneksja Austrii pokazała, że Niemcy dążą do wojny. Po zajęciu Austrii w marcu 1938, które wywołało poruszenie i napięcie w Europie, Hitler odwiedził Benito Mussoliniego we Włoszech. Dla zmylenia potencjalnych zamachowców do Włoch wyleciały trzy rządowe Focke-Wulfy Fw 200 Condory, a Hitler pojechał opancerzonym pociągiem. We Włoszech był jednak zdany na włoską ochronę, która była swobodna. Po czterech dniach wrócił do Niemiec i nigdy już nie pojechał za granicę do kraju innego niż ten, który podbił.
Wiele osób traktowało Hitlera jako antychrysta. 22-letni Maurice Bavaud – urodzony w Lozannie (Szwajcaria), w żarliwie katolickiej rodzinie kreślarz i student teologii – kupił pistolet 6,35 mm, ćwiczył strzelanie, a później zaczął śledzić Hitlera. Bavaud kierowały przede wszystkim motywy religijne. Uważał, że Hitler jest głównym zagrożeniem dla ludzkości, wręcz wcieleniem Szatana. 21 października 1938 przyjechał do Berlina, gdzie obserwował dzielnicę rządową. Szybko ustalił, że Hitler jest w Berchtesgaden, dokąd podążył Bavaud. Udawał sympatyka nazizmu i wynajął pokój w Berchtesgaden. Agenci RSD sprawdzili go w tajemnicy, ale nic nie znaleźli. Bavaud spacerował po lasach otaczającyh Berghof, jednak nie mógł dostać się do chronionego Berghofu. Pozorował, że podziwia Hitlera i próbował spotkać się z nim w Berlinie oraz w Berghofie, Hitler był jednak zbyt zajęty.
9 listopada 1938 Bavaud miał zabić Hitlera podczas ceremonialnego marszu nazistów na "halę wodzów" ("Marsch auf die Feldherrenhalle") w Monachium, dla upamiętnienia nieudanego puczu monachijskiego z 1923. Po wielu staraniach uzyskał bezpłatny bilet wstępu na prowizoryczną trybunę przy trasie przemarszu, podając się za szwajcarskiego dziennikarza. Przeszedł trasę planowanego marszu, by wybrać najdogodniejsze miejsce. W dniu parady stanął w pierwszym rzędzie oglądających. Uzbrojony w pistolet nie był w stanie – ze względu na zbyt dużą odległość i rozentuzjazmowany tłum – strzelić celnie do dyktatora. W następnych dniach próbował połączyć zabicie Hitlera z doręczeniem mu przesyłki pocztowej. Zamiar ten również nie powiódł się. Skończyły mu się pieniądze, a wracając do Francji został zatrzymany w pociągu za jazdę bez biletu. Został znaleziony przy nim pistolet i plan Monachium; Bavaud został aresztowany. Skazany na śmierć przez sąd ludowy w Berlinie w 1939, został stracony dwa lata później przez ścięcie gilotyną. Bavaud dowiódł, że Hitler ryzykował maszerując wąskimi, zatłoczonymi ulicami. Po 1938 nie organizowano już rocznicowej parady.
Mieszkający za granicą anonimowy żydowski biznesmen zgłosił się do nowozelandzkiego pilota-oblatywacza, mieszkającego w Wielkiej Brytanii. Zamierzał położyć kres szaleństwu wywoływanemu przez Hitlera i zaproponował lotnikowi milion funtów za zabicie Hitlera. Pilot miał polecieć prototypowym samolotem dalekiego zasięgu do Berlina i zrzucić bombę na kanclerza odbierającego paradę. Ostatecznie nie przyjął oferty, ponieważ uznał, że Gestapo nie zostawi w spokoju zabójcy Hitlera, a ponadto nie miał powodów, by nienawidzić Hitlera.
Brytyjski attaché wojskowy w Berlinie, pułkownik (1889–1953), opracował plan pozbycia się Hitlera. Mieszkał w pobliżu trybuny, na której stawał Hitler. MacFarlane proponował zabicie Hitlera strzałem z karabinu z tłumikiem, przez okno jego mieszkania. Odgłosy parady i maszerujących zagłuszyłyby strzał. Pułkownik był nawet gotów sam oddać strzał. Przełożeni pułkownika odrzucili jednak plan jako niegodny. Premier Neville Chamberlain pragnął za wszelką cenę utrzymać pokój w Europie. W 1939 brytyjskie władze twierdziły, że państwa demokratyczne sprzeciwiają się mordowaniu, a wzięcie za cel przywódcy obcego państwa uważały za absolutnie nie do przyjęcia.
Do pierwszych dni II wojny światowej zamachami na Hitlera zajmowały się osoby cywilne, choć od 1938 w nielicznych wypadkach z zamiarem takim nosiły się też osoby wojskowe.
Szef sztabu generał Ludwig Beck złożył 18 sierpnia 1938 rezygnację, ponieważ uważał, że Niemcy nie są jeszcze przygotowane miltarnie i politycznie, by zająć Czechosłowację oraz uczestniczyć w mogącej wybuchnąć w jej wyniku wojnie europejskiej. W tajemnicy zaczął kontaktować się z innymi przeciwnikami Hitlera. Ustalili, że jeśli Hitler nie posłucha rozsądnych argumentów, trzeba będzie go usunąć; jeśli będzie stawiał opór, trzeba będzie go zabić. Beck organizował opozycję w armii, Hans Oster w Abwehrze, gromadzącej informacje o zagranicznych wrogach III Rzeszy. Oster i współpracujący spiskowcy uważali, że ojczyzna jest ważniejsza od partii nazistowskiej. Nie odpowiadał im kierunek, w którym führer prowadził naród. Spiskowcy Oster i Hans Gisevius spotkali się z nowym szefem sztabu, gen. Franzem Halderem, aby ustalić, czy wojsko poprze zamach; należało pokonać SS Leibstandarte. Miała zostać opanowana kancelaria Rzeszy, w której zostałby zatrzymany Hitler. Zdecydowany na działanie w celu obalenia Hitlera był również generał Günther von Kluge. Termin operacji został wyznaczony na wrzesień 1938. Pretekstem do przewrotu byłoby skierowane do Hitlera ostrzeżenie rządu brytyjskiego, zapowiadające działania zbrojne w razie naruszenia suwerenności Czechosłowacji. Oster odbywał niezliczone spotkania i rozmowy telefoniczne. Stał się łącznikiem różnych środowisk dążących do odsunięcia Hitlera. Przez całą wiosnę i lato 1938 wielu emisariuszy, z których większość została wysłana przez Ostera, w tajnych misjach wizytowało stolice państw zachodnich, by ostrzegać przed agresją Hitlera.
Francja zmobilizowała swoich rezerwistów. Spiskowcy czekali, aż do Francji przyłączy się Wielka Brytania i wspólnie wystąpią przeciw Niemcom. Wówczas spiskowcy mogliby przystąpić do działania; wszyscy uznaliby, że spiskowcy walczą o zachowanie pokoju w interesie Niemiec i Europy. Prawdopodobnie celowy, kontrolowany przeciek informacji o spisku przechwycili Brytyjczycy, jednak działania premiera Chamberlaina charakteryzowała przede wszystkim niechęć do używania przemocy. Zamiast wsparcia spiskowców i zagrożenia Hitlerowi wojną, uległ mu, by zaspokoić jego pragnienia. Za sukces uważał swoją osobistą interwencję, która zapobiegła wojnie. Chamberlain specjalnie poleciał do Niemiec, by spotkać się z Hitlerem 15 września 1938 w Berghofie, a drugi raz 22 września w Bad Godesbergu. Takie postępowanie Chamberlaina czyniło działanie spiskowców bezcelowym, nawet pomimo ogłoszenia mobilizacji przez Wielką Brytanię. 28 września Mussolini zaproponował zorganizowanie konferencji, a Chamberlain poprosił go, by włączył się do rozmów. Staranny plan, cieszący się poparciem wojskowych i wysokich urzędników, będący najpoważniejszym zagrożeniem dla Hitlera przed wybuchem wojny światowej, załamał się po podpisaniu 30 września 1938 układu monachijskiego. Chamberlain – świadomie lub nie – uchronił Hitlera przed aresztowaniem. Po zajęciu Kraju Sudetów bez jednego wystrzału, w niemieckim wojsku zapanowała euforia i wzrosło poparcie dla Hitlera. Spiskowcy musieli odłożyć swój plan do czasu, gdy Hitler stanie przed kolejnym kryzysem. Obalenie lub zamordowanie zwycięskiego führera, u szczytu jego potęgi byłoby katastrofalne. Sukcesy dyplomatyczne i militarne Hitlera wytrąciły im po prostu broń z ręki.
Od pierwszych dni II wojny światowej Hitler starał się być blisko frontu i żołnierzy. Nie chciał powtórzyć błędu niemieckiego naczelnego dowódcy z I wojny światowej, który wojskami niemieckimi we Francji dowodził z Luksemburga, co było jedną z przyczyn klęski Niemców koło Paryża. Po wybuchu wojny, na początku września 1939 Niemcy dowiedzieli się, że została wprowadzona reglamentacja artykułów pierwszej potrzeby i będą musieli kupować je na kartki. W dowolnych ilościach można było kupować już tylko chleb i ziemniaki. Znacznie pogorszyła się jakość produktów spożywczych. Taka atmosfera stwarzała niebezpieczeństwo przewrotu, nawet w niemieckim zdyscyplinowanym społeczeństwie.
Polskie podziemie (Służba Zwycięstwu Polski) planowało zamach na Hitlera w czasie jego pobytu w okupowanej Warszawie 5 października 1939. Na planowanej trasie przejazdu Hitlera podłożono około 500 kg ładunków wybuchowych – zostało zaminowane ważne skrzyżowanie. Wizyta dyktatora w Warszawie przebiegała z zastosowaniem wszystkich zasad bezpieczeństwa. Centrum miasta zostało oczyszczone, a polska ludność ewakuowana lub zamknięta w mieszkaniach. Do miejsca, gdzie miał znajdować się Hitler dopuszczano jedynie niemiecki personel wojskowy, setki patroli policyjnych pilnowały ulic, wiele dachów domów zostało obsadzonych gniazdami karabinów maszynowych. Dodatkowo 12 członków władz miejskich, w tym prezydent Stefan Starzyński oraz 400 zwykłych mieszkańców Warszawy zostało zatrzymanych jako zakładnicy. Hitler przez kilka godzin przyjmował w Alejach Ujazdowskich defiladę zwycięstwa. Wykonaniem zamachu miał dowodzić płk (wówczas mjr) Franciszek Niepokólczycki. Wskutek splotu szeregu okoliczności zamach nie doszedł jednak do skutku.
Hitler przez całą wojnę obawiał się desantu powietrznego na swoją kwaterę główną. Heinrich Himmler wymyślał rzekome zamachy na Hitlera, aby umacniać swą pozycję jako człowieka chroniącego go. Te informacje pogłębiały paranoję Hitlera. Himmler dbał o wizerunek najwierniejszego żołnierza Hitlera, co manifestował na każdym kroku i przy każdej okazji. Była to jednak tylko poza, odtwarzana dla otoczenia. Tak naprawdę czekał na okazję, by zająć miejsce führera, nawet jeśli warunkiem zawarcia pokoju z Zachodem byłoby usunięcie Hitlera.
Członkowie opozycji antyhitlerowskiej zintensyfikowali wysiłki, by usunąć Hitlera. Pułkownik Helmuth Groscurth opracował niezrealizowany plan marszu na Berlin, pojmania Hitlera i obalenia jego reżimu. Dwie dywizje pancerne, przerzucane po inwazji w Polsce na front zachodni do walki z Francją i Wielką Brytanią, miały zawrócić do Berlina, aby chronić miasto przed wiernymi führerowi SS. Planowano, że po uwięzieniu Hitler zostanie oskarżony o zbrodnie przeciwko ludzkości, uznany za niepoczytalnego, a następnie umieszczony w zakładzie psychiatrycznym. Zabicie Hitlera uczyniłoby go męczennikiem i wywołało długotrwałe zamieszki w Niemczech. Armia utworzyłaby rząd tymczasowy, a Hohenzollernom zaproponowano by ponowne objęcie tronu.
Zamach bombowy Georga Elsera.
Jeden z najbardziej znanych zamachów i pierwszy rzeczywisty zamach bombowy miał miejsce po rozpoczęciu wojny z Polską w 1939. Hitler, wówczas naczelny dowódca Niemieckich Sił Zbrojnych, nie zamierzał rezygnować z ceremonialnych uroczystości partyjnych. Do nich należały coroczne spotkania w "Piwnicy Mieszczańskiej" ("Bürgerbräukeller"; obiekt mieścił 1830 osób) w Monachium 8 listopada, na cześć poległych towarzyszy z ruchu narodowo-socjalistycznego oraz "marszu na Feldherrenhalle".
36-letni socjalista Johann Georg Elser – stolarz i były pracownik pracowni zegarmistrzowskiej, członek militarnej organizacji Rotfrontkämpferbund – uważał, że Hitler doprowadzi Niemcy do katastrofy. Był przekonany, że Hitler nie zaprzestanie agresywnych posunięć i wywoła wojnę i nieszczęścia. Uznał, że najlepszą okazję do zabójstwa stwarzała wizyta Hitlera w Monachium, dlatego przeprowadził się do Monachium. Przez rok własnoręcznie konstruował i budował bombę, która miała zabić Hitlera i jak największą liczbę nazistowskich przywódców. Nie miał doświadczenia w posługiwaniu się ładunkami wybuchowymi, dlatego musiał przeprowadzać próbne eksplozje. W kwietniu 1939 zatrudnił się w kamieniołomie, gdzie dokonywano wybuchów burzących, aby zdobyć odpowiednio dużą ilość materiałów wybuchowych (właściciel kamieniołomu został po zamachu zesłany do obozu koncentracyjnego). Zauważył, że piwiarnia "Bürgerbräukeller" nie jest strzeżona w nocy. Uczęszczał do niej i zostawał w niej po zamknięciu. Od sierpnia 1939 przez kolejnych trzydzieści nocy w kolumnie podtrzymującej strop piwiarni za mównicą wydrążył dziurę o rozmiarach 70 × 90 cm. Elser miał 50 kg materiałów wybuchowych. W nocy 5/6 listopada 1939 umieścił w niej już kompletną bombę zegarową. Uruchomienie zapalnika bomby ustawił na godz. 21:20 8 listopada (z dokładnością do piętnastu minut), ponieważ Hitler miał w tym czasie jeszcze przemawiać. Całe urządzenie umieścił w drewnianej obudowie wyłożonej korkiem, by wyciszyć tykanie. Powrócił do sali piwiarni 7 listopada, aby sprawdzić czy wszystko funkcjonuje poprawnie. 8 listopada po 10:00 nie było go już w Monachium, znajdował się w trakcie ucieczki do neutralnej Szwajcarii. Rzadko słuchał radia i rzadko czytał dzienniki, dlatego nie dowiedział się, że program uroczystości w piwnicy miał być ograniczony ze względu na wymogi wojny.
Hitler przybył do "Piwnicy Mieszczańskiej", gdzie zebrało się około 3000 osób, jednak w ostatniej chwili zmienił swoje plany. Wojownicze przemówienie rozpoczął o 20:00, zamiast o 21:00. Mimo aplauzu zebranych już o 21:07 zakończył przemówienie, pożegnał się z towarzyszami partyjnymi i pośpiesznie opuścił lokal, gdyż spieszył się do Berlina, gdzie planowano wojnę przeciw Francji i Wielkiej Brytanii. Wyszli również słuchacze i pozostało już tylko około 100 osób, głównie pracowników i muzyków. Około 21:20 "Piwnicą Mieszczańską" wstrząsnął wybuch, załamał się filar i runął sufit sali biesiadnej w pobliżu podium, na którym wcześniej przemawiał Hitler. Zabitych zostało osiem osób; spod rumowiska wyciągnięto 60 rannych. Nie było jednak wśród nich Hitlera, który skrócił swoje wystąpienie, chociaż nigdy wcześniej nie kończył przemówienia w piwiarni przed 22 (oczekiwano trzygodzinnego wystąpienia). Stało się tak z powodu gęstej mgły. Hitler musiał wrócić z Monachium pociągiem, a nie samolotem jak wcześniej planowano – pociąg odjeżdżał o 21:31. Hitler, gdy dowiedział się o zamachu powiedział: "„Teraz jestem zadowolony. Fakt, że wyszedłem wcześniej niż zwykle dowodzi, iż Opatrzność chce abym osiągnął swój cel”". Bomba była tak umieszczona, że Hitler na pewno by zginął.
W następnych dniach zostało zatrzymanych prewencyjnie ponad tysiąc osób. Za wskazanie sprawcy została wyznaczona nagroda 500 000 marek, która dzięki dobrowolnym datkom osób prywatnych została podniesiona do 600 000 marek. Georg Elser został ujęty kilka minut po wybuchu na granicy niemiecko-szwajcarskiej, w okolicy Jeziora Bodeńskiego, gdy próbował opuścić Niemcy. Gdy Europa pogrążyła się w wojnie, dozór granicy został wzmocniony i Elser został zauważony. Niemieccy celnicy znaleźli przy nim nożyce do cięcia drutu, szkice bomby i pocztówkę z widokiem piwiarni, na której zaznaczył filar z bombą. W ten sposób chciał udowodnić szwajcarskiej policji, że to on wykonał zamach. Elser został poddany bardzo intensywnym i wszechstronnym przesłuchaniom (m.in. z udziałem psychiatrów, podawaniem narkotyku i stosowaniem hipnozy). W Gestapo pod wpływem tortur przyznał się i odtworzył bombę, jednak nigdy nie stanął przed sądem. Na razie Elsera zamknięto w Sachsenhausen, gdzie przeżył prawie całą wojnę. Hitler chciał wrócić do sprawy po wygranej wojnie i w pokazowym procesie dowieść, że brały w tym udział angielskie służby specjalne. Osadzony został ostatecznie od lutego 1945 w obozie koncentracyjnym w Dachau. Został zabity 9 kwietnia 1945 na rozkaz Himmlera. Komendant obozu otrzymał polecenie, by podczas któregoś z najbliższych alianckich nalotów na Monachium Elsera spotkał śmiertelny „wypadek”. Jego ciało zostało spalone.
Niemiecka prasa – realizując wytyczne ministra propagandy Goebbelsa – twierdziła, że Elser współdziałał z brytyjskim wywiadem. Goebbels zabronił obciążać inne środowiska opozycyjne w Niemczech, np. Żydów, kler czy monarchistów, ponieważ gniew ludu miał zwrócić się wyłącznie przeciw Brytyjczykom. Odniosło to pożądany skutek i wzrosło powszechne poparcie Niemców dla trwającej wojny. Została powołana „Komisja specjalna Bürgerbräukeller” do wyjaśnienia zamachu. Komando SS zostało osobiście odznaczone przez Hitlera w Berlinie, w uznaniu dla efektów dochodzenia.
Elser prawdopodobnie nie zorganizował zamachu sam, a następnie został zwabiony na granicę szwajcarską zapewnieniem bezpiecznego „przerzutu” do Szwajcarii. W ten sposób zostałby zlikwidowany główny świadek. Od października 1939 wysłannicy Heinricha Himmlera prowadzili potajemne rozmowy z dwoma agentami brytyjskiego wywiadu, zmierzające do zawarcia pokoju z Zachodem. Na 9 listopada 1939 (następnego dnia po zamachu) było zaplanowane kolejne spotkanie ludzi Himmlera i dwóch brytyjskich agentów w holenderskim, przygranicznym mieście Venlo. Agenci ci mogli znać kulisy zamachu; 9 listopada zostali uprowadzeni przez Niemców ze spotkania w Venlo (incydent w Venlo). Prawdopodobnie Himmler próbował po raz pierwszy przejąć władzę w Niemczech. Akcja w Venlo przerwała rokowania między Himmlerem a rządem brytyjskim; Himmler powrócił do nich pod koniec wojny.
Porwani agenci, torturowani ujawnili siatkę brytyjskich szpiegów w Europie. Od tego incydentu wywiad angielski traktował z nieufnością każdego Niemca, który twierdził, że należy do antyhitlerowskiego spisku. Gniew Hitlera z powodu zaangażowania w incydent w Venlo wywołała Holandia, co było później pretekstem do zaatakowania jej.
Zamach Elsera był sygnałem do wzmocnienia ochrony Hitlera. Przed publicznymi wystąpieniami Hitlera zaczęto dokonywać prewencyjnych aresztowań. Został wzmocniony nadzór policyjny oraz kontrola sprzedaży materiałów wybuchowych.
Po 8 listopada 1939 do początku 1943.
Już w 1925 Hitler w Mein Kampf ogłosił, że jego programem politycznym jest zdobycie przestrzeni na Wschodzie. Uważał, że jako przywódca państwa i dowódca wojskowy miał do spełnienia historyczną misję. Początkowe sukcesy w polityce zagranicznej umocniły w nim poczucie posłannictwa i wiarę, że łaskawa jest dla niego Opatrzność. Czuł się powołany do poprowadzenia Niemiec ku potędze. To była „jego” wojna, zgodnie z kryteriami rasy.
Po 8 listopada 1939 wszystkie próby zamachu pozostały w sferze "pobożnych życzeń" ze względu na wzmożone środki bezpieczeństwa w otoczeniu wodza. Tak było aż do 1942.
W latach wojny jedyną w pełni wyposażoną kwaterą główną była berlińska Kancelaria Rzeszy. Po wybuchu wojny Hitler bardzo często podróżował po terenie Niemiec i podbitych krajów pociągiem lub samolotem, np. wizytował oddziały frontowe. Początkowo używał samolotu Junkers Ju 52, który oprócz strzelca na kadłubie pozbawiony był urządzeń obronnych. Później korzystał ze specjalnie przygotowanego (opancerzonego i dozbrojonego) Focke-Wulfa 200 "Immelmann", co sprawiło, że zamach lotniczy nie był już realny.
W 1940 z inicjatywy hrabiego Helmuta Jamesa von Moltkego w Krzyżowej na Dolnym Śląsku powstawała grupa Krąg z Krzyżowej. Jej członkowie opowiadali się za politycznym i moralnym odrodzeniem Niemiec w duchu chrześcijańsko-konserwatywnym po odsunięciu od władzy Hitlera.
Wielu najwyższych oficerów Wehrmachtu, intelektualistów oraz działaczy katolickich było zdecydowanych obalić Hitlera, ponieważ uważali, że jego polityka doprowadzi Niemcy do zguby. Nie wierzyli, że uda się wygrać wojnę z zachodnimi mocarstwami. Jednym z przywódców opozycji był admirał Wilhelm Canaris. Celem spiskowców było aresztowanie Hitlera i utworzenie nowego rządu, z poparciem władz Wielkiej Brytanii. Spiskowcy usiłowali nawiązać kontakt z rządem brytyjskim. Udało się to w Watykanie, jednak rokowania zostały odkryte przez niemieckiego agenta w Stolicy Apostolskiej. Zaciekły nazista Reinhard Heydrich (szef Głównego Urzędu Bezpieczeństwa Rzeszy) podejrzewał Canarisa o przygotowywanie zamachu stanu przeciw Hitlerowi, jednak nie miał na to niepodważalnych dowodów. Dodatkowo Heydrich chciał zlikwidować Canarisa, aby przejąć władzę nad wywiadem wojskowym. Heydrich prawdopodobnie mógł odkryć niejawną współpracę Canarisa z Brytyjczykami, dlatego 27 maja 1942 w Pradze został przeprowadzony na niego zamach (operacja Anthropoid).
Radziecka tajna policja namówiła gwiazdę kina niemieckiego Olgę Czechową (z pochodzenia Rosjankę), aby przedstawiła Hitlerowi dwóch zamachowców, ponieważ krążyły plotki o rzekomym romansie Hitlera z Czechową. Był to jeden z najgorszych planów zabicia Hitlera. W 1941 Czechowa była już uznaną aktorką, należała do kulturalnej elity III Rzeszy, często występowała dla wojska i jadała kolacje z Goebbelsem.
Według niepotwierdzonych informacji od wiosny 1942 członkowie polskiej organizacji podziemnej Gryf Pomorski przygotowywali się do ataku na specjalny pociąg Hitlera (pociąg Amerika), którym przemieszczał się po Europie. Zamach miał nastąpić na terenie Pomorza. Informacje miał zdobyć jeden z żołnierzy podziemia, Józef Bukowski (pseudonim "Buk"). Dowódcą grupy, która miała wykonać zamach, był kapitan Jan Szalewski. Udało się uzyskać informacje o trasie przejazdu i podłożyć ładunki pod mostem. Operacja nosiła kryptonim „Wiedeńska Krew”. Wieczorem 8 czerwca 1942 Hitler wyjechał pociągiem Amerika z Kętrzyna do Berlina, by wziąć udział w pogrzebie Heydricha. Tej samej nocy partyzanci wykoleili niemiecki pociąg, jednak okazało się, że nie był to pociąg Hitlera. Podobno Hitler w ostatniej chwili zmienił plan podróży i zatrzymał swój pociąg w Malborku, gdzie spotkał się z gauleiterem Gdańska. W zamachu miało rzekomo zginąć 400 ludzi. Jednakże dostępne relacje na temat tego zamachu są różne i sprzeczne, wiadomo jedynie, że wykolejenie nastąpiło między Tczewem a Chojnicami.
W tym samym czasie SOE również uznało, że należy zaatakować Hitlera, gdy będzie w podróży. Jeńcy niemieccy byli najważniejszym źródłem informacji o zwyczajach Hitlera.
Po zaatakowaniu ZSRR przez Hitlera (czerwiec 1941) wywiad radziecki stanął przed problemem ustalenia przede wszystkim gdzie Hitler się znajduje, aby móc go tam zabić. 5 lipca 1941 Ławrientij Beria, szef radzieckich tajnych służb, utworzył wydział do spraw specjalnych, na czele którego postawił generała Pawła Sudopłatowa. W wypadku zajęcia Moskwy przez Niemców miał on opracować plan zabicia w mieście Hitlera, ponieważ władze radzieckie były przekonane, że Hitler będzie chciał zwiedzić zdobytą Moskwę. W końcu 1941 wojska niemieckie zostały jednak zatrzymane przed Moskwą. W 1943, po niemieckich klęskach w bitwie stalingradzkiej i bitwie kurskiej, Stalin doszedł do tego samego wniosku, co zachodni alianci. Strategiczne błędy Hitlera sprawiały, że bardziej opłacało się go utrzymać przy życiu. Nakazano sowieckim agentom przerwanie działań.
Na 17 lutego 1943 koło Połtawy była zaplanowana narada z feldmarszałkiem Erichem von Mansteinem. Tam grupa generałów, której przewodzili Hubert Lanz i Hans Speidel, zamierzała aresztować Hitlera i zabić, jeśli stawiałby opór. Lanz uznał, iż Hitler jest przestępcą i jest winny masowej śmierci niemieckich żołnierzy, którzy giną w walkach z Rosjanami. Hitler w ostatniej chwili jednak zmienił miejsce narady, co spowodowało odrzucenie planu.
Oficerowie Grupy Armii Środek.
Życzenie śmierci przywódcy i upadku reżimu byłoby odbierane przez Niemców jako zbrodnia przeciwko państwu i wbicie noża w plecy całego narodu, który brał udział w walce na śmierć i życie. Po rozpoczęciu wojny przeciw ZSRR wzmógł się opór antyhitlerowski, przede wszystkim wśród oficerów Sztabu Grupy Armii Środek, która była jednym z trzech elementów frontu wschodniego. Klęski pod Moskwą i Stalingradem uzmysłowiły wielu, że pokonanie ZSRR jest nierealne, a dalsze prowadzenie wojny nie ma sensu. Gotowi przejść do działania byli młodsi oficerowie sztabu generalnego, chcieli zakończyć działania bojowe i umieranie na froncie. Znane są tu głównie dwie postacie: gen. mjr. Henninga von Tresckowa (ówcześnie pułkownika) i por. Fabiana von Schlabrendorffa. Tresckow – człowiek głęboko pobożny – wiedział o nazistowskim ludobójstwie, nie godził się z nim i stał się koordynatorem planowanego zamachu. Oficerowie uważali, że Hitler i naziści plamią honor niemieckiej armii. Chcieli uśmiercić swego naczelnego dowódcę dla dobra Niemiec. Sprawą honoru i moralną koniecznością stało się uwolnienie Niemiec od nazistów.
Żaden ze spiskowców nie miał jednak bezpośredniego dostępu do dyktatora. W grę wchodziły tylko dwie możliwości: zamach podczas jednego z wystąpień publicznych Hitlera lub podczas jednej z jego wizyt na froncie. Po rozważeniu zdecydowali się na drugą. Tresckow próbował zwabić Hitlera do Smoleńska, gdzie znajdowała się kwatera główna Grupy Armii Środek, przekonując że na miejscu sam musi wyrobić sobie pogląd na sytuację. Feldmarszałek Günther von Kluge (dowódca Grupy Armii Środek) sprzeciwił się w marcu 1943 planowi zamachowców, którzy chcieli zastrzelić Hitlera podczas jego wizyty w kwaterze Grupy Armii Środek, jeśli nie zostałby zabity również Himmler. Wersja zastrzelenia dyktatora jednak nie gwarantowała powodzenia. Dowiedzieli się, że Hitler nosi pod mundurem cienką kamizelkę kuloodporną, a jego czapka jest wzmocniona metalem, dlatego należałoby celować prosto w twarz. Taki strzał wymagał niezwykłego opanowania. W końcu ustalili scenariusz: gdy Hitler wejdzie do oficerskiej mesy i siądzie do obiadu, kilku spiskowców podniesie się i jednocześnie strzeli do niego, na wypadek gdyby któryś z pocisków nie osiągnął celu. Gdyby obiad został odwołany, w drodze powrotnej Hitlera przez las miał go zatrzymać szwadron kawalerii i natychmiast przekazać w ręce zaimprowizowanego sądu wojennego, który po błyskawicznym rozpatrzeniu sprawy ogłosiłby wyrok skazujący na śmierć przez rozstrzelanie. Pozostawienie żywego Himmlera oznaczałoby przejęcie władzy przez SS, rozpętanie fali represji i zagrożenie wybuchem wojny domowej. Po mnożących się kryzysach niemieckich działań wojennych na froncie wschodnim, wizytacje przez führera jednostek frontowych były coraz rzadsze.
13 marca 1943 Hitler odwiedził obóz wojskowy w Smoleńsku, co wykorzystał Tresckow. Tresckow i Schlabrendorff skonstruowali bombę zegarową, złożoną z czterech brytyjskich min i brytyjskiego zapalnika. Opóźnienie zapalnika wynosiło trzydzieści minut. Niemieckie środki wybuchowe nie miały takiej skuteczności, a niemieckie zapalniki czasowe były zbyt głośne. Zdarzenie miało wyglądać jak nieszczęśliwy wypadek. Najtrudniejsze było umieszczenie ładunku w samolocie Hitlera; sprawdzano wszystko co trafiało na jego pokład. Tresckow wymyślił, że bombę ukryje w skrzyneczce z brandy. Tego samego dnia Schlabrendorff poprosił pułkownika Heinza Brandta z osobistej ochrony Hitlera o zabranie tego alkoholu, jako podarunku dla przyjaciela, i aktywował zapalnik. Tresckow był pewny, że Hitler zginie, jednak niecałe dwie godziny później samolot wylądował. Spiskowcom w ostatniej chwili udało się odzyskać przesyłkę. Bomba nie zadziałała, bo nie uruchomił się do końca zapalnik. Okazało się, że przedział bagażowy samolotu nie był uszczelniony, ani ogrzewany i detonator zawiódł w niskiej temperaturze. Dużo później zamachowcy dowiedzieli się, że samolot wszedł w obszar turbulencji i pilot, chcąc zaoszczedzić Hitlerowi niewygody, wprowadził samolot na znaczną wysokość.
Niepowodzenie nie zniechęciło Tresckowa, a już tydzień później nadarzyła się kolejna okazja. Tresckow dowiedział się, że Hitler odwiedzi wystawę broni radzieckiej w berlińskim Starym Arsenale. Spiskowcy musieli wykorzystać każdą nadarzającą się okazję. 21 marca 1943 demonstrowano zdobyczny sprzęt wojskowy, w ramach obchodów Dnia Pamięci Bohaterów ("Heldengedenktag"), urządzony przez Grupę Armii Środek. Na pokazie mieli być obecni również Göring i Goebbels. Uroczystości w ostatnich latach przebiegały tak samo. Obecny na wystawie płk Rudolf-Christoph von Gersdorff miał oprowadzać Hitlera. Przez cały poprzedzający dzień von Gersdorff potajemnie dokonywał rozpoznania miejsca. Ponieważ nie było miejsca, w którym można by umieścić niewykrytą bombę, von Gersdorff uznał, że ma tylko jedno wyjście; postanowił zabić wodza bombą (200 g materiału wybuchowego) umieszczoną w kieszeni swego płaszcza, z dziesięciominutowym zapalnikiem. W chwili wybuchu chciał stać jak najbliżej Hitlera. Gdy Hitler skończył przemówienie, von Gersdorff przywitał się z nim, a następnie uruchomił w kieszeni zapalnik. Prezentując wystawę, trzymał się jak najbliżej Hitlera; prezentacja miała trwać trzydzieści minut. Zamach nie doszedł jednak do skutku, ponieważ Hitler opuścił wystawę już po kilku minutach; von Gersdorffowi udało się w ostatniej chwili rozbroić bombę. Być może Hitler zauważył nerwowe zachowanie von Gersdorffa.
Po porażkach w marcu 1943 spiskowcy musieli zacząć wszystko od nowa, znaleźć człowieka mającego dostęp do Hitlera i gotowego w razie konieczności poświęcić życie. W listopadzie 1943 podczas pokazu – z udziałem Hitlera – nowego sprzętu wojskowego i umundurowania w Naczelnym Dowództwie Wojsk Lądowych w Berlinie mjr Axel von dem Bussche-Streithorst (ówcześnie kapitan) zamierzał dokonać na Hitlera zamachu samobójczego. Bussche był pod silnym wpływem okropieństw tej wojny. Był idealnym kandydatem, nie wzbudzającym podejrzeń, dzielnym oficerem walczącym na pierwszej linii frontu, wielokrotnie odznaczanym. Ponownie pojawił się problem rodzaju ładunku wybuchowego; Bussche obawiał się, że użycie brytyjskiego obarczy winą obce służby, dlatego wybrał materiały niemieckie. Odgłosy spalania zapalnika chciał zagłuszyć chrząkaniem i kaszlem. Dodatkowo, na wypadek gdyby ładunek nie eksplodował, miał ukryty w bucie sztylet. Jednakże akcja nie została przeprowadzona, bo zmagazynowane przedmioty przygotowane do wystawy zbombardowało alianckie lotnictwo. Spiskowcy odłożyli akcję do czasu przygotowania nowych materiałów. Busschego miał zastąpić podporucznik Ewald Heinrich von Kleist. Kolejna prezentacja mundurów miała się odbyć na początku lutego 1944, jednak później termin był kilkakrotnie przesuwany i ostatecznie Kleist nie miał już możliwości wykonania zamachu. Tresckow usilnie starał się otrzymać stanowisko służbowe, które pozwoliłoby mu wejść w osobisty kontakt z Hitlerem i własnoręcznie wykonać zamach.
Na początku 1944 Hitler już od kilku miesięcy miał świadomość istnienia grupy ambitnych oficerów, którzy chcieli go unieszkodliwić. W styczniu 1944 Axel von dem Bussche ponownie postanowił zostać zamachowcem samobójcą. Podczas pokazu nowego umundurowania i sprzętu wojskowego w Wilczym Szańcu (w latach 1941–1944 kwaterze głównej Hitlera), z udziałem Hitlera, zamierzał odbezpieczyć ukryty w kieszeni granat i schwycić Hitlera, aby obaj zostali rozerwani. Pokaz jednak odwołano, a von dem Bussche wrócił na front, gdzie stracił nogę.
11 marca 1944 zamachu na Hitlera próbował dokonać kapitan Eberhard von Breitenbuch, adiutant feldmarszałka Ernsta Buscha – kolejnego dowódcy Grupy Armii Środek. Breitenbuch był osobą bez zastrzeżeń, jego szef – feldmarszałek Busch – był zagorzałym zwolennikiem Hitlera, natomiast sam Breitenbuch znajdował się pod wpływem Tresckowa. Był bardzo dobrym strzelcem. Pistolet służbowy miał zostawić w szatni. Tresckow zwrócił mu uwagę, by strzelał w głowę lub szyję, ponieważ Hitler może mieć kamizelkę kuloodporną. Breitenbuch został wezwany do Berghofu w Alpach Salzburskich na naradę. Kapitan ukrył w kieszeni spodni mały pistolet, z którego chciał zastrzelić Hitlera, ale nie został dopuszczony do sali konferencyjnej. Na miejscu okazało się, że narada wyjątkowo miała odbyć się bez adiutantów i pomimo protestów Breitenbuch nie wziął udziału w spotkaniu.
Było jeszcze wiele innych prób usunięcia dyktatora III Rzeszy. Do niedoszłych zamachowców zalicza się: gen. mjr. Hellmutha Stieffa (zadeklarował gotowość wykonania zamachu, ale nie wykazał się dostatecznie silnymi nerwami, by go przeprowadzić), por. Josefa Hoffmanna, Günthera Gerekiego, Ericha Kordta. Wiosną 1944 oficerowie niemieccy zorganizowali co najmniej cztery próby zastrzelenia Hitlera, sześć zamachów bombowych i jeden pozorowany wypadek. Dostęp potencjalnych zamachowców stale się zmniejszał, ponieważ wzmacniana była ochrona Hitlera. Wystąpienia publiczne były kontrolowane, a Hitler spotykał się już tylko z zaufanymi nazistami i doradcami wojskowymi. Sytuacja wojskowa Niemiec była katastrofalna. Nowym Kanclerzem Rzeszy po usunięciu Hitlera miał zostać Carl Friedrich Goerdeler.
Wiosną 1944 SOE przeprowadziło w okupowanych krajach operację Ratweek, zabójstw hitlerowskich dygnitarzy.
Operacja Foxley.
W połowie 1944 Brytyjczycy planowali własny zamach – operację Foxley. Pozostawała ona przez pięćdziesiąt lat tajemnicą. Plan zamachu koncentrował się na rezydencji Hitlera Berghof. Hitler czuł się szczególnie bezpiecznie w Berghofie i robił często samotne wycieczki po okolicy. Ówcześnie Brytyjczycy nie mieli już tak silnych zastrzeżeń dotyczących zabicia dyktatora. Trasa była patrolowana, jednak Hitler nie lubił zbyt rzucającej się w oczy obecności strażników. Cel byłby w miarę odizolowany, poza zasięgiem znacznej ilości ochroniarzy i znajdowałby się w otwartym terenie. Brytyjczycy uznali, że najlepszy do przeprowadzenia zamachu był Berghof, ponieważ Hitler zatrzymywał się tam przeważnie przez kilka tygodni. Podstawą opracowania planu były wyniki nasłuchu radiowego, zeznania jeńców wojennych i przedwojenne rozpoznanie Obersalzbergu. Dostępne były również oficjalne fotografie Berghofu.
Brytyjczycy rozważali cztery opcje:
Wszystkie wersje były ryzykowne, ponieważ Hitler często zmieniał swoje plany oraz był silnie chroniony przez straż. Ostatecznie Brytyjczycy zrezygnowali z zabójstwa Hitlera, uznając, że bardziej korzystne jest utrzymanie Hitlera podejmującego w wojnie złe dla Niemiec decyzje, niż dobry niemiecki generał, jego następca. Dodatkowo Brytyjczycy uważali, że zabicie przez nich Hitlera uczyni go męczennikiem i zrodzi mit, iż gdyby żył, Niemcy uniknęłyby klęski. Ponadto Londyn nie chciał, aby opinia światowa uznała, iż Brytyjczycy muszą uciekać się do tak nikczemnych metod, ponieważ nie są w stanie pokonać Hitlera na polu walki. Hitler opuścił ostatecznie Berghof 14 lipca 1944.
Zamach 20 lipca 1944 i później.
Jeśli Himmler chciał usunąć Hitlera i zająć jego miejsce na stanowisku szefa niemieckiego rządu, potrzebował polityków, którzy byli przeciwnikami nazizmu. Ludzi prawych, którzy gwarantowaliby po zamachu stanu przestrzeganie porozumień ustalonych w rozejmie z Zachodem i budowę nowej demokracji w Niemczech. Wówczas Wehrmacht mógłby przenieść siły na wschód i zadać ostateczny cios wojskom Stalina. Do lipca 1944 Himmler zawsze brał udział w naradach u Hitlera w Obersalzbergu i Wilczym Szańcu. Nagle przestał w nich uczestniczyć, znajdując uzasadnione powody, ponieważ już wiedział o zaplanowanym zamachu. Nie podjął działań przeciwko przywódcom spisku, choć dobrze wiedział, kim są. Nadchodzące wydarzenia miały zrealizować plan Himmlera usunięcia Hitlera przez „trzecią stronę”. Himmler po jego śmierci mógł zająć jego miejsce, opanować chaos, zapobiec klęsce i zakończyć wojnę na Zachodzie, jednak nie mógł być zabójcą Hitlera.
Po lądowaniu aliantów w Normandii 6 czerwca 1944 spiskowcy wiedzieli, że Niemcy zapłacą za wyrządzone krzywdy. Mieli nadzieję, że zabicie Hitlera pozwoli na rozpoczęcie negocjacji z aliantami. Zaplanowali przeprowadzenie puczu wojskowego, obalenie zbrodniczego reżimu nazistowskiego, przejęcie władzy w Niemczech i zainstalowanie nowego rządu.
Płk Claus Schenk von Stauffenberg regularnie uczestniczył w spotkaniach z Hitlerem. Został mianowany nowym szefem sztabu Armii Rezerwowej, której zadaniem było szkolenie rekrutów dla jednostek frontowych. Doskonale wiedział, jak zła była sytuacja Niemiec i że nie powinny dłużej prowadzić wojny. Jego kalectwo (został ciężko ranny na służbie) stawiało go poza podejrzeniami. Z powodu okaleczonych rąk nie mógłby sprawnie strzelać, a poza tym jego współtowarzysze uznali, że jest zbyt ważny dla całego przedsięwzięcia, by narażać jego życie. Zdecydował się zdetonować bombę 11 lipca 1944 w Berghofie, ale ostatecznie nie uruchomił zapalnika, ponieważ przy Hitlerze nie było innych hitlerowskich dygnitarzy, których również chciał zabić. 13 lipca 1944 ponownie miał możliwość wykonania zamachu, jednak znowu przy Hitlerze nie było Göringa i Himmlera, a zabicie ich ułatwiłoby przejęcie władzy w Berlinie oraz przełamanie oporu oddziałów, które pozostałyby wierne Hitlerowi. 15 lipca 1944 w Wilczym Szańcu ("Wolfsschanze") pod Kętrzynem znowu nie był obecny Himmler i znowu kolejna próba nie doszła do skutku. Po trzech próbach, w końcu postanowił bez względu na sytuację dokonać zamachu przy następnej okazji.
20 lipca 1944 do Kwatery Głównej Wehrmachtu w Wilczym Szańcu (kwatera została wybudowana, aby Hitler mógł z niej dowodzić wojskami podbijającymi ZSRR) płk Claus von Stauffenberg przemycił dwie kilogramowe paczki plastiku. Zdążył jednak uzbroić tylko jeden ładunek z około trzydziestominutowym zapalnikiem, który umieścił w teczce i dokonał zamachu na Hitlera, w trakcie narady w baraku pozostawiając obok niego teczkę. Eksplozja nie przyniosła spodziewanych rezultatów – zginęły cztery osoby, ale Hitler został tylko lekko ranny, a jego wykonawca ze swymi współtowarzyszami zapłacili za to życiem. Po wybuchu Himmler twierdził, że ładunek został wmurowany w podłogę przez osobę wznoszącą zabudowania. Von Stauffenberg został zdemaskowany, ponieważ w pośpiechu opuszczał Wilczy Szaniec. Z powodu sprzecznych informacji, co do śmierci Hitlera, przejmowanie władzy przebiegało z kłopotami. O 21:00 już stało się pewne, że Hitler żyje, gdyż wygłosił przemówienie przez radio. Krótko po wybuchu Hitler oświadczył: "„Nigdy wcześniej nie czułem z taką mocą, że Opatrzność czuwa nade mną. Cud sprzed kilku godzin przekonał mnie, że pisane mi są jeszcze większe czyny i że poprowadzę naród niemiecki do najwspanialszego zwycięstwa w jego historii”".
Zamach nie powiódł się, gdyż von Stauffenberg nie użył obu ładunków, a teczka z ładunkiem została przesunięta za nogę grubego, dębowego stołu i odsunięta od Hitlera. Dodatkowo narada została przeniesiona z żelbetowego schronu do mniejszego budynku z oknami, który pozwolił na rozproszenie się fali wybuchu. Reżim hitlerowski zamordował w odwecie 5000 osób. Również Himmler przegrał to starcie o władzę i pozostało mu jedynie pozacieranie śladów, które wskazywałyby, że nie przeciwdziałał zamachowi. Ludzie Himmlera, którzy już wcześniej znali zamachowców, błyskawicznie i precyzyjnie ich osaczyli. Tresckow popełnił samobójstwo (rozrywając się granatem), Schlabrendorff, von dem Bussche, Gersdorff i Breitenbuch przeżyli wojnę.
Hitler zawsze był podejrzliwy, ale po tym zamachu stał się obsesyjnie nieufny. Nie wierzył już nikomu, a dowódców Wehrmachtu obwiniał za wszystko, co szło nie po jego myśli. Gdy w połowie grudnia 1944 wezwał na naradę do swojej kwatery głównej dowódców frontu zachodniego, najpierw musieli zdać broń osobistą i teczki. Następnie byli obwożeni po okolicy, by stracić orientację w terenie. Gdy w końcu usiedli przy stole z Hitlerem, za każdym z krzeseł stał uzbrojony strażnik. Generał, jeden z uczestników tego spotkania powiedział później: "„Nikt z nas nie ważył się nawet wyciągnąć chusteczki do nosa”".
Pod koniec wojny (19 marca 1945) Hitler wydał rozkaz niszczenia infrastruktury w Niemczech, rozkaz Nerona. Postanowił zrównać Niemcy z ziemią, aby nic nie dostało się w ręce wroga (taktyka spalonej ziemi). Minister uzbrojenia i amunicji Albert Speer nie zgadzał się z tą decyzją i zwrócił się przeciwko Hitlerowi. Wiosną 1945 zawiązał spisek na życie Hitlera. Speer chciał wpuścić do schronu Hitlera w Berlinie szybem wentylacyjnym zabójczy gaz, jednak ostatecznie pozostał wierny Hitlerowi.

</doc>
<doc id="35572" url="https://pl.wikipedia.org/wiki?curid=35572" title="Jurij Andropow">
Jurij Andropow

Jurij Władimirowicz Andropow (; ur. , zm. 9 lutego 1984 w Moskwie) – radziecki działacz partyjny i państwowy. Sekretarz generalny KC KPZR (1982–1984), szef KGB (1967–1982), ambasador ZSRR na Węgrzech. Generał armii ZSRR, Bohater Pracy Socjalistycznej (1974).
Wczesne lata.
Andropow przyszedł na świat prawdopodobnie w miejscowości Nagutskaja, położonej w pobliżu Stawropola. Ojciec zmarł na tyfus plamisty w 1919, matka zmarła w 1929. Pracował jako pomocnik kinomechanika, robotnik i marynarz śródlądowy. Ukończył Technikum Transportu Wodnego w Rybińsku. W 1930 wstąpił w szeregi Komsomołu.
Pełne członkostwo w partii uzyskał w 1939. W latach 1940–1944 był szefem Komsomołu w Karelo-Fińskiej SRR. W czasie okupacji jej części przez wojska niemieckie brał udział w walce partyzanckiej. W czasie wojny używał pseudonimu „Mohikanin”. W 1947 został II sekretarzem lokalnego komitetu partyjnego w Karelii.
Działacz polityczny.
Niedługo po wojnie, w 1951 Andropow przeprowadził się do Moskwy, gdzie pracował w KC KPZR. Jako inspektor KC KPZR nadzorował pracę organizacji partyjnych republik nadbałtyckich. Po śmierci Stalina Malenkow próbował usunąć ze stanowiska I Sekretarza KC Komunistycznej Partii Litwy Antanasa Sniečkusa. Na czele delegacji, która pojechała do Wilna w celu zbadania sprawy postawiony został Andropow. Jednakże kontrola nie wykazała sugerowanych przez Malenkowa nieprawidłowości, w związku z czym Andropow postanowił nie zgłaszać wniosku o usunięcie szefa partii w Litewskiej SRR. Od lipca 1954 roku do marca 1957 roku był ambasadorem Związku Radzieckiego na Węgrzech. W czasie swego pobytu na placówce w Budapeszcie był odpowiedzialny za organizację tłumienia powstania narodowego pod wodzą Imre Nagya i osadzenie Jánosa Kádára. Po dojściu do władzy Nikity Chruszczowa i przeprowadzeniu pewnej "destalinizacji" Andropow wrócił (w 1957) do pracy w KC KPZR. Od 31 października 1961 do śmierci był członkiem KC.
Od 23 listopada 1962 do 21 czerwca 1967 był sekretarzem KC KPZR. W maju 1967 został przewodniczącym KGB. 21 czerwca 1967 był zastępcą członka, a od 27 kwietnia 1973 do śmierci członkiem Politbiura, z zachowaniem stanowiska szefa KGB. 17 grudnia 1973 mianowany generałem pułkownikiem, a 10 września 1976 generałem armii.
W maju 1981 Leonid Breżniew i Andropow oświadczyli wspólnie na spotkaniu z funkcjonariuszami KGB, że Stany Zjednoczone w tajemnicy przygotowują atak na ZSRR, i w związku z tym postawili własne siły nuklearne w stan pełnej gotowości (operacja RJaN).
Przywódca ZSRR.
Po śmierci Leonida Breżniewa wśród jego następców wymieniano Konstantina Czernienkę, Grigorija Romanowa, Wiktora Griszyna lub Wołodymyra Szczerbyckiego. Kilka miesięcy przed śmiercią Breżniewa, w maju 1982 Andropow włączył się do gry, rezygnując z funkcji szefa KGB i obejmując po śmierci Susłowa funkcję sekretarza KC KPZR. 12 listopada 1982 roku został wybrany na Sekretarza Generalnego KC KPZR, przez co stał się pierwszym i jedynym szefem organów bezpieczeństwa, który stanął na czele KPZR. 16 czerwca 1983 został też tytularnym szefem państwa – Przewodniczącym Prezydium Rady Najwyższej ZSRR (był deputowanym do Rady Najwyższej ZSRR 3 kadencji i od 6 do 10 kadencji).
W polityce wewnętrznej Andropow znany był, oprócz pierwszych prób reform, z prób ograniczenia powszechnej korupcji i alkoholizmu. W polityce zaś zagranicznej kontynuował wojnę w Afganistanie, próbował poprawić stosunki na linii ZSRR-USA, ale odrzucił proponowane przez administrację Reagana propozycje redukcji broni strategicznej (słynny „spacer w lesie”, podczas którego amerykański negocjator Paul Nitze przedstawił propozycję ograniczenia zbrojeń radzieckiemu negocjatorowi Julijowi Kwizinskiemu). W czasie swej krótkiej kadencji Andropow wsławił się odpowiedzią na list amerykańskiej dziewczynki Samanthy Reed Smith w „Prawdzie”, co sprawiło, że stała się ona najmłodszym ambasadorem dobrej woli w USA.
Już po trzech miesiącach sprawowania władzy musiał być poddawany stałym dializom w związku z niewydolnością nerek. W związku z jego śmiercią w Związku Radzieckim ogłoszono żałobę narodową w dniach 11–14 lutego. Siedmiodniową żałobę narodową ogłoszono w Syrii, czterodniową na Kubie, trzydniową w Indiach, dwudniową żałobę ogłoszono w Bułgarii, Korei Północnej i Zimbabwe, a jednodniową w Kostaryce i Czechosłowacji. Andropow został pochowany pod murami Kremla w Moskwie. W pogrzebie na placu Czerwonym brały udział delegacje z całego świata. Przybyli m.in. przywódcy PRL – Wojciech Jaruzelski, NRD – Erich Honecker, Bułgarii – Todor Żiwkow, Czechosłowacji – Gustáv Husák, Rumunii – Nicolae Ceaușescu, Węgier János Kádár, Mongolii – Jumdżagijn Cedenbał, Kuby – Fidel Castro, premier Wielkiej Brytanii Margaret Thatcher, premier Indii Indira Gandhi, wiceprezydent USA George Bush, kanclerz Niemiec Helmut Kohl, premier Francji Pierre Mauroy, prezydent Malty Agatha Barbara, pierwsza dama Filipin Imelda Marcos i kilkadziesiąt innych głów państw i szefów rządów.
W latach 1984–1989 miasto Rybińsk nosiło nazwę Andropow.

</doc>
<doc id="35575" url="https://pl.wikipedia.org/wiki?curid=35575" title="KRN">
KRN



</doc>
<doc id="35576" url="https://pl.wikipedia.org/wiki?curid=35576" title="Pucz moskiewski">
Pucz moskiewski

Pucz moskiewski, pucz sierpniowy lub pucz Janajewa – próba powstrzymania rozpadu systemu komunistycznego (demokratyzacja życia, tendencje separatystyczne) w przeżywającym głęboki kryzys ekonomiczny Związku Radzieckim. Nieudany zamach stanu przeciw władzy prezydenta Związku Radzieckiego Michaiła Gorbaczowa, próba przejęcia władzy w Związku Radzieckim przez „twardogłowych” liderów Komunistycznej Partii Związku Radzieckiego, przeprowadzona w dniach 19–21 sierpnia 1991 roku. Twórcy zamachu wykorzystali powszechne niezadowolenie biurokracji państwowej oraz armii wobec głasnosti i pieriestrojki (która miała osłabić władzę centralną na rzecz uprawnień republik), uwięzili Michaiła Gorbaczowa, a wiceprezydent Giennadij Janajew przejął jego stanowisko. Do Moskwy weszło wojsko radzieckie wyposażone w czołgi i otoczyło wszystkie ważniejsze gmachy. Przywódcy puczu nie mieli jednak klarownego scenariusza przewrotu ani wystarczającej determinacji, żeby go skutecznie wykonać. Sprzeciwiający się zamachowi prezydent Rosyjskiej Federacyjnej Socjalistycznej Republiki Radzieckiej Borys Jelcyn (będący liderem obozu demokratycznego) bezzwłocznie przekształcił budynek rosyjskiego parlamentu w centrum oporu i unieważnił rozkazy nowego przywództwa. Borys Jelcyn uzyskał poparcie społeczeństwa, lojalnych jednostek wojskowych i międzynarodowe (zwłaszcza Stanów Zjednoczonych, np. funkcjonariusze Centralnej Agencji Wywiadowczej podsłuchiwali rozmowy przywódców puczu). Pucz Janajewa nie powstrzymał reform, a doprowadził do ich gwałtownego przyspieszenia, wynosząc przy tym do władzy Borysa Jelcyna, który zastąpił Michaiła Gorbaczowa (Borys Jelcyn toczył z Michaiłem Gorbaczowem nieformalną walkę o Kreml). Podczas puczu zginęło 15 osób.
Geneza.
Wobec pogłębiającego się kryzysu w państwie radzieckim, jego przywódca, komunista Michaił Gorbaczow, lawirował pomiędzy zwolennikami zmian a ich przeciwnikami dążącymi do siłowego stłumienia tendencji demokratyzacyjnych. Wywoływało to niezadowolenie obu stron i skłaniało je do radykalizacji działań. W Związku Radzieckim partia komunistyczna utraciła konstytucyjną gwarancję monopolu na władzę, a Gorbaczow poszukiwał alternatywnego dla KPZR oparcia władzy. W części republik pojawiały się tendencje niepodległościowe. 12 czerwca 1991 roku lider obozu demokratycznego Borys Jelcyn zwyciężył w wyborach prezydenckich w Federacji Rosyjskiej, zdobywając ogromny wpływ na większość obszaru państwa.
Michaił Gorbaczow usiłował zachować ZSRR poprzez negocjowanie nowego traktatu związkowego (tzw. "proces nowo-ogariowski") z 23 kwietnia 1991. Projekt traktatu wedle formuły „9+1” (9 republik ZSRR zainteresowanych nową organizacją: Rosyjska FSRR, Ukraińska SRR, Białoruska SRR, Uzbecka SRR, Kazachska SRR, Azerbejdżańska SRR, Kirgiska SRR, Tadżycka SRR, Turkmeńska SRR) zapowiadał przekształcenie ZSRR w nowe państwo konfederacyjne o nazwie „Związek Suwerennych Republik Radzieckich”, w którym scentralizowaną władzę Moskwy zastąpiłaby szeroka autonomia republik. Rozwiązanie to pozwoliłoby jednak zachować istnienie jednego państwa ze wspólną armią, walutą i polityką zagraniczną. Nowy traktat związkowy (w miejsce „leninowskiego” traktatu z 1922 roku) miał zostać podpisany 20 sierpnia 1991 roku w Moskwie.
Dodatkowo Gorbaczow zgodził się na odwołanie czołowych polityków „twardogłowych”, m.in. wiceprezydenta Giennadija Janajewa, premiera Walentina Pawłowa, ministra obrony Dmitrija Jazowa i szefa KGB Władimira Kriuczkowa. Rozmowy Gorbaczowa w jego podmoskiewskiej rezydencji były podsłuchiwane przez KGB. Grupa przeciwników reform od dawna przygotowywała plan obalenia Gorbaczowa, a w sytuacji bezpośredniego zagrożenia przyspieszyła działania. Byli to jednak ludzie niecieszący się poparciem społeczeństwa, już wcześniej skompromitowani. Ponadto grupa nie miała spójnego planu działania, np. wojsko nie miało jasnych rozkazów dotyczących użycia siły.
Przebieg.
18 sierpnia.
W nocy z 18 na 19 sierpnia doszło do zamachu stanu. Delegacja samozwańczego komitetu przybyła do przebywającego na urlopie w krymskiej posiadłości Foros prezydenta ZSRR Michaiła Gorbaczowa, ogłaszając swoje postanowienia i próbując wymóc na Gorbaczowie dobrowolne wprowadzenie stanu wyjątkowego. Przedtem zerwana została łączność telekomunikacyjna posiadłości. Wobec odmowy, prezydenta internowano (areszt domowy) i odebrano mu aparaturę kierującą głowicami jądrowymi. Doszło do przejęcia władzy przez 8-osobowy Państwowy Komitet Stanu Wyjątkowego. Na czele tego komitetu stał wiceprezydent ZSRR Giennadij Janajew. Oprócz niego w skład Komitetu wchodzili: premier Walentin Pawłow, minister obrony Dmitrij Jazow, szef KGB Władimir Kriuczkow, minister spraw wewnętrznych Boriss Pugo, I zastępca przewodniczącego Rady Obrony ZSRR Oleg Bakłanow, przewodniczący Związku Rolników ZSRR Wasilij Starodubcew, przewodniczący Stowarzyszenia Państwowych Obiektów Przemysłu, Budownictwa, Transportu i Łączności ZSRR Aleksandr Tiziakow. W czasie więzienia, Gorbaczow wielokrotnie domagał się połączenia telefonicznego z Moskwą. Wobec odmowy, zaczął on spisywać przemówienia, które zamierzał przedstawić ludowi po uwolnieniu.
19 sierpnia.
19 sierpnia o godz. 6:00 rano w państwowej telewizji i radiu ogłoszono, iż ze względu na rzekomy zły stan zdrowia Gorbaczowa, został on zawieszony w wykonywaniu funkcji prezydenta, a jego obowiązki na mocy konstytucji przejął tym samym wiceprezydent Janajew. Telewizyjne orędzie poprzedziła emisja rosyjskiej sztuki „Jezioro łabędzie”. Emisje tego baletu towarzyszyły już wcześniej przy zmianie władzy w ZSRR.
Komitet ogłosił na niemal całym terytorium ZSRR stan wyjątkowy (miał obowiązywać przez pół roku), wydał "Odezwę do narodu radzieckiego", jednocześnie wprowadzając kontrolę prasy (duża część dzienników i czasopism została zawieszona) oraz zakaz demonstracji i strajków. Do Moskwy wkroczyły oddziały wojskowe uzbrojone w czołgi, okrążając wszystkie ważniejsze gmachy w mieście, nie otrzymując dalszych rozkazów. Dochodzi do rozmów żołnierzy z mieszkańcami Moskwy. W Rydze OMON atakuje najważniejsze obiekty w mieście, wcześniej dokonując inwazji na Litwę, powtarzając scenariusz ze stycznia tego samego roku, blokując drogi do Wilna i zajmując tam kluczowe miejsca. O 17.00 dochodzi do pierwszej i jedynej konferencji prasowej z udziałem Komitetu, gdzie dziennikarze zadawali członkom niewygodne pytania.
Zamach wywołał zdecydowaną reakcję sił demokratycznych, a głównym ogniskiem oporu stał się budynek parlamentu Rosji (tzw. Biały Dom), gdzie obywatele zaczęli wznosić barykady. Wśród obrońców parlamentu znajdują się ludzie młodzi, starsi, weterani z Afganistanu, a także artyści (jak Michaił Głuzski czy Mstisław Rostropowicz). Prezydent Federacji Rosyjskiej Borys Jelcyn uznał działanie komitetu za nielegalne i wezwał do protestów oraz bojkotu zarządzeń przywódców zamachu. Mer Leningradu Anatolij Sobczak występuje przeciwko puczystom i wzywa mieszkańców miasta do demonstracji następnego dnia. Przewodniczący Ukraińskiej SRR Łeonid Krawczuk odmawia podporządkowania się rozkazom PKSW. Do wieczora Jelcyn kontaktuje się z zachodnimi przywódcami w celu zyskania poparcia. W nocy Dywizja Tamańska przechodzi na stronę obrońców Białego Domu i wyjawia ludziom, że większość wojsk w mieście jest bez amunicji.
W niektórych miejscach kraju powstawały lokalne Komitety Stanu Wyjątkowego (np. w Leningradzie, gdzie został on szybko rozwiązany przez władze miasta). Większość jednostek wojskowych nie podejmuje działań, czekając na rozwój wypadków. Głównym teatrem wydarzeń pozostaje stolica.
20 sierpnia.
20 sierpnia Komitet był popierany tylko przez niektóre lokalne władze i prokomunistyczne organizacje, zaś w wielu regionach ZSRR nasilił się opór przeciw puczowi. Do Tallina w Estonii zostają wysłane jednostki Armii Radzieckiej. W odpowiedzi kraj ten ogłasza niepodległość. W odpowiedzi na blokadę mediów mieszkańcy ZSRR zaczęli słuchać zagranicznych stacji radiowych (Radio Swoboda czy Głos Ameryki). Drukowane są niezależne gazety i ulotki. Państwowy Komitet Stanu Wyjątkowego ogłasza wprowadzenie godziny milicyjnej i patrole wojskowe po 23.00 oraz opracowuje plan szturmu Białego Domu, w którym uwzględnione zostały ofiary cywilne. Nastroje wśród żołnierzy pogarszają się. W Leningradzie dochodzi do zaplanowanej wcześniej manifestacji liczącej 300 tysięcy uczestników. Milicja wręcza broń niektórym obrońcom parlamentu Rosji. Wieczorem dowódca Wojsk Powietrznodesantowych Pawieł Graczow przechodzi na stronę Jelcyna.
21 sierpnia.
W nocy z 20 na 21 sierpnia dochodzi do manewrów pojazdów wojskowych, które zamierzają się skoncentrować wokół Białego Domu. Zwolennicy Jelcyna zablokowali tunel pod Prospektem Kutuzowskiego przy pomocy trolejbusów, uniemożliwiając wojsku przejazd. Ludzie zaczęli wskakiwać na bojowe wozy piechoty. Załogi pojazdów otwierają ogień ostrzegawczy, w wyniku którego ginie dwóch mężczyzn. Wcześniej jedna osoba została przypadkowo zmiażdżona przez BWP. Od strony Placu Powstania (dziś Plac Kudryński) protestujący blokują kolumnę wojskową. Wiceprezydent Rosyjskiej FSRR Aleksandr Ruckoj wzywa obrońców parlamentu, aby nie stawiali oporu w przypadku szturmu. Radio Wolna Europa nadaje (jak się później okazało, fałszywą) informację o strzałach na Dworcu Kijowskim.
Po nocnych wydarzeniach coraz więcej generałów opowiada się za wycofaniem wojsk z Moskwy. Minister Obrony Dmitrij Jazow przystaje na ich propozycję. Do wieczora jednostki wojskowe wycofują się ze stolicy. Śmierć cywilów spowodowała też cofnięcie poparcia dla Komitetu przez niektóre lokalne organy władzy. W obliczu porażki PKSW wysyła delegację w osobie Jazowa i Kriuczkowa na Foros w celu negocjacji z Gorbaczowem. Odmawia on jednak wszelkich rozmów z puczystami. Później na Krym przybywają przedstawiciele władz Rosji, którzy zabierają Prezydenta ZSRR ze sobą. Po południu Prezydium Rady Najwyższej uznaje działania puczystów za niezgodne z prawem. Prokurator generalny RFSRR wydaje nakaz aresztowania członków Państwowego Komitetu Stanu Wyjątkowego. Mer Leningradu kontaktuje się z generałem Anatolijem Łukjanowem oraz nakazuje mu wycofać wojska z Tallina. Ok. 19.00 radzieckie siły opuszczają Estonię.
Po powrocie do Moskwy Gorbaczow mianował nowych szefów resortów spraw wewnętrznych, obrony oraz KGB. W instytucjach tych rozpoczęto wymianę kadr. Nie udał się jednak do tłumu obrońców Białego Domu, co zostało źle odebrane przez nich oraz opinię publiczną i być może przesądziło o jego dalszych losach politycznych. W następnych dniach proces wymiany personalnej na najwyższych stanowiskach objął także inne urzędy, m.in. Ministerstwo Spraw Zagranicznych i Prokuraturę Generalną (ustąpili ich szefowie Aleksandr Biessmiertnych i Nikołaj Trubin). 22 sierpnia samobójstwo popełnił członek Państwowego Komitetu Stanu Wyjątkowego Boriss Pugo, a w kolejnych dniach kilku innych związanych z puczem polityków.
Dalsze wydarzenia.
22 sierpnia nad budynkiem parlamentu RFSRR zawisła biało-niebiesko-czerwona flaga w miejsce dawnej z sierpem i młotem. Następnego dnia doszło do masowych demonstracji, w trakcie których dochodziło do niszczenia symboliki komunistycznej. Najbardziej spektakularnym wydarzeniem tamtych dni było obalenie pomnika Feliksa Dzierżyńskiego znajdującego się na Placu Łubiańskim.
W budynku Kremla doszło do aresztowania Giennadija Janajewa. Wkrótce później ten sam los spotkał pozostałych członków Komitetu, a także innych ludzi, którzy w jakiś sposób byli zamieszani w zamach stanu (Łukjanow, Achromiejew, Bołdin, Szenin, Kupcow). Nie zdołano schwytać Borisa Pugo - 22 sierpnia zabił swoją żonę, a następnie popełnił samobójstwo we własnym mieszkaniu.
W rezultacie puczu zawieszono działalność (24 sierpnia), a następnie zlikwidowano (29 sierpnia) KPZR. Proces demontażu pozostałości systemu komunistycznego przybrał na sile – klęskę puczu Janajewa uznaje się niekiedy w historiografii oraz publicystyce za upadek systemu komunistycznego w ZSRR.
Prezydenta Gorbaczowa pozbawiono przyznanych mu we wrześniu 1990 roku specjalnych pełnomocnictw w sprawach gospodarczych, wzrosła zaś rola Borysa Jelcyna, który zdobył realną władzę na terenie republiki rosyjskiej. On też faktycznie kierował nominacjami na stanowiska ministerialne, które formalnie przeprowadzał prezydent ZSRR. Jego działania w trakcie puczu prowadzone były teoretycznie w obronie legalnej władzy Gorbaczowa, jednak pogromcy puczystów nie zatrzymali się po zwycięstwie i całkowicie zmarginalizowali rolę prezydenta ZSRR w polityce wewnętrznej. Na przełomie sierpnia i września, a także w kolejnych miesiącach większość republik radzieckich ogłosiła swoją niepodległość. Gorbaczow podejmował próby stworzenia nowego traktatu związkowego z jeszcze większą decentralizacją władzy (Związek Suwerennych Państw), jednak zostało to całkowicie zniweczone przez porozumienie w Białowieży, które miało miejsce w grudniu tego samego roku.
Reakcje międzynarodowe.
Gorbaczow i Jelcyn byli wcześniej ostrzegani, np. przez prezydenta USA, że może dojść do takiej próby przejęcia władzy w Rosji. Świat zareagował jednak spokojnie. Puczystów poparli Saddam Husajn i Mu’ammar Kadafi.
Reakcje w Polsce.
Wieści z Moskwy, początkowo szokujące, przyjęte zostały następnie z w miarę spokojnym wyczekiwaniem na dalszy bieg wypadków. Jedynie pod ambasadą ZSRR zebrało się ok. 200 osób skandujących hasła przeciwko puczystom. Polskie władze wobec wahania, nie ogłosiły jasnego stanowiska, co m.in. uchroniło od potencjalnych problemów dyplomatycznych później, wobec upadku puczu.
Kontrowersje.
Zeznania uczestników puczu, jak i samego Michaiła Gorbaczowa różnią się od siebie. Przywódca puczu – Giennadij Janajew twierdził, że Michaił Gorbaczow był zdrajcą i jeśli Gorbaczowowi rzeczywiście zależało na uniknięciu wprowadzenia stanu wyjątkowego, to mógł „lecieć do Moskwy i zabronić im przeprowadzenia tej akcji”. W 1994 roku Kolegium Wojskowe Sądu Najwyższego Rosji orzekło, że w 1991 roku w ZSRR nie było żadnego przewrotu. Sami uczestnicy puczu są zgodni, że Gorbaczow wspólnie z nimi przygotowywał wprowadzenie stanu wyjątkowego. W 2011 roku Michaił Gorbaczow przyznał, że wiedział o przygotowaniach do zamachu stanu, czemu wcześniej stanowczo zaprzeczał.

</doc>
<doc id="35577" url="https://pl.wikipedia.org/wiki?curid=35577" title="Głasnost">
Głasnost

Głasnost (, jawność) – element reform Michaiła Gorbaczowa przeprowadzony w ramach pieriestrojki. "Głasnost" (sformułowana w 1987) zmierzała do uzyskania jawności życia publicznego i otwarcia informacyjnego na świat. W wyniku "głasnosti" przeprowadzono m.in. zniesienie cenzury oraz wycofano z konstytucji zapis o kierowniczej roli Komunistycznej Partii Związku Radzieckiego. "Głasnost" zapoczątkował proces formowania się w Związku Radzieckim narodowościowych społeczeństw obywatelskich, które przyczyniły się do rozpadu Związku Radzieckiego i załamania systemu komunistycznego na świecie.

</doc>
<doc id="35578" url="https://pl.wikipedia.org/wiki?curid=35578" title="Pieriestrojka">
Pieriestrojka

Pieriestrojka ( „przebudowa”) – określenie procesu przekształceń systemu komunistycznego ZSRR w okresie 1985–1991.
Obejmowała ona zmiany strukturalno-funkcjonalne w systemie społecznym, ekonomicznym i politycznym ZSRR, których ostateczną konsekwencją był upadek systemu monopartyjnego, utrata przez ZSRR dominacji w Europie Środkowej i Wschodniej, rozpad ZSRR i powstanie Federacji Rosyjskiej.
Historia.
Początkowo "pieriestrojka" wraz z hasłami "głasnost" (ros. „jawności”) i "uskorienija" (ros. „przyspieszenia”) stanowiły symbol nowego kursu politycznego Komunistycznej Partii Związku Radzieckiego (KPZR). Plany reform popadającego w kryzys systemu gospodarczego ZSRR zostały opracowane w latach 1983–1984 na zlecenie Jurija Andropowa, ówczesnego przywódcy ZSRR (Sekretarza Generalnego KPZR w latach 1982–1984), a procesy zostały zapoczątkowane w kwietniu 1985 przez Michaiła Gorbaczowa. Istotą pieriestrojki była modernizacja gospodarki, częściowe jej urynkowienie, zwiększanie swobód obywatelskich oraz ocieplenie stosunków z państwami zachodnimi, dzięki którym zachowałby się system komunistyczny w Związku Radzieckim.
Pierwszymi decyzjami w ramach pieriestrojki były: złagodzenie cenzury (w maju 1986 roku), ogłoszenie walki z alkoholizmem i wprowadzenie niezależnej od przedsiębiorstw produkcyjnych komisji kontroli.
Przebudowa gospodarki postępowała wolno. W listopadzie 1986 roku zezwolono na prowadzenie indywidualnej działalności gospodarczej, a w czerwcu 1988 weszła w życie ustawa o spółdzielczości. Inne projekty wprowadzające wolny rynek w Związku Radzieckim pozostawały w sferze dyskusji (ustawa o przedsiębiorstwach z lipca 1987 roku i kołchozach i przemyśle spożywczym z września 1987 roku niczego w praktyce nie zmieniły – według pierwszej ustawy przedsiębiorstwa mogły rozporządzać swoją produkcją dopiero po wypełnieniu zobowiązań wobec kraju). Jednocześnie w wyniku kryzysu gospodarczego zaczęły wybuchać pierwsze ogólnokrajowe strajki (m.in. w górnictwie). Przemiany w gospodarce zahamowano w latach 1990–1991, kiedy to Gorbaczow odsunął ze swojego otoczenia zwolenników radykalnej przemiany państwa.
W wyniku pieriestrojki Związek Radziecki wycofał swoje wojska z Afganistanu (luty 1989) oraz państw Europy Środkowo-Wschodniej, zrezygnował z popierania reżimów komunistycznych w państwach europejskich, przyczyniając się do ich upadku w 1989 (zob. Jesień Ludów), poparł zjednoczenie Niemiec. W wyniku pieriestrojki ZSRR potwierdził negowane przez dziesięciolecia wydarzenia z przeszłości, m.in. podpisanie paktu Ribbentrop-Mołotow i zbrodnię katyńską.
Pieriestrojka stała się katalizatorem świadomości narodowej w republikach radzieckich, w pierwszym rzędzie bałtyckich i zakaukaskich, doprowadziła do rozpadu ZSRR, rozpadu bloku wschodniego, rozwiązania Układu Warszawskiego i RWPG. W wyniku pieriestrojki wzrosła także aktywność społeczna.
W styczniu 1987 roku w wyniku niemożności zachowania równowagi sił ze Stanami Zjednoczonymi i niepowodzeń dotychczasowych poczynań Gorbaczow rozpoczął „pierestrojkę rewolucyjną”.
Wprowadzenie pieriestrojki miało dalekosiężne skutki dla globalnego bezpieczeństwa w dwubiegunowym podziale powojennego świata. Było efektem słabnięcia pozycji ZSRR, a niezamierzonym skutkiem był rozpad bloku wschodniego oraz rozpad ZSRR. W wyniku upadku ZSRR, Stany Zjednoczone pozostały jedynym światowym supermocarstwem.
Zmiany w ZSRR zapoczątkowane przez pieriestrojkę miały wpływ na Polskę. Wzmacniając w PZPR tzw. ruch reformatorski, przyspieszyły proces przemian społecznych i politycznych doprowadzając do obrad "Okrągłego Stołu".
Ostatecznym końcem pieriestrojki było utworzenie Wspólnoty Niepodległych Państw.

</doc>
<doc id="35580" url="https://pl.wikipedia.org/wiki?curid=35580" title="Ratusz w Poznaniu">
Ratusz w Poznaniu

Ratusz w Poznaniu – renesansowy budynek stojący na poznańskim Starym Rynku, pełniący niegdyś funkcję ratusza. Z wieży ratuszowej codziennie odgrywany jest hejnał Poznania.
Historia.
Ratusz w Poznaniu po raz pierwszy pojawił się w dokumentach w 1313 roku jako "Domus consulum". Jego budowę zakończono około 1300 r. za panowania Wacława II Czeskiego. Był to jednopiętrowy gotycki budynek wzniesiony na planie kwadratu. Z tego okresu zachowały się piwnice. Rozbudowano go w XV wieku. W 1504-1508 przebudowano wnętrza. Wieżę wzniesiono na przełomie XV i XVI wieku na ówczesnym północno-zachodnim narożniku. W 1536 w mieście wybuchł wielki pożar, który strawił również ratusz. W latach 1540-1542 remontowano budynek, a w szczególności wieżę. Mimo to jej stan nadal groził katastrofą. W 1550 Rada Miejska podpisała umowę na gruntowną przebudowę, połączoną z rozbudową ratusza, z tesyńskim architektem Janem Baptystą di Quadro z Lugano. Prace nad rozbudową trwały do 1560 r. Di Quadro podwyższył budynek o jedną kondygnację, rozbudował w kierunku zachodnim, dodał attykę i trzykondygnacyjną loggię. Podczas tego remontu zamówiono u mistrza ślusarskiego Bartłomieja Wolffa z Gubina nowy zegar, który posiadał trzy pełne tarcze i jedną pół tarczę oraz „urządzenie błazeńskie, mianowicie dwa koziołki, które mają się trykać przed każdym biciem godzin”. Zegar zainstalowano w 1551 r. W 1675 r. piorun uderzył w wieżę, niszcząc ją wraz z zegarem i koziołkami. Odbudowana w 1690 r. wznosiła się na 90 m. Jej hełm zniszczył huragan i burza w 1725. W latach 1781-1784 dzięki staraniom Komisji Dobrego Porządku ratusz poddano gruntownej renowacji. Otrzymał wówczas kształt, który zasadniczo prezentuje do dziś. Wieżę zwieńczono klasycystycznym hełmem projektu Bonawentury Solariego, a wykonania Antoniego Höhne. Na szczycie umieszczono białego orła (o wymiarach: rozpiętość skrzydeł 2 m, wysokość 1,8 metra). Na wschodniej elewacji Franciszek Cielecki namalował wizerunki królów z dynastii Jagiellonów, a pod wieżyczką środkową umieszczono kartusz z królewskimi inicjałami SAR (Sigismung Augustus Rex). Kolejny poważny remont przeprowadzono w latach 1910-1913, kiedy zniszczono renesansowe polichromie, zastępując je czarnym boniowaniem, uznając, że nie przystoją „poważnemu charakterowi miasta północnoniemieckiego”, jednak w 1913 r. na wieżę powróciły koziołki. Podczas walk o Poznań w 1945 r. ratusz poważnie ucierpiał. Wieża zawaliła się aż do czworobocznej gotyckiej podstawy, a wnętrze zostało uszkodzone przez wybuch bomby fosforowej. Renowację przeprowadzono w latach 1945-1954. Przywrócono wówczas renesansowy charakter elewacji, dodając jednak na attyce wśród innych sentencji jeden cytat z Konstytucji PRL. Orzeł, który przetrwał II wojnę światową w ukryciu, powrócił na wieżę w 1947 r. Obecny mechanizm koziołków pochodzi z końca XX wieku (wymieniono go również w 1954). Koziołki bodą się codziennie o godzinie 12. Wygląd jak najbliższy projektowi J.B. di Quadro ze zmianami powstałymi po remoncie Komisji Dobrego Porządku przywrócił remont, który trwał w latach 1992-2002. Ratusz w Poznaniu nie przynależy do miasta Poznania. Formalnie zarządza nim Muzeum Narodowe w Poznaniu.
Opis elewacji.
Ściana frontowa.
Fasada zwrócona jest na wschód – ku Warcie. Jej charakterystyczna, trójkondygnacyjna loggia jest bogato zdobiona. Między łukami arkad parteru znajdują się parami kobiece alegorie cnót:
Ostatnią parę stanowią dwie sławne kobiety starożytności
Pomiędzy parterem a pierwszym piętrem biegnie fryz z łacińskim tekstem, będącym przestrogą dla sędziów.
Ponad pierwszym piętrem biegnie pas medalionów z wielkimi postaciami starożytności:
Attykę zdobi poczet królów z dynastii Jagiellonów od Władysława II Jagiełły i Jadwigi Andegaweńskiej po Zygmunta II Augusta. Na osi symetrii znajduje się wieżyczka z zegarem połączonym z mechanizmem koziołków. Pod nim znajduje się monogram Stanisława Augusta Poniatowskiego.
Inskrypcje na fasadzie ratusza.
W 1999 roku podjęto decyzję o remoncie ratusza. Po remoncie na fasadzie znalazły się m.in. następujące łacińskie inskrypcje (nieco inne inskrypcje niż przed remontem, kiedy to ratusz zdobił np. cytat z Konstytucji PRL). Poniższy spis inskrypcji powstał na podstawie:.
Opis wnętrz.
Wnętrze ratusza zajmuje obecnie Muzeum Historii Miasta Poznania, będące oddziałem poznańskiego Muzeum Narodowego.
Piwnice.
Powstały na przełomie XIII i XIV wieku. Pierwotnie było to jedno pomieszczenie o sklepieniu krzyżowo-żebrowym, wspartym na jednej, stojącej na środku kolumnie. Obecnie podzielone na cztery sale. W zwornikach znajdują się herb Poznania (skrzyżowane klucze) i biały lew z podwójnym ogonem w postawie bojowej – herb Czech, pochodzący z czasów Wacława II. Do XVII wieku izba pełniła funkcję magazynu kupieckiego, później (w XVII i XVIII wieku) znajdowało się tu więzienie z salą tortur. W XIX i na pocz. XX wieku były to pomieszczenia restauracji. W latach 1892-1898 restaurację prowadził Władysław Fischbach, a w latach 1898-1909 Franciszek i Maria Koplińscy. Do 1997 używane dotychczas muzeum piwnice, obecnie są w remoncie.
Parter.
Izby na parterze powstały pierwotnie w stylu gotyckim, zostały przebudowane w stylu renesansowym przez G.B. di Quadro, jedynie w jednej zachowało się pierwotne sklepienie. Architekt dobudował również dwie izby ze sklepieniami lunetowymi. Pierwotnie mieściło się tu między innymi miejskie archiwum.
Pierwsze piętro.
Pierwsze piętro stanowiło zawsze najbardziej reprezentacyjny poziom ratusza. To tu mieściła się siedziba władz miejskich. Mieszczą się na nim najwspanialsze pomieszczenia ratusza.
Wielka Sień.
Nazywana również Salą Wielką – renesansowa sala, dzieło Jana Baptysty di Quadro. Pierwotnie służyła jako miejsce obrad sądu miejskiego w sprawach zagrożonych najwyższymi wyrokami, głównie kryminalnymi. Nad wejściem do niej znajduje się fragment z "Polityki" Arystotelesa: "Rada niewiasty jest ułomna, chłopca zaś niedoskonała, dopiero starość jest w radach pożyteczna", od strony Sali zaś widnieje cytat z psalmu 37: "Usta sprawiedliwego głoszą mądrość i język jego głosi co słuszne". W Sali zachowało się oryginalne sklepienie żaglaste z lunetami, wsparte na dwóch filarach i konsolach przyściennych. Kasetony oraz piaskowcowe filary pokrywa ornament; na suficie jest to sgraffito.
W kasetonach w północnej części sali znajdują się polichromowane stiukowe dekoracje przedstawiające:
Na niższych kasetonach znajdują się herby:
Znaleźć tu można także podpisy artystów. Obok herbu Poznania widać narzędzia artysty, w tym dłuto i młotek oraz inicjały H. W., zaś pod herbem Sforzów znajduje się gmerk di Quaro. Opracowanie ideologiczne tych ozdób przypisuje się Józefowi Strusiowi lub Kasprowi Goskiemu.
W części południowej widnieją postaci zwierząt, zarówno realnych (słoń, lew, lampart, orzeł, nosorożec), jak też mitycznych (gryf, pegaz) oraz postaci bóstw symbolizujących ciała niebieskie: Słońce, Lunę (Księżyc), Merkurego, Wenus, Marsa, Jupitera (Jowisza) i Saturna. Układ tych postaci odzwierciedla układ ptolomejski.
Ponadto w kasetonach w kształcie krzyży znajdują się głowy:
Przy tej ostatniej znajduje się kolejny gmerk.
Na ścianie zachodniej znajdują się dwa portale z 1508 roku, które łączą w sobie cechy zarówno gotyku, jak i renesansu. Na obitych pozłacaną blachą drzwiach wyciśnięte są herby Czech, które być może pochodzą jeszcze z czasów Wacława II.
Wśród eksponatów uwagę zwracają wenecki globus z 1688 roku oraz popiersia rzymskich cesarzy z III i IV wieku wykopane we Włoszech w XVIII wieku
W sali tej odbywają się koncerty, a także udzielane są specjalnie uroczyste śluby.
Sala Królewska.
Niegdyś równie bogato zdobiona jak Wielka Sień służyła jako miejsce obrad rady miejskiej, jednak została zniszczona podczas II wojny światowej. Odrestaurowano ją w 1954 roku. Do dnia dzisiejszego ocalał renesansowy kominek wykonany w piaskowcu z 1541 roku, w którym zamiast polan obejrzeć można kamienne kule armatnie. Pochodzi on jednak nie z ratusza, lecz z budynku Wagi Miejskiej, skąd przeniesiono go w końcu XIX wieku podczas rozbiórki wagi. Z 1536 roku pochodzi zaś portal, przeniesiony tu z kamienicy Stary Rynek 87. Nazwę swą sala zawdzięcza zdobiącym ją niegdyś portretom królów, obecne portrety pochodzą ze zbiorów Muzeum Narodowego.
Sala Sądowa.
W przeszłości służyła jako miejsce rozpatrywania mniejszych spraw sądowych. Zachowała ona pochodzące z renesansowej przebudowy sklepienie lustrzane. Zdobią je polichromie powstałe począwszy od drugiej połowy XVI wieku po pierwszą połowę XIX. Najstarsze jest przedstawienie Bolesława Pobożnego, a najmłodsze Przemysła I znajdujące się na osi sali.
Na ścianie północnej znajdują się alegorie kontynentów:
Do przeszłości sali nawiązuje obraz na ścianie (na prawo od wejścia) "Aeropagus Maioris Poloniae", przedstawiający alegorię Sądu Ziemskiego z roku 1726, pędzla Wacława Graffa. Pod oknami na wprost wejścia posąg Stanisława Augusta Poniatowskiego dłuta Augustyna Schöpsa wystawiony „za doznane łaski”, z 1783 roku.
Drugie piętro.
Pierwotnie pełniło funkcje gospodarcze. Po zniszczeniach II wojny światowej odbudowano je, przystosowując do funkcji wystawienniczych. Stropy wzorowano na tych z kamienic przy Starym Rynku.
Orzeł z wieży ratusza.
Po raz pierwszy na wieży orzeł pojawił w latach 1690-1692. Współczesny orzeł został umieszczony na szczycie ratusza 19 lipca 1783. Ma 180 cm wysokości, a jego skrzydła mają 2 metry rozpiętości. Składa się z dwóch części miedzianej blachy, która jest nitowana. Wnętrze wypełniają puszki i monety oraz pamiątki. Zostały one tam włożone podczas powstania orła, oraz podczas jego konserwacji w 1783, 1911 i 1947. Posiada również zachowane wcześniejsze części wieży zegarowej, które ocalały po katastrofie z 1725. Został wykonany przez kotlarza Konrada Markusa za 100 złotych polskich. Orzeł oryginalnie był pomalowany na biało i na piersiach miał herby Ciołek i Rzeczypospolitej.
Podczas konserwacji w 1911 Niemcy umieścili nad orłem drewnianą złoconą koronę cesarską. Została ona usunięta 1 maja 1919 przez trzech mieszkańców Poznania.
21 września 1939 orzeł został usunięty przez Niemców. Umieszczono go najpierw w Ratuszu, następnie przy ul. Artyleryjskiej. Stamtąd został przetransportowany na Cytadelę celem wywiezienia do Muzeum Wojskowego w Berlinie. W wyniku niewyjaśnionych okoliczności orzeł znalazł się z powrotem na ul. Artyleryjskiej. Władze niemieckie nie były pewne w którym muzeum (w poznańskim czy berlińskim) powinien znajdować się orzeł. Ostatecznie, 1 czerwca 1940, został przekazany do Muzeum Miejskiego w Poznaniu, gdzie polscy pracownicy zawinęli go w papier i przechowywali wśród obrazów przeznaczonych na wywiezienie. 8 grudnia 1942 nadburmistrz Poznania nakazał przetransportować orła do wieży Ratusza. 1 czerwca 1944, wraz z obrazami z Muzeum Miejskiego, orzeł został przeniesiony do Archiwum Miejskiego przy ul. Szewskiej 10.
Legendy związane z ratuszem.
Legenda o koziołkach.
Gdy mistrz ślusarski Bartłomiej ukończył swój zegar i miał go zaprezentować radzie miasta oraz wojewodzie, którego również zainteresowała ta uroczystość, miano jakoby wydać ucztę ku czci możnych panów. Podczas przygotowań do uczty nieuważny kuchcik spalił sarnią pieczeń, a nie chcąc, aby błąd wyszedł na jaw, ukradł na podmiejskiej łące dwa młode koziołki. Nie udało mu się jednak sprawy zatuszować, gdyż koziołki uciekły z kuchni i wbiegły na ratuszową wieżę. Ku uciesze gości zaczęły trykać się rogami (według jednej z wersji zwróciły uwagę zgromadzonych na malutki pożar, od którego mogło spłonąć miasto). Rozbawiony wojewoda darował winę kuchcikowi, koziołkom życie, a mistrzowi Bartłomiejowi nakazał dołączyć do mechanizmu owo „urządzenie błazeńskie”.
Legenda o Królu Kruków.
Pewnego dnia Bolko, syn trębacza z wieży ratuszowej, znalazł kruka z przestrzelonym skrzydłem. Chłopak ulitował się nad nim i wziął go do siebie, gdzie go pielęgnował. Pewnej nocy chłopca obudził karzełek w koronie i purpurowym płaszczu. Podziękował za okazaną dobroć i dał chłopcu małą złotą trąbkę, mówiąc, że ma jej użyć w razie niebezpieczeństwa. Po tych słowach zmienił się w kruka i odleciał. Kilka lat później, gdy Bolko zastąpił ojca na stanowisku ratuszowego trębacza, Poznań został zaatakowany przez obcą armię. Gdy napastnicy wdzierali się już na mury, młodzieniec przypomniał sobie o prezencie Króla Kruków. Wbiegł na wieżę ratusza i zaczął grać. Na horyzoncie zaczęły zbierać się czarne chmury, rosły z sekundy na sekundę, w pewnym momencie spostrzegł, że to nie chmury, lecz olbrzymie stada kruków, które spadły na atakującą armię, zmuszając ją do ucieczki. Cudowna trąbka zaginęła, gdyż Bolko upuścił ją z przerażenia, lecz pozostał hejnał. Należy tu również dodać, że wszystkie poznańskie jednostki lotnictwa w swoich znakach mają kruka.
Filatelistyka.
Ratusz poznański był pierwszym polskim ratuszem, który ukazał się na znaczku pocztowym w Polsce. Pokazano go na następujących znakach:

</doc>
<doc id="35581" url="https://pl.wikipedia.org/wiki?curid=35581" title="Hatchback">
Hatchback

Hatchback – rodzaj nadwozia samochodowego z dodatkowymi drzwiami z tyłu pojazdu umożliwiającymi dostęp do przestrzeni bagażowej i pasażerskiej. W hatchbackach drugi rząd siedzeń może być składany, co pozwala na łatwe zwiększenie przestrzeni bagażowej. Spotykane są zarówno 2- jak i 3-bryłowe nadwozia typu hatchback. Tylna szyba bywa elementem pokrywy bagażnika, może być razem z nią podnoszona.
Mimo że pierwsze pojazdy z podobną konstrukcją nadwozia powstawały już w latach 30. XX wieku, określenie "hatchback" funkcjonuje według słownika Merriam-Webster od początku lat 70. Nadwozie typu hatchback wykorzystywane jest i było przez producentów z całego świata, m.in. w: samochodach miejskich, kompaktowych aż po pojazdy klasy średniej-wyższej.
Przegląd.
Wśród hatchbacków wyróżnia się wersje 3-drzwiowe (para drzwi wejściowych i pokrywa bagażnika) oraz 5-drzwiowe (czworo drzwi + pokrywa bagażnika). Jeden model może być oferowany w wielu wersjach nadwoziowych, mają one zazwyczaj wspólną płytę podłogową, układ napędowy oraz nadwozie – od pasa przedniego do słupka A. Hatchbacki mogą być wyposażone w sztywną bądź podnoszoną razem z pokrywą bagażnika półkę oddzielającą przedział osobowy od bagażowego.
Hatchback a kombi.
Zarówno hatchbacki jak i kombi mają zazwyczaj 2-bryłowe nadwozia. W przypadku hatchbacków dostęp do przestrzeni bagażowej możliwy jest poprzez podnoszoną do góry pokrywę bagażnika, sam przedział bagażowy zawarty w jednej z brył nadwozia jest przedłużeniem kabiny pasażerskiej – inaczej niż w przypadku nadwozia typu sedan, gdzie stanowi osobną bryłę. Nadwozie typu kombi charakteryzuje się przedłużoną linią dachu, rozwiązanie to zwiększa dostępną przestrzeń bagażową, do której dostęp możliwy jest poprzez dodatkowe drzwi – otwierane w zależności od modelu na różne sposoby (np. unoszone do góry, zawiasy zamocowane na tylnych słupkach nadwozia itp.). Pozostałe elementy konstrukcyjne mogą się różnić w zależności od modelu:
Słupki nadwozia: zarówno hatchback, jak i kombi mają słupki A, B oraz C nadwozia, w kombi spotykane są częściej także słupki D.
Przestrzeń bagażowa: w przypadku kombi przestrzeń bagażowa, jak i pasażerska ma możliwie największą objętość, dodatkowo mogą występować okna boczne w przedziale bagażowym. Nadwozie typu kombi charakteryzuje się także częściej prostą linią dachu prowadzoną równolegle do podwozia aż po koniec pasa tylnego nadwozia – pozwala to na uzyskanie pełnowymiarowego przedziału bagażowego, w hatchbackach (a zwłaszcza w liftbackach) linia dachu za słupkami C bywa często prowadzona pod kątem, pokrywa bagażnika pochylona jest pod kątem ostrym w stosunku do tylnej krawędzi pojazdu. Zwis tylny jest zazwyczaj krótszy, w przedziale bagażowym stosuje się mniejsze okna, mogą one także w ogóle nie występować.
Układ siedzeń: w kombi spotyka się dwa lub trzy rzędy siedzeń, w przypadku hatchbacków jest to jeden (np. MGB GT) lub dwa rzędy.
Tylne zawieszenie: w kombi bywa używana zmodyfikowana i wzmocniona konstrukcja zawieszenia, zabieg ten stosowany jest w celu zwiększenia ładowności, jak i zwiększenia przestrzeni bagażowej.
Według Dana Neila, dziennikarza motoryzacyjnego „New York Times”, granicę pomiędzy hatchbackiem a kombi wyznacza kąt pomiędzy tylną krawędzią pojazdu a klapą bagażnika; w przypadku kombi jest to kąt prosty.
Liftback.
Termin "liftback" jest marketingowym określeniem nadwozia typu hatchback, dostęp do przedziału bagażowego i pasażerskiego odbywa się w ten sam sposób. W porównaniu z hatchbackiem, pokrywa bagażnika liftbacka jest zazwyczaj dłuższa, jej linia prowadzona jest pod mniejszym kątem.
Pierwsze konstrukcje.
W 1938 roku Citroën wprowadził na rynek model Traction Avant Commerciale, początkowo dostępny był z 2-częściową dzieloną pokrywą bagażnika, a od 1954 z jednoczęściową mocowaną przy użyciu zawiasów na krawędzi dachu.
W roku 1946 DeSoto wprowadziło na rynek model Suburban, był to pełnowymiarowy sedan z tradycyjną pokrywą bagażnika zamocowaną poniżej linii tylnego okna, przedział bagażowy połączony był jednak z przedziałem pasażerskim, dzięki płaskiej podłodze bagażnika i składanym tylnym rzędzie siedzeń uzyskano funkcjonalność hatchbacka.
Trzy lata później, w 1949 roku, Kaiser-Frazer wprowadził na rynek modele Vagabond i Traveler. Wyglądem nadwozia przypominały one współczesne im sedany, zastosowano w nich jednak niespotykaną wówczas dzieloną klapę bagażnika, składane tylne siedzenia oraz, w efekcie, brak osobnego przedziału bagażowego.
Rozkwit popularności.
Europa.
W 1961 firma Renault wprowadziła na rynek samochód Renault 4, mały pojazd, w którym tylne okno znajdowało się w klapie bagażnika, której zawiasy umieszczone były na krawędzi dachu. Przez cały okres produkcji R4 określano jako małe kombi – nawet po tym, jak w latach 70. zaczął funkcjonować termin "hatchback". W 1964 roku należąca do Fiata firma Autobianchi wprowadziła na rynek model Primula hatchback. Rok później, w 1965, Renault zaprezentowało model 16, kompaktowy samochód ze składaną tylną kanapą.
Także w 1965 rozpoczęto produkcję MGB-GT. Nadwozie zostało zaprojektowane przez Pininfarinę, był to pierwszy produkowany seryjnie sportowy samochód z nadwoziem tego typu. W 1972 roku na rynku pojawiły się Fiat 127 i Renault 5. Także w latach 70. powstały samochody klasy średniej-wyższej z nadwoziem hatchback takie jak: Rover SD1, Renault 30 czy też Saab 900.
Na przełomie lat 70. i 80. większość producentów samochodów miejskich i kompaktowych miała już w swojej ofercie modele z nadwoziem typu hatchback; w 1978 zadebiutował Fiat Ritmo/Strada i FSO Polonez, w 1979 Citroën GSA, Lancia Delta i Opel Kadett, rok później – Ford Escort i Austin Metro. W 1983 roku wprowadzono na rynek Fiata Uno, który rok później zdobył tytuł "Europejskiego Samochodu Roku".
Ameryka Północna.
W 1970 roku American Motors Corporation (AMC) rozpoczęło sprzedaż modelu Gremlin z nadwoziem typu hatchback (Kammback). Pojazd oparty był na płycie podłogowej modelu Hornet, jednakże przez zastosowanie ściętego tyłu w nadwoziu hatchback długość nadwozia zmalała z 4500 do 4100 mm. Od modelu na rok 1973 dostępna była także wersja hatchback większego modelu Hornet. Dzięki nowemu nadwoziu i składanej tylnej kanapie możliwe było ponad dwukrotne zwiększenie przestrzeni bagażowej, z tego powodu Hornet został określony pierwszym kompaktowym hatchbackiem produkowanym przez amerykańskiego producenta. Samochód mógł zostać opcjonalnie doposażony w zestaw biwakowy „Hornet Hutch”, który zmieniał pojazd w mini-kampera.
W 1975 roku wprowadzony został na rynek kolejny model z nadwoziem typu hatchback – Pacer. Trzy lata później, w 1978 nadwozie hatchback otrzymała rodzina modeli Concord. W 1979 pojawił się AMC Spirit, następca modelu Gremlin, dostępny początkowo w dwóch wersjach nadwozia, hatchback „sedan” oraz „liftback” (obie z pokrywą bagażnika charakterystyczną dla hatchbacków).
W 1978 roku Chrysler Corporation wprowadził na rynek dwa hatchbacki, Dodge’a Omni i Plymoutha Horizon.

</doc>
<doc id="35583" url="https://pl.wikipedia.org/wiki?curid=35583" title="Hymn wszechsłowiański">
Hymn wszechsłowiański

Hymn Wszechsłowiański – pieśń "Hej, Słowianie" (pierwotnie zatytułowana "Hej, Słowacy"), ułożona w 1834 roku do melodii wzorowanej na "Mazurku Dąbrowskiego" przez słowackiego poetę i działacza narodowego Samuela Tomášika.
W okresie poprzedzającym Wiosnę Ludów pieśń była szeroko rozpowszechniona wśród narodów słowiańskich. W 1848 roku, na Zjeździe Wszechsłowiańskim w Pradze, przyjęto ją jako oficjalny hymn wszechsłowiański. W latach 1939–1945 była hymnem państwowym Słowacji. Po 1945 roku została przyjęta przez Socjalistyczną Federacyjną Republikę Jugosławii jako hymn państwowy. W 1992 stała się hymnem Federalnej Republiki Jugosławii, następnie w latach 2003–2006 była hymnem Serbii i Czarnogóry.
W 1984 roku pieśń została nagrana przez jugosłowiański zespół Bijelo dugme na płycie "Bijelo dugme", a w 2006 przez słoweński zespół Laibach i umieszczona na płycie Volk. (W wersji grupy Laibach znajdują się słowa poświęcone Polsce, która zdaniem muzyków jest ostatnim obecnie krajem słowiańskim, który nie stracił swej duszy.)
"Hej, Słowianie" jako hymn państwowy.
Pieśń "Hej, Słowianie" była hymnem państwowym w następujących krajach:

</doc>
<doc id="35590" url="https://pl.wikipedia.org/wiki?curid=35590" title="Dywizja Kawalerii „Zaza”">
Dywizja Kawalerii „Zaza”

Dywizja Kawalerii „Zaza” – wielka jednostka kawalerii Wojska Polskiego improwizowana w toku kampanii wrześniowej 1939.
Dywizja Kawalerii „Zaza” została sformowana 18 września 1939 roku przez gen. bryg. Zygmunta Podhorskiego ps. „Zaza” w okolicach Białowieży w Puszczy Białowieskiej z oddziałów Podlaskiej i Suwalskiej Brygady Kawalerii, którym udało się przebić z okrążenia z okolic Zambrowa i Ostrowi Mazowieckiej.
Działania bojowe.
Zgodnie z decyzją gen. Podhorskiego brygady kawaleryjskie miały maszerować na południe, aby połączyć się z wojskami walczącymi na terenie województwa lubelskiego. Dywizja maszerowała po równych osiach w kierunku Czeremchy. Po kilku utarczkach z Niemcami kawaleria weszła w lasy nadleśnictwa Nurzec. 24 września osiągnęła przeprawy na Bugu. Po całodziennych walkach odparte zostało natarcie czołgów niemieckich, a w nocy z 24 na 25 września Dywizja przeprawiła się przez Bug pod Mielnikiem.
25 września po południu maszerowała dalej na południe, omijając Białą Podlaską od zachodu. Po odpoczynku 26 września w rejonie miejscowości Sokole, Dywizja wywalczyła przeprawy na Wieprzu pod Kijanami, w Zawieprzycach i Spiczynie.
28 września przyszedł rozkaz podporządkowania Dywizji dowódcy SGO „Polesie” gen. bryg. Franciszkowi Kleebergowi. W składzie SGO "Polesie" wzięła udział w dniach 2-5 października w ostatniej bitwie wojny obronnej 1939 pod Kockiem i Wolą Gułowską, gdzie skapitulowała wraz z resztą SGO.

</doc>
<doc id="35591" url="https://pl.wikipedia.org/wiki?curid=35591" title="Chabielice">
Chabielice

Chabielice – wieś w Polsce położona w województwie łódzkim, w powiecie bełchatowskim, w gminie Szczerców.
W latach 1975–1998 miejscowość położona była w województwie piotrkowskim.
Wieś znajduje się 7 km na południe od miejscowości Szczerców. Jest położona na prawym brzegu rzeki Krasówki (dopływu Widawki), uregulowanej przez KWB Bełchatów. Przez miejscowość przebiega droga wojewódzka nr 483 z Łasku do Częstochowy.
Na południowych i zachodnich obrzeżach Chabielic trwają prace wydobywcze "Kopalni Węgla Brunatnego Bełchatów".
W Chabielicach znajduje się publiczna szkoła podstawowa, cmentarz oraz murowany kościół parafialny pw. św. Michała Archanioła. Przy kościele od 2007 stoi pomnik Jana Pawła II (ok. 2 m).
Historia.
Rejon Chabielic jest zamieszkały przez ludzi od mezolitu do czasów współczesnych. W 1986 podczas wykopalisk archeologicznych odkryto osadę z epoki brązu, która składała się z kilku zbudowanych z drewnianych bali domów. Całość otoczona była ostrokołem, co świadczy o funkcjach obronnych osady. Mieszkańcy trudnili się rolnictwem, myślistwem i rybołówstwem. W pobliżu osiedla pod niewielkimi wzniesieniami odkryto kilka cmentarzysk. W grobach zachowały się oprócz urn z prochami liczne przedmioty, z którymi byli chowani zmarli, takie jak groty strzał i włóczni oraz grzebienie i nożyce. Odkryto w jednej z mogił pełne wyposażenie wojownika z hełmem i tarczą, pochowany był kimś znacznym, możliwe, że jakimś lokalnym przywódcą, wodzem.
Badania archeologiczne w 1999, prowadzone w dwóch stanowiskach w rejonie wsi ujawniły:
Odkryto wiele obiektów archeologicznych, były to: budynki mieszkalne, gospodarcze, jamy osadnicze, duży kompleks palenisk, piece wapiennicze, piece garncarskie i studnię.
A także przedmioty krzemienne o różnej chronologii (od mezolitu po okres halsztacki), duże ilości ceramiki z różnych okresów, kamienie żarnowe, przęśliki, zapinki żelazne i brązowe, denar Marka Aureliusza, bransoleta z brązu z kultury łużyckiej, osełki z piaskowca, fragmenty noży, sierpów i innych narzędzi żelaznych.
Tak liczne znaleziska datowane na epokę kamienia, kulturę przeworską, średniowiecze i nowożytność świadczą o atrakcyjności tych terenów, co było powodem stałej penetracji osadniczej.
Pierwsze pisane źródła o Chabielicach pochodzą z roku 1393, kiedy to wieś " Chabyelcze " wzmiankowana jest jako część parafii Rząśnia w arcybiskupstwie gnieźnieńskim. Nazwa wsi pochodzi od starosłowiańskiego imienia (przezwiska) "Chabiel, Chabel" – "słaby", właściciela, bądź założyciela osady.
Zachowały się też akta sprawy sadowej z 1459. Ksiądz z kościoła filialnego w Puszczy Osińskiej bezprawnie udzielał sakramentów i brał kolędę od kmieci z "Chabyelcz" na szkodę plebana z Rząśni. Sąd nakazał owych praktyk zaprzestać a pieniądze zwrócić.
Według regestrów podatkowych z 1511 było w Chabielicach 7 kmiecych zagród, na 6 łanach.
Wieś należała do rodziny Chabielskich herbu Wieniawa.
Od 1529 osada wchodziła w skład nowo erygowanej parafii pw. św. Leonarda w Puszczy Osińskiej. W Chabielicach urodził się Mikołaj Chabielski – zawodowy żołnierz, "więzień turecki", pisarz polityczny, autor "Pobvdki Narodom Chrzescianskim... "(1615).
W końcu XVI wieku, w 1597 zostaje wybudowany pierwszy w Chabielicach kościół, z fundacji braci Andrzeja i Ludwika Chabielskich.Ten drewniany kościół spłonął lub okazał się zbyt mały ponieważ w 1643 stanął nowy kościół pw. Świętej Trójcy ufundowany przez Macieja Chabielskiego. Przy kościele funkcjonowała szkółka parafialna z jednym nauczycielem.
W 1649 erygowano parafię Chabielice.
Wieś pozostawała własnością rodu Chabielskich do 1749, w roku tym Brunon Chabielski sprzedał dziedziczne Chabielice i Młynki za sumę 69000 złotych Bogumiłowi Walewskiemu cześnikowi sieradzkiemu. Walewscy herbu Kolumna byli rodem majętnym o dużym znaczeniu, nie tylko w regionie. Posiadali m.in. dobra Broszęcin, Stróża, Piekary, Wola Wiązowa, Wola Wydrzyna. W 1776 kasztelanowa Konstancja z Jordanów Walewska ufundowała nową świątynię, był to drewniany modrzewiowy kościół pw. św. Michała Archanioła. W 1812 posesorem Chabielic był Antoni Lubojeński, ekonomem w majątku był Stanisław Czyżewski. Przy trakcie stała karczma, arendarzem był Żyd Chaim Koplik.
W 1827 były w Chabielicach 34 domy i 249 mieszkańców. Wieś była siedzibą gminy i parafii. Włościanie posiadali 2228 mórg, grunty kościelne liczyły 63 morgi, do folwarku należało 1868 m, w tym 690 m lasu. W skład zabudowań dworskich wchodziło 6 budynków murowanych i 31 drewnianych. We wsi była gorzelnia i młyn na rzece Krasówce. W 1832 rząd carski z powodu czynnego udziału Stanisława Walewskiego w powstaniu listopadowym skonfiskował Chabielice i Młynki.
22 kwietnia 1861 wybuchł w Chabielicach bunt chłopski, który trwał przez 7 dni, swym zasięgiem objął wszystkie miejscowości gminy, wzięło w nim udział 774 ludzi. Podobnie jak i w innych miejscach Królestwa Polskiego chłopi protestowali, ponieważ carski ukaz o reformie uwłaszczeniowej, nie objął włościan polskich. Dopiero powstańczy Rząd Narodowy 22 stycznia 1863 ogłosił uwłaszczenie chłopów, co skłoniło carat do zarządzenia uwłaszczenia 2 marca 1864 na korzystniejszych dla chłopów warunkach niż w cesarstwie rosyjskim.
W czasie powstania styczniowego 10 kwietnia 1863 w pobliskich Leśniakach, w dworze Józefa Kozłowskiego zabity został dowódca rozbitego pod Broszęcinem oddziału powstańczego pułkownik Teodor Cieszkowski. Ciężko ranny we wcześniejszym starciu, leżący w łóżku Cieszkowski został zamordowany ciosami lanc i strzałami z pistoletu, razem z nim śmierć ponieśli Hipolit Kozłowski (syn dziedzica), Józef Bykowski i Tomasz Witkowski. Dwór został ograbiony i spalony. W Stanisławowie Kozacy zabili majora Polikarpa Krąkowskiego, Stefana Szymańskiego i Jan Imielnickiego," zamordowani od kozaków "jak napisał w ich aktach zgonów ks.Stanisław Wiśniewski proboszcz parafii Chabielice. Pułkownik Teodor Cieszkowski i jego towarzysze zostali pochowani na cmentarzu chabielickim, nie zachowała się ich mogiła. Pogrzeb, który odbył się 13 kwietnia 1863 przerodził się w manifestację patriotyczną przeciw caratowi. Mowę pogrzebową wygłosił ks. Knapiński, proboszcz parafii Wiewiec. Było to pełne patriotyzmu przemówienie. Kapłan w ostrych słowach skrytykował "Moskalów" za mord na powstańcach i prześladowania narodu polskiego z powodu pochodzenia i wiary. Słowa te i zaangażowanie w sprawy powstańcze były przyczyną aresztowania ks. Knapińskiego. Wyrokiem polowego sądu wojennego został on pozbawiony praw i zesłany na Syberię.
Wieś i gmina były zapleczem dla powstańców. Pułkownik Franciszek Kopernicki, "Naczelnik Wojenny" powiatów: piotrkowskiego, sieradzkiego i wieluńskiego, wyznaczył Chabielice jako punkt koncentracji dla tworzącego się 2 Pułku Jazdy. Na dowódcę tego pułku wyznaczono płk.Kajetana Słupskiego. Kopernicki przybył do Chabielic 3 sierpnia 1863, we wsi zastał tylko 23 kawalerzystów z rozbitego oddz. majora Lütticha. W dniu następnym przybył naczelnik okręgu Pątkowski, płk Słupski oraz oddział z okręgu częstochowskiego pod dowództwem Stawskiego (ponad 40 ludzi). W ciągu tego dnia ściągali też powstańcy w sposób niezorganizowany, pojedynczo, w sumie kilkudziesięciu konnych. 5 sierpnia przybył oddz. Rybickiego z Woli Wydrzynej (47 konnych). Miejsce koncentracji, na rozkaz Kopernickiego strzegły czujki Straży Obywatelskiej, rozstawione w promieniu kilku mil. Rano 6 sierpnia przybył major Włodek z Dłutowa (113 koni). Podjęto decyzje o wymarszu do Chociwia, gdzie miała dołączyć pozostała część oddziału. ze Złoczewa pod dowództwem majora Maliszewskiego. Po kilku godzinach 2 Pułk Jazdy w sile 228 kawalerzystów opuścił Chabielice. Po połączeniu z Maliszewskim liczył 330 żołnierzy, podzielonych na 3 szwadrony.
Na przełomie XIX/XX wieku Chabielice i sąsiednie Młynki należały do Mikołaja Jabłońskiego herbu Jasieńczyk. W 1908 właściciel folwarku rozparcelował majątek, ziemię kupili miejscowi gospodarze. W dworze urządzono szkołę podstawową i wydzielono pomieszczenia dla urzędu gminy. W czasie "I wojny" utworzono ochotniczą straż pożarną.
W okresie międzywojennym Chabielice były siedzibą gminy, należały do powiatu piotrkowskiego w województwie łódzkim. Teren gminy podlegał pod sąd pokoju w Bełchatowie i sąd okręgowy w Piotrkowie Trybunalskim.
Jak podaje "Księga adresowa Polski" z 1928 Chabielice miały 725 mieszkańców.
W 1930 pożar strawił prawie całe Chabielice. Wieś odbudowano, przezornie rozpraszając zabudowę.
25–27 marca 1939 w Chabielicach i pobliskich miejscowościach zakwaterowano żołnierzy 84. Pułku Strzelców Poleskich z 30. Dywizji Strzelców Poleskich, która wchodziła w skład armii „Łódź”. Dowództwo pułku zostało zakwaterowane w organistówce. Żołnierze brali udział w pracach przy budowie fortyfikacji obronnych oraz w szkoleniach poligonowych.
5 września 1939 do wsi wkroczyły wojska niemieckich najeźdźców. Hitlerowcy spalili stary modrzewiowy kościół, a na grobli przy młynie rozstrzelali 4 mieszkańców Chabielic. W 1941 hitlerowcy aresztowali i wywieźli do obozu koncentracyjnego, gdzie zginął, Tomasza Bienieckiego dyrektora chabielickiej szkoły podstawowej. Podczas wojny Niemcy rozbudowali budynek szkoły. Dobudowano piętro. W zmodernizowanym budynku mieściła się niemiecka szkoła i mieszkania dla okupacyjnych urzędników. W plebanii był posterunek żandarmerii oraz areszt z 3 celami. W czasie wojny miejscowość nazywała się "Hablach".
17 stycznia 1945 do Chabielic wkroczyły wojska radzieckie – zakończyła się niemiecka okupacja.
Druga połowa lat czterdziestych, mimo zakończenia wojny, nie była dla mieszkańców wsi i gminy czasem zupełnie spokojnym. W rejonie tym działali " żołnierze wyklęci " były to działające w ramach III komendy Konspiracyjnego Wojska Polskiego (KWP): oddział pod krypt. „Balon” Andrzeja Jaworskiego ps „Marianek” i oddział „Turbina” Ludwika Danielaka ps „Bajor”.
To grupa „Marianka” w spektakularny sposób, bez wystrzału, opanowała posterunek MO w Chabielicach. Drogę do budynku otworzył jeden z żołnierzy KWP podając się za funkcjonariusza UB wizytującego tę placówkę. Milicjantów rozbrojono. Zabrano broń, amunicję, maszynę do pisania, rower, ewidencję miejscowych agentów oraz zniszczono akta śledcze.
Rankiem 26 lutego 1948 oddział „Marianka” nocujący w jednym z gospodarstw w Leśniakach, został zaskoczony przez milicjantów z Chabielic. W wyniku gwałtownej strzelaniny zginął komendant posterunku Szymański oraz żołnierz KWP, mieszkaniec Chabielic, Mirosław Pająk. Zwłoki M. Pająka zawieziono wpierw do Szczercowa na posterunek UB, potem częściowo obnażone, wyłożono na widok publiczny na placu przed chabielickim kościołem. Na wetkniętym w usta kiju widniał napis: " Tak zginie, każdy kto podniesie rękę na władzę ludową".
Dla Danielaka rejon Chabielic był odskocznią, azylem dla działań w innych miejscach. Raz tylko podczas akcji KBW w osadzie leśnej Niwa, umknął z oddziałem, dzięki pomocy łączniczki Eugenii Uchrońskiej, która spostrzegła obławę i uciekając skupiła na sobie uwagę ubowców.
W PRL Chabielice były miejscowością o charakterze rolniczym, siedzibą gminy w powiecie piotrkowskim, w województwie łódzkim. Według stanu z dnia 1 lipca 1952 w skład gminy wchodziły: Chabielice, Chabielice kol., Dębina Osińska, Janówka, Kamień, Kieruzele, Osiny, Osiny kolonia, Stanisławów I, Stanisławów II i Tatar, a od 1 stycznia 1954 Aleksandrów, Bogumiłów, Faustynów i Karolów.
29 września 1954 roku w wyniku reformy administracyjnej zlikwidowano gminy, wprowadzając w to miejsce gromady. Od 1 stycznia 1956 gromada Chabielice weszła w skład powiatu bełchatowskiego.
W latach 1957–1959 wybudowano nowy murowany kościół parafialny, postawiony na miejscu spalonej przez Niemców świątyni.
Prężnie rozwija się OSP, w 1956 strażacy posiadają motopompę, a od 1957 samochód pożarniczy (radziecki Zis-5).
W 1968 oddano do użytku nową siedzibę GRN, obecnie ośrodek zdrowia.
Od 1 stycznia 1973, w wyniku reformy terytorialnej gromadę Chabielice wcielono do gminy Szczerców.
W latach sześćdziesiątych ubiegłego wieku odkryto w tym rejonie złoża węgla brunatnego.
Rozpoczęte w 1979 prace związane z uruchomieniem kopalni były kilkakrotnie wstrzymywane.
Część mieszkańców wsi wysiedlono, wykupując przedtem ich gospodarstwa rolne.
Ostatecznie odkrywka "Szczerców" ruszyła w 2002, po kilku latach prac przygotowawczych.
Symbolicznego uruchomienia dokonał 21 października 2002 Leszek Miller ówczesny premier RP.
Informacje ogólne.
Wybudowanie kompleksu energetycznego "Bełchatów " zmieniło Chabielice, zatrzymało migracje ludności do dużych ośrodków przemysłowych. Obecnie większość mieszkańców utrzymuje się z pracy poza rolnictwem, głównie w KWB i elektrowni Bełchatów. W północnej części wsi powstało osiedle domków jednorodzinnych. Ulice uzyskały nowe asfaltowe nawierzchnie i nowe chodniki. Szkoła Podstawowa przeszła gruntowną modernizacje, rozbudowę. Wyposażona jest m.in. w pracownię komputerową i nowoczesne ogrzewanie olejowe. W 2012 oddano do użytku nową, dużą, o ciekawej architekturze, salę gimnastyczną.
We wsi istnieje klub sportowy(piłka nożna) Błękitni Chabielice. Zrzesza on ok. 26 zawodników w wieku 16-35 lat.

</doc>
<doc id="35592" url="https://pl.wikipedia.org/wiki?curid=35592" title="Paradoks czarnego kruka">
Paradoks czarnego kruka

Paradoks czarnego kruka, znany także jako paradoks Hempla, to paradoks pokazujący pewną niekonsekwencję w procesie poznawczym.
Za każdym razem kiedy widzimy, że pewne twierdzenie zachodzi, nasze poczucie, że jest ono prawdziwe, zwiększa się. Czyli np. jeśli twierdzenie to brzmi „wszystkie kruki są czarne”, widzimy jakiegoś kruka – i okazuje się on rzeczywiście czarny – nasza wiara w to twierdzenie wzrasta.
Lecz twierdzenie to, na mocy prawa kontrapozycji, jest równoważne twierdzeniu „wszystko, co nie jest czarne, nie jest krukiem”. Czyli jeśli widzimy np. szarego słonia, który jednocześnie nie jest krukiem, nasza wiara w to, że wszystkie kruki są czarne, również powinna wzrosnąć, co może być uznane za wniosek bardzo nieintuicyjny.
Paradoks czarnego kruka pokazuje, że pewne automatyzmy poznawcze nie przestrzegają praw logiki formalnej.

</doc>
<doc id="35594" url="https://pl.wikipedia.org/wiki?curid=35594" title="Dietrich Buxtehude">
Dietrich Buxtehude

Dietrich Buxtehude (ur. ok. 1637 prawdopodobnie w Oldesloe (Szlezwik-Holsztyn), zm. 9 maja 1707 w Lubece) – duński lub niemiecki kompozytor i organista okresu baroku.
Życiorys.
Buxtehude urodził się w rodzinie organisty i nauczyciela. Niedługo po narodzinach Dietricha ojciec został organistą w Helsingborgu w Szwecji, skąd przeprowadził się do położonego po duńskiej stronie Sundu Helsingøru, by grać w tamtejszej katedrze św. Olafa. Ojciec wykształcił muzycznie syna, który powtórzył rodzinny szlak: w latach 1657 albo 1658 do 1660 Dietrich Buxtehude był organistą kościoła Mariackiego w Helsingborgu, a od 1660 do 1688 w kościele pod tym samym wezwaniem w duńskim Helsingørze.
W 1668 Buxtehude objął po zmarłym Franzu Tunderze posadę organisty w kościele Mariackim w Lubece. Tam też poślubił młodszą córkę Tundera, z którą doczekał się pięciorga dzieci. Sporą popularność zyskały zainicjowane przez Buxtehudego i organizowane pięć niedziel w roku koncerty "Abendmusiken", na których prezentowano muzykę religijną poza nabożeństwami.
Dietrich Buxtehude zmarł w 1707. Z pięciorga dzieci przeżyła go tylko jedna córka, którą pojął za żonę, zgodnie z lubeckim zwyczajem, nowy organista kościoła, Johann Christian Schieferdecker.
Twórczość.
Twórczość Buxtehudego (obok Nicolausa Bruhnsa) stanowi szczytowe osiągnięcie północnoniemieckiej szkoły organowej. Styl gry i komponowania utworów zyskał szerszy rozgłos i miał duży wpływ m.in. na Jana Sebastiana Bacha, który w 1705 przybył do Lubeki, by posłuchać Buxtehudego, a oczarowany został dłużej, niż planowano. Dwa lata wcześniej (w 1703) muzyka odwiedzili Georg Friedrich Händel i Johann Mattheson.
Dietrich Buxtehude komponował głównie muzykę organową i kościelną muzykę wokalną, co miało związek z jego pracą muzyka kościelnego. Sławę zapewniły mu wśród współczesnych przede wszystkim "Preludia". Katalog twórczości kompozytora, "Buxtehude-Werke-Verzeichnis" (w skrócie BuxWV) obejmuje 275 utworów, w tym:
Dodatek do katalogu ("Anhang") obejmuje 13 utworów, z tego:
Część utworów wymienionych w katalogu zaginęła. Niektóre zachowały się dzięki uczniom Buxtehudego i ich następcom. Komplet osiągalnych utworów wydano w latach 1925-1958 nakładem "Glaubensgemeinde Ugrino".

</doc>
<doc id="35595" url="https://pl.wikipedia.org/wiki?curid=35595" title="Johann Pachelbel">
Johann Pachelbel

Johann Pachelbel (ur. 1 września 1653 w Norymberdze, zm. 3 marca 1706 w Norymberdze) – niemiecki kompozytor, organista i nauczyciel muzyki okresu baroku.
Jego najbardziej znana kompozycja to kanon D-dur na troje skrzypiec i basso continuo.
Pracował w takich miastach jak: Wiedeń, Stuttgart oraz Erfurt, Eisenach i na terenie innych miast Turyngii.
Dzieła organowe:
Na jego cześć nazwano planetoidę (4972) Pachelbel.

</doc>
<doc id="35596" url="https://pl.wikipedia.org/wiki?curid=35596" title="Historia Saskatchewanu">
Historia Saskatchewanu

Historia Saskatchewanu – obejmuje historię dzisiejszej prowincji Saskatchewan w Kanadzie.
Wczesny okres.
Tereny dzisiejszej prowincji Saskatchewan zamieszkiwały liczne plemiona Indiańskie zgrupowane w trzech dominujących grupach: Atabaskowie i Algonkinowie w północnej i środkowej części oraz Siuksowie w południowej. Pierwszym Europejczykiem, który dotarł w tamte rejony był podróżnik i handlarz Henry Kelsey, który odbył podróż w górę rzeki Saskatchewan w 1690 roku. Począwszy od drugiej połowy XVIII w. do Saskatchewan zaczęły docierać wpływy Kompanii zatoki Hudsona i jej konkurentki Kompanii Północno-Zachodniej. Pierwszym stałym osiedlem na tym terenie był Cumberland House założony przez Kompanię Zatoki Hudsona.
Obszary Saskatchewan w Konfederacji Kanady.
Saskatchewan wszedł do konfederacji jako część Terytoriów Północno-Zachodnich i obejmowały dystrykt Saskatchewan oraz część dystryktu Athabaska. Obszary przyszłej prowincji stały się przedmiotem traktatów indiańskich, w wyniku których zostały one zajęte przez Rząd Federalny Kanady jako ziemie koronne, "crown land". W chwili ukończenia Kolei Transkanadyjskiej tereny te, podzielone na znacznych rozmiarów działki ziemskie, tzw. "homesteads", były przekazywane na własność osadnikom. Szeroko rozpropagowana w całej Europie akcja osadnicza przyciągnęła dziesiątki tysięcy kolonistów poszukujących ziemi i dobrobytu. W 1867 cała ludność terytoriów wynosiła 17 tysięcy osób, z czego ponad 16 tysięcy stanowili Indianie i Metysi. W 1901 populacja osiągnęła 67 tysięcy, a w 1901 159 tysięcy. Przybyszami byli obok Irlandczyków i Brytyjczyków także obywatele Niemiec, Rosji i Austro-Węgier, w typ duże grupy Polaków. Obok osadnictwa rolniczego zaczęły także powstawać miasta. Do największych ośrodków miejskich w początkach XX w. należały Calgary, Red Deer, Regina, Edmonton i Prince Albert.
Pojawienie się w początkach lat osiemdziesiątych geodetów wytyczających działki pod kolonizację zaniepokoiło zamieszkujących w Saskatchewan, w okolicach Batoche, Metysów. Pamiętający jeszcze łatwe zwycięstwo rebelii nad Rzeką Czerwoną Metysi wywołali bunt zwany rebelią północno-zachodnią. Tym Razem jednak rząd federalny był dobrze przygotowany do zaistniałej sytuacji. Rebelia została stłumiona, a jej przywódca Louis Riel ujęty i stracony.
Powstanie prowincji Saskatchewan.
W wyniku uchwalenia przez Parlament Kanady Ustawy o ziemiach państwowych w 1872 rozpoczął się masowy napływ osadników na żyzne tereny preriowe.
W początkowych latach XX w. ludność południowej części Terytoriów, w której osiadali niemal wszyscy nowo przybyli emigranci, osiągnęła wielkość usprawiedliwiającą utworzenie nowej prowincji z wszystkimi demokratycznymi instytucjami, takimi jak w pełni wybieralne zgromadzenie legislacyjne, rząd przedstawicielski i samorządy terytorialne. Początkowo planowano utworzenie jednej potężnej prowincji obejmującej tereny pomiędzy Manitobą, a Kolumbią Brytyjską. Ostatecznie ze względu na przewidywany dalszy napływ osadników i przyszłe problemy z administrowaniem tak olbrzymim obszarem, zdecydowano się na utworzenie dwóch oddzielnych prowincji – Alberty i Saskatchewanu. Powołanie ich nastąpiło dwoma niemal jednobrzmiącymi ustawami – Ustawa o Saskatchewanie ("Saskatchewan Act") i Ustawa o Albercie ("Alberta Act") z 1905. Obie ustawy odbierały nowym prowincjom kontrolę nad ziemiami koronnymi, a co za tym idzie zasobami naturalnymi, oraz polityką emigracyjną. Motywem takich decyzji była konieczność federalnego nadzoru dalszej akcji osiedleńczej, która po utworzeniu prowincji nabrała jeszcze większej intensywności. Na stolicę nowej prowincji wybrano Reginę. Do najaktywniejszych adwokatów utworzenia nowych prowincji należeli Frederick Haultain, George Bulyea, Charles Fitzpatrick, William Mulock, James Hamilton Ross, Thomas Walter Scott i Clifford Sifton.
Zgodnie z zamierzeniami akcja osiedleńcza zakończyła się olbrzymi sukcesem i już w chwili wybuchu I wojny światowej Kanada stała się światowym potentatem w produkcji rolnej, ciągle przyciągając nowych kolonistów. Lata dwudzieste były okresem olbrzymiej prosperity związanej z wysokim zapotrzebowaniem na produkty żywnościowe i wysokimi ich cenami na światowych rynkach. W latach trzydziestych sytuacja zmieniła się diametralnie. Wielki kryzys i następująca po nim depresja gospodarcza uderzyła w zorientowaną na rolnictwo gospodarkę prowincji. Dopiero lata czterdzieste przyniosły zdecydowaną poprawę sytuacji ekonomicznej.
Saskatchewan stał się bastionem socjaldemokracji w Kanadzie. W ciągu ostatnich sześćdziesięciu lat XX w. socjaldemokraci – najpierw Federacja Wspólnot Spółdzielczych, a od 1961 Nowa Demokratyczna Partia Kanady, sprawowali rządy w sumie przez 44 lata. Dominacja ideologii socjaldemokratycznej spowodowała, że mieszkańcy prowincji posiadają najlepsze ubezpieczenia zdrowotne spośród wszystkich mieszkańców Kanady, ale też i jedną z najwyższych stóp podatkowych.

</doc>
<doc id="35612" url="https://pl.wikipedia.org/wiki?curid=35612" title="Proces starzenia się">
Proces starzenia się

Starzenie się – zmniejszenie zdolności do odpowiedzi na stres środowiskowy, które pojawia się w organizmach wraz z upływem czasu, naturalne i nieodwracalne nagromadzenie się uszkodzeń wewnątrzkomórkowych, przerastające zdolności organizmu do samonaprawy. Starzenie się powoduje utratę równowagi wewnętrznej organizmu, co zwiększa ryzyko wystąpienia chorób. Prowadzi do upośledzenia funkcjonowania komórek, tkanek, narządów i układów, zwiększa podatność na choroby (np. choroby krążenia, Alzheimera, nowotwory), wreszcie prowadzi do śmierci.
Nauka zajmująca się starzeniem to gerontologia. Gerontologii nie należy mylić z geriatrią, która jest nauką o chorobach wieku podeszłego.
Charakterystyczne objawy starzenia:
Wpływ środowiska może znacznie zmienić długość życia większości organizmów. Usunięcie negatywnych czynników z otoczenia oraz zmiany w fizjologii mogą znacznie wydłużyć oczekiwany wiek, w którym dany osobnik umrze ze starości. Przykładem może być wydłużenie życia ludzi w XX wieku oraz eksperymenty dokonane na długowiecznych nicieniach.
Okres starzenia trudno jest precyzyjnie oddzielić od rozwoju z uwagi na zapętlenie i nierozłączność tych procesów.
Biologia starości.
Starość i rozmnażanie.
Starzenie dotyczy organizmów, których geny zapewniają sobie przetrwanie poprzez wytwarzanie potomstwa w procesie zapłodnienia. Kiedy dość organizmów potomnych osiągnie już dojrzałość, to życie rodziców traci znaczenie w procesie replikacji genów.
Jeżeli przetrwanie poszczególnych genów możliwe jest przez oddzielenie się od macierzystego osobnika identycznej genetycznie części organizmu lub podział, to starzenie się nie ma miejsca. Nowe osobniki powstające po podziale są identyczne. Żadnego z nich nie można zakwalifikować jako rodzica ani jako dziecka. Nie da się określić wieku takiego organizmu.
Niewielki procent ziemskich organizmów stanowi wyjątek przeczący sformułowaniom zawartym w dwóch powyższych akapitach.
Wiele organizmów żyjących w naturze podlega tak silnej presji otoczenia, że giną jeszcze przed pojawieniem się oznak starości.
Wpływy środowiskowe kontra geny.
Na proces określonego przez geny starzenia się wpływają często szkodliwe czynniki środowiskowe: np. "starzenie się" skóry w wyniku działania słonecznego promieniowania ultrafioletowego czy "starzenie się" płuc pod wpływem toksyn zawartych w zanieczyszczonym powietrzu lub dymie tytoniowym.
Różne teorie na temat procesu starzenia.
Proces starzenia się jest bardzo złożony. Jego źródła leżą w wielu różnych mechanizmach. Starzenie dotyczy prawdopodobnie wszystkich organizmów wielokomórkowych, choć istnieją organizmy wielokomórkowe u których nie obserwuje się starzenia. Proces jest zależny od działania genów oraz wpływu otoczenia na organizm.
Wszystkie teorie starzenia można podzielić na opierające się na zaprogramowanej śmierci oraz na kumulacji błędów. Teorie zaprogramowanej śmierci zakładają, że czas życia organizmu jest odliczany przez biologiczne zegary. Kiedy zegary odliczą pewną liczbę włącza się proces samobójczej śmierci organizmu. Teorie kumulacji błędów winą za proces starzenia obarczają negatywny wpływ środowiska. Czynniki mutagenne powodują błędy w kopiowaniu genów, które kumulują się dzięki przenoszeniu do kolejnych pokoleń komórek. W pewnym momencie procent błędów przekracza pewien poziom i organizm nie potrafi ich już naprawić, co doprowadza do śmierci.
Teorie ewolucyjne.
Teorie ewolucyjne występują w dwóch postaciach. Ewolucjoniści postulujący teorię doboru grupowego traktują starzenie się jako altruistyczny czyn jednostki. Naukowcy opierający swoje hipotezy na teorii "samolubnego genu" wskazują na starzenie się jako nieuchronny skutek rozmnażania płciowego.
Altruistyczne samobójstwo.
Zgodnie z teorią doboru grupowego podstawową jednostką podlegającą doborowi naturalnemu jest grupa osobników. Jeżeli organizmy nie przemieszczają się zanadto, każdy z osobników może zakładać, że jego sąsiedzi należą do tej samej grupy wewnątrz gatunku. Jeżeli osobnik umrze ze starości, pozostawi zasoby środowiska dla młodszych organizmów, których materiał genetyczny podległ mniejszej liczbie mutacji. Jednocześnie młodzież ma większe szanse na udane wychowanie potomstwa. Wobec tego faktu stary osobnik altruistycznie poświęca się aktywując w sobie geny samobójczej śmierci ze starości. Oczywiście decyzja o samobójstwie nie jest podejmowana świadomie, lecz na poziomie komórkowym. Osobniki działające altruistycznie rozprzestrzeniają się w otoczeniu, bo młodsze osobniki z tą samą cechą mogą wydać więcej potomstwa. Altruistyczna śmierć ze starości staje się powszechna.
Geny porzucają organizm.
Zgodnie z teorią samolubnego genu, podmiotem ewolucji są pojedyncze geny. Geny zawierają plany budowy organizmów, które rozmnażając się tworzą repliki tych genów. Gen zwiększający szanse na swoją replikację jest preferowany przez dobór naturalny. Staje się powszechny w środowisku.
Jeżeli organizm rozmnaża się przez podział lub wegetatywnie, to geny dążą do jak najdłuższego przetrwania każdego jego fragmentu. Wynika to z faktu, że prawie każda komórka takiej istoty żywej może rozpowszechnić geny w środowisku. Organizm potomny jest kawałkiem organizmu rodzicielskiego. Niektóre fragmenty rodzica, które przeszły do potomka, mogą być starsze lub młodsze. Pojęcie wieku dla takich organizmów nie ma większego sensu. W takiej sytuacji zjawisko starości nie występuje, bo dobór naturalny preferuje geny zwiększające przeżycie każdego kawałka swojego organizmu. Geny letalne, powodujące śmierć fragmentu organizmu, zostają wyeliminowane, bo doprowadzają zawsze do obniżenia szansy swojej replikacji.
Kiedy organizm ma w cyklu rozwojowym fazę zapłodnienia, geny dążą tylko do wytworzenia jak największej liczby komórek rozrodczych. U niektórych organizmów dodatkowo dbają też o wychowanie potomstwa do odpowiedniego wieku. Geny organizmów przechodzących fazę zapłodnienia aktywują się w określonym czasie mierzonym od tego momentu, co pozwala na budowę bardzo złożonych organizmów.
Geny letalne aktywujące się w młodym wieku dobór naturalny szybko eliminuje. Dzieje się tak, bo nie pojawiła się jeszcze odpowiednia liczba potomstwa. Jednak wraz z każdym kolejnym wydanym potomkiem presja ewolucyjna na geny letalne spada. Te aktywujące się w wieku podeszłym nie są już tak szybko usuwane przez dobór naturalny. Geny letalne aktywne na starość rozpowszechniają się w środowisku, bo ich posiadacz ma już dzieci, które noszą te geny w sobie. Co więcej, niektóre geny korzystne w młodości na starość stają się letalne, co zwiększa ich szansę przetrwania.
Dla każdego organizmu przechodzącego fazę zapłodnienia pojawia się pewien wiek, kiedy szansa aktywacji genów letalnych gwałtownie rośnie i to staje się biologiczną granicą ich maksymalnego wieku. Nieśmiertelne geny zapewniły już sobie przetrwanie, więc mogą "porzucić" i tak śmiertelny organizm na pastwę środowiska.
Charakter procesu ewolucji powoduje, że z pewnym prawdopodobieństwem może się pojawić organizm zaprzeczający przedstawionej powyżej zasadzie ogólnej.
Starość i modyfikacja DNA.
Ostatnie eksperymenty na nicieniach z gatunku "Caenorhabditis elegans" pokazały, że starzenie po części regulują geny. Dzięki inżynierii genetycznej udało się dwukrotnie wydłużyć średni czas życia tego organizmu. Okazało się, że niektóre mutacje insulinopodobnego czynnika wzrostu w nicieniach, pchłach oraz myszach powodują spowolnienie procesu starzenia.
Starzenie na poziomie komórki.
Kolejnym obszarem badawczym nad problemem zaprogramowanej śmierci stały się telomery. Telomery przez swoją zdolność do skracania się podczas każdego podziału komórki, mogą wpływać na powolne starzenie się całego organizmu.
Wolnorodnikowa teoria starzenia.
Postuluje się, że postępująca niewydolność molekularnych mechanizmów chroniących przed wolnymi rodnikami powstającymi stale w komórkach organizmu może być kolejnym czynnikiem przyspieszającym starzenie. Negatywne działanie wolnych rodników na błony komórkowe może powodować pogarszanie się kondycji komórek.
Wolne rodniki to atomy lub cząsteczki zdolne do samodzielnego istnienia, mające jeden lub więcej niesparowanych elektronów. Dzięki temu rodniki są nietrwałe i bardzo aktywne chemicznie. W organizmach żywych mogą one powstawać w reakcji enzymatycznych lub spontanicznie. Najczęściej występującymi wolnymi rodnikami w organizmach żywych są reaktywne formy tlenu (RFT), czyli:
Równie ważny jest nadtlenek wodoru, reaktywna forma tlenu która nie jest wolnym rodnikiem, ale odgrywa istotną rolę w procesach oksydacyjnych powstawania wolnych rodników. Nadtlenek wodoru powstaje w wyniku redukcji tlenu cząsteczkowego lub w wyniku dysmutacji rodnika ponadtlenkowego przez SOD. Redukowany jest przez katalazę do wody i zwykłego tlenu cząsteczkowego. Czas połowicznego rozpadu jest uzależniony od aktywności katalazy i peroksydazy glutationowej, dlatego jego czas trwania jest na tyle długi, że może przenikać przez błony komórkowe i „wędrować” po całym organizmie.
Prekursorem kaskady reakcji wolnorodnikowych jest anionorodnik ponadtlenkowy, . Powstaje on w wyniku jednoelektronowej redukcji tlenu cząsteczkowego. Jest produktem końcowym lub pośrednim wielu reakcji enzymatycznych. Rodnik hydroksylowy jest najbardziej niebezpieczny dla ludzkiego organizmu.
Głównym źródłem rodników hydroksylowych w organizmie jest reakcja Habera-Weissa o sumarycznym zapisie:
w której etapem generującym rodniki hydroksylowe jest reakcja Fentona:
Żelazo(III) odtwarzane jest w reakcji z anionorodnikiem ponadtlenkowym (pełni więc rolę katalizatora):
Wolnorodnikowa teoria starzenia się opiera się na sprawności reakcji łańcucha oddechowego. Z wiekiem jego sprawność jest coraz niższa, czego skutkiem jest wzmożona produkcja anionorodników ponadtlenkowych , które same inicjują łańcuch reakcji wolnorodnikowych lub z których to powstają rodniki hydroksylowe. W wyniku reakcji wolnorodnikowych RFT ze związkami organicznymi powstają związki chemiczne o nieznanej strukturze i własnościach biochemicznych, które mogą być przyczyną powstania wielu patologii.
Stany chorobowe, w których etiologii lub przebiegu udokumentowano uczestnictwo RFT:
Teorie związane z systemem odporności.
Niektórzy badacze uważają, że mechanizm starzenia został wbudowany w żywe organizmy, aby chronić je przed rakiem. W zmianach nowotworowych pierwszym stadium rakowacenia jest przełamanie przez komórki górnej blokady ilości podziałów. Komórki rakowe są wieczne, gdyby tylko organizm nie zmarł, mogłyby się dzielić w nieskończoność.
Dodatkowe informacje.
Przedwczesna śmierć owcy Dolly na skutek przedwczesnego starzenia może rzucić nowe światło na związek starości oraz klonowania kręgowców.
Istnieje bardzo rzadki zespół zaburzeń genetycznych nazywany progerią. Powoduje ona gwałtowny proces starzenia, który rozpoczyna się już w dzieciństwie. Osoby chorujące na progerię dożywają zwykle zaledwie kilkunastu lat i umierają z powodu powikłań miażdżycowych. W numerze Nature z maja 2003 roku opisano prawdopodobne przyczyny progerii Hutchinsona-Gilforda: jest to dziedzicząca się w sposób autosomalny dominujący, mutacja w położonym na chromosomie 1 genie LMNA kodującym laminę A - białko stabilizujące błonę otaczającą jądro komórkowe. Mutacja ta powoduje zaburzenia w strukturze i funkcjach jądra komórkowego.
Psychologia starości.
Zagadnieniem tym zajmuje się psychogeriatria − dziedzina badająca zjawiska psychiczne i biologiczne, zaczynające się po 50. roku życia, a występujące głównie u osób w wieku senioralnym. Specyficzne dla starości zjawiska biopsychiczne to zmniejszenie elastyczności struktur poznawczych i adaptacji, możliwości kontaktowania się z otoczeniem, wzrost poczucia izolacji społecznej, a także nawarstwione kryzysy psychiczne − utrata partnera życiowego, syndrom opuszczonego gniazda, lęk przed przyszłością, negatywny bilans życia. Zacierają się granice między normą i patologią, będące wyrazem zmienionego rozumienia rzeczywistości, co implikuje liczne objawy psychopatologiczne.
Psychologia starości stawia przed sobą następujące zadania:
Starość i społeczeństwo.
Demografia.
W większości współczesnych społeczeństw obserwuje się ich starzenie. Liczba narodzin
maleje i proporcjonalny udział ludzi starych, poza okresem produktywności rośnie. Powoduje to problemy
finansowe systemów emerytalno-rentowych.
Cywilizacja.
Badania aktów zgonów w USA wykazały, że istnieje szereg czynników powodujących przedwczesne starzenie się oraz doprowadzających do śmierci Amerykanów:
Szybki rozwój cywilizacji powoduje pojawienie się czynników wydłużających średnią długość życia całej populacji. Jednak osoby podatne na otyłość lub łatwo ulegające nałogom stają się ofiarami rozwoju. Ich średnia długość życia staje się krótsza niż dla reszty społeczeństwa.

</doc>
<doc id="35619" url="https://pl.wikipedia.org/wiki?curid=35619" title="NP">
NP



</doc>
<doc id="35621" url="https://pl.wikipedia.org/wiki?curid=35621" title="Francesco Forgione">
Francesco Forgione



</doc>
<doc id="35626" url="https://pl.wikipedia.org/wiki?curid=35626" title="Rada Nieustająca">
Rada Nieustająca

Rada Nieustająca () – najwyższy organ władzy rządowo-administracyjnej w I Rzeczypospolitej powołany pod wpływem Katarzyny II przez Sejm Rozbiorowy w 1775. Utworzona według projektu ambasadora rosyjskiego Ottona Magnusa von Stackelberga na wzór kontrolowanej przez Rosjan szwedzkiej Rady Państwa. Rada Nieustająca zastępowała instytucję senatorów rezydentów, ograniczała władzę króla i magnaterii, stając się organem o nowocześniejszym, rządowym charakterze. Przyczyniając się do umocnienia administracji i rozwoju gospodarczego kraju. Była jednak znienawidzona jako narzędzie i domena wpływów rosyjskich, i nazywana "Zdradą Nieustającą".
Swą rolę najwyższej instancji administracyjnej I Rzeczypospolitej pełniła w latach 1776–1788 i 1793-1795. Jej pozycję próbował podważyć sejm 1778 roku, jednak starania te udaremnił ambasador rosyjski Stackelberg, odwołując się do gwarancji rosyjskich ustroju Rzeczypospolitej. Radę Nieustającą zniósł Sejm Czteroletni. Po klęsce wojny z Rosją w 1792 roku, w wyniku uchwał sejmu grodzieńskiego została przywrócona w lekko zmienionym kształcie. Funkcjonowała do upadku państwa.
Powstanie Rady Nieustającej było realizacją postulatu podziału władzy w Rzeczypospolitej i utworzenia rządu, który zgłaszali pisarze polityczni doby Oświecenia w Polsce, m.in. Stanisław Dunin Karwicki, Stanisław Leszczyński, Stanisław Konarski, Stanisław Poniatowski, Andrzej Hieronim Zamoyski.
Skład Rady.
Kadencja trwała 4 lata, jednak w celu zachowania ciągłości prac zmiana nie była dokonywana równocześnie pośród wszystkich członków Rady – co dwa lata wymieniano 2/3 składu, 1/3 składu (z zachowaniem wszystkich parytetów) pozostawała na swoich stanowiskach. Spośród przedstawicieli izby poselskiej wybierano marszałka Rady Nieustającej, który mógł nawet królowi odebrać jej przewodnictwo.
W rzeczywistości większość członków była rosyjskimi płatnymi agentami, pobierającymi stałą pensję z rosyjskiej ambasady. Jej pracom nieformalnie przewodniczył ambasador rosyjski Otto Magnus von Stackelberg, który czuwał nad nienaruszalnością traktatu gwarancyjnego z 1768, potwierdzonego w 1775 i w 1793 (prawa kardynalne i "Materiae Status") który "de iure" zamienił Rzeczpospolitą w rosyjski protektorat.
Podział kompetencji.
Rada dzieliła się na 5 departamentów (złożonych z 4 do 8 członków):
Kontrola działalności Rady.
Rada Nieustająca, jej departamenty oraz komisje wielkie i Komisja Edukacji Narodowej podlegały kontroli sejmowej. Powoływane przez Sejm deputacje sejmowe miały zadanie sprawdzenia ich rachunków i budżetu, po czym składały przed Sejmem sprawozdanie. Sejm natomiast mógł na podstawie sprawozdań pociągnąć przedstawicieli tych organów administracji do odpowiedzialności karnej przed Sądem Sejmowym.
Reformą z roku 1776 nadano Radzie prawo tłumaczenia ustaw wątpliwych, pozwalając Sejmowi uchylać lub zatwierdzać takie rezolucje zwykłą większością głosów (Sejm skorzystał z tego uchylając kilka rezolucji Rady w 1778, 1780 i 1784). Rezolucje Rady wydano drukiem w trzech tomach, w układzie alfabetycznym.
Konsekwencje utworzenia Rady.
Powstanie Rady Nieustającej było pierwszą próbą utworzenia w Rzeczypospolitej, odpowiedzialnej przed Sejmem nadrzędnej magistratury rządowej, nadzorującej prace poszczególnych organów władzy.
Jej utworzenie niewątpliwie przyczyniło się do gospodarczego rozwoju Polski i poprawiło funkcjonowanie wymiaru sprawiedliwości przy jednoczesnym wzmocnieniu władzy centralnej. Zlikwidowana w 1789 r. przez Sejm Czteroletni, restytuowana w roku 1793 przez sejm grodzieński (II Sejm rozbiorowy) zakończyła działalność w 1794 roku.
Z momentem powołania Rady król utracił:

</doc>
<doc id="35627" url="https://pl.wikipedia.org/wiki?curid=35627" title="Antoni Tyzenhaus">
Antoni Tyzenhaus



</doc>
<doc id="35631" url="https://pl.wikipedia.org/wiki?curid=35631" title="Poitiers">
Poitiers

Poitiers – miejscowość i gmina we Francji, prefektura departamentu Vienne, położona nad dopływem Loary, rzeką Clain. Miasto jest historyczną stolicą krainy Poitou.
Według danych na rok 1999 gminę zamieszkiwały 83 400 osób, a gęstość zaludnienia wynosiła 1874 osób/km² (wśród 1467 gmin dawnego regionu Poitou-Charentes Poitiers plasuje się na 1. miejscu pod względem liczby ludności, natomiast pod względem powierzchni na miejscu 65.).
W mieście znajduje się stacja kolejowa Gare de Poitiers.
Historia.
Miasto jest historyczną stolicą Poitou.
Miejsce trzech wielkich bitew:
Nauka i kultura.
Poitiers jest ważnym ośrodkiem kulturalno-naukowym. Znajdują się tu:

</doc>
<doc id="35632" url="https://pl.wikipedia.org/wiki?curid=35632" title="Prusy Książęce">
Prusy Książęce

Prusy Książęce, oficjalnie Księstwo w Prusach, potocznie Księstwo Pruskie () – państwo utworzone po sekularyzacji państwa zakonu krzyżackiego w Prusach, na podstawie traktatu krakowskiego z 1525 r., zawartego między Zygmuntem I Starym a jego siostrzeńcem Albrechtem Hohenzollernem. Do roku 1657 pozostawały lennem Królestwa Polskiego.
Historia.
Albrecht Hohenzollern był ostatnim z rezydujących w Prusach wielkich mistrzów krzyżackich. Po przejściu na luteranizm i złożeniu hołdu królowi Polski, stał się pierwszym świeckim księciem Prus.
Stolicą państwa był Królewiec, a przyjęty przez księcia podział administracyjny obejmował trzy duże okręgi: królewiecki, natangijski i oberlandzki.
Państwo powstało jako wasalne wobec Królestwa Polskiego.
Od 1618 r. w unii personalnej z Elektoratem Brandenburgii, za zgodą Zygmunta III Wazy (zobacz: Brandenburgia-Prusy).
W związku z niejednoznaczną polityką jaką prowadził Jerzy Wilhelm Hohenzollern w 1635 r. namiestnictwo królewskie nad Prusami Książęcymi zostało przejęte przez Polskę w osobie Jerzego Ossolińskiego. Rozejm w Sztumskiej Wsi przywrócił jednak władzę Hohenzollernom.
Potop szwedzki uczynił z Prus Książęcych lenno szwedzkie w 1656 roku, na podstawie traktatu w Królewcu.
W 1657 roku, za panowania Jana II Kazimierza, na podstawie traktatów w Welawie i Bydgoszczy, Prusy uzyskały niezależność od Rzeczypospolitej. W zamian Brandenburgia porzuciła sojusz ze Szwecją w czasie potopu szwedzkiego.
Jan III Sobieski planował odzyskać Prusy w sojuszu ze Szwecją na podstawie traktatu w Jaworowie.
W 1701 r. wraz z Brandenburgią utworzyły Królestwo Prus. Prowincja ta, po 1772 roku utworzyła wraz z Warmią, ale bez Kwidzyna, prowincję Prusy Wschodnie.

</doc>
<doc id="35633" url="https://pl.wikipedia.org/wiki?curid=35633" title="Hugo Grocjusz">
Hugo Grocjusz

Hugo Grocjusz, Hugo Grotius, Huig de Groot (ur. 10 kwietnia 1583 w Delfcie, zm. 28 sierpnia 1645 w Rostocku) – holenderski prawnik, filozof i dyplomata, zwany „ojcem” prawa międzynarodowego.
Życiorys.
Hugo Grocjusz urodził się w Delfcie w czasie wojny osiemdziesięcioletniej. Był pierwszym dzieckiem Jana de Groot i Adeli von Overschie. Jego ojciec był człowiekiem wykształconym, studiował w uniwersytecie w Lejdzie. 
Hugo Grocjusz był cudownym dzieckiem. Nauczył się czytać w wieku dwóch lat, mając 11 lat wstąpił na uniwersytet w Lejdzie, zaś doktorat z prawa uzyskał w 1598, gdy miał lat piętnaście. 
W 1601 został historykiem Stanów Holenderskich, a w 1613 radnym miasta Rotterdam.
W 1618 został aresztowany za działalność wymierzoną przeciwko księciu Maurycemu Orańskiemu i skazany rok później na dożywotnie więzienie. W 1620 zdołał jednak uciec do Antwerpii.
Potem udał się do Paryża, gdzie przez dziesięć lat był doradcą dworu francuskiego przy boku króla Szwecji. Od 1634 aż do śmierci był szwedzkim ambasadorem w Paryżu.
Poglądy.
Podzielił prawo na prawo stanowione ("ius civile") oraz prawo natury ("ius naturale"). Prawo stanowione jest wyborem historii, zależnym od przemian politycznych i historycznych, samo więc ulega zmianom. Natomiast prawo natury wypływa z trwałej natury ludzkiej, dlatego jest niezmienne i może być badane jedynie drogą badania społecznej natury człowieka.
Aby zrozumieć w pełni prawa natury trzeba, według Grocjusza, przeanalizować naturę ludzką, która ma dualny charakter. Po pierwsze człowiek jest istotą biologiczną, rządzącą się instynktem samozachowawczym (pierwotne prawo natury). Po drugie jest istotą społeczną posiadającą "appetitus societatis" (instynkt społeczny, potrzeba kontaktów międzyludzkich). Istnieją więc normy pozwalające mu egzystować w relacjach z innymi ludźmi (wtórne prawo natury).
Najważniejsze prawa natury według Grocjusza:
Grocjusz uważał, że prawo naturalne obowiązuje nawet wtedy, gdyby Boga nie było lub gdyby nie interesował się on sprawami ziemskimi.
Prawo natury działa niezależnie od ludzi i jest dziedzictwem całej natury. Nawet Bóg nie może go zmienić: „Jak nie może sprawić, by dwa dodać dwa nie równało się cztery”. Dokonać mógłby tego jedynie poprzez zmianę natury ludzkiej. Musiałby więc sprawić, by ludzie przestali być ludźmi.
Z tymi twierdzeniami wiąże się teologiczny pogląd arminianizmu.
Za źródło prawa międzynarodowego ("ius gentium" czyli prawa narodów) Grocjusz uznał zwyczaj i praktykę, wypływające z prawa natury oraz umowy. Prawo międzynarodowe powinno się, jego zdaniem, opierać na zasadach racjonalizmu i humanizmu. Był ojcem nauki prawa międzynarodowego publicznego.
Grocjusz stworzył także własną koncepcję umowy społecznej. Według niego, ludzie mając przyrodzone skłonności towarzyskie, dla zaspokojenia ich i zabezpieczenia swych interesów tworzą na drodze umowy związek państwowy, który jako odpowiadający naturze ludzkiej jest przedmiotem prawa natury. Dla Grocjusza wola jest determinantą obowiązywania prawa, co pojawia się w innej formie także w późniejszych koncepcjach prawa natury o zmiennej treści.
Najbardziej znaną pracą Grocjusza jest "O prawie wojny i pokoju" (1625, "De iure belli ac pacis"), w której zawarł swoje rozważania o prawie. Warto również odnotować wcześniejszą jego pracę – "Mare liberum" (pełny tytuł po polsku: "Wolność mórz, czyli dysertacja o prawie, jakie przysługuje Holendrom do handlu z Indiami"), wydaną w 1609. W pracy tej Grocjusz, powołując się na prawo natury, postawił trzy tezy:

</doc>
<doc id="35640" url="https://pl.wikipedia.org/wiki?curid=35640" title="Problem replikacji końca">
Problem replikacji końca

Problem replikacji końca – zjawisko skracania normalnego chromosomu podczas duplikacji. Zjawisko to zaobserwował James Watson. 
Podczas replikacji DNA nić DNA jest kopiowana tylko w jednym kierunku – polimeraza DNA przesuwa się od końca 3′ do końca 5′, budując nową nić od 5' do 3'. Dlatego jedna nić jest syntezowana w sposób ciągły, a druga częściami (tzw. fragmenty Okazaki). W procesie replikacji do pojedynczej nici w kilku miejscach przyczepiają się RNA starterowe. Polimeraza DNA rozpoczyna budowanie nowej nici, dobudowując ją do startera. Polimeraza kopiuje starą nić, przesuwając się wzdłuż niej, podczas gdy miejsca przyczepu starterów oddzielają zreplikowane fragmenty Okazaki). Startery są następnie degradowane i zastępowane nicią DNA. Przy każdej replikacji miejsce przyczepu startera najbliższego telomerowi nie może zostać skopiowane, gdyż polimeraza nie może się cofać. W efekcie replikacji towarzyszyć powinno skracanie chromosomu, w wyniku skracania nici potomnych. Zjawisko to jest podejrzewane o bycie jedną z przyczyn starzenia się.

</doc>
<doc id="35645" url="https://pl.wikipedia.org/wiki?curid=35645" title="Hiszpańska wojna domowa">
Hiszpańska wojna domowa

Hiszpańska wojna domowa () – wojna domowa pomiędzy rządem Republiki Hiszpańskiej, wyłonionym przez koalicję Frontu Ludowego i wspierającymi go siłami (liberałami, republikanami, socjalistami, Baskami, Katalończykami, komunistami i anarchistami) a prawicową opozycją (nacjonalistami, faszystami, monarchistami i konserwatystami), która toczyła się w Hiszpanii w latach 1936–1939. Traktowana przez mocarstwa europejskie jak poligon do testowania nowych rodzajów broni w warunkach bojowych.
Mimo iż była to wojna domowa, jej kontekst jest znacznie szerszy. Konflikt ten bywa uważany za preludium II wojny światowej. Obie strony wojny miały bowiem wsparcie z zagranicy, przy czym nacjonalistów wspierały bezpośrednio oddziały wojskowe przysłane przez faszystowskie Włochy i nazistowskie Niemcy, siły rządowe mogły natomiast liczyć na zagranicznych ochotników (w tym Brygad Międzynarodowych, zorganizowanych przez Komintern) oraz Brazylii, Francji, ZSRR i Meksyku.
W marcu 1939 wojna domowa zakończyła się zwycięstwem nacjonalistów. Na miejsce Republiki nacjonaliści utworzyli autorytarne, niedemokratyczne Państwo Hiszpańskie, przez część historyków i socjologów określane jako faszystowskie lub zbliżające się do totalitaryzmu. W wyniku wojny zginęło około 500 tysięcy osób, a około 300 tysięcy osób wyemigrowało.
Po zakończeniu działań wojennych w 1939 roku w Hiszpanii działał zbrojny antyfrankistowski ruch oporu, a od 1959 roku także ETA – terrorystyczna organizacja baskijskich nacjonalistów.
Tło historyczne wybuchu wojny domowej.
Pod koniec XIX wieku potężne wpływy w Hiszpanii zdobyli właściciele dużych majątków zwanych latyfundiami. Latyfundyści skutecznie zoligarchizowali społeczeństwo hiszpańskie, a w 1868 roku doprowadzili do abdykacji królowej Izabeli II Hiszpańskiej z rodu Burbonów. W 1873 roku została ogłoszona krótkotrwała Pierwsza Republika Hiszpańska. Rok później doszło jednak do restauracji monarchii. W opozycji do monarchii znaleźli się anarchiści i karliści. Szczególnym przeciwnikiem monarchii był Alejandro Lerroux będący liderem Radykalnej Partii Republikańskiej, która zdobyła szczególne poparcie w Katalonii, gdzie powszechne ubóstwo wpłynęło na szerokie poparcie dla opozycyjnych ruchów republikańskich. Niechęć Katalończyków do rządu monarchii doprowadziła w 1909 roku do tzw. tragicznego tygodnia, czyli zbrojnego powstania popartego przez anarchistów, socjalistów i republikanów, w ostatnim tygodniu lipca 1909 roku. Starcia z armią zostały sprowokowane ogłoszeniem przez premiera Antonio Maura poboru rezerwistów, którzy mieli być wysłani do Maroka będącego kolonią w celu wsparcia armii hiszpańskiej podczas wojny z Berberami. W trakcie I wojny światowej Hiszpania pozostała neutralna, co umożliwiło zjednoczenie się klasy robotniczej, przemysłowej i wojska w nadziei na usunięcie rządu centralnego, w którym kwitła wówczas korupcja. Nie udało się to jednak, a obawy przed pojawianiem się w Hiszpanii komunizmu doprowadziły do wojskowego przewrotu z 1923 roku, w wyniku którego władzę objął Miguel Primo de Rivera, który ustanowił w kraju juntę wojskową. Władzę w imieniu de Rivery sprawowała Hiszpańska Unia Patriotyczna.
Junta de Rivery okazała się stosunkowo liberalna i w rezultacie została poparta przez szereg partii lewicowych w tym partię socjalistyczną (PSOE). Wsparcie dla junty stopniowo topniało, a poparcie dla niego wycofały również dotychczas go popierające związki zawodowe i centrolewica. Wzrosła również inflacja, co doprowadziło do problemów gospodarczych. Przywódca zrezygnował z urzędu w styczniu 1930 roku i został zastąpiony przez generała Dámaso Berenguera, a następnie admirała Juana Bautista Aznar-Cabañasa. Kolejni przywódcy wojskowi rządzili za pomocą dekretów. Ze względu na niewielkie poparcie dla monarchii, król Alfons XIII Burbon ustąpił ze stanowiska i ustanowił w kraju system republikański. W kwietniu 1931 roku odbyły się wybory samorządowe, które wygrali socjaliści i liberalni republikanie. Zwycięstwo sił republikańskich doprowadziło do ucieczki Alfonsa XIII z kraju i dymisji junty Aznara. Jednocześnie ustanowiona została Druga Republika Hiszpańska.
II Republika.
W miejsce monarchy władzę objął prezydent Niceto Alcalá-Zamora z Partii Liberalnej, który prowadził politykę reform, obejmujących politykę rolną, sekularyzację państwa (prawo do rozwodów), wprowadził prawo wyborcze dla kobiet oraz nadał autonomię Katalonii i Baskonii. Republika zyskała szerokie poparcie większości społeczeństwa. Reformy nie podobały się radykalnej prawicy, która domagała się powrotu do monarchii i zaprzestania demokratyzacji kraju. Odpowiedzią prawicy na reformy był nieudany zamach stanu generała José Sanjurjo w 1932 roku. Zmiany w kraju torpedował Kościół katolicki, w którym dominowały postawy ultramontańskie. Kościół ten posiadał największe połacie gruntów rolnych oraz sprawował władzę nad licznymi instytucjami, począwszy od "Banco Espiritu Santo" po tramwaje. Pomimo prób torpedowania reform, poparcie dla ugrupowań republikańskich wciąż rosło, w wyborach z czerwca 1931 roku zdecydowaną większość zdobyli republikanie i socjaliści. W tym samym roku wprowadzono nową liberalną, reformistyczną i demokratyczną konstytucję, która rozpoczęła proces sekularyzacji państwa, przez co została ona potępiona przez zagorzałych katolickich konserwatystów. Na względną stabilizację tego okresu nie wpłynął nawet wielki kryzys – rząd wykorzystał ten okres do wdrożenia reformy wprowadzającej m.in. ośmiogodzinny dzień pracy i udzielił szerokiego wsparcia materialnego wiejskiej części Hiszpanii.
Stopniowe reformy nie podobały się radykalnej Iberyjskiej Federacji Anarchistycznej (CNT) która prowadziła strajki, które często były z polecenia centrolewicowego rządu tłumione przez policję i Gwardię Cywilną. Równocześnie pojawiły się w Hiszpanii pierwsze grupy polityczne, których profilem politycznym był faszyzm. W październiku 1931 roku premierem rządu mniejszościowego został republikanin Manuel Azaña. Wybory parlamentarne w Hiszpanii w 1933 roku w nieznaczny sposób wygrała koalicja Hiszpańska Konfederacja Prawicy Autonomicznej (CEDA), jednak koalicję rządową utworzyły mające zdecydowaną większość ugrupowania centrum i centrolewicy. Wysoki wynik prawicy był dla rządu o tyle niebezpieczny, iż Konfederacja wprost deklarowała chęć zniesienia ustroju republikańskiego i budowy w jego miejscu totalitarnego.
Rok później odbyła się rewolucja w Asturii 1934, która spowodowana była sprzeciwem wobec wejścia prawicy z CEDA do rządu centrolewicy na czele z Alejandro Lerrouxem. Już wcześniej doszło do radykalizacji grup politycznych, szczególnie tych prawicowych. Rok przed wydarzeniami z Asturii powstała "Falange Española" (została założona przez José Antonia Prima de Riverę), która wkrótce 1934 połączyła się z inną niewielką radykalną partią Junty Ofensywy Narodowo-Syndykalistycznej, założoną w 1931 roku przez Ramiro Ledesma Ramosa, i przyjęła jej program – opowiadała się za stosowaniem przemocy jako narzędzia walki politycznej i jawnie okazywała sympatię dla Mussoliniego i Hitlera, a nawet ZSRR (ze względu na totalitaryzm, który promował). Radykalne poglądy grupy sprawiły, że była ona finansowana przez rząd Włoch. Bojówki Falangi ścierały się z organizacjami lewicy i organizowały ataki na społeczność żydowską.
Wybory z 1936.
16 lutego 1936 odbyła się w Hiszpanii pierwsza tura wyborów (druga tura odbyła się 1 marca), w których Front Ludowy (koalicja wyborcza – socjaliści, komuniści, republikanie) zdobył większość, z poparciem 34,3% przy 71,4% frekwencji. Nowy rząd postanowił prowadzić politykę reform. Głównymi postulatami Frontu była amnestia dla więźniów politycznych, ulga podatkowa dla prowincji, intensyfikacja kredytów rolnych, przyspieszenie reformy rolnictwa, przegląd eksmisji i prawa społecznego oraz rozwój robót publicznych. Naczelnym celem powstania Frontu był jednak sprzeciw wobec polityki prawicy, która od 1933 stała się bardziej radykalna i brnęła w kierunku faszyzmu i totalitaryzmu. Głównym rywalem Frontu była prawicowa partia CEDA.
Na skutek – obowiązującej wówczas w Hiszpanii – skomplikowanej procedury wyborczej, liczba głosów, a szczególnie proporcjonalny podział miejsc w Kortezach, budził kontrowersje. Ostatecznie po drugiej turze wyborów Front Ludowy uzyskał 278 miejsc w parlamencie, partie centrowe (w czasie wojny domowej część z nich poparła rząd republikański, część nacjonalistów) 55 miejsc, prawica 194 miejsca. Trzy miejsca nie zostały obsadzone. Powołany przez większość parlamentarną rząd rozpoczął funkcjonowanie 10 maja. W skład rządu weszli niemal wyłącznie umiarkowani działacze Lewicy Republikańskiej ("Izquierda Republicana" – IR) Manuela Azañi. Ministrem spraw wewnętrznych był co prawda liberał, ale socjaliści i komuniści kontrolowali policję i żandarmerię republikańską.
Walki między radykałami.
Już następnego dnia po wyborach lewicowi rewolucjoniści zaczęli rozbijać więzienia i uwalniać swoich współtowarzyszy. Również skrajna prawica zaczęła stosować terror w stosunku do swoich przeciwników politycznych, akty przemocy doprowadziły do starć między anarchistami i falangistami. 13 kwietnia działacze prawicowej Falangi zabili sędziego Manuela Pedragala, który skazał na 30 lat więzienia działacza Falangi oskarżonego o zabójstwo sprzedawcy gazet socjalistycznych. To wydarzenie przyjmuje się za początek cyklu „zemst” ze strony organizacji lewicowych i prawicowych. W niektórych regionach działały ultrakatolickie bojówki nazywane "Requetes". W okresie do wybuchu wojny domowej w atakach z przyczyn politycznych zginęło 330 osób, a 1511 zostało rannych. Podczas ostatniego przed wakacyjną przerwą posiedzenia parlamentu 16 czerwca liderzy prawicowej opozycji parlamentarnej, monarchista Calvo Sotelo i Gil Robles (CEDA), gwałtownie zaatakowali rząd republikański, zarzucając mu niepanowanie nad sytuacją w kraju. Gil Robles odczytał listę: 160 spalonych kościołów, 269 (głównie) politycznych morderstw, 1287 napadów, 69 zniszczonych lokali partii politycznych, 113 „strajków generalnych”, 228 „strajków częściowych”, 10 splądrowanych redakcji gazet. W konkluzji stwierdził: "Kraj może istnieć jako monarchia, czy republika, w systemie prezydenckim czy parlamentarnym, w komunizmie lub faszyzmie, lecz nie może istnieć w anarchii". Domagali się zaprowadzenia porządku. Według rządu za sytuację odpowiedzialna była prawica, która uciekała się do przemocy na ulicach. Jak się później okazało, było to ostatnie posiedzenie parlamentu przed wybuchem wojny domowej.
6 lipca został aresztowany przywódca Falangi José Antonio Primo de Rivera, którego później skazano na śmierć. Było to związane z oskarżeniami o zamachy terrorystyczne dokonywane przez członków jego ugrupowania. 12 lipca José Castillo, porucznik i członek Partii Socjalistycznej, został zamordowany przez bojówkę Falangi w Madrycie. Dzień później, w nocy z 12 na 13 lipca, przywódca monarchistów Calvo Sotelo został uprowadzony i zamordowany strzałem w tył głowy przez grupę policjantów Gwardii Szturmowej i cywilnych bojówkarzy, którymi dowodził kapitan Gwardii Cywilnej ("Guardia Civil") Fernando Condés, przy braku reakcji przydzielonej ochrony policyjnej. Szef opozycji parlamentarnej Gil Robles, nieobecny w domu, uniknął równoległego skrytobójstwa. Następnego dnia Gil Robles oskarżył publicznie rząd o inspirowanie zabójstwa. Zabójstwo lidera prawicowej opozycji było iskrą przyśpieszającą wybuch buntu żołnierzy z garnizonu hiszpańskiego w Melilli i trzyletniej wojny domowej. Na czele powstania stanęli gen. dywizji Francisco Franco – komendant wojskowy Wysp Kanaryjskich, gen. Emilio Mola – dowódca brygady w Nawarze i przebywający na emigracji w Portugalii po nieudanej próbie zamachu stanu w 1932 gen. José Sanjurjo. To wydarzenie miało także znaczenie propagandowe dla strony nacjonalistycznej. Zamordowanie przez służby mundurowe Calvo Sotelo zmieniło nastawienie wielu ludzi do ugrupowań nacjonalistycznych.
Wojskowy przewrót.
W połowie lipca 1936 gen. Mola rozesłał zaszyfrowany telegram do zaufanych oficerów (spiskowców), w którym zawarł zasadniczy plan rebelii. W protektoracie marokańskim Legia Cudzoziemska i Regulares, wchodzący w skład tzw. „Armii Afrykańskiej”, mieli zbuntować się 18 lipca o piątej rano. Następnego dnia miały się zbuntować garnizony na kontynencie. Różnica czasu miała pozwolić na opanowanie protektoratu i przerzucenie sił „Armii Afrykańskiej” do kontynentalnej Hiszpanii. Miejsce rebelii nie było przypadkowe, Maroko od zwycięstwa Hiszpanii w wojnie z Rifenami i zagarnięciu terytorium Rifu w 1926 roku znajdowało się pod jurysdykcją wojskową. Przed południem 17 lipca w marokańskim mieście Melilla został odkryty plan rebelii przewidzianej na następny dzień, jednak dowodzący miastem gen. Romarales, lojalny wobec republiki, nie potrafił zdecydować się na żadne działania. Spiskowcy na czele z pułkownikiem Segui’nem zareagowali błyskawicznie. W mieście pojawiły się oddziały Legii i Regulares, zbuntowała się również Gwardia Szturmowa. Miasto zostało szybko zdobyte, a pułkownik natychmiast przesłał telegram do dowódców pozostałych miast garnizonowych w protektoracie. Wszystkie tamtejsze oddziały również przystąpiły do buntu. Sukces był błyskawiczny, w Ceucie pułkownik Yagüe zgniótł opór robotników i milicji robotniczej w zaledwie dwie godziny.
17 lipca gen. Franco przyleciał wynajętym samolotem z Wysp Kanaryjskich do Tetuanu w Maroku Hiszpańskim. Był on postacią bardzo popularną wśród tamtejszych żołnierzy, jako zwycięski dowódca wojny z Rifenami w Maroku, a także elity wojskowej, jako były komendant wyższej szkoły wojennej armii hiszpańskiej w Saragossie. Tego samego dnia Radio Ceuta w Maroku Hiszpańskim nadało komunikat, w którym padło zdanie: "Nad całą Hiszpanią niebo jest bezchmurne"; był to sygnał do rozpoczęcia powstania. Powstańcy szybko opanowali Maroko, gdzie na czele zbuntowanych wojsk (ogółem 115 tys. żołnierzy zgrupowanych w 8 dywizjach) stanął gen. Franco, a także większość północy kraju, z wyjątkiem Kraju Basków i Asturii. Początkowo rząd republikański odmawiał wydania broni organizacjom robotniczym i związkom zawodowym, które się tego domagały. 18 lipca w Madrycie odbyła się wielotysięczna demonstracja domagająca się od rządu zdecydowanych działań przeciwko buntowi. 19 lipca rząd wydał decyzję o otworzeniu arsenałów i wydaniu broni. W pierwszym etapie rządowi udało się utrzymać pod kontrolą większość terytorium kraju, gdzie próby puczu, jak np. w Madrycie, Barcelonie, Walencji czy Maladze zostały szybko stłumione. Powstanie powiodło się natomiast w Andaluzji, Leónie, Starej Kastylii (gen. Mola), Aragonii (gen. Cabanellas), a także w zamorskich koloniach. 20 lipca jednakże generał José Sanjurjo, który miał objąć dowodzenie nad rebelią w Burgos, zginął w katastrofie samolotu wiozącego go z Portugalii .
Buntownikom nie udało się dokonać przewrotu na okrętach floty, tylko nieliczne jednostki udało się przejąć. Większość floty pozostała wierna republice. Dowódcy i oficerowie oraz nieliczni członkowie załogi zostali zneutralizowani przez załogi okrętów. Powstanie było zagrożone, bez floty nie można było bezpiecznie przerzucić sił „Armii Afrykańskiej” na kontynent, a okręty wierne republice stwarzały zagrożenie dla nielicznych okrętów nacjonalistów. W takiej sytuacji gen. Franco postanowił poprosić o pomoc inne państwa o samoloty, dzięki którym możliwy by był transport jednostek do kontynentalnej Hiszpanii, w tym hitlerowskie Niemcy. Specjalna grupa składająca się z hiszpańskich przedsiębiorców i Niemców mieszkających w Maroku udała się samolotem do Berlina. Jednak kiedy usiłowali oni przekazać informacje i list od gen. Franco Hitlerowi, niemieccy dyplomaci zbyli ich. Wydało się, że sprawa jest przegrana, ale jednemu z wysłanników udało się poprzez prywatne kontakty przekazać stosowne informacje zastępcy Hitlera, Rudolfowi Hessowi. Adolf Hitler spotkał się z wysłannikami po przedstawieniu w operze. Wysłannicy wręczyli mu wtedy list od gen. Franco. Hitler niemal natychmiast zadeklarował swoje poparcie i obiecał pomoc. Następnie (26 lipca) polecił dowódcy niemieckiego lotnictwa Hermannowi Göringowi, aby utworzyć specjalny zespół w ministerstwie lotnictwa nadzorujący ową pomoc i żeby dotyczyła tylko oddziałów gen. Franco. Zaledwie 24 godziny później pierwsze samoloty transportowe Junkers 52 zaczęły przygotowywać się do startu i lotu w kierunku protektoratu kontrolowanego przez nacjonalistów.
Niemal natychmiast po przeprowadzeniu wojskowego puczu doszło do wybuchu rewolucji. Zrewoltowani mieszkańcy przystąpili do zbrojnej walki z puczystami i samoorganizacji.
Strony konfliktu.
Republikanie.
Republikanami byli zarówno centryści popierający liberalną i kapitalistyczną demokrację, jak również rewolucyjni anarchiści. Cechą łączącą wszystkich republikanów były świeckie poglądy. Opierali swoje poparcie przede wszystkim na mieszkańcach miast, robotnikach, klasie średniej i bezrolnych chłopach. Bastionami republikanów były silnie uprzemysłowione regiony, tj. Asturia, Kraj Basków i Katalonia. Baskowie, pomimo że byli w większości gorliwymi katolikami, poparli wraz z bardziej lewicowymi Katalończykami rząd ze względu na chęć zyskania autonomii lub niepodległości – rząd republikański miał w programie ustanowienie samorządu dla obu regionów. Podstawą politycznego wsparcia rządu republikańskiego były partie Frontu Ludowego (PSOE, Lewica Republikańska, Unia Republikańska, Republikańska Lewica Katalonii), liberałowie oraz komuniści z PCE. Po 17 lipca przystąpili do niego również nacjonaliści baskijscy z partii Aguirre, PNV oraz związki zawodowe związane z anarchistami CNT i UGT. W wojnie po stronie republikańskiej udział wzięło kilka znanych osób w tym pisarz angielski George Orwell i kanadyjski lekarz Norman Bethune.
Nacjonaliści.
Przeciwnicy Republiki – zwani nacjonalistami, rebeliantami, faszystami bądź frankistami – byli wspierani przez bogatszą część społeczeństwa, a więc przede wszystkim ziemiaństwo, kapitalistów i duchowieństwo katolickie. Frakcja nacjonalistów skupiała tradycjonalistów (karlistów), nacjonalistów, monarchistów, CEDA, faszystów, Akcję Katolicką oraz narodowo-syndykalistyczną partię Falanga – wszystkie te grupy łączył konserwatyzm społeczny, antykomunizm, a często także monarchizm. Nacjonaliści na masową skalę posługiwali się najemnikami z Legii Cudzoziemskiej, a szczególnie Maurami (choć generał Franco uważał ich za gorszych od białych). Choć Franco uważał, że wojna jest "krucjatą chrześcijańską przeciwko komunizmowi", w wojnie wzięło udział aż 160 tysięcy muzułmańskich najemników i marokańskich żołnierzy.
Wsparcie zagraniczne.
Początkowo Francja i Wielka Brytania ogłosiły zasadę nieingerencji. Polska zajęła stanowisko dwuznaczne. Przyłączyła się do polityki mocarstw zachodnich, uczestniczyła w pracach Ligi Narodów i Komitetu Nieinterwencji. .
Republikanie.
Począwszy od października 1936 r. republikanom pomocy udzielał ZSRR, wysyłając do Hiszpanii broń i ludzi. W transportach do Hiszpanii wysłano 806 samolotów, 362 czołgi, 340 moździerzy, 1555 armat oraz inny sprzęt. Jednak z powodu blokady morskiej prowadzonej przez siły morskie Włoch i Niemiec, tylko część sprzętu dotarła w ręce republikańskie, np. ze 120 samochodów pancernych tylko 60 znalazło się w republikańskiej armii. Po stronie republikańskiej walczyło około 2000 wojskowych z Armii Czerwonej, w tym ponad 700 lotników, około 350 czołgistów i ponad 220 innych doradców. Byli wśród nich: Paweł Batow, Rodion Malinowski, Nikołaj Kuzniecow, Nikołaj Woronow i Kiriłł Mierieckow. .
Pomoc ZSRR była w pełni odpłatna i wyniosła ogółem ponad 1,5 miliarda peset. Za dostawy broni i doradców wojskowych z ZSRR rząd republikański zapłacił z rezerw Banku Hiszpanii złotem (510 ton złota – ponad dwie trzecie z czwartego wówczas na świecie zapasu złota banku centralnego) o wartości ówczesnych 574 mln dolarów (ekwiwalent ok. 21,5 mld USD 2014) – .
Innymi państwami udzielającymi wsparcia republikańskiemu rządowi Hiszpanii były Meksyk, Peru, Argentyna, Chile, Brazylia i Francja. Meksyk udzielił pomocy wartej dwóch milionów dolarów, pomoc meksykańska obejmowała dostarczenie 20 tysięcy karabinów, a także udzielił azylu licznym uchodźcom republikańskim. Brazylia nie podpisała francusko-brytyjskiego paktu nieinterwencji oraz przekazała republikanom dwa i pół miliona dolarów oraz pomoc materialną obejmującą 25 tysięcy karabinów. Do Brazylii przed terrorem nacjonalistów udało się uciec ponad 50 tys. osób, głównie uchodźcom, intelektualistom i sierotom wojennym. Francja potajemnie wysłała republikanom samoloty, a także pilotów i inżynierów.
Do Hiszpanii przybywali ochotnicy z całego świata, głównie z Europy, którzy wspomagali republikanów. Robotnicy i intelektualiści, którzy uważali tę wojnę za front walki z faszyzmem: liberałowie, anarchiści, socjaliści, napłynęli do Hiszpanii, tworząc tu Brygady Międzynarodowe. Brygady Międzynarodowe liczyły łącznie około 50 tysięcy. Największą grupę żołnierzy stanowili robotnicy z francuskiej "Confédération générale du travail", polscy górnicy z Belgii i uchodźcy z nazistowskich Niemiec. Na czele brygad stał między innymi Carlo Rosselli socjalista któremu udało się zbiec z Włoch oraz Hans Beimler uciekinier z obozu koncentracyjnego w Dachau. Po stronie Republiki walczyli także włoscy antyfaszyści z organizacji Giustizia e Libertà przyczyniając się do pokonania frankistów w bitwie pod Monte Pelato. W tym okresie powstało hasło „Oggi in Spagna, Domani in Italia” (Dzisiaj w Hiszpanii, jutro we Włoszech).
Nacjonaliści.
Natychmiast pomocy nacjonalistom udzieliła III Rzesza i faszystowskie Włochy Mussoliniego. Pomoc III Rzeszy była częściowo kredytowana. Włochy swój udział po stronie nacjonalistów zgodnie z decyzją Benito Mussoliniego kredytowały finansowo i materiałowo w całości, co doprowadziło w 1939 do wyczerpania rezerw armii włoskiej i zadłużenia Hiszpanii wobec Włoch na kwotę 273 mln ówczesnych dolarów USA. Niemcy zaangażowały się materiałowo na znacznie mniejszą skalę (10.000 ludzi – przy łącznych stratach 300 ludzi), 200 czołgów i 600 samolotów – wobec 50.000 Włochów, 150 czołgów, 660 samolotów i 800 dział i częściowo jedynie kredytowały dostawy (w clearingu) – rząd Franco był ostatecznie w 1939 r. winien III Rzeszy równowartość 225 mln ówczesnych dolarów, które spłacał do 1943 dostawami surowców strategicznych.
22 lipca 1936 r. dowództwo Wehrmachtu powołało Sztab „W” z gen. lotnictwa Helmuthem Wilbergiem na czele. Sztab ten stał się centralną bazą personalną i materiałową ochotników skierowanym na pomoc siłom nacjonalistów hiszpańskich. W tym samym dniu utworzono tzw. hiszpańsko-marokańskie towarzystwo transportowe (HISMA) z siedzibą w Tetuanie. Już 27 lipca rano z Berlina odleciało 28 samolotów transportowych Ju-52, które w dniu następnym rozpoczęły systematyczny przerzut wojsk frankistowskich i marokańskich drogą powietrzną z Tetuanu do Sevilli. W nocy 1 sierpnia wyleciał z Hamburga pierwszy transport 86 żołnierzy z 6 samolotami myśliwskimi Heinkel He-51, 20 działami przeciwlotniczymi 20 mm i innym materiałem wojennym. Statkiem „Usarami” przybył on do miasta Kadyks. Równocześnie siły nacjonalistyczne na prośbę gen. Franco zaczęły otrzymywać od Niemców uzbrojenie i sprzęt wojenny. Do 26 sierpnia skierowano co najmniej 28 samolotów bojowych, amunicję i inny sprzęt wojenny. Odpowiednie porozumienie niemiecko-włoskie w sprawie interwencji w Hiszpanii zostało zawarte 28 sierpnia 1936 r. 4 września minister wojny Rzeszy wydał decyzje również o użyciu sił morskich. Pierwsi ochotnicy wojsk lądowych w postaci dywizjonu pancernego (41 czołgów i 20 dział przeciwpancernych) zostali skierowani w połowie września 1936 r. Oddział ten stał się wkrótce ośrodkiem szkolnym. Następnie przybywały kolejno oddziały specjalistyczne, które działały jako ośrodki szkolne. Dowództwo hitlerowskie na początku 1937 r. zorganizowało dla wojsk frankistowskich specjalne szkoły i ośrodki szkoleniowe piechoty, czołgów, artylerii i łączności. Ogółem przeszkolono ok. 56 tysięcy żołnierzy frankistowskich. Ogółem hitlerowskie Niemcy skierowały na pomoc gen. Franco ponad 50 tysięcy żołnierzy Wehrmachtu. Według oficjalnego komunikatu Ministerstwa Luftwaffe w defiladzie Legionu Condor uczestniczyło 20 tysięcy uczestników wojny hiszpańskiej. Wojna hiszpańska była dla dowództwa hitlerowskiego szczególną okazją do wypróbowania nowych rodzajów broni i sprzętu oraz nowych doktryn i metod działań bojowych. Szeroko stosowano także siły floty hitlerowskiej nie tylko dla blokady wybrzeży Hiszpanii i ostrzeliwania miast i portów republikańskich; istnieją liczne przykłady potwierdzające, że ostrzeliwane i zatapiane były przez pancerniki czy okręty podwodne Kriegsmarine nie tylko okręty wojenne Republiki Hiszpańskiej, ale również bezbronne statki handlowe pod różnymi banderami, nie tylko pod banderą radziecką czy meksykańską.
23 lipca 1936 r. pod pretekstem ochrony ewakuacji obywateli niemieckich, na wody hiszpańskie została skierowana eskadra okrętów Kriegsmarine w składzie: pancerniki „Deutschland” i „Admirał Scheer”; krążownik „Köln”; torpedowce „Seadler”, „Albatros”, „Luchs”, „Leopard”, „Condor” i „M"ö"we”, oraz zespół okrętów podwodnych pod dowództwem admirała Rolfa Carsla. 20 sierpnia z baz w Kolonii i Wilhelmshaven wypłynęła nowa eskadra w sile 7 okrętów Kriegsmarine na wody Hiszpanii. W jej składzie znajdowały się krążowniki „Admiral Graf Spee”, „Nürmberg” i „Leipzig”.
31 maja 1937 r. 7 okrętów hitlerowskich ostrzeliwało Almerię.Włochy dostarczyły nacjonalistom następujące ilości sprzętu wojennego, broni i amunicji: 1930 dział, 1426 moździerzy, 3504 cekaemy, 5255 erkaemów, 240 747 karabinów, 7 606 000 pocisków artyleryjskich, około 325 mln naboi i ponad 1000 ton materiałów wybuchowych, 7668 samochodów ciężarowych i osobowych oraz 6105 cystern, 931 radiostacji, 3871 aparatów i central telefonicznych oraz ponad 25 tysięcy kilometrów kabla, około 1000 samolotów i 1500 silników samolotowych, 16 720 ton bomb lotniczych, około 10 mln naboi do broni pokładowej, 950 czołgów oraz 75 tysięcy ton innego sprzętu. Włoska marynarka wojenna wypożyczyła 92 statki transportowe do przewozu ludzi i sprzętu, 91 jednostek nawodnych oraz liczne okręty podwodne do bezpośredniego udziału w walkach i konwojowania transportów. Ponadto Włochy dostarczyły 500 tysięcy mundurów oraz poważne ilości materiału na umundurowanie. Ogólne koszty poniesione przez Włochy wyniosły 14 miliardów lirów. Około 300 tysięcy Włochów (z uwzględnieniem rotacji) uczestniczyło w szeregach Corpo Truppe Volontaire (CTV) w interwencji przeciwko Republikańskiej Hiszpanii. Przeciętny stan liczbowy włoskich sił lądowych walczących w Hiszpanii wahał się od 40 do 60 tysięcy żołnierzy. Włoskie siły lotnicze składały się z 3 pułków i 2 dywizjonów bombowców, 1 pułku i 2 dywizjonów myśliwców, dywizjonu rozpoznawczego i 2 samodzielnych eskadr. Liczba oficerów lotnictwa włoskiego działającego w Hiszpanii wynosiła około 6 tysięcy osób. Lotnictwo włoskie wykonało 86 420 lotów (135 265 godzin) i przeprowadziło 5318 bombardowań. Uszkodziło lub zatopiło 242 statki handlowe. Straty włoskie wyniosły około 6 tysięcy zabitych i ponad 11 tysięcy rannych. W wojnie hiszpańskiej uczestniczyli m.in. następujący generałowie włoscy: Roatta, Bastico, Betri, Gambara, Frusci, Bergenzoli, Francisci, Piazzoni, Guazzardo, Manca i Berasconi. Lotnictwem włoskim kolejno dowodzili: ppłk Bonomi, gen. Velardi, gen. Berasconi i gen. Monti.
Nacjonalistów wsparł też reżim portugalski António de Oliveira Salazara który zaoferował wsparcie logistyczne i dostawy amunicji. Już 26 lipca 1936 r. dyktator Portugalii przekazał przedstawicielowi hiszpańskiego przewrotu gen. Miguelowi Porte oświadczenie, że również Portugalia udzieli frankistom wszechstronnej pomocy. Początkowo Portugalia udostępniała swoje terytorium dla wyładowania i przerzutu na tereny hiszpańskie opanowane przez nacjonalistów m.in. niemieckiego personelu, broni i amunicji. Pomiędzy 31 lipca a 6 sierpnia 1936 r. w Lizbonie wyładowano dla frankistów ze statków niemieckich: 42 samoloty, bomby, amunicje, 150 pilotów i personel techniczny. 9 sierpnia Portugalia skierowała z Lizbony do Ceuty transport broni i amunicji. 16 września 1936 r. powołano dekretem tzw. „legion portugalski”. Ocenia się, że w walkach u boku wojsk frankistowskich przeciwko Republice uczestniczyło około 20 tysięcy żołnierzy portugalskich. Władze portugalskie udzielały też schronienia hiszpańskim oddziałom nacjonalistów, które musiały uciekać z terytorium Republiki Hiszpańskiej. Portugalia przeciwstawiła się też działalności obserwatorów Komitetu Nieinterwencji usuwając ich 30 czerwca 1937 r. znad granicy portugalsko-hiszpańskiej. Portugalia należała do pierwszych państw, które uznały "de iure" frankistowską Hiszpanię i jeszcze w trakcie trwania wojny podpisała z reżimem gen. Franco układ o przyjaźni i współpracy.
Po stronie gen. Franco walczyły oddziały ochotników i najemników, głównie portugalskich, irlandzkich (Irlandzka Brygada), francuskich, rumuńskich faszystów z Żelaznej Gwardii i .
Przebieg wojny.
Początkowa faza wojny.
Zaraz po wybuchu powstania, dla wzmocnienia sił nacjonalistycznych w samej Hiszpanii, utworzony został most powietrzny, złożony z samolotów hiszpańskich, a następnie także niemieckich i włoskich, za pomocą którego udało się przerzucić wojska Afrykańskiego Korpusu Kolonialnego do Andaluzji, tworząc w ten sposób jeden z zasadniczych bastionów nacjonalistów. Był to pierwszy w historii most powietrzny w skali operacyjnej, którego doświadczenia wykorzystano później w II wojnie światowej. Zwłaszcza niemieckie samoloty Junkers Ju 52 przerzuciły od 28 lipca do października 13 528 ludzi i 270 ton sprzętu. Ogółem z Afryki przetransportowano ok. 25 tysięcy ludzi. Floty natomiast nie można było użyć, gdyż znajdowała się w rękach przeciwnych puczowi marynarzy, którzy zawładnęli okrętami, w wielu wypadkach zabijając swoich oficerów. Taka sytuacja miała miejsce też na pancerniku „Jaime I”. Przejęcie okrętu przez oficerów popierających bunt gen. Franco skutecznie uniemożliwiła załoga. W czasie walki zginęło 2 oficerów, a kilku zostało rannych.
Pojawienie się wojsk marokańskich i Hiszpańskiej Legii Cudzoziemskiej wzmocniło siły rebeliantów na południu kraju i znaczenie gen. Franco w świeżo utworzonej Radzie Obrony Narodowej, która powierzyła mu dowództwo nad południowym zgrupowaniem wojsk, a następnie 12 września, nad całymi siłami zbrojnymi. Hiszpania podzieliła się na dwa zasadnicze obszary, o mniej więcej równej powierzchni i liczbie ludności, z których jeden kontrolowany był przez nacjonalistów, a drugi przez republikanów. Obszary te nie były spójne. Obszar południowy kontrolowany przez nacjonalistów oddzielony był od obszaru północnego wąskim pasem Estremadury kontrolowanym przez republikańskich milicjantów. Z kolei kontrolowana przez republikanów robotnicza Asturia (z wyjątkiem Oviedo) oddzielona była szerokim pasem nacjonalistycznym od większości obszaru republikańskiego. Dlatego też po umocnieniu się w Andaluzji jednym z pierwszych posunięć gen. Franco dowodzącego nacjonalistyczną Armią Południa było uzyskanie łączności z północą. Dokonano tego dzięki szybkiemu uderzeniu w kierunku Cáceres i Badajoz w pobliżu granicy portugalskiej.
Uzyskanie połączenia umożliwiło wykorzystanie użytych w tym celu oddziałów w formie armii manewrowej, którą skierowano w górę doliny rzeki Tag, w kierunku Madrytu i Toledo. Posuwająca się szybko latem 1936 kolumna wojsk nacjonalistycznych stanowiła zagrożenie dla republikańskiego Madrytu, a zarazem umożliwiała odsiecz dowodzonym przez pułkownika José Moscardó obrońcom Alkazaru gwałtownie, lecz chaotycznie atakowanym w Toledo przez przeważające siły republikańskie. Sukcesy nacjonalistów w Estremadurze zmusiły rząd Republiki do powołania – w miejsce luźnych oddziałów milicji – regularnej Armii Ludowej i szukania pomocy za granicą.
Obie strony konfliktu stosowały przemoc wobec przeciwników politycznych. . Na terenach republikańskich dokonywano egzekucji duchownych oraz innych osób, które oskarżono o sprzyjanie nacjonalistom. Przedstawiciele kleru katolickiego ginęli też z rąk frankistów deklarujących obronę wiary, ich ofiarami padali zazwyczaj księża narodowości baskijskiej czy katalońskiej lub księża niepopierający represyjnej polityki nacjonalistów. W 1937 roku sekretarz generalny Komunistycznej Partii Hiszpanii José Diaz raportował: „Hiszpania znacznie prześcignęła Sowiety w walce z Kościołem. W jej częściach, które są w naszych rękach, Kościół przestał już istnieć”. Na terenach zajętych przez nacjonalistów zabijano osoby oskarżone o sprzyjanie lewicy. Zarówno nacjonaliści, jak i republikanie masowo rozstrzeliwali jeńców wojennych. Nacjonaliści po rozpoczęciu wojny rozpoczęli masowe zabójstwa nauczycieli oraz innych osób związanych ze szkolnictwem. Według oprawców, symbolizowali oni II Republikę Hiszpańską oraz laicyzację kraju.
Rząd nie posiadał dużej liczby doświadczonych dowódców, do walki wysłał więc oddziały milicji podporządkowane PSOE, FAI, POUM oraz związkom zawodowym takim jak UGT i CNT. Zacięte walki trwały ze zmiennym szczęściem dla obu stron do marca 1939. Wojna przybrała postać kolejnych ofensyw nacjonalistów przeplatanych strategicznymi przeciwuderzeniami republikanów. Po opanowaniu Toledo wojska nacjonalistyczne przystąpiły do ataku na Madryt od strony południowej i zachodniej. Po ofensywie w Estremadurze i dolinie Tagu były jednak zbyt wyczerpane, aby osiągnąć sukces. Z drugiej strony, republikanie chaotyczne oddziały milicji republikańskich dość sprawnie przeorganizowali w regularną Armię Ludową.
Walki na przedpolach Madrytu, zwane niekiedy bitwą o Madryt (październik 1936 – marzec 1937), nie przyniosły rozstrzygnięcia i przybrały postać wojny pozycyjnej. Wówczas nacjonaliści postanowili dokonać przełamania frontu na innym kierunku. Najpierw zaatakowali na południe od Madrytu w rejonie rzeki Jarama, a następnie na północny wschód, w rejonie Guadalajary. Ofensywy nacjonalistów, zwane niekiedy, bitwą nad Jaramą i bitwą pod Guadalajarą, przeprowadzone w lutym i w marcu 1937, zostały jednak zatrzymane przez republikanów. Chcąc przełamać patową sytuację na froncie, dowództwo republikańskie postanowiło wówczas wykonać tzw. pierwsze przeciwuderzenie strategiczne w kierunku miasteczka Brunete, na zachód od Madrytu. Operacja ta, zwana bitwą pod Brunete (lipiec 1937), mimo początkowych sukcesów zakończyła się zatrzymaniem ofensywy i strategiczną klęską republikanów. Po bitwie pod Brunete front w rejonie Madrytu ustalił się i pozostał niezmieniony aż do końca wojny.
Dowództwo nacjonalistyczne, mimo odniesionego zwycięstwa, nie widziało jednak możliwości zdobycia stolicy w bezpośrednim ataku. Postanowiło więc przenieść działania na znajdujące się na północy kraju ważne z gospodarczego punktu widzenia rejony przemysłowe, będące w rękach republikańskich: okręg Bilbao oraz Asturię. Tam bowiem znajdowały się kopalnie, huty i zakłady metalowe stanowiące zaplecze zaopatrzeniowe armii republikańskiej. Zdobycie tych obszarów przez nacjonalistów uzależniło rząd republikański i armię republikańską od dostaw z zagranicy. Utrata Bilbao i odmowa przez socjalistycznego premiera Largo Caballero dokonania czystek wobec niewygodnych dla Stalina ugrupowań i milicji lewicowych w Katalonii (POUM), spowodowały zorganizowany przez rezydenta NKWD Aleksandra Orłowa przy udziale PCE upadek rządu republikańskiego Caballero i zastąpienie go rządem Juana Negrína. O ile Caballero był autentycznym przywódcą robotniczym opartym o struktury partii socjalistycznej, o tyle Negrin był marionetką w rękach Komunistycznej Partii Hiszpanii i rezydentury NKWD. Negrín reprezentował myślenie życzeniowe, oderwane od realiów frontu oraz bezwzględnej wojny domowej. Negrin firmował republikę aż do madryckiego zamachu stanu płk. Segismundo Casado w marcu 1939. Po opanowaniu Asturii i Kraju Basków z przemysłowym Bilbao, nacjonaliści zdobywali stopniowo coraz większe obszary kraju. Specyfiką hiszpańskiej wojny domowej było kluczowe znaczenie kontroli nad większymi miastami i centrami komunikacyjnymi. W rezultacie, kontrola nad miastami i centrami komunikacyjnymi miała znacznie większe znaczenie, niż powierzchnia opanowanego terytorium. Ponadto ze strategicznego punktu widzenia kluczowe znaczenie miała kontrola nad centrami gospodarczymi i przemysłowymi stanowiącymi bazę zaopatrzeniową frontu. Sytuacja panująca w kierownictwie strony narodowej była w miarę unormowana i poza początkowymi tarciami na tle ideologicznym i formalnym między falangistami (faszystowskimi republikanami) i karlistami (prawicą monarchistyczną) (m.in. problem hymnu, flagi etc.), nie dochodziło tutaj do poważniejszych konfliktów, wskutek autorytetu gen. Franco. Ponadto obydwa główne ugrupowania nacjonalistyczne łączyły przywiązanie do tradycyjnego systemu wartości, wrogość do rewolucji, a zwłaszcza niechęć spowodowana jej antyreligijnym charakterem.
Rozłam w siłach republikańskich.
Pozycję republikanów osłabiały silne konflikty i walka o władzę między partią komunistyczną a pozostałymi partiami, w tym utrzymującą kontakt z trockistami, antystalinowską marksistowską partią POUM i anarchistami z CNT-FAI. Konflikty te zakończone zostały rozprawą stalinistów z „wrogami na lewicy”, . . .
Okres równowagi i przełom w wojnie.
Republikański sztab generalny pod koniec roku 1937 postanowił sprawdzić nową doktrynę działań, kierując ofensywę wojsk republikańskich na miasto Teruel. Jej celem było zatrzymanie przewidywanego ataku nacjonalistów, którzy zamierzali po raz kolejny uderzyć na Madryt. Ofensywa rozpoczęła się 15 grudnia 1937 roku. Republikanie mieli po swojej stronie element zaskoczenia i początkowo przewagę militarną. Po pierwszych sukcesach, wskutek silnego oporu nacjonalistów, starcie przekształciło się w walki uliczne, gdzie wojska republikańskie zmuszone były zdobywać każdy dom. Dowódca obrony miasta poddał się 8 stycznia 1938 roku. . Wcześniej, w wigilię 1937 roku republikanie przyznawali odznaczenia i awanse, jednak ich sytuacja pogarszała się.
31 grudnia 1937 roku nacjonaliści zajęli kilka stref niedaleko miasta. W ciągu stycznia republikanie ze zmiennym szczęściem walczyli o utrzymanie swojej zdobyczy. Pod koniec stycznia nowym dowódcą nacjonalistów w tym rejonie został świeżo awansowany generał-major Juan Yagüe. Poddał on siły nacjonalistów gruntownej reorganizacji, podciągając posiłki, i nowy sprzęt. 7 lutego siły nacjonalistów pod jego dowództwem przystąpiły do generalnej kontrofensywy mającej ostatecznie wyprzeć republikanów z miasta i z tego sektora frontu, w tym celu Yagüe zaplanował zamknięcie republikanów w miejskim „kotle”. Po 13 dniach zażartych walk nacjonaliści ostatecznie zamknęli pierścień okrążenia wokół miasta. 14 tys. żołnierzy republikańskich dostało się do niewoli. 22 lutego ostatnie oddziały republikańskie wyszły z Teruelu.
Pod koniec roku 1937 nastąpił wzrost potęgi militarnej nacjonalistów. Mieli oni już tyle samo ludzi pod bronią co republikanie (600-700 tysięcy) i nadal powiększali swoje szeregi nowymi żołnierzami. Lotnictwo nacjonalistów zostało zreorganizowane i uzyskało zdecydowaną przewagę w powietrzu. Zdarzało się, że całe dywizjony samolotów republiki uciekały przed zdecydowanym atakiem kilku myśliwców nacjonalistów. Marynarka nacjonalistyczna również się rozrastała dzięki pracy stoczni oraz pomocy włoskiej.
Wiosną 1938 roku nacjonaliści rozpoczęli przygotowania do ofensywy na froncie aragońskim. Specjalnie sformowana z elitarnych oddziałów nacjonalistyczna Armia Manewrowa rozlokowała się na pozycjach wyjściowych na początku marca. Nacjonaliści zgromadzili do ataku 27 dywizji, ponad 150 tys. żołnierzy wspieranych przez 1 tys. dział oraz 700 samolotów. W tej ofensywie Legión Cóndor użył po raz pierwszy samolotów, które miały później zyskać ponurą sławę podczas II wojny światowej, Junkersów Ju 87, z uwagi na możliwość przechwycenia tych samolotów przez republikanów latały one tylko w silnej eskorcie myśliwców Messerschmitt Bf 109.
Ósmego marca 1938 roku ofensywa rozpoczęła się zmasowanym bombardowaniem artyleryjskim i lotniczym. Artyleria nacjonalistów zasypała wczesnym rankiem republikanów gigantyczną ilością pocisków. Ostrzał był tak potężny i dobrze kierowany, że okopy republikanów znikały w oczach, a żołnierze republikańscy ginęli masowo, grzebani w ziemi. Po przerwaniu ostrzału natarcie rozpoczęły bataliony pancerne wchodzące w skład wojsk nacjonalistycznych oraz Legionu Condor, dowodzone przez niemieckiego pułkownika (później generała) von Thome, wbijając się klinem w linie republikańskie i napotykając na słaby opór. Za nimi ciągnęły szpice nacjonalistycznej piechoty składającej się z zaprawionej w bojach hiszpańskiej Legii Cudzoziemskiej wchodzącej w skład „Korpusu Marokańskiego” dowodzonego przez generała Yagüe’ego.
Nacjonalistyczna Armia Manewrowa pierwszego dnia przesunęła się o 30 km. W ciągu pierwszych 2 tygodni wbiła się klinem na odległość prawie 100 km. Korpus z Maroka atakował po lewej stronie rzeki Ebro. Korpusy z północy kraju atakowały na południowym i środkowym odcinku frontu. Lotnictwo republikańskie nie było w stanie osłaniać swoich jednostek na ziemi. Nacjonaliści byli już panami przestworzy. Po zaledwie trzech tygodniach walk szpice Armii Manewrowej dotarły do morza nieopodal miasta Vinaroz. Korpusy Nawarski i Aragoński zajęły elektrownię wodną dostarczającą energię dla przemysłu w Barcelonie. Karliści doszli do morza 15 kwietnia 1938. Tym samym Franco przeciął republikańską Hiszpanię na dwie części.
Bitwa nad Ebro i końcowa faza wojny.
Po dotkliwej klęsce w Aragonii republikański sztab generalny podjął decyzję o przeprowadzeniu ataku znad rzeki Ebro w kierunku pozycji republikańskich w centrum Hiszpanii. Ofensywa rozpoczęła się 25 lipca 1938 roku. Na polu spotkali się dwaj przeciwnicy spod Teruelu. Generał Yagüe po stronie nacjonalistów i komunistyczny generał Líster po stronie republikańskiej. Republikanie mieli początkowo szczęście, a oddziały nacjonalistów wpadały w panikę, zaskoczone ruchem zaczepnym. Republikanie mogli osiągnąć swój cel i dotrzeć do strefy centralnej kontrolowanej przez republikę. Generał Líster popełniał jednak podobne błędy jak w bitwie pod Teruelem. Tymczasem Yagüe niemal od razu odkrył, co było celem głównego ataku sił republikańskich – miasteczko Gandesa, gdzie znajdowały się dobre pozycje do wyprowadzenia bezpośredniego ataku w celu połączenia z centrum. Ponadto okazało się, że nacjonaliści znów górują nad przeciwnikiem dyscypliną, wyszkoleniem, wolą walki i jakością dowodzenia. Generał Yagüe rozkazał, aby dywizja piechoty znajdująca się ponad 45 km od miasta wzmocniła jego obronę, bo były w nim tylko słabe jednostki piechoty i bataliony Guardia Civil. Rozkaz nadszedł wcześnie rano, a straże przednie dywizji dotarły do miasta o zmroku. Reszta dywizji przybyła w nocy, wzmocniona o świeże oddziały falangi, karlistów i regulares. Kiedy następnego dnia siły republikańskie podchodziły pod miasto, nie spodziewając się większego oporu nacjonalistów, zostały przywitane morderczym ogniem ze wszystkich dział z miasta i górującego nad nim Wzgórza 481. To był koniec ofensywy. Republikanie całkowicie wytracili impet i nie zdobyli Gandesy. Po ściągnięciu posiłków nacjonaliści przeszli 3 sierpnia do kontrofensywy i po ciężkich trzymiesięcznych walkach do 16 listopada zlikwidowali przyczółek, wypierając oddziały republikańskie za rzekę.
Klęska nad Ebro była spowodowana nie tylko nierozwagą dowódcy, ale także tym, że republikanie popełnili standardowy, a zarazem katastrofalny błąd – przecenili swoje możliwości i zaatakowali zbyt wiele celów naraz, nie skoncentrowali sił na dogodnym celu. Znacznie poważniejszym błędem niż przecenienie swoich możliwości było zaplanowanie ataku w rejonie stacjonowania doborowych formacji Armii Manewrowej, a także przy niekorzystnym dla atakujących ukształtowaniu terenu. Dostawy dla atakujących musiały być transportowane przez mosty na rzece Ebro, a stanowiły one idealny cel dla nacjonalistycznych bombowców, posiadających znakomitą osłonę myśliwców. Nacjonaliści posiadali wtedy miażdżącą dominację w powietrzu.
Gdy ostatnie republikańskie oddziały uciekły z pola walki nad Ebro, nacjonalistyczna Armia Manewrowa rozlokowała się na pozycjach wyjściowych nad Ebro z zamiarem uderzenia na Katalonię. Nacjonaliści zgromadzili jeszcze potężniejsze siły niż w kampanii aragońskiej. Armia Manewrowa liczyła w chwili ataku: ponad 330 tysięcy żołnierzy, ponad tysiąc dział, ponad 1200 samolotów (nie licząc Legionu Condor) oraz ponad 500 czołgów.
Ostrzał artyleryjski rozpoczął się 23 grudnia 1938 roku (niektóre źródła mówią o 24 grudnia). Nacjonaliści ruszyli do ataku na całej szerokości frontu. Włoski CTV nacierał razem z Karlistami na środkowej części frontu, Korpus Marokański nacierał wzdłuż wybrzeża, a Korpusy Aragoński i Nawarski nacierały na północy. Republikanie nie byli w stanie, po wyczerpaniu swoich sił nad Ebro, stawić czoła doskonale zorganizowanym, wyposażonym i doświadczonym siłom. Zaledwie dwa i pół tygodnia zajęło nacjonalistom dotarcie (26 stycznia) do stolicy Katalonii, Barcelony. Następnego dnia odbyła się w Barcelonie defilada zwycięskich oddziałów nacjonalistycznych. Republikanie uciekli w stronę granicy z Francją, gdzie schronił się również prezydent Republiki Manuel Azania. Dawny lęk przed odcięciem, który spowodował załamanie się oddziałów milicji republikańskiej w początkowym okresie wojny, ogarnął teraz armię republikańską. Do tego nacjonalistyczne myśliwce ciągle ostrzeliwały uciekinierów. Wielu republikanom udało się przekroczyć granicę, lecz niektórzy wpadli w ręce wojsk nacjonalistów.
Po wygraniu szeregu ważnych kampanii i bitew, w tym najważniejszej bitwy nad Ebro, nacjonaliści ostatecznie zwyciężyli na przełomie marca i kwietnia 1939. Po upadku Katalonii 6 lutego 1939 prezydent Republiki Manuel Azania wyjechał do Francji, a następnie podał się do dymisji. 28 lutego 1939 Wielka Brytania i Francja uznały rząd Franco za rząd Hiszpanii. 4 marca 1939 w Madrycie został dokonany zamach stanu broniących miasta oddziałów republikańskich, kierowany przez płk. Segismundo Casado, skierowany przeciwko komunistom i rządowi Juana Negrina. 6 marca do zamachu przystąpił nominalny gubernator Madrytu gen. Jose Miaja, zarządzając aresztowanie komunistów przez wojsko i przystępując do powołanej przez Casado Junty Obrony Narodowej, która miała zastąpić nieobsadzone stanowisko prezydenta. W krótkotrwałych walkach z wiernymi PCE oddziałami zostały one pokonane przez zamachowców, a premier Negrin opuścił kraj. Wedle ustaleń pomiędzy nacjonalistami a republikanami (Junta Obrony Narodowej), 27 marca miało się odbyć przekazanie lotnictwa. Jednak warunki atmosferyczne na to nie pozwoliły. Republikanie usiłowali poprzez łączników wyjaśnić sytuację, ale nie wymagano od nich wyjaśnień, tylko bezwarunkowej kapitulacji. Kwatera główna gen. Franco wydała rozkaz rozpoczęcia ostatecznej ofensywy. Płk Casado i gen. Miaja, a także inni przywódcy Republiki udali się na emigrację, a wszelki zorganizowany opór ustał. Następnego dnia formacje nacjonalistów zaczęły posuwać się do przodu na wszystkich frontach, napotykając tysiące białych flag. Ci republikanie, którzy nie mieli zamiaru się poddać – porzucili broń i udali się w długą drogę do domów. Wczesnym rankiem 28 marca 1939 nacjonalistyczne oddziały z frontu Casa de Campo wkroczyły triumfalnie do Madrytu. 
Następstwa.
Po opanowaniu ostatnich ośrodków republikańskiego oporu nacjonaliści, kierowani jednoosobowo przez gen. Franco, wprowadzili konserwatywne rządy dyktatorskie, wspierane przez Kościół, które przetrwały 39 lat. Wydarzenia w Hiszpanii są uważane przez wielu historyków za wstęp do II wojny światowej. Wojna domowa w Hiszpanii umocniła sojusz niemiecko-włoski oraz stała się poligonem doświadczalnym dla nowych rodzajów broni i wojsk (lotnictwo, wojska pancerne) wykorzystywanych przez obie strony. Z wojskowego punktu widzenia doświadczenie tej wojny pokazało, że niemożliwe jest zwycięstwo w otwartym konflikcie bez uzyskania panowania w powietrzu. Mimo zakończenia wojny, do upadku junty w 1975 roku działał zorganizowany ruch oporu.
Ewakuacja dzieci.
Dzieci zwolenników Republiki w obawie przed represjami ewakuowane były do Wielkiej Brytanii, Belgii, Związku Radzieckiego, innych krajów Europy oraz do Meksyku. Dzieci te popularnie określane były jako „uchodźcy baskijscy”, nawet jeśli stanowiły one inną grupę etniczną. Niektóre dzieci z państw Europy Zachodniej mogły po wojnie wrócić do swoich rodzin, niektóre dzieci z komunistycznych rodzin przebywające w ZSRR nie mogły wrócić do kraju do 1956 roku. Większość z nich przebywała w sierocińcach. Przykładem dużego obozu dla uchodźców był Stoneham w Wielkiej Brytanii. Ponad 4000 dzieci trafiło do niego 23 maja 1937 roku. Statek mógł pomieścić maksymalnie 800 pasażerów, lecz znalazło się na nim 3840 dzieci, 80 nauczycieli, 120 asystentów, 15 księży katolickich i 2 lekarzy. Młodzież, której udało się uciec z ogarniętego wojną kraju, po ukończeniu 16 lat mogła zadecydować o tym, czy chce pozostać w kraju, czy powrócić do Hiszpanii. Znaczna część dzieci została poniekąd zmuszona do pozostania ze względu na to, że ich rodzice trafili do więzień lub zostali zabici. Republikanie nadzorowali ewakuację łącznie 30–35 tys. dzieci. Ewakuację rozpoczęto na terenie Baskonii, z której ewakuowano 20 000 osób.
Liczba ofiar, biały i czerwony terror.
Oszacowanie strat wśród ludności cywilnej nastręcza wielu problemów. Norman Davies pisze: „Oceny liczby ofiar wahają się od 400 tys. do miliona”. Hugh Thomas podaje liczby: ogółem ok. 500 tys. zabitych, w tym 200 tys. to polegli żołnierze obu stron, ok. 245 tys. ofiar politycznych represji obu stron. Stanley G. Payne straty szacuje: „Niewiele ponad 200 tysięcy zginęło w wyniku walk (niektóre źródła podają 70 000 nacjonalistów, 100 000 lub więcej Republikanów), ale o 100 000 więcej zginęło w politycznych egzekucjach. W sumie była to liczba co najmniej 300 000 zamordowanych przez obie strony cywilów”.
Powszechnym zjawiskiem wojny był biały i czerwony terror. Liczba ofiar czerwonego (republikańskiego) terroru wynosi pomiędzy 38 tys. a 110 tys. osób. Liczba białego terroru (nacjonalistycznego) waha się od 150 000, przez 200 000 do 400 000 ofiar.
Prześladowania religijne.
W wyniku prześladowań religijnych Kościoła katolickiego śmierć poniosło 12 biskupów, 4194 księży, 2365 zakonników, 283 zakonnice i kilkadziesiąt tysięcy wiernych świeckich, a zniszczeniu uległo 2000 świątyń, dane w okresie wojny i po jej zakończeniu były wielokrotnie weryfikowane, gdyż wcześniej w zależności od źródeł były zawyżane lub też zaniżane. Mordy dokonywane przez Republikanów na księżach i na utożsamianych z Kościołem katolickim działaczach społecznych np. członkach Akcji Katolickiej, tercjarzach i klerykach w 1936 roku określane są jako „orgie antyklerykalne” – ofiary ginęły, ponieważ w oczach republikańskich zabójców symbolizowały Kościół katolicki.
Natomiast strona nacjonalistyczna dopuszczała się mordów księży podejrzanych o wspieranie sił republikańskich, potępiających terror wobec lewicy oraz wywodzących się z mniejszości narodowej (szczególnym represjom poddany został kler baskijski, z czego zabitych zostało co najmniej 16 księży). Aresztowano i deportowano setki księży, którzy nie poparli nacjonalistów, a co najmniej jeden ksiądz, który był masonem, został zamordowany. Prześladowania dotknęły również protestantów w celu „wyplenienie z Hiszpanii protestanckiej herezji”. Nacjonaliści zamordowali co najmniej dwudziestu protestanckich duchownych.
Zbrodnie dokonywane na księżach katolickich przybierały formy bezmyślnego okrucieństwa, w tym torturowania przed śmiercią, grzebania żywcem, czy bezczeszczenia zwłok. Gwałty na zakonnicach zostały ujawnione w publikacjach w 1946 roku. Kościół katolicki wspomina, wyniesionych na ołtarze jako męczenników tego okresu, między innymi grupy 122 męczenników wojny domowej w Hiszpanii, 498 błogosławionych męczenników hiszpańskich, 26 Męczenników ze Zgromadzenia Pasjonistów, 9 Męczenników z Almerii.
Historyk Hugh Thomas skomentował rzezie dokonywane przez republikanów na katolikach następująco:
Naukowiec, będący bezpośrednim świadkiem tych wydarzeń, Salvador de Madariaga, stwierdził, że:
Pamięć o wojnie w Hiszpanii.
Bezpośrednio po zakończeniu wojny domowej rozpoczęto szeroką akcję mającą na celu zdyskredytowanie republikanów i przedstawienie ich jako bezdusznych morderców i ateistów. Po śmierci Generała Franco w 1975 tradycją stało się oddawanie jednakowej czci wszystkim poległym i równanie ich bohaterstwa. Coraz rzadziej upamiętniano wielkie bitwy, skupiając się przede wszystkim na ofiarach wojny. W pierwszych latach rządów króla Hiszpanii Jana Karola trend ten zachowywano szczególnie na oficjalnych uroczystościach, na których o dowódcach obu stron wypowiadano się z szacunkiem.
Wojna domowa w Hiszpanii stała się tematem wielu dzieł literackich. Do najwybitniejszych należą „Komu bije dzwon” Ernesta Hemingwaya, „W hołdzie Katalonii” Georgea Orwella, „Mur” Jean-Paul Sartrea.

</doc>
<doc id="35648" url="https://pl.wikipedia.org/wiki?curid=35648" title="Telomeraza">
Telomeraza

Telomeraza – enzym rybonukleoproteinowy, którego zadaniem jest dobudowanie brakującego (w związku z tzw. problemem replikacji końca) 3'-końcowego odcinka nici DNA (tak zwanej nici opóźnionej). Telomeraza posługuje się w tym celu zintegrowaną z nią cząsteczką RNA. Cząsteczka ta ma odcinek bogaty w cytozynę, odgrywający rolę matrycy do wydłużenia końca 3′ DNA. Do nici tej dobudowywane są sekwencje telomerowe. Z kolei prymaza syntetyzuje RNA starterowy, którego obecność pobudza polimerazę do odtworzenia brakującego fragmentu nici opóźnionej DNA. Po replikacji starter jest usuwany. Powstaje nowy ubytek – tym razem jednak w obrębie telomeru, a nie obszaru kodującego.
Telomeraza występuje w intensywnie dzielących się komórkach, a jej aktywność zmniejsza się z wiekiem. To zmniejszenie aktywności łączy się ze starzeniem się komórek. W komórkach nowotworowych aktywność telomerazy zwykle (poza niektórymi nowotworami w późnych stadiach) jest podwyższona. Znaczne ilości telomerazy występują w limfocytach i makrofagach. Aktywność telomerazy przedłużają kurkuminoidy występujące w roślinach z rodzaju traganek: "Astragalus propinquus" i "Astragalus membranaceus".
Według Carol Greider i Elizabeth Blackburn telomeraza jest intensywnie syntetyzowana w komórkach linii płciowej a w komórkach somatycznych ulega represji. Rozwój nowotworów jest natomiast związany z zahamowaniem działania represora.

</doc>
<doc id="35649" url="https://pl.wikipedia.org/wiki?curid=35649" title="Primer">
Primer



</doc>
<doc id="35650" url="https://pl.wikipedia.org/wiki?curid=35650" title="Starter (genetyka)">
Starter (genetyka)

Starter, primer − w organizmach żywych polinukleotydowy fragment RNA powstający z udziałem prymazy i dołączany do opóźnionej nici DNA (starterowy RNA). 
Do startera dobudowywane są, z zachowaniem zasady komplementarności, deoksyrybonukleotydy. Odbywa się to przy udziale polimerazy DNA (różnej dla prokariontów i eukariontów). Synteza zawsze odbywa się w kierunku od końca 5' do końca 3' (polarność replikacji).
Są dwa typy starterów: starter przedni (wewnętrzny FIP () i zewnętrzny F3), którego sekwencja musi być taka sama jak sekwencja powielana, oraz starter wsteczny (wewnętrzny BIP (ang. "backward inner primer") i zewnętrzny B3), którego sekwencja musi być komplementarna wobec powielanej.
Technika laboratoryjna.
W łańcuchowej reakcji polimerazy jako startery wykorzystuje się krótkie (około 20 nukleotydów) jednoniciowe syntetyczne oligonukleotydy DNA (starterowy DNA).

</doc>
<doc id="35652" url="https://pl.wikipedia.org/wiki?curid=35652" title="Rzymianie">
Rzymianie



</doc>
<doc id="35653" url="https://pl.wikipedia.org/wiki?curid=35653" title="Rada Bezpieczeństwa Organizacji Narodów Zjednoczonych">
Rada Bezpieczeństwa Organizacji Narodów Zjednoczonych

Rada Bezpieczeństwa Organizacji Narodów Zjednoczonych (Rada Bezpieczeństwa ONZ, RB ONZ) – jeden z sześciu głównych organów Organizacji Narodów Zjednoczonych, powołany na mocy Karty Narodów Zjednoczonych (jej istnieniu i kompetencjom poświęcono rozdziały: V, VI i VII KNZ).
Na Radzie Bezpieczeństwa ciąży główna odpowiedzialność za utrzymanie pokoju i bezpieczeństwa na świecie. Podobnie jak Zgromadzenie Ogólne, może ona nakładać sankcje na państwa członkowskie.
Członkowie.
Rada Bezpieczeństwa składa się z pięciu stałych członków oraz dziesięciu niestałych, wybieranych na dwa lata zgodnie z kluczem regionalnym (5 miejsc dla Afryki i Azji, 2 Ameryki Łacińskiej, 2 Europy Zachodniej i 1 Europy Wschodniej).
Chińska Republika Ludowa została członkiem stałym Rady Bezpieczeństwa w 1971 roku. Do tego czasu Chiny były reprezentowane przez Republikę Chińską (Tajwan). Do 1991 roku członkiem stałym RB był Związek Socjalistycznych Republik Radzieckich.
W skład Rady Bezpieczeństwa wchodzą obecnie:
Reforma Rady.
Od 1993 roku rozważana jest reforma Rady Bezpieczeństwa, ale jak dotychczas nie osiągnięto żadnych rezultatów. Niektóre państwa członkowskie domagają się rozszerzenia RB, twierdząc, że przyczyni się to do poprawienia jego demokratycznego i reprezentatywnego deficytu. Jednakże w debatach na ten temat powstały rozbieżności dotyczące m.in.: liczby nowych członków, ich statusu (stali czy niestali), prawa weta. Kandydatami do stałego członkostwa są: Brazylia, Indie, Japonia i Niemcy (G4). W przypadku niespełnienia ich żądań, zagroziły zredukowaniem wkładu finansowego lub wojskowego. Również kraje afrykańskie wyraziły potrzebę swojej stałej reprezentacji w Radzie, aby zakończyć hegemonię północnych państw uprzemysłowionych w tym ważnym organie ONZ.
W grudniu 2004 roku ówczesny sekretarz generalny Kofi Annan zaproponował dwa modele powiększenia RB do 24 członków. Model A proponuje dodanie 6 nowych stałych członków bez prawa weta i 3 niestałych na dwuletnie kadencje. Model B tworzy nową kategorię ośmiu miejsc odnawialnych co 4 lata i jedno miejsce nieodnawialne na kadencję 2 lat.
Głosowanie.
Rada podejmuje uchwały większością 9 głosów spośród 15 członków. Wśród uchwał wyróżnia się uchwały dotyczące spraw proceduralnych oraz uchwały dotyczące innych spraw. W przypadku spraw innych do ważności uchwały wymagane są zgodne głosy członków stałych. Jednak w drodze zwyczaju wykształciła się zasada, że uchwała zostaje przyjęta także w wypadku, gdy żaden z członków stałych nie wyrazi sprzeciwu (pierwszy przypadek takiej interpretacji, niezgodnej z literalnym brzmieniem art. 27 Karty Narodów Zjednoczonych, miał miejsce w 1950 r. w związku z interwencją ONZ w Korei). Do zawetowania rezolucji potrzeba więc determinacji jednego z członków stałych lub 7 głosów innych państw. Ten sposób głosowania jest powszechnie krytykowany, swą słabość ujawnił m.in. w trakcie kryzysu irackiego 2003, proponuje się więc, by wprowadzić tzw. podwójne weto (co najmniej 2 członków permanentnych musiałoby zagłosować przeciw, by decyzja nie weszła w życie).
Rada Bezpieczeństwa przedkłada Zgromadzeniu Ogólnemu sprawozdania coroczne lub specjalne (art. 24, ust. 3), w artykule 26 zobowiązano ją zaś do poczynienia szczególnych kroków prowadzących do kontroli zbrojeń.

</doc>
<doc id="35654" url="https://pl.wikipedia.org/wiki?curid=35654" title="Hatch-back">
Hatch-back



</doc>
<doc id="35657" url="https://pl.wikipedia.org/wiki?curid=35657" title="Suchoty">
Suchoty



</doc>
<doc id="35658" url="https://pl.wikipedia.org/wiki?curid=35658" title="Szczepienia">
Szczepienia



</doc>
<doc id="35664" url="https://pl.wikipedia.org/wiki?curid=35664" title="Grocjusz">
Grocjusz



</doc>
<doc id="35665" url="https://pl.wikipedia.org/wiki?curid=35665" title="Hugo Grotius">
Hugo Grotius



</doc>
<doc id="35667" url="https://pl.wikipedia.org/wiki?curid=35667" title="Huig de Groot">
Huig de Groot



</doc>
<doc id="35672" url="https://pl.wikipedia.org/wiki?curid=35672" title="Bitwa na przełęczy Wyrbica">
Bitwa na przełęczy Wyrbica

Bitwa na przełęczy Wyrbica – starcie zbrojne, które miało miejsce 26 lipca 811 r. między wojskami bizantyńskimi a bułgarskimi. Bitwa uważana jest za jedną z największych klęsk w historii Bizancjum.
Tło.
Po pokonaniu Awarów około 803, chan bułgarski Krum skierował swoją ekspansywną politykę w kierunku Bizancjum. W roku 809 Bułgarzy zdobyli bizantyńską twierdzę w Serdice, wymordowali garnizon i zburzyli fortyfikacje.
Przez następne dwa lata cesarz Nicefor I Genik przygotowywał się do kampanii przeciwko Bułgarom. Na przygranicznych terenach cesarz rozpoczął osiedlanie rodzin anatolijskich stratiotów. W 811 Nicefor i jego syn Staurakios uderzyli na państwo bułgarskie. Cesarz zebrał armię składającą się z wojsk europejskich i anatolijskich, a także przybocznej gwardii cesarskiej.
Dnia 10 lipca 811 r. armia bizantyjska założyła obóz na granicy bułgarskiej. Następnego dnia Bizantyjczycy rozpoczęli liczne pozorowane ataki. Tymczasem wykorzystując czas Bułgarzy wzmocnili swoje siły. Nicefor podzielił swoją armię na 3 części, z których każda pomaszerowała inną drogą w kierunku stolicy chanów – Pliski. Po dotarciu do miasta Nicefor przypuścił szturm zdobywając miasto, które zostało doszczętnie splądrowane w dniu 20 lipca. Bizantyjczycy spalili m.in.: pałac Kruma. Nicefor zignorował ofertę chana, który zaproponował mu zawarcie pokoju, gdyż liczył na całkowite zniszczenie Bułgarii.
Przebieg bitwy.
Dnia 25 lipca armia bizantyjska wpadła w pułapkę, gdy podeszła w pobliże zbudowanej przez Bułgarów barykady w dolinie rzeki Kamczija. Nicefor zorientował się w sytuacji, zdecydował się jednak rozbić obóz na przełęczy Wyrbica, gdyż Bułgarzy zablokowali palisadą drogę odwrotu. Siły Kruma wzmocnione posiłkami awarskimi i słowiańskimi zaatakowały rankiem 26 lipca śpiących przeciwników. Bizantyjczycy, całkowicie zaskoczeni nie byli w stanie sformować szyków obronnych. Cesarz i najwyżsi dostojnicy zostali zabici, ocalała jedynie niewielka część armii z Michałem Rangabe i ciężko rannym Staurakiosem. 
Po bitwie.
Głowę Nicefora Krum wystawił na widok publiczny wbitą na pal, zaś z jego czaszki sporządził sobie puchar. Staurakios ciężko ranny zdołał z resztkami wojska przebić się do Adrianopola, jednak jego stan zdrowia był tak zły, że 2 października cesarzem został obwołany Michał I. Przez kolejne dwa lata Krum przypuszczał ataki na ziemie Bizancjum, nie był jednak w stanie zdobyć Konstantynopola. W 813 Michał I starając się odeprzeć wroga, ponownie został pobity w bitwie pod Wersiniką. Dopiero po śmierci Kruma w roku 814 bułgarskie niebezpieczeństwo zostało zażegnane.

</doc>
<doc id="35699" url="https://pl.wikipedia.org/wiki?curid=35699" title="Epoka">
Epoka



</doc>
<doc id="35701" url="https://pl.wikipedia.org/wiki?curid=35701" title="Bitwa pod Soissons (486)">
Bitwa pod Soissons (486)

Bitwa pod Soissons – starcie zbrojne, które miało miejsce w roku 486 w trakcie walk Franków z armią byłego Cesarstwa Zachodniego. Zwycięstwo w bitwie było decydującym krokiem Chlodwiga I w budowie wielkiego Królestwa Franków. 
Po upadku Zachodniego Cesarstwa Rzymskiego w roku 476, jedynym władcą który utrzymał władzę w tym rejonie Europy był Syagriusz, syn dowódcy armii Aegidusa. Syagriusz był ostatnim przedstawicielem rzymskim, który zajmował tereny położone między Loarą i Sommą. Ziemie Galii wyposażone w wysokiej jakości infrastrukturę i drogi zapewniały tym pozostałościom rzymskiego Cesarstwa pewną stabilizację podczas wędrówek ludów, stały się jednak celem ekspansji sąsiadów ze wschodu – Franków. 
Królestwo Syagriusza wielkością dorównywało państwu Franków nad Renem, skupiającym plemiona rządzone przez wewnętrznych władców i w kilku przypadkach (prawa strona Renu) przesiąknięte kulturą rzymską. Celem Chlodwiga I było jednak całkowite zajęcie ziem Syagriusza i decydująca rozprawa zbrojna. 
Do bitwy doszło pod Soissons. Według legendy Chlodwig żeby wygrać bitwę pomodlił się do Chrystusa, co miało skutkować wygraną bitwą. Wojska Syagriusza (składające się w większości z żołnierzy germańskich) zostały rozbite, sam zaś Syagriusz ratował się ucieczką do królestwa Wizygotów rządzonego przez Alaryka II, u którego zamierzał uzyskać azyl. Alaryk jednak odesłał Syagriusza do Chlodwiga, który nakazał zgładzić przeciwnika. Sukces Franków pozwolił im powiększyć dwukrotnie wielkość swojego królestwa, odtąd granica ich państwa przebiegała nad Loarą, za którą znajdowało się królestwo Wizygotów. W roku 507 w wyniku bitwy pod Vouille Wizygoci zostali ostatecznie wyparci ze swoich ziem i pomaszerowali do Hiszpanii. 
W późniejszych wiekach dochodziło do kolejnych bitew pod Soissons. 

</doc>
<doc id="35703" url="https://pl.wikipedia.org/wiki?curid=35703" title="Astronom">
Astronom

Astronom lub astrofizyk – naukowiec, którego obszarem badań jest astronomia lub astrofizyka.
Zajmuje się badaniem kosmosu oraz otaczającego go świata w przestrzeni kosmicznej.

</doc>
<doc id="35709" url="https://pl.wikipedia.org/wiki?curid=35709" title="Epoka brązowa">
Epoka brązowa



</doc>
<doc id="35710" url="https://pl.wikipedia.org/wiki?curid=35710" title="Epoka żelazna">
Epoka żelazna



</doc>
<doc id="35712" url="https://pl.wikipedia.org/wiki?curid=35712" title="Drużyna">
Drużyna

Czasopisma:
Miejscowość w Polsce:
Inne:

</doc>
<doc id="35713" url="https://pl.wikipedia.org/wiki?curid=35713" title="Wojna domowa w Hiszpanii">
Wojna domowa w Hiszpanii



</doc>
<doc id="35718" url="https://pl.wikipedia.org/wiki?curid=35718" title="Łuk (architektura)">
Łuk (architektura)

Łuk – linia krzywa, wzdłuż której prowadzony jest łęk. Jeden z najważniejszych elementów architektonicznych, o podstawowym znaczeniu dla kształtowania budowli poszczególnych epok. Umożliwia wykonywanie otworów drzwiowych i okiennych. Znajduje zastosowanie w budowie mostów i stropów tuneli. Jako konstrukcyjny, podparty na końcach, służący głównie do wzmacniania ścian nad otworami, oraz w sklepieniach do przenoszenia na zewnątrz ciężaru własnego jak i dźwiganego (tzw. oporowy). Jako niekonstrukcyjny, służący dekoracji ścian – formowany w tynku lub stiuku.
Kształt i szerokość są tak dobrane, aby w łuku nie występowały siły rozciągające. Łuk obejmuje tzw. linię wsparcia. Siły, które mają być przyłożone w punktach podparcia na jego końcach są nachylone do pionu, to znaczy, że występuje tam zarówno siła działająca poziomo (siła rozciągająca), jak i siła działająca pionowo (siła nacisku).
Łuki nie są samonośne i aż do ukończenia i wymagają podbudowania (rusztowanie), które składa się z krążyn i ich podparcia. 
Tak zwane łuki fałszywe lub łuki wspornikowe składają się z kolejnych przedłużeń prostych belek sięgających dalej w kierunku środka. Można je tworzyć bez podróbek.
Popularnie używa się słowa łuk na określenie łęku lub elementu dekoracyjnego w kształcie łuku.
W architekturze występują łuki o różnych kształtach, mogą być prowadzone jako odcinki koła, elipsy lub paraboli złożone z jednego lub więcej odcinków. Łuk półkolisty (pełny) – zbudowany z połowy koła, ma strzałkę równą połowie rozpiętości łuku. Łuki mogą być podwyższone, czyli o strzałce dłuższej niż połowa rozpiętości łuku lub obniżone – o mniejszej strzałce niż połowa rozpiętości łuku. Kształty łuków spotykane w budownictwie noszą różne nazwy, np.: ostry, podkowiasty, ośli grzbiet, trójlistny, czterolistny lub pięciolistny, Tudora, cebulasty.
Konstrukcje w kształcie łuku znane były w czasach starożytnych (np. brama Isztar w Mezopotamii). Szerszy rozwój konstrukcji opartych na kształcie łuku nastąpił w starożytnym Rzymie, i stosowany był przez średniowiecze do dnia dzisiejszego. W okresie starożytnego Rzymu, wczesnego chrześcijaństwa, czasów romańskich największe znaczenie miał łuk pełny; w gotyku wprowadzono łuk ostry, a w czasach nowożytnych powrócono do łuku pełnego, stosowano także łuki odcinkowe i koszowe. W architekturze islamu stosowano najczęściej łuki podkowiaste, trój- i wielolistne.
Łuk określa się na podstawie następujących elementów:
W zależności od tych cech rozróżnia się różne rodzaje łuków.

</doc>
<doc id="35731" url="https://pl.wikipedia.org/wiki?curid=35731" title="Ciało amorficzne">
Ciało amorficzne

Ciało amorficzne, ciało bezpostaciowe – stan skupienia materii charakteryzujący się własnościami reologicznymi zbliżonymi do ciała krystalicznego, w którym nie występuje uporządkowanie dalekiego zasięgu. Ciało będące w stanie amorficznym jest ciałem stałym, ale tworzące je cząsteczki są ułożone w sposób dość chaotyczny, bardziej zbliżony do spotykanego w cieczach. Z tego powodu ciało takie często, choć błędnie, nazywa się stałą cieczą przechłodzoną. Jednak ciecz, w tym także ciecz przechłodzona, może płynąć, a ciało stałe utrzymuje swój kształt.
W stanie amorficznym występują zwykle substancje, które są zdolne do krystalizacji, ale ze względu na duży rozmiar cząsteczek, zanieczyszczenia lub szybkie schłodzenie cieczy, nie mają warunków, aby się w pełni skrystalizować. 
Faza amorficzna rzadko występuje w całej objętości substancji spotykanych w praktyce, lecz zwykle współistnieje z fazą krystaliczną. W ciałach takich pojawiają się wówczas domeny (niewielkie obszary) fazy krystalicznej, przemieszane z domenami fazy amorficznej, przy czym zmieniając warunki schładzania cieczy, można zmieniać proporcje jednej fazy do drugiej w dość szerokim zakresie. 
Amorfizm (bezpostaciowość) występuje w wielu substancjach spotykanych na co dzień lub mających niezwykłe zastosowania. Są to na przykład:

</doc>
<doc id="35733" url="https://pl.wikipedia.org/wiki?curid=35733" title="Epoka kamienia">
Epoka kamienia

Epoka kamienia – najwcześniejsza i najdłuższa z trzech epok prehistorycznych (po niej nastąpiły epoka brązu i żelaza) obejmująca okres od pojawienia się pierwszych używanych przez człowieka narzędzi kamiennych (najwcześniej w Afryce ok. 2,6 mln lat temu) aż do momentu zdobycia umiejętności masowego wytwarzania przedmiotów metalowych.
Periodyzacja.
W pierwszej połowie XIX wieku Christian Jürgensen Thomsen, duński antykwariusz i jeden z pierwszych archeologów, dokonał podziału dostępnych mu pozostałości kultur archeologicznych ze względu na materiał, z którego zostały wykonane. Wyodrębnił w ten sposób narzędzia kamienne, brązowe i żelazne, odpowiadające trzem epokom przedhistorycznego rozwoju ludzkości, a swoje wnioski opisał w "Przewodniku po starożytnościach nordyckich" ("Ledetraad til nordisk oldkyndighed", 1836). Najstarsza i najdłuższa "epoka kamienna" jeszcze w XIX wieku podzielona została na trzy podokresy: epokę kamienia łupanego (paleolit), epokę kamienia środkową (mezolit) i epokę kamienia gładzonego (neolit).
Podział ten odpowiada głównie periodyzacji dziejów Bliskiego Wschodu i Europy. W rejonach świata, w których ludzkość osiągała wysoki stopień rozwoju bez znajomości brązu czy żelaza (Ameryka Środkowa) czasami przyjmuje się również podział okresu prehistorycznego ze względu na sposób gospodarowania, wydzielając dwa okresy gospodarki przyswajalnej i wytwórczej.
Współcześnie przyjmuje się nieco bardziej złożoną periodyzację "epoki kamienia", która obejmuje:
Antropogeneza.
Już Karol Darwin wskazał na kontynent afrykański jako potencjalną prakolebkę ludzkości ("The Descent of Man: And Selection in Relation to Sex"). Tezę tę udowodniono jednak dopiero w drugiej połowie XX wieku.
Odnalezione szczątki kostne wskazują, iż bezpośrednimi przodkami rodzaju "Homo" były australopiteki. Pojawiły się one we wschodniej Afryce w związku ze zmianami geologicznymi i powstaniem wielkiego rowu tektonicznego, który oddzielił lasy równikowe Afryki Południowej od wschodnioafrykańskiej sawanny. Spowodowało to odmienne warunki bytowania dla małp człekokształtnych i oddzielonych od nich australopiteków, a zamieszkiwanie na otwartej przestrzeni doprowadziło do wykształcenia się cechy odróżniającej te drugie od innych naczelnych w postaci dwunożnego chodu.
Kontynent afrykański był miejscem wielkich przełomów w ewolucji człowieka trzykrotnie. Pierwszy z nich obejmował opisaną wyżej fazę oddzielenia się hominidów od małp człekokształtnych (ok. 7-6 mln lat temu). Kolejny to wykształcenie się rodzaju "Homo" w postaci "Homo habilis" i "Homo erectus" (ok. 2 mln lat temu), a trzeci to pojawienie się gatunku "Homo sapiens" (jakieś 100 tys. lat temu).
Zmiany klimatu.
W epoce kamiennej środowisko człowieka pierwotnego podlegało znacznym przemianom, mającym istotny wpływ na jego rozwój i rozprzestrzenienie. Jak się dzisiaj wydaje, głównym powodem ich zaistnienia była fluktuacja klimatu, powodowana przez zmiany nachylenia osi Ziemi (tzw. cykle Milankovicia, choć są też inne hipotezy). Prowadziły one do naprzemiennego rytmu okresów zimnych i ciepłych, a ich doskonałą miarą pozwalającą na ustalenie zmiennej średnich temperatur jest badanie stosunku stałych izotopów tlenu 16O do 18O w osadach dennych oceanów (skorupy małż) i lodowcach Arktyki i Antarktydy (dla ostatniego miliona lat).
W okresach chłodniejszych dochodziło do zlodowaceń i uwięzienia znacznych ilości wody w lądolodzie. Skutkowało to obniżeniem się poziomu mórz i oceanów (czasami nawet do 120 m), zmiany linii brzegowej i połączenia niektórych wysp ze stałym lądem (Wyspy Brytyjskie, wyspy Indonezji itp.) Powstanie połączeń międzykontynentalnych (np. poprzez Cieśninę Beringa) sprzyjało rozprzestrzenieniu się pierwszych ludzi na niedostępne wcześniej tereny.
Informacji na temat występującej w "epoce kamienia" flory i fauny dostarczają paleobotanika i paleontologia.

</doc>
<doc id="35735" url="https://pl.wikipedia.org/wiki?curid=35735" title="Narzędzia">
Narzędzia



</doc>
<doc id="35737" url="https://pl.wikipedia.org/wiki?curid=35737" title="Jama ustna">
Jama ustna

Jama ustna () – jama gębowa człowieka, początkowy odcinek przewodu pokarmowego, ograniczony od przodu przez wargi ust, po bokach przez policzki (opierające się na szczęce oraz żuchwie), od góry przez podniebienie twarde, natomiast od tyłu – przez podniebienie miękkie (wraz z języczkiem) oraz cieśń jamy ustnej. Przestrzeń pomiędzy wargami a zębami to przedsionek jamy ustnej, natomiast za zębami – jama ustna właściwa.
Funkcje.
Trawienna.
W jamie ustnej następuje wstępna, mechaniczna obróbka pokarmu i przygotowanie go do dalszego trawienia. Za pomocą zębów pokarm jest odgryzany, rozdrabniany i miażdżony. W trakcie żucia pokarm jest zwilżany śliną wydzielaną przez ślinianki (gruczoły ślinowe), których przewody uchodzą w różnych miejscach jamy ustnej. Ślina zawiera również enzym trawienny rozkładający skrobię na maltozę i dekstrynę – amylazę ślinową.
Po uformowaniu kęsa pokarmowego zostaje on przekazany do dalszej części przewodu pokarmowego w akcie połykania.
Zmysłowa.
Dzięki obecności kubków smakowych w jamie ustnej odbierane są wrażenia smaku. Kubki smakowe rozmieszczone są na języku, podniebieniu, w nabłonku gardła, nagłośni oraz w górnej części przełyku. Wymagają one aby pokarm był dobrze rozdrobniony i rozpuszczony w ślinie aby móc odebrać i przekazać wrażenia smakowe.
Artykulacyjna.
Budowa jamy ustnej oraz ruchy języka, podniebienia miękkiego i warg umożliwiają artykulację głosek oraz innych dźwięków.
Oddechowa.
Jama ustna stanowi alternatywny początek drogi pobierania tlenu jednak jest to sposób niefizjologiczny - powoduje wysuszanie śluzówki, a powietrze dociera do płuc nieoczyszczone i słabo nawilżone. U dzieci oddychanie przez usta prowadzi do powstania poważnych wad zgryzu.
Obronna.
Jama ustna stanowi wrota zakażenia drobnoustrojami, ze względu na połączenie wnętrza organizmu ze środowiskiem zewnętrznym. Jednak w jamie ustnej występuje szereg mechanizmów zapobiegających zakażeniu, np. ochronna warstwa błony śluzowej, stale złuszczający się nabłonek, ciągłe wydzielanie śliny (która sama zawiera wiele mechanizmów obronnych) oraz płynu dziąsłowego, obecność komórek żernych (neutrofile, makrofagi, komórki NK).
W jamie ustnej może występować temperatura 10-70 °C w zależności od temperatury przyjmowanego pokarmu (lody, gorące pożywienie).
Choroby.
W budowie jamie ustnej można wyróżnić wiele elementów i choroby każdego z nich charakteryzują się innymi objawami, toteż – mimo tak małego obszaru – różnorodność chorób tkanek jamy ustnej jest duża. Są to m.in. choroby błony śluzowej (grzybice, choroby wirusowe i bakteryjne), choroby przyzębia (stany zapalne i martwicze), choroby zębów (próchnica, ubytki pochodzenia niepróchnicowego oraz choroby miazgi), choroby dziąseł (stany zapalne) oraz zaburzenia ich budowy i rozmieszczenia, wady wrodzone (rozszczep podniebienia, hipoplazje i przerosty).
Higiena jamy ustnej.
Stwierdzono, że częste stosowane zabiegów higienicznych jamy ustnej, regularne profilaktyczne wizyty u stomatologa są związane z mniejszym ryzykiem występowania chorób układu krążenia.

</doc>
<doc id="35739" url="https://pl.wikipedia.org/wiki?curid=35739" title="Epoka kamienna">
Epoka kamienna



</doc>
<doc id="35792" url="https://pl.wikipedia.org/wiki?curid=35792" title="Pojazd samochodowy">
Pojazd samochodowy

Pojazd samochodowy – według kodeksu drogowego pojazd silnikowy, którego konstrukcja umożliwia jazdę z prędkością przekraczającą 25 km/h. Określenie to nie obejmuje ciągnika rolniczego.
Używany jest zwykle do przewozu na drogach osób lub rzeczy albo do ciągnięcia po drogach pojazdów używanych do przewozu osób lub rzeczy.
Według art. 4 pkt 1 i 2 ustawy z dnia 6 września 2001 r. o transporcie drogowym, za pojazdy samochodowe, w rozumieniu tej ustawy, uważa się również zespoły pojazdów składające się z pojazdu samochodowego i przyczepy lub naczepy.

</doc>
<doc id="35800" url="https://pl.wikipedia.org/wiki?curid=35800" title="Łęk (architektura)">
Łęk (architektura)

Łęk – element konstrukcyjny w kształcie łuku, stosowany do przekrycia otworów, jako przęsła wiaduktów i mostów oraz, jako łęk sklepienny, do konstruowania sklepień. Łęk jako sklepienie jest zespołem kamieni ułożonych w ten sposób, że ich ciężar własny jak i obciążenia dodatkowe zostają przeniesione na otaczające mury zwane oporami sklepienia.
Konstrukcja łęku przenosi obciążenie ściskające i dlatego może być wykonywana z ciosów kamiennych lub cegieł w kształcie klina, tzw. klińców nawet bez użycia zaprawy. Łęk złożony jest z dwóch krzywoliniowych odcinków podpartych na wezgłowiu i połączonych w najwyższym punkcie zwornikiem. Do wykonywania współczesnych konstrukcji używa się przede wszystkim takich materiałów jak stal i żelbet.

</doc>
<doc id="35802" url="https://pl.wikipedia.org/wiki?curid=35802" title="Wezgłowie">
Wezgłowie

Wezgłowie – podpora, na której opiera się łęk lub żebro sklepienia. Przenosi siły pionowe i poziome od konstrukcji łęku.

</doc>
<doc id="35804" url="https://pl.wikipedia.org/wiki?curid=35804" title="Bateria anodowa">
Bateria anodowa

Bateria anodowa to zespół ogniw galwanicznych lub akumulatorów służący do zasilania obwodów anodowych lamp elektronowych tzw. "bateryjnych".
Przykładowe napięcia:

</doc>
<doc id="35805" url="https://pl.wikipedia.org/wiki?curid=35805" title="Zwornik (architektura)">
Zwornik (architektura)

Zwornik, klucz – szczytowy kliniec łuku lub niektórych typów sklepienia, zazwyczaj bogato profilowany i zdobiony dekoracją rzeźbiarską, wykonany z kamienia lub ceramiki, charakterystyczny dla gotyckich sklepień krzyżowo-żebrowych. 
Usytuowany jest w najwyższym punkcie sklepienia lub łęku. Określany też jako "kliniec szczytowy", "kliniec kluczowy". Zazwyczaj o nieco większych wymiarach niż pozostałe ciosy kamienne lub cegły. Przenosił siły ściskające. Określenie "klucz" częściej stosuje się w odniesieniu do łęku, archiwolty, natomiast "zwornik" w odniesieniu do sklepienia.
Zworniki w arkadzie.
Zwornik był zdobiony na parę różnych sposobów:
Zworniki w sklepieniach.
Zworniki w łękach sklepiennych (gurtach) nie były przyozdabiane. Dopiero po wprowadzeniu sklepień krzyżowo-żebrowych, w miejscu przecięcia się żeber, miejsca te akcentowano:
Wraz z rozwojem sklepień przybywało żeber, a co za tym idzie miejsc przecinania się ich między sobą. Czasem i te miejsca, pomimo że nie występował w nich typowy, uzasadniony konstrukcyjnie zwornik, były również ozdabiane.

</doc>
<doc id="35806" url="https://pl.wikipedia.org/wiki?curid=35806" title="Fałd">
Fałd

Fałd – struktura tektoniczna, deformacja ciągła, powstała na skutek wygięcia warstw bez przerwania ciągłości ośrodka skalnego. Wyróżnia się dwa rodzaje fałdów: antykliny i synkliny. Antyklina posiada w swoim jądrze utwory starsze, natomiast synklina – młodsze.
Dawniej te dwa rodzaje fałdów klasyfikowano jako elementy pojedynczego fałdu.
Klasyfikacje fałdów.
Klasyfikacja geometryczno-kinematyczna.
Uwzględnia położenie skrzydeł względem powierzchni osiowej:

</doc>
<doc id="35811" url="https://pl.wikipedia.org/wiki?curid=35811" title="Łęk pozorny">
Łęk pozorny

Łęk pozorny – konstrukcja stosowana w prehistorii, polegała na stopniowym przybliżaniu do siebie układanych poziomo kamieni. Łęk pozorny w odróżnieniu do łęku nie przekazywał rozporu (sił poziomych) na podpory. Na podobnej zasadzie konstruowano pozorne sklepienia. W ten sposób jest skonstruowany do dzisiaj użytkowany, jeden z najstarszych mostów na świecie - most w Eleutherna na Krecie.
Zasada łęku pozornego.
Zasady łęku pozornego stosowano między innymi w architekturze mykeńskiej, a Ameryce Środkowej w architekturze Majów. Jak widać na zdjęciu, wysunięte bloki kamienne całym ciężarem opierają się na niższych blokach i w ten sposób omijają rzeźbiony naczółek oraz cały otwór bramny. Tak więc nad otworem nie ma muru – został on jakby „rozchylony”. Kompletnie inna sytuacja jest przy zastosowaniu łuku architektonicznego. Np. w arkadzie mur nad otworem „prze” w dół, a łuk przejmuje od niego obciążenie i rozprowadza na boki. Stąd mówi się, że podobieństwo tych dwóch konstrukcji, łuku i łuku pozornego jest pozorne.

</doc>
<doc id="35816" url="https://pl.wikipedia.org/wiki?curid=35816" title="Bateria żarzenia">
Bateria żarzenia

Bateria żarzenia – pojedyncze ogniwo galwaniczne lub bateria ogniw lub akumulatorów służące do zasilania obwodów żarzenia lamp elektronowych.
Stosowane napięcia:

</doc>
<doc id="35817" url="https://pl.wikipedia.org/wiki?curid=35817" title="Biolog">
Biolog



</doc>
<doc id="35818" url="https://pl.wikipedia.org/wiki?curid=35818" title="Rura">
Rura

Rura – element konstrukcyjny o przekroju poprzecznym zwykle w kształcie pierścienia i znacznej długości. Rury są stosowane jako przewody do prowadzenia cieczy i gazów lub jako elementy do budowy maszyn i innych urządzeń technicznych oraz konstrukcji budowlanych. Wykonane mogą być ze stali, żeliwa, metali kolorowych, betonu, żelbetu, tworzyw sztucznych (np. polietylenu, polichlorku winylu). Mogą stanowić także osłonę np. dla prowadzonych przewodów elektrycznych. Stosuje się rury do prowadzenia instalacji w osłonach termicznych tzw. rury termoizolowane.
Sposób budowania rur zależy w znacznym stopniu od stawianych im wymagań eksploatacyjnych. Największą wytrzymałość rury na ciśnienie wewnętrzne mają (oprócz rur ciągnionych z monolitycznego kęsa materiału wyjściowego) rury wykonane z przewierconego wzdłuż pręta, w ten sposób budowane bywają rury przeznaczone do produkcji luf broni palnej. Najprostsza technika wykonania rury sprowadza się do zwinięcia w rurę prostokątnego arkusza materiału wyjściowego (np. blachy) i połączenia go szwem (np. spoiną) w punkcie styku wzdłuż długości rury, ale produkt wykonany taką technologią nie ma dużej wytrzymałości. Inna technika, dająca lepsze rezultaty wytrzymałościowe, polega na śrubowym zwijaniu pasa materiału wyjściowego tak, że szew łączący owija się wokół rury na jej powierzchni. Jeszcze inna technologia, częściej stosowana przy produkcji rur szklanych lub z tworzyw sztucznych, polega na wyciąganiu „na gorąco” rury z surowca wyjściowego od razu w żądanym kształcie, często przy użyciu powietrza tłoczonego do jej wnętrza w celu uzyskania oczekiwanego kształtu.
Historycznie, w czasach, kiedy nie znano jeszcze dostatecznie technologii obróbki materiałów współcześnie używanych do produkcji rur, wykonywano je m.in. z ołowiu (np. w czasach rzymskich) lub z drewna (np. w średniowieczu).
W przypadkach szczególnych stosowane bywają rury o kształcie przekroju innym niż pierścieniowy – np. kwadratowym lub prostokątnym. Rury takie, np. do tłoczenia powietrza w systemach wentylacyjnych, mają zazwyczaj duże rozmiary poprzeczne i właściwszą wobec nich nazwą może być – zamiast np. „rura wentylacyjna” – określenie „kanał wentylacyjny”
Rura – określenie potocznie używane w stosunku do rurociągów, np. "Kaspijska rura", "Wielka rura".

</doc>
<doc id="35819" url="https://pl.wikipedia.org/wiki?curid=35819" title="Delta Diraca">
Delta Diraca

Delta Diraca – obiekt matematyczny wprowadzony przez brytyjskiego fizyka teoretycznego Paula Diraca. Delta Diraca ma wiele ciekawych właściwości, jest przydatnym narzędziem w fizyce kwantowej, elektronice, mechanice i analizie matematycznej, gdzie w szczególności jest ona oryginałem dla transformaty Laplace’a formula_1 i pochodną (w sensie dystrybucji) funkcji skokowej Heaviside’a. Współcześnie deltę Diraca definiuje się jako miarę, lub jako dystrybucję.
Definicje.
Definicja nieformalna.
Fizycy definiują zwykle deltę Diraca jako funkcję formula_2 taką, że:
oraz
W rzeczywistości taka funkcja nie istnieje. Istotnie, zgodnie z definicją całka z takiej funkcji musiałaby być równa 0 (np. całka Lebesgue’a – punkt x=0 jest zbiorem miary Lebesgue’a równym 0, co powodowałoby, że automatycznie żądana całka zamiast 1 przyjmowałaby zawsze wartość 0). Z tego powodu powyższa definicja nie jest poprawna w ramach teorii zwykłych funkcji.
Delta Diraca jako dystrybucja.
Deltę Diraca definiuje się na gruncie teorii dystrybucji, jako dystrybucję formula_5 tzn. funkcjonał liniowy i ciągły w sensie pewnej szczególnej topologii dany wzorem:
Delta Diraca jako miara.
Na gruncie teorii miary deltę Diraca definiuje się jako miarę formula_7 daną wzorem:
gdzie formula_9 oznacza σ-ciało zbiorów borelowskich w formula_10.
Własności delty Diraca.
Ponieważ delta Diraca jest miarą, to ma sens całkowanie względem delty Diraca. Całkę funkcji formula_11 względem miary formula_12 po zbiorze formula_13 oznacza się często formula_14, dlatego w dalszym ciągu będzie stosowane oznaczenie formula_15 na całkę funkcji formula_11 względem delty Diraca po formula_17
Delta Diraca ma następujące własności:
Dowód pierwszej własności zostanie przeprowadzony w trzech krokach.
Krok I
Gdy formula_20 jest funkcją prostą, tzn. formula_21 to bez straty ogólności możemy założyć, że formula_22 Wtedy
Krok II
Gdy formula_20 jest nieujemną funkcją mierzalną, to konstruujemy ciąg aproksymacyjny funkcji prostych formula_25 Wtedy korzystając z poprzedniego kroku
Krok III
Gdy formula_27 jest dowolną funkcją mierzalną, to formula_28 gdzie
oraz
Wówczas, korzystając z poprzedniego kroku
co kończy dowód.
W szczególności kładąc formula_32 otrzymuje się
Definicję delty Diraca można nieco uogólnić definiując ją jako miarę formula_34 daną wzorem
Wówczas
Zastosowania.
W rachunku prawdopodobieństwa delta Diraca formula_37 jest rozkładem prawdopodobieństwa zmiennej losowej formula_38 takiej, że formula_39.
Delta Diraca w fizyce jest używana do przedstawienia bardzo krótkiego impulsu o jednostkowym polu (np. przenoszącego jednostkowy ładunek elektryczny), a w statyce – do reprezentowania sił punktowo obciążających belkę (np. w punktach podparcia). W przypadkach tych, delta Diraca jest matematycznym modelem nierealizowalnego fizycznie, nieskończenie wąskiego impulsu występującego w chwili formula_40 o nieskończenie dużej amplitudzie i polu równym 1.

</doc>
<doc id="35820" url="https://pl.wikipedia.org/wiki?curid=35820" title="Maserati">
Maserati

Maserati – włoski producent samochodów sportowych i wyścigowych z siedzibą w Bolonii działający od 1914 roku. Wchodzi w skład międzynarodowego koncernu Stellantis.
Historia.
Na początku XX wieku Bracia Maserati – Alfieri, Bindo, Ettore i Ernesto pracowali przez wiele lat dla włoskiego producenta samochodów – Isotta Fraschini, a następnie poszli w ślady najstarszego z braci – Carlo, który pracował m.in. dla Fiata i Bianchi.
1 grudnia 1914 roku Alfieri Maserati wraz z braćmi Carlo, Bindo, Ettore oraz Ernesto założyli w Bolonii warsztat samochodowy. Początkowo budowano w nim wyścigowe samochody dla Diatto. Dwa tygodnie później, 14 grudnia założyli spółkę "Società Anonima Officine Alfieri Maserati" w Bolonii.
W 1926 roku Diatto przerwało budowę samochodów wyścigowych prowadząc do powstania marki Maserati. W tym samym roku Alfieri Maserati wygrał wyścig Targa Florio w zbudowanym przez siebie samochodzie Tipo 26. Maserati budowało samochody 4, 6, 8 i 16 cylindrowe (zbudowane z dwóch połączonych silników V8). 22 marca 1930 roku Włoch Baconin Borzacchini wygrał rozgrywany po raz pierwszy wyścig Grand Prix Tripolis na samochodzie Maserati (silnik 16-cylindrowy o pojemności 4 litrów).
3 marca 1932 roku w wieku 44 lat zmarł założyciel przedsiębiorstwa Alfieri Maserati. W 1937 roku spółka Maserati S.p.A. została sprzedana firmie Orsi, która w 1940 roku przeniosła siedzibę przedsiębiorstwa do Modeny, gdzie pozostała do dziś. Orsi budowała samochody wyścigowe marki Maserati. Samochody te wciąż wygrywały wyścigi, pokonując takich rywali jak Auto Union czy Mercedes-Benz. W trakcie II wojny światowej, Maserati zaprzestało budowy samochodów i zajęło się wytwarzaniem zaopatrzenia dla włoskiej armii. Po wojnie przywrócono budowę wyścigowych aut. Gdy wygasł 10-letni kontrakt pomiędzy braćmi Maserati oraz firmą Orsi, bracia założyli nową firmę "O.S.C.A."
Lata pięćdziesiąte to czas kiedy Maserati 250F, prowadzone przez legendę Formuły 1 – Juan Manuel Fangio, zwycięża w kolejnych wyścigach, m.in. w debiutanckim starcie podczas Grand Prix Argentyny, a w 1957 roku zdobywa po raz piąty tytuł Mistrza Świata. Wtedy to przedsiębiorstwo decyduje się opuścić scenę wyścigową, kontynuując jednak budowę silników dla zespołów Formuły 1.
Od 1957 roku Maserati skupiło się na budowie samochodów drogowych. Powstały takie modele jak 6-cylindrowe Maserati 3500 coupé 2+2 z aluminiowym nadwoziem, V8 Maserati 5000, Maserati Sebring, Maserati Mistral coupé oraz spider, czy Maserati Ghibli.
Nowi właściciele.
W 1968 roku przedsiębiorstwo odkupił Citroën. Adolfo Orsi pozostał prezesem przedsiębiorstwa. Nowe modele korzystały z wiedzy konstruktorów Citroëna, jak również z wielu jego rozwiązań technicznych. Były one również wytwarzane w większych ilościach. Pierwsze masowo produkowane modele Maserati Merak, Maserati Bora (oba z centralnie montowanymi silnikami) oraz Maserati Khamsin dzieliły wiele podzespołów z Citroënem SM. W 1974 roku Citroën zbankrutował. Nowo powstała korporacja PSA Peugeot Citroën zadecydowała o likwidacji Maserati. Dzięki wsparciu włoskiego rządu przedsiębiorstwo przetrwało.
Rok później po kryzysie paliwowym były argentyński kierowca wyścigowy Alejandro de Tomaso oraz firma Benelli odkupili od Citroëna akcje Maserati. W 1976 roku zaprezentowano nowe modele Maserati Kyalami oraz Quattroporte III generacji. W latach 80. zaprzestano produkcji drogich sportowych modeli z centralnymi silnikami na rzecz tańszych samochodów z silnikiem umieszczonym z przodu i napędem na tylne koła jak model Maserati Biturbo. W 1990 roku zaprezentowano model Maserati Shamal, a w 1992 roku kolejną generację Maserati Ghibli. W tym okresie Maserati współpracowało z Chryslerem prowadzonym przez przyjaciela de Tomaso – Lee Iacocca.
W 1990 roku włoski koncern FIAT przejął od De Tomaso 49% akcji Maserati, a trzy lata później pozostałe 51% akcji. W 1997 roku Maserati w ramach koncernu Fiat zostało połączone z Ferrari, którego od 1969 roku Fiat posiadał 50% akcji (1988 – 87%, a w 2001 90%). W 1998 roku zaprezentowano coupé 3200 GT z charakterystycznymi tylnymi światłami przypominającymi bumerang. Model wyposażono w silnik V8 biturbo o mocy 370 KM. W 2001 roku zakończono produkcję limuzyny Quattroporte. Zaprezentowano Spyder GT z opracowanym wraz z Ferrari silnikiem V8 4.2l o mocy 390 KM. W 2004 roku zaprezentowano oparty na Ferrari Enzo model MC12.
Maserati i elektromobilność.
Maserati 17 marca 2022 roku przedstawiło swój plan elektryfikacji. Marka chce do 2030 rok być pierwszą włoską marką, która będzie produkować wyłącznie samochody elektryczne. Plan Maserati jest częścią strategicznego planu Stellantis "Dare Forward 2030", ogłoszonego 1 marca 2022 roku. Gamą elektrycznych pojazdów będzie nosiła nazwę Folgore.

</doc>
<doc id="35821" url="https://pl.wikipedia.org/wiki?curid=35821" title="Kultura cykladzka">
Kultura cykladzka

Kultura cykladzka – kultura epoki brązu, która występowała w latach 2900–1100 p.n.e. na wyspach archipelagu Cyklady. Jej głównymi ośrodkami były: Syros (obecnie Siros), Naksos i Milos.
Idole cykladzkie.
Z wczesnym rozwojem sztuki tej kultury, do około 1900 p.n.e., związane są znaleziska małych (przeciętnie ok. 0,2-0,5 m wysokości) figurek wykonanych najczęściej z marmuru, zwanych obecnie idolami cykladzkimi. Zdarzają się też znaleziska rzeźb o niestandardowych wymiarach – od 5 cm do ok. 1,5 m wysokości.
Wyróżnia się dwie tendencje rozwoju tej formy:
Przeznaczenie idoli cykladzkich nie jest całkowicie pewne. Małe figurki wkładane były do grobów, mogły więc mieć związek z obrzędami pogrzebowymi. Przypuszcza się, że figury dużych rozmiarów były umieszczane w miejscach kultu. Uważa się również, że przynajmniej niektóre z tworzonych figurek stanowiły wyobrażenia bóstw.
Wpływy mykeńskie i kreteńskie.
Dalsze dzieje rozwoju sztuki cykladzkiej związane są z silnymi wpływami sztuki mykeńskiej. Odnalezione z tego okresu ufortyfikowane osady na Keos (obecnie Kea) oraz miasta na Syros (Siros) zbudowane były z domów rozplanowanych na kształcie prostokąta. Wpływy sztuki kreteńskiej można odnaleźć w zachowanych licznych przykładach malarstwa ściennego, które wykazują cechy wspólne z freskami odnalezionymi na Krecie. Do najciekawszych należą odkryte przez Spirydona Marinatosa w zniszczonym przez wybuch wulkanu mieście Akrotiri na wyspie Thera (obecnie Santoryn). Ceramika cykladzka naśladuje wzory spotykane w wyrobach odnalezionych w jaskini Kamares (wazy Kamares).
Napotkano na różne rodzaje grobów z tego okresu; są to groby szybowe (odnalezione na Syros), komorowe (Milos, Mykonos) oraz tolosowe (Syros).

</doc>
<doc id="35825" url="https://pl.wikipedia.org/wiki?curid=35825" title="Stanisław Burhardt-Bukacki">
Stanisław Burhardt-Bukacki

Stanisław Seweryn Burhardt-Bukacki (ur. 8 stycznia 1890 w Cannes, zm. 6 czerwca 1942 w Edynburgu) – generał dywizji Wojska Polskiego II Rzeczypospolitej i Polskich Sił Zbrojnych.
Życiorys.
Urodził się 8 stycznia 1890 w Cannes we Francji, w rodzinie Jana Kazimierza, obywatela ziemskiego, powstańca styczniowego, i Salomei Otylli z Dębkowskich. Był wnukiem powstańca listopadowego. Uczęszczał do Gimnazjum Gustawa Kośmińskiego w Częstochowie, a następnie rozpoczął studia na Politechnice Lwowskiej. Od 1906 brał udział w ruchu niepodległościowym. Należał do „Sokoła”, Związku Walki Czynnej, Związku Strzeleckiego i Polskich Drużyn Strzeleckich. W PDS dowodził m.in. kompanią podoficerską i II Okręgiem (warszawskim).
Po wybuchu I wojny światowej w Legionach. Dowódca II plutonu I kompanii kadrowej. Służył w 1 i 5 pułku piechoty Legionów Polskich dowodząc kompanią, batalionem i pułkiem. Po kryzysie przysięgowym internowany w Beniaminowie.
W październiku 1918 mianowany komendantem POW terenów okupowanych przez armię austriacką.
16 listopada 1918 wyznaczony został na stanowisko szefa Sztabu Dowództwa Okręgu Generalnego „Lublin”. Tydzień później przeniesiony został do Warszawy na równorzędne stanowisko w Dowództwie Okręgu Generalnego „Warszawa”.
W 1920 szef sztabu Armii Rezerwowej gen. Sosnkowskiego. 23 czerwca tego roku „został na przeciąg trzech miesięcy oddany do dyspozycji Naczelnego Dowództwa celem objęcia komendy nad 8 Dywizją Piechoty względnie 1 Dywizją Rezerwową”. Ostatecznie objął dowództwo 8 Dywizji Piechoty, a następnie grupy własnego imienia złożonej z 8 i 10 Dywizji Piechoty. Następnie dowodził grupą operacyjną w 6 Armii na froncie ukraińskim. Od 25 września 1921 dowodził 8 Dywizją Piechoty w Modlinie.
31 marca 1924 Prezydent RP, Stanisław Wojciechowski, na wniosek Ministra Spraw Wojskowych, generała dywizji Władysława Sikorskiego awansował go na generała brygady ze starszeństwem z dniem 1 lipca 1923 i 5. lokatą w korpusie generałów. 31 grudnia 1925 został mianowany szefem Oddziału III Sztabu Generalnego.
W czasie przewrotu majowego 1926 roku był szefem sztabu gen. Gustawa Orlicz-Dreszera, dowódcy wojsk wiernych Józefowi Piłsudskiemu. Do czerwca 1926 roku pełnił obowiązki szefa Sztabu Generalnego. 19 czerwca 1926 Prezydent RP mianował go II wiceministrem spraw wojskowych. 14 października 1926 został wyznaczony na stanowisko generała do prac przy Generalnym Inspektorze Sił Zbrojnych z siedzibą w Wilnie. W lutym 1932 był polskim delegatem do komisji: lądowej, powietrznej morskiej, na konferencji rozbrojeniowej w Genewie. W 1933 został II zastępcą szefa Sztabu Głównego. 23 grudnia 1935 został mianowany inspektorem armii.
27 sierpnia 1939 przeprowadził inspekcję mobilizacji 18 i 41 Dywizji Piechoty. Następnego dnia o godz. 13.00 zameldował się u marszałka Edwarda Śmigłego-Rydza, który wyznaczył go na szefa Misji Wojskowej przy Naczelnym Dowództwie Sprzymierzonych. Tego samego dnia był zmuszony nauczyć się na pamięć tekstu umowy udostępnionej mu przez pułkownika Jaklicza, „ponieważ sztab miał tylko jeden egzemplarz” i nie mógł robić notatek. 1 września około godz. 13.30 został przyjęty przez Naczelnego Wodza, który miał mu oświadczyć, że "„jego jedynym żądaniem pomoc lotnicza natychmiast i wypełnienie warunków umowy co do rozpoczęcia działań na froncie francuskim”". 3 września o godz. 11.30 wyjechał na czele misji samochodami do Wilna. Następnego dnia samolotem Lockheed L-14 Super Electra, należącym do Polskich Linii Lotniczych LOT, dotarł do Sztokholmu z międzylądowaniem w Rydze, Tallinie i w Helsinkach. 5 września o godz. 21.00 wyjechał koleją do Oslo, do którego przybył następnego dnia rano. Godzinę później wyjechał koleją do Bergen. 6 września o godz. 21.00 przybył do Bergen skąd samochodami wyjechał do Haugesund. 7 września o godz. 5.00 przybył do Haugesund. Po śniadaniu wypłynął z portu kutrem rybackim. W fiordzie przesiadł się na pokład brytyjskiego niszczyciela. O godz. 17.00 przypłynął do Wick w północnej Szkocji, skąd autobusem wyjechał do Inverness na pociąg do Londynu. 8 września o godz. 17.00 przybył do Londynu, a następnego dnia o godz. 22.00 przypłynął do Hawru. Noc spędził w wagonie pociągu z powodu braku miejsc w hotelach. 10 września o godz. 10.30 przybył do Paryża. Tego samego dnia o godz. 16.00 zameldował się u generała Maurice Gamelin w École Superieure de Guerre. 13 września na spotkaniu z generałem Henri Dentz, oficerem łącznikowym do Misji Sprzymierzonych wręczył mu "„memoriał o konieczności pomocy lotniczej przez rozpoczęcie bombardowania Niemiec”". Dwa dni później otrzymał „zupełnie wykrętną” odpowiedź na swój memoriał. 27 września „otrzymał od marszałka Śmigłego nominację na dowódcę Armii Polskiej we Francji, ale wobec przyjazdu generała Sikorskiego zameldował się do jego dyspozycji, oddając dowództwo”.
Po ewakuacji Wojska Polskiego z Francji od czerwca do sierpnia 1940 był dowódcą Obozów i Oddziałów WP w Szkocji. Wskutek konfliktu z generałami Paszkiewiczem i Modelskim usunięty ze stanowiska. Zmarł 6 czerwca 1942 w Edynburgu. Został pochowany na tamtejszym Corstophine Hill Cemetery. 
Był dwukrotnie żonaty. Po raz pierwszy z Jadwigą Salkowską, z którą miał córkę Joannę (ur. 1920) i która następnie poślubiła Józefa Becka, a po raz drugi (od 1929) z Matyldą Luizą Milli Ireną z Szulców Kwiatkowską.

</doc>
<doc id="35827" url="https://pl.wikipedia.org/wiki?curid=35827" title="Olgierd Burhardt-Bukacki">
Olgierd Burhardt-Bukacki



</doc>
<doc id="35831" url="https://pl.wikipedia.org/wiki?curid=35831" title="Mojżesz">
Mojżesz

Mojżesz (, hebr. "מֹשֶׁה" "Mosze", arab. "موسى," "Musa", cs. "Prorok Bogowidiec Moisiej") – postać biblijna, przywódca Izraelitów w okresie ich wyjścia z Egiptu i wędrówki do Ziemi Obiecanej, święty prorok. Według niektórych źródeł żył prawdopodobnie w XIII wieku p.n.e. (według Biblii 120 lat). Syn Amrama i Jokebed (Amram był bratankiem swojej żony Jokabed – Wj 6:20), brat Aarona i Miriam. Są także badacze, którzy twierdzą, że Mojżesz nie jest postacią historyczną, nie wykluczając jednocześnie możliwości istnienia innej osoby, która stała się jego pierwowzorem.
Imię.
Według tradycyjnej etymologii imię "Mojżesz" pochodzi od rdzenia משה "wyciągać, wyjmować, wyjąć", jako że został wyciągnięty z rzeki (Nilu) przez córkę faraona. Józef Flawiusz w "Dawnych dziejach Izraela" (ks. I 228) uważa, że etymologia tego imienia wiąże się z ostatnią sylabą wyrazu (Mou)ses nadając mu w ten sposób znaczenie „ocalony”, gdyż wodę Egipcjanie nazywają „moy”, a ludzi uratowanych „eses”. Pięćdziesiąty dziewiąty przypis z II księgi "Dawnych dziejów Izraela" Józefa Flawiusza z wydania 2001 informuje, że współcześni krytycy dopatrują się w tym imieniu egipskiego wyrazu „mosu” – syn. Występuje on również w innych imionach np. Tutmosis, Ahmosis.
Wiek, w którym żył Mojżesz.
Archeologia nie dostarcza dowodów istnienia zarówno Mojżesza, jak i exodusu.
Głównym źródłem informacji pozostaje przekaz biblijny.
Większość biblistów skłania się obecnie do XIII w. p.n.e., ale istnieją również inne przypuszczenia, z których najbardziej znaczącym jest XV w. p.n.e.
Okres, w którym żył Mojżesz, wyznacza się pośrednio – według opisu biblijnego musiał on żyć w czasie, kiedy nastąpiło wyjście Izraelitów z Egiptu.
Sama Biblia stwierdza: „W roku czterysta osiemdziesiątym po wyjściu Izraelitów z ziemi egipskiej, w miesiącu Ziw, to jest drugim, czwartego roku panowania nad Izraelem Salomona rozpoczął on budowę domu dla Pana”. Panowanie Salomona przypada na X w. p.n.e. Jeśli od wyjścia z Egiptu do tego czasu minęło 480 lat, oznacza to XV wiek (około roku 1446 p.n.e.). Wśród biblistów istnieją też próby traktowania liczby 480 symbolicznie, aby doprowadzić do harmonii między tekstem biblijnym a opinią większości historyków.
Dyskusje na podstawie odkryć archeologicznych dotyczą głównie następujących problemów:
Powyższe zagadnienia powodują znaczne rozbieżności w interpretacji wydarzeń historycznych, przy czym koncepcja wyjścia Izraelitów z Egiptu (a więc również życia Mojżesza) w XV w. p.n.e. jest opinią mniejszościową.
Historia Mojżesza według Józefa Flawiusza.
Gdy Egipcjanie zapomnieli już o zasługach Józefa, który uratował ich od siedmioletniego nieurodzaju (minęło już ponad 400 lat), poczęli ciemiężyć i prześladować Izraelitów mieszkających na ich ziemiach. Jeden z kapłanów króla Egiptu (według historyka żydowskiego II w. p.n.e., FHG 3 Artapanosa nazywał się Chenefres) wywróżył, że narodzi się Izraelita, który ukróci potęgę Egiptu, a Izraelitów wzmocni. Uląkł się król i nakazał zabić wszystkich nowo narodzonych chłopców z rodzin Izraela.
Dziecko urodziło się z Amarama i Jochabeli, matka jego powiła je w ciszy, gdyż bóle porodowe były słabe. Dzięki temu udało im się ukryć dziecko przed prześladowcami. Po trzech miesiącach rodzice upletli kosz i puścili dziecko na rzekę, gdyż dłuższe ukrywanie go zrobiło się zbyt niebezpieczne dla całej rodziny. Siostra dziecka – Miriam (Mariame) śledziła kosz i gdy wyłowiła go Termutis córka króla, Mariame poradziła by płaczące dziecko nakarmiła kobieta z jego plemienia i w taki sposób jego matce powierzono karmienie i wychowanie dziecka.
Według Józefa Flawiusza, Mojżesz jako dziecko był niezwykle urodziwy, dlatego więc nowa matka ukochała go ponad wszystko i uczyniła przyszłym następcą tronu, gdyż faraon nie miał innego męskiego potomka.
Podczas gdy ludy Etiopii napadły na Egipt, Mojżesz poprowadził przeciw najeźdźcy armię egipską i zdobył wrogą stolicę, miasto Saba oraz poślubił Tarbis, córkę jednego z tamtejszych królów.
Gdy chciał wrócić, nastroje Egipcjan pomimo zwycięstwa nie były mu przychylne, więc uciekł na pustynię do miasta Madiane (zob. Madianici). Tam uratował napadnięte przez pasterzy córki Raguela, za co otrzymał stada i Saforę (jedną z córek Raguela) za żonę. Miał z nią potem dwóch synów, Gersa i Elezara. Prowadził życie pasterza, aż pewnego dnia udał się do nieuczęszczanego przez innych miejsca na górze Synaj. Tam w postaci krzaka, który płonął, lecz się nie spalał, ukazał mu się Bóg. Nakazał on Mojżeszowi wracać do Egiptu i przeprowadzić lud Izraela przez pustynię do Ziemi Obiecanej. Wtedy też Bóg objawił Mojżeszowi swoje imię. Mojżesz udał się do Egiptu i cudami przekonał swój naród, że przysłał go Bóg. Faraon, nie chciał jednak słyszeć o wypuszczeniu Izraelitów z Egiptu i sprowadził na siebie gniew Boga Izraelitów w postaci Plag (między innymi spowodowanie przez Boga Izraelitów śmierci najstarszych synów we wszystkich rodzinach Egipcjan – Wj 11,5), które spadły na Egipt. Mojżesz przed ucieczką Żydów z Egiptu kazał Żydówkom ograbić podstępem Egipcjanki ze złota i srebra: „Każda bowiem kobieta pożyczy od swojej sąsiadki i od pani domu swego srebrnych i złotych naczyń oraz szat. Nałożycie to na synów i córki wasze i złupicie Egipcjan” (Wj 3, 22). W końcu król Egiptu ugiął się pod bezmiarem nieszczęść i zezwolił na odejście Izraelczyków. Mojżesz ze względu na Filistynów, którzy pałali nienawiścią do Hebrajczyków, obrał trudną i niebezpieczną drogę, która prowadziła też przez Pustynię Sin ku Górze Synaj, na którą Bóg kazał im przybyć by złożyć ofiarę. Egipcjanie wkrótce pożałowali, że ugięli się pod naciskiem Mojżesza i faraon wysłał armię, by sprowadzić ich z powrotem. Hebrajczycy znaleźli się w tragicznej sytuacji i gdyby nie boska pomoc, zginęliby pokonani przez miecze Egipcjan. Bóg sprawił, że morze się rozstąpiło, Mojżesz i Izraelici uciekli przez jego środek, a pogoń zginęła w odmętach powracających na swe miejsce wód.
Mojżesz uprosił Boga o pokarm z nieba i wodę ze skały, tak by nie pomarli podczas wędrówki przez pustynię. Poprzez wzniesione ręce Mojżesza Izraelczycy odnieśli zwycięstwo nad atakującym ich plemieniem Amalekitów (bitwa pod Refidim).
Po przybyciu na górę Synaj lud otrzymał od Boga 10 przykazań, a Mojżesz spisał te prawa, by wiedzieli, jak mają postępować. Mojżesz wybudował przybytek, by nie musieli za każdym razem udawać się na górę Synaj, gdy chcieliby się modlić do Boga. Aarona, swojego brata ustanowił arcykapłanem. Całe plemię Lewiego ustanowił opiekunami przybytku. Następnie wyprawił zwiadowców do ziemi kananejskiej, ci jednak wrócili strwożeni potęgą ludów ją zamieszkujących i swoim strachem zarazili pozostałych Izraelitów, którzy po raz kolejny złorzeczyli Mojżeszowi. Bóg ukarał Hebrajczyków za szemrania, skazując ich na czterdziestoletnią tułaczkę i oznajmiając im, że dopiero ich synowie wejdą do Ziemi Obiecanej. Z bożą pomocą Mojżesz przeżył jeszcze bunt najstarszych z plemion Hebrajczyków, domagających się arcykapłaństwa. Walczył także z okolicznymi plemionami kananejskimi, zgodnie z nakazami Boga, by przedrzeć się przez ziemie, których nie chcieli udostępnić.
120-letni już Mojżesz przemówił do ludu, oznajmiając, że nadszedł kres jego życia i wraz z wyznaczonym przez siebie wodzem Jozuem, synem Nuna, i arcykapłanem Eleazarem wstąpili na górę Abarim. Tam, gdy rozmawiali ze sobą, zstąpiła na niego chmura i zniknął w wąwozie. Mojżesz przewodził Izraelowi przez czterdzieści lat wędrówki po pustyni, jednak nie dane mu było wejść do Ziemi Obiecanej Kanaan za grzech, którego się dopuścił u źródeł Meriba. Pochowany został w nieznanym miejscu w krainie Moab.
Tradycja, zarówno żydowska, jak i chrześcijańska, przypisywała Mojżeszowi spisanie całego Pięcioksięgu (z wyjątkiem opisu jego śmierci). Według niektórych biblistów można mówić o tym, że Mojżesz zajmował się działalnością literacką i niektóre urywki Pięcioksięgu mogą być jego autorstwa.
Mojżesz według hellenistycznej diaspory żydowskiej w Egipcie.
W diasporze żydowskiej w Egipcie w czasach hellenistycznych niektórzy zaadaptowali wizerunek Mojżesza do swojej nowej kultury, łącząc synkretycznie tradycję żydowską z tradycją egipską i grecką. Artapanos na podstawie podobieństwa brzmienia imienia, utożsamił go z Muzajosem. Jednocześnie odwrócił relację między Muzajosem a Orfeuszem, opisując tego drugiego jako ucznia Muzajosa. Ponadto według Artapanosa grecki kult Hermesa był w gruncie rzeczy kultem Mojżesza. Wynikało to z tego, że Mojższesza-Muzajosa utożsamił z Thotem, w tradycji hellenistycznej z kolei utożsamianym z Hermesem. Według ówczesnej mitologii Thot-Hermes był wielkim wynalazcą i filozofem, więc Mojżesz Artapanosa miał być twórcą egipskiej administracji oraz wynalazcą m.in. statków, machin budowlanych i wojennych, urządzeń hydrotechnicznych i hieroglifów. Z tego względu Egipcjanie mieli Mojżeszowi zacząć oddawać cześć boską, przy czym Artapanos, zachowując podstawę judaizmu, nie określa Mojżesza jako równego Jahwe. Niemniej, Mojżesz miał promować kult wielu bóstw, w tym zoolatrię, co stoi w jawnej sprzeczności z judaizmem, nieco łagodząc to faktem pożyteczności czczonych zwierząt
Artapanos, tworząc własną wersję życiorysu Mojżesza, nie tylko uzupełnił ją o elementy spoza relacji biblijnych, ale zmienił niektóre fakty. Według niego córka faraona, która adoptowała Mojżesza nazywała się Merris. Jej ojcem miał być faraon Palmanothes, a mężem jeden z podległych mu królów małych państw egipskich Chenefres, który dzięki dokonaniom Mojżesza miał się stać jedynowładcą Egiptu. Pod rządami Chenefresa Mojżesz miał zreformować zarządzanie państwem, organizując 36 nomów, każdy z lokalnym władcą i bóstwem. Miał założyć Hermopolis, zgodnie ze swoim greckim przydomkiem. Powodzenie Mojżesza miało wzbudzić zawiść przybranego ojca, który wysyłał go na niebezpieczne wyprawy wojenne z nadzieją na to, że zginie. Gdy to się nie udało, polecił mu eskortować ciało zmarłej Merris do Etiopii, nasyłając na niego siepacza. Mojżesz jednak obronił się, pochował ciało przybranej matki i za namową Aarona schronił w Arabii u jej władcy Raguela. Następnie poślubił córkę Raguela. Ten, chcąc uczynić swojego zięcia królem Egiptu, planował wojnę z tym krajem, jednak Mojżesz odwiódł go od tego, obawiając się o los zamieszkujących go Izraelitów. Ponieważ następca Chenefresa gnębił Izraelitów, Mojżesz udał się do niego z żądaniem ich uwolnienia. Po serii wydarzeń, częściowo zgodnych z opisem biblijnym, jak plagi egipskie, częściowo zaś od niego odbiegających, Mojżeszowi udaje się wyjście Izraelitów z Egiptu. Artapanos pominął kluczowe dla żydowskiej tradycji wydarzenia z życia Mojżesza takie jak przymierze Boga z narodem wybranym i przekazanie dekalogu. Zmodyfikował również historię krzewu gorejącego i wprowadził elementy tabu dotyczącego wymawiania imienia Boga i posługiwania się tetragramem nieznane z nieco wcześniejszej Septuaginty.
W relacji Artapanosa Mojżesz był legendarnym przywódcą ubóstwionym przez pogan. Jego czyny prowadzące do uwolnienia Izraelitów z Egiptu przypominają czary, a promowanie wielobóstwa jest przedstawione jako sposób na obłaskawienie Egipcjan. Wpisuje się ona w nurt tworzony m.in. przez Arystobula z Paneas, w którym osiągnięcia greckiej i egipskiej cywilizacji są w istocie dziedzictwem hebrajskim i jest między nimi więcej podobieństw niż różnic. Jednocześnie przedstawia historię Izraelitów jako lojalnych wobec egipskich władców, co może być walką z ówczesną postacią antysemityzmu.
Inny aleksandryjski Żyd, żyjący w III lub II wieku p.n.e. Ezechiel, historię Mojżesza przedstawił w postaci dramatu. W odróżnieniu od Artapanosa, historia Mojżesza jest w nim bardzo bliska przekazowi biblijnemu, jednak Jetro (Raguel) jest tu nie kapłanem, a królem, a Madian znajduje się w Afryce, a nie Arabii.
Mojżesz u Tacyta.
Na początku V księgi "Dziejów" Tacyt, opisując zdobycie Jerozolimy przez Tytusa, przytacza opowieść o Mojżeszu i wyjściu Żydów z Egiptu. Tekst ma charakter wyraźnie antysemicki, a osią narracji czyni rzymski historyk legendę o stadzie osłów pomagających Żydom na pustyni, przez co czczą oni w Świątyni Jerozolimskiej podobiznę tego zwierzęcia. Plotka o czczeniu przez Żydów oślej głowy (onolatria) była bardzo rozpowszechniona w antycznym świecie.
Mojżesz w katolicyzmie.
Kościół Katolicki obchodzi wspomnienie Mojżesza jako proroka i prawodawcy 4 września.
Ikonografia.
Mojżesz w chrześcijańskiej sztuce jest przedstawiany z włosami lub promieniami przypominającymi rogi. Wiąże się to z tłumaczeniem hebrajskiego słowa "qaran" oznaczającego ‘promienieć’, ale również ‘wypuszczać rogi’. Według Biblii twarz Mojżesza schodzącego z Synaju z tablicami przymierza miała być opromieniona na skutek bliskiego spotkania z Bogiem. Jednak św. Hieronim, tworząc tłumaczenie Wulgaty, wybrał tę drugą opcję.

</doc>
<doc id="35832" url="https://pl.wikipedia.org/wiki?curid=35832" title="Erozja">
Erozja

Erozja – proces niszczenia powierzchni terenu przez wodę, wiatr, słońce, siłę grawitacji i działalność organizmów.
Rodzaje erozji w zależności od działającego czynnika.
erozja lodowcowa (glacjalna).
to żłobienie terenu przez płynący lodowiec, który:
erozja wodna.
Negatywne skutki:
erozja eoliczna (wiatrowa).
to przenoszenie cząstek gleby i rozkruszonych skał przez wiatr (deflacja), szlifowanie skał przez niesione przez wiatr ziarna piasku (korazja) oraz deponowanie cząstek na powierzchni gleby (akumulacja) (wydmy).
ruchy masowe.
to zespół procesów, z których siłą sprawczą jest przyciąganie ziemskie. Wyróżnia się m.in.:
Czynniki wpływające na erozję.
Czynniki przeciwdziałające erozji:
Czynniki sprzyjające erozji:
Dokumenty.
Europejska Karta Gleby wymienia erozję jako jeden z elementów przed którym należy chronić glebę.

</doc>
<doc id="35833" url="https://pl.wikipedia.org/wiki?curid=35833" title="Apollo 17">
Apollo 17

Apollo 17 – ostatnia w ramach programu Apollo, szósta załogowa misja na Księżyc, w której astronauci lądowali na powierzchni. W czasie misji zebrano 110,52 kg próbek. Astronauci spędzili na powierzchni 3 dni 2 godziny 59 minut i 40 sekund i przebyli 35,7 km. W czasie pobytu na Księżycu wykonali trzy spacery (EVA) o łącznym czasie 22 godziny 3 minuty i 57 sekund.
Podstawowe dane.
Ostatnie słowa na Księżycu: „Jack, zabierajmy stąd tę staruszkę” wypowiedziane na 20 sekund przed oderwaniem lądownika od Księżyca przez Eugene’a Cernana.
Statek kosmiczny i rakieta nośna.
Czas dostarczenia elementów do KSC
Załoga.
Wszyscy zdawali sobie sprawę, że Apollo 17 będzie ostatnią misją księżycową. Odwołanie następnych lotów postawiło NASA w niezręcznej sytuacji. Apollo 18 miał zabrać na Księżyc zawodowego naukowca. W rezultacie podjęto decyzję o zmianie składu załogi. Pilot lądownika, Joe Engle, któremu dotychczas dane było odbyć księżycową misję jedynie w komorze ciśnieniowej w Houston, został zastąpiony przez pilota LM Apollo 18, geologa Harrisona „Jacka” Schmitta.
Evans wcześniej pełnił funkcję CapComa (capsule communicator) – operator łączności komunikujący się ze statkiem kosmicznym w czterech misjach Apollo.
Dla Cernana był to trzeci lot kosmiczny, pozostali uczestnicy misji to nowicjusze. 
Załoga rezerwowa
Naziemna załoga wspierająca
Misja.
Początek misji.
Apollo 17 wystartował 7 grudnia 1972 o 5:33 UTC po nieplanowanych, trwających 2 godziny i 40 minut przerwach w odliczaniu. Był to jedyny nocny start Saturna V; żeby go obejrzeć, zainteresowani wynajmowali statki wycieczkowe. Na pokładzie jednego z nich zakotwiczonego niedaleko brzegu znaleźli się Robert A. Heinlein, Isaac Asimov i Norman Mailer. Pisarze stwierdzili, że ostatni start misji księżycowej to coś, czego nie można przegapić.
Statek został wyniesiony na orbitę parkingową o parametrach 167,2 × 166,7 km. Podczas trzeciego okrążenia Ziemi, nad Atlantykiem załoga przeprowadziła manewr TLI (umieszczenie statku na trajektorii lotu w kierunku Księżyca). Separacja Apollo od S-IVB/IU/LM nastąpiła po trzech godzinach i 42 minutach lotu. Po kolejnych piętnastu minutach lotu statek Apollo 17 połączył się z lądownikiem. W trakcie dokowania wystąpiły problemy z zamkiem systemu dokowania. W czwartej godzinie i 45 minucie lotu zestaw Apollo+LM oddzielił się od stopnia S-IVB, który został wprowadzony na kolizyjną trajektorię z Księżycem. Uderzenie w powierzchnię nastąpiło w 86 godzinie 59 minucie 42 sekundzie lotu. Trzeci stopień rakiety uderzył w powierzchnię satelity 156 km na północny zachód od wyznaczonego celu. Wstrząs został zarejestrowany przez urządzenia pozostawione na Księżycu przez misje Apollo 12, Apollo 14, Apollo 15 i Apollo 16. W trakcie lotu w kierunku Księżyca wykonano tylko jedną korektę trajektorii. W 65 godzinie lotu dokonano aktualizacji czasu GET, kompensując w ten sposób opóźnienie startu – zegar przesunięto do przodu o 2 godziny i 40 minut. 86 godzin po starcie Apollo 17 znalazł się na orbicie okołoksiężycowej. Cztery godziny później pilot modułu dowodzenia uruchomił silnik i zaczął schodzić ku powierzchni Księżyca. Po raz ostatni w programie Apollo astronauci przeszli do lądownika i ostatni raz wykonali manewry związane z lądowaniem. Lądowanie LM nastąpiło w punkcie o współrzędnych 20°11′N, 30°46′, w miejscu oddalonym o 200 metrów od wyznaczonego celu. Cztery godziny później Cernan i Schmitt stanęli na powierzchni Księżyca w dolinie Taurus-Littrow.
EVA.
Przez kolejne trzy dni pilot wojskowy i naukowiec pracowali razem w pięknym księżycowym krajobrazie. W trakcie misji Apollo 15 w okolicach krateru Littrow (jego nazwa pochodzi od nazwiska dziewiętnastowiecznego astronoma Johanna von Littrowa) stwierdzono występowanie wyjątkowo młodych stożków wulkanicznych. Te okoliczności skłoniły naukowców do wyboru rejonu krateru jako celu misji Apollo 17. LM wylądował w płaskiej dolinie na południe od krateru i masywu gór Taurus – na obszarze wzniesionym między "Mare Serenitatis" (Morzem Jasności), "Mare Tranquillitatis" (Morze Spokoju) i "Mare Crisium" (Morzem Przesileń).
Łącznie podczas trzech EVA spędzili poza lądownikiem LM 22 godziny 3 minuty 57 sekund i przebyli 35,7 km. Masa zebranych próbek wyniosła 110,52 kg (w tym trzy głębokie próbki rdzeniowe).
Powrót na Ziemię.
Po 75 godzinach astronauci opuścili Księżyc. Zgodnie z planem spotkanie, dokowanie, odrzucenie stopni startowego LM i jego deorbitacja przebiegły bez problemów. Dokowanie nastąpiło w ósmym dniu misji. Statek Apollo pozostał na orbicie okołoksiężycowej jeszcze prawie dwa dni. Stopień startowy lądownika uderzył w powierzchnię Księżyca w 193 godzinie 17 minucie 21 sekundzie lotu. Zderzenie zostało zarejestrowane przez geofony pozostawione przez Apollo 17 i zestawy ALSEP Apollo 12, 14, 15 i 16. Również detonacja ładunków wybuchowych odbyła się zgodnie z planem i została zarejestrowana przez geofony. Podczas 75 okrążenia Księżyca załoga wykonała manewr TEI, wprowadzając statek na trajektorię powrotu na Ziemię. Podczas lotu powrotnego, pilot modułu dowodzenia wyszedł na zewnątrz statku Apollo. Trzykrotnie pokonał drogę do SIM i z powrotem, przenosząc do kabiny statku zapisy obserwacji radaru ALSE oraz filmy z kamery mapującej i kamery panoramicznej. EVA trwało jedną godzinę pięć minut i 44 sekundy. Przed wejściem w atmosferę ziemską wykonano jedną korektę trajektorii. CM statku Apollo 17 wodował 1,9 km od celu i 6,5 km od lotniskowca. Załogę podjął helikopter i po 52 minutach od momentu wodowania astronauci znaleźli się na pokładzie okrętu ratowniczego.
Cytaty.
Podczas ostatniego spaceru Cernan i Schmitt odsłonili plakietkę umieszczoną na podwoziu LM. Słowa umieszczone na plakietce: Po odsłonięciu plakietki Cernan oświadczył: 

</doc>
<doc id="35837" url="https://pl.wikipedia.org/wiki?curid=35837" title="Wacław Stachiewicz">
Wacław Stachiewicz

Wacław Teofil Stachiewicz (ur. 19 listopada 1894 we Lwowie, zm. 12 listopada 1973 w Montrealu) – generał brygady Wojska Polskiego, szef Sztabu Głównego (1935–1939), pisarz wojskowy. W 1964 awansowany do stopnia generała dywizji przez władze emigracyjne.
Życiorys.
Dzieciństwo i młodość.
Syn Teofila, lekarza, i Anieli z Kirchmayerów (stryjecznej siostry Kazimierza Kirchmayera, ojca Jerzego). Brat Marii i Juliana, także oficera Wojska Polskiego. Był uczniem C. K. V Gimnazjum we Lwowie. Jerzy Kirchmayer tak scharakteryzował przyszłego generała: „"Wacek był tylko o rok starszy ode mnie. Delikatnego zdrowia, mniej przystojny od swego starszego rodzeństwa, wyróżniał się nieprawdopodobnymi postępami w naukach. Z roku na rok miewał na świadectwach tylko stopnie bardzo dobre i celujące z odznaczeniem. Stopień dobry uważałby za klęskę. Mówiono o nim, że jest najlepszym uczniem nie tylko w V gimnazjum, do którego uczęszczał, ale w ogóle w całym Lwowie. Wacek cierpiał na bóle głowy i wujostwo Teofilowie obawiali się, że powodem tego jest zbyt forsowna nauka. Dlatego byli radzi, ilekroć mogli go przywieźć na Pasieki. Bawiliśmy się wówczas w Indian, dzielnych Osagów i złych Pawnisiów, w Wołodyjowskich, Longinusów i Kmiciców. Były to kochane czasy"”.
Po ukończeniu gimnazjum rozpoczął studia w zakresie geologii na Wydziale Filozoficznym Uniwersytetu Lwowskiego. W 1912 wstąpił do Związku Walki Czynnej i Związku Strzeleckiego, w którym ukończył szkołę podoficerską i niższą oficerską. Z racji posiadanego wykształcenia specjalizował się w wykorzystywaniu kartografii i topografii dla potrzeb wojskowych.
Służba w Legionach i Armii Austro-Węgier.
Po wybuchu I wojny światowej, w sierpniu 1914 wstąpił do Legionów Polskich. Dowodził plutonem w V batalionie 1 pułku I Brygady Legionów. 9 października 1914 awansowany do stopnia podporucznika. Następnie na dwa miesiące oddelegowany do tworzenia struktur niepodległościowej organizacji na terenie Królestwa Polskiego. W lutym 1915 przeniesiony do 5 pułku, w którym walczył na froncie dowodząc 4 kompanią. Został ranny w bitwie pod Konarami w maju 1915. W Legionach pełnił m.in. funkcje dowódcy batalionu i adiutanta (szefa sztabu) pułku. W marcu 1917 ukończył Kurs Oficerów Sztabu Generalnego przy Inspektoracie Polskich Sił Zbrojnych w Warszawie.
Po kryzysie przysięgowym w sierpniu 1917 został wcielony do armii austriackiej w stopniu sierżanta i odkomenderowany na front włoski. W marcu 1918 na rozkaz Komendanta Głównego POW, Edwarda Śmigłego-Rydza, zdezerterował z frontu i dotarł do Warszawy, gdzie objął stanowisko szefa sztabu Komendy Naczelnej nr I POW.
Służba w Wojsku Polskim.
W odrodzonym Wojsku Polskim pełnił funkcje szefa Oddziału I i zastępcy szefa sztabu Dowództwa Okręgu Generalnego Warszawa, oficera łącznikowego Naczelnego Dowództwa WP przy Dowództwie III Korpusu Armii Polskiej we Francji, szefa wydziału w Departamencie I Ministerstwa Spraw Wojskowych, szefa Sekcji Organizacyjnej w Oddziale I Sztabu MSWojsk. Podczas ofensywy sowieckiej, w maju 1920 został szefem Oddziału I, a następnie II Sztabu Armii Rezerwowej gen. Sosnkowskiego. Pełnił tam także funkcje oficera operacyjnego.
Po rozwiązaniu Armii Rezerwowej wrócił do ministerstwa jako szef Sekcji Organizacyjnej, a następnie Wydziału Organizacyjnego Oddziału I Sztabu Generalnego WP. W październiku 1921 rozpoczął studia w Wyższej Szkole Wojennej (Ecole Superieure de Guerre) w Paryżu i odbył staż liniowy we Francji. 1 lutego 1924 został przydzielony do Wyższej Szkoły Wojennej w Warszawie na stanowisko asystenta z jednoczesnym odkomenderowaniem na cztery miesiące do Biura Ścisłej Rady Wojennej. 3 listopada 1925 przesunięty został ze stanowiska asystenta na stanowisko wykładowcy. W kwietniu 1926 objął stanowisko szefa Oddziału I Sztabu Generalnego. 25 czerwca 1927 został mianowany I oficerem sztabu Inspektoratu Armii. Następnie, został skierowany do służby liniowej. Od stycznia 1928 był dowódcą 27 pułku piechoty w Częstochowie. 28 stycznia 1929 mianowany dowódcą piechoty dywizyjnej 1 Dywizji Piechoty Legionów w Wilnie. 12 grudnia 1933 mianowany dowódcą 7 Dywizji Piechoty w Częstochowie.
26 stycznia 1935, na wniosek Ministra Spraw Wojskowych Józefa Piłsudskiego, został awansowany przez prezydenta RP Ignacego Mościckiego na stopień generała brygady ze starszeństwem z 1 stycznia 1935 i 1. lokatą w korpusie generałów. Była to ostatnia nominacja generalska podpisana przez Marszałka Piłsudskiego. 5 czerwca 1935 zwolniony ze stanowiska dowódcy 7 Dywizji Piechoty w Częstochowie i mianowany szefem Sztabu Głównego WP (zamieniony miejscami z gen. bryg. Januszem Gąsiorowskim). Z dniem 24 czerwca 1935 objął urzędowanie. Został jednym z najbliższych współpracowników nowego generalnego inspektora sił zbrojnych, gen. dyw. Edwarda Śmigłego-Rydza. Na tym stanowisku podjął intensywne prace nad opracowaniem planu przebudowy i modernizacji wojska, nadzorował prace nad nowym planem mobilizacyjnym „W” oraz koordynował prace nad planem wojny z Rosją (plan „Wschód”), a od 4 marca 1939 także z Niemcami (plan „Zachód”).
W okresie II Rzeczypospolitej został osadnikiem wojskowym w powiecie kosowskim.
W momencie wybuchu wojny automatycznie objął stanowisko szefa Sztabu Naczelnego Wodza, marsz. Śmigłego-Rydza. Po ewakuacji Naczelnego Wodza do Brześcia gen. Stachiewicz pozostał w Warszawie do 9 września w celu koordynacji obrony linii środkowej Wisły, po czym dołączył do sztabu w Brześciu. Na rozkaz Naczelnego Wodza 18 września 1939 przekroczył ze sztabem granicę rumuńską, gdzie został internowany w Stanic-Prahova koło Ploeszti. W styczniu 1940 uciekł z internowania i przez Bukareszt trafił do Jugosławii, skąd na rozkaz gen. Kukiela udał się do Algieru.
Na skutek nacisków gen. Sikorskiego został internowany przez władze francuskie w Algierze. 6 listopada 1943 został wezwany przez nowego Naczelnego Wodza, gen. Kazimierza Sosnkowskiego do Londynu, gdzie jednak przebywał do końca wojny bez jakiegokolwiek przydziału. Po wojnie, w grudniu 1946 został zdemobilizowany.
W grudniu 1948 przeniósł się do Kanady, do Montrealu, gdzie zamieszkał ponownie z przebywającą tam żoną i dziećmi. Poświęcił się pracy pisarskiej i badawczej nad polskimi przygotowaniami do wojny. Naczelny Wódz, gen. broni Władysław Anders, mianował go generałem dywizji ze starszeństwem z 1 stycznia 1964. Zmarł 12 listopada 1973 w Montrealu na atak serca. Został pochowany na tamtejszym Mount Royal Cemetery.
Według redaktora „Kuriera Wileńskiego” Kazimierza Okulicza, w okresie wileńskim wolnomularz, członek loży Tomasz Zan w Wilnie, źródła rodzinne nie potwierdzają tej informacji.
Jego żoną była Wanda z domu Abraham (1895–1995), córka prof. Władysława Abrahama, siostra gen. bryg. Romana Abrahama, działaczka kulturalna w Kanadzie), miał dwóch synów (Bogdana i Juliusza) i córkę (Ewę).
W 2004 został patronem Dyżurnej Służby Operacyjnej Sił Zbrojnych Rzeczypospolitej Polskiej.

</doc>
<doc id="35838" url="https://pl.wikipedia.org/wiki?curid=35838" title="Visual BASIC">
Visual BASIC



</doc>
<doc id="35842" url="https://pl.wikipedia.org/wiki?curid=35842" title="Atari BASIC">
Atari BASIC

Atari BASIC – język programowania BASIC dla ośmiobitowych komputerów Atari. Rozprowadzany na cartridge z komputerami Atari 400/800/1200XL lub sprzedawany osobno. Wbudowany w komputery serii XL (oprócz 1200XL), XE i XE Game System. Stworzony w 1978 roku przez firmę Shepardson Microsystems na zamówienie Atari Inc. Nie bazuje jak większość mu współczesnych implementacji na Microsoft BASIC.
Rozpowszechnianie.
Wydany na cartridge CXL4002. Rozprowadzany wraz z komputerami Atari 400, Atari 800 i Atari 1200XL lub sprzedawany osobno. W późniejszych modelach 600XL, 800XL, serii XE oraz XEGS BASIC był wbudowany w komputer. Po włączeniu zasilania komputer uruchamiał interpreter BASIC. Przytrzymując klawisz przy starcie można wyłączyć BASIC. Dla konsoli gier XEGS jeśli nie wykryto podłączonej klawiatury, BASIC był wyłączany automatycznie.
Historia.
Pod koniec lat 70 XX wieku w Stanach Zjednoczonych nastąpił gwałtowny rozwój rynku komputerów osobistych. Jako podstawowy język programowania do nauki jak i tworzenia profesjonalnych aplikacji uważany był w tym czasie BASIC. Stąd też praktycznie dla każdego komputera był on dostępny jako kluczowy komponent istotny dla jego sprzedaży. Najbardziej popularną implementacją BASIC był dialekt stworzony przez Microsoft. Używano go w pierwszych komputerach osobistych takich jak Altair 8800/IMSAI, Apple II, Commodore PET i innych.
W roku 1978 firma Atari Inc. pracowała nad swoim pierwszym komputerem Atari 800 i jego tańszą wersją Atari 400. O ile system operacyjny był tworzony przez inżynierów Atari, to przy BASIC postanowiono użyć gotowego produktu. Zakupiono licencję Microsoft 8k BASIC dla procesora MOS 6502. Microsoft miał dostosować BASIC do nowego komputera ale po roku braku postępów Atari zrezygnowało z ich usług. Atari rozpoczęło modyfikację BASIC we własnym zakresie. Kluczowym aspektem był rozmiar wynikowy skompilowanego kodu który miał zmieścić się na 8 KiB cartridge. Microsoft BASIC kompilował się do 8 KiB na procesorach Intel 8080 (procesor na który powstała pierwsza wersja BASIC dla komputera Altair 8800) ale na MOS 6502 było to 9 KiB co po dodatkowych modyfikacjach dawało 11 KiB. Problemy z rozmiarem i presja czasu – nowy komputer miał być zaprezentowany na targach Consumer Electronics Show w styczniu 1979 – skłoniły Atari to poszukiwania zewnętrznej firmy by przyśpieszyć prace.
We wrześniu 1978 roku Atari skontaktowało się z firmą Shepardson Microsystems Inc. Firma ta miała doświadczenie w tworzeniu oprogramowania dla komputerów Apple II (Apple DOS) opartych o ten sam procesor MOS 6502. Ponadto opracowała BASIC dla innego komputera – Cromemco.
Po zapoznaniu się z istniejącym kodem źródłowym Microsoft firma stwierdziła, że woli napisać BASIC od nowa. W październiku 1978 po zaakceptowaniu specyfikacji Paul Laughton i Kathleen O’Brien rozpoczęli prace. Zawarta umowa mówiła, że Shepardson Microsystems musi dostarczyć BASIC wraz z systemem zarządzania plików (później znanym jako DOS 1.0) najpóźniej do 6 kwietnia 1978. Atari planowało zaprezentować wczesną wersję Microsoft BASIC na targach Las Vegas Consumer Electronics Show w styczniu 1979, a później rozpowszechniać nowy Atari BASIC.
Prace nad nowym językiem programowania postępowały jednak dość szybko i BASIC był gotowy w grudniu 1978 roku po 2,5 miesiącach prac. Atari zaprezentowało na targach tę wersję a później rozpowszechniało ją na cartridge.
Na początku lat 80 XX wieku prawa autorskie do Atari BASIC zostały odkupione od Shepardson Microsystems przez nowo powstałą firmę Optimized Systems Software (OSS) założoną przez Billa Wilkinsona.
Kod źródłowy wraz z komentarzem twórców został opublikowany w książce „The Atari BASIC Source Book” w roku 1983.
Wersja Microsoft BASIC była później sprzedawana jako Atari Microsoft BASIC, jednak nigdy nie zdobyła popularności.
Wersje.
Wersję można zweryfikować pod adresem pamęci 43234wykonując komendę BASIC:
codice_19
Błędy.
Najpoważniejszym problemem w Revision A jest błąd w procedurze przenoszenia bloków pamięci o długości równej wielokrotności 256 bajtów. Generuje to błędy przy każdej operacji która wymaga przesuwania pamięci o tej długości w szczególności przy usuwaniu linii programu.
Revision B usuwa ten błąd, ale wprowadza inny bardzo podobny błąd który powoduje problemy częściej, bo przy dodawaniu linii programu. Ostatecznie rozwiązano to w Revision C.
Alternatywne produkty.
Na 8 bitowe komputery Atari powstało kilka alternatywnych implementacji języka BASIC zarówno interpreterów jak i kompilatorów. Typowo były szybsze i oferujące więcej komend niż Atari BASIC.

</doc>
<doc id="35844" url="https://pl.wikipedia.org/wiki?curid=35844" title="Zgromadzenie Legislacyjne Jukonu">
Zgromadzenie Legislacyjne Jukonu

Zgromadzenie legislacyjne Jukonu – "Legislative Assembly of Yukon" jest ciałem ustawodawczym działającym w terytorium Kanady Jukon. Składa się współcześnie z 18 deputowanych "Members of Legislative Assembly", w skrócie "MLA". Deputowani wybierani są w szeregu jednomandatowych okręgów. Zgromadzenie legislacyjne zostało powołane w 1978 roku. Przed tą datą władzę ustawodawczą w terytorium sprawowała Rada Terytorialna Jukonu – w latach 1900 do 1907 częściowo wybieralna, częściowo mianowana, a od 1909 do 1978 całkowicie wybieralna.

</doc>
<doc id="35845" url="https://pl.wikipedia.org/wiki?curid=35845" title="Mistrz gry">
Mistrz gry

Mistrz gry, w skrócie MG (, w skrócie GM) – organizator, narrator oraz sędzia w grach fabularnych. W wielu systemach mistrz gry jest określany wyrażeniem bardziej pasującym do konwencji, w której toczy się gra, np. mistrzem podziemi (ang. Dungeon Master – tylko w "Dungeons &amp; Dragons"), bajarzem (""), narratorem ("Świat Mroku"), starostą ("Dzikie Pola") itp.
Przykład: GMP, w jaki sposób rolę mistrza gry definiuje system :
Mistrz gry przygotowuje sesję dla graczy, a następnie nadzoruje przebieg jej rozgrywki. Kontroluje wszystkie wydarzenia w świecie oraz zachowanie postaci nie sterowanych przez graczy (tzw. BN - bohaterowie niezależni). Jedynie MG dysponuje pełną wiedzą na temat świata i scenariusza gry. Opisuje on uczestnikom zabawy to, co widzą ich postacie oraz określa reakcję otoczenia na ich zachowanie (np. co się stanie jeśli jeden z graczy zechce otworzyć drzwi). Ma też decydujący głos przy interpretacji reguł danego systemu, tj. mechaniki gry. Jedynym elementem, który nie podlega bezpośredniej kontroli przez mistrza gry są poczynania samych graczy. Nie posiada on wpływu na decyzje uczestników przygody dotyczące zachowania odgrywanych przez nich bohaterów.
Należy podkreślić, że mistrz gry nie jest przeciwnikiem graczy – jego rolą jest jedynie stawianie wyzwań na drodze ich postaci w ramach realizacji ustalonego wcześniej scenariusza.
Do głównych zadań mistrza gry należy:

</doc>
<doc id="35846" url="https://pl.wikipedia.org/wiki?curid=35846" title="Jan Rokita">
Jan Rokita

Jan Władysław Rokita (ur. 18 czerwca 1959 w Krakowie) – polski polityk i publicysta, w latach 1992–1993 Minister-szef Urzędu Rady Ministrów, poseł na Sejm w latach 1989–2007 (X, I, II, III, IV i V kadencji). Współzałożyciel Stronnictwa Konserwatywno-Ludowego i jego prezes w latach 2000–2002. Jeden z liderów Platformy Obywatelskiej w pierwszych latach jej istnienia, jej wiceprzewodniczący w latach 2001–2003 i 2005–2006 oraz przewodniczący klubu parlamentarnego w latach 2003–2005.
Przez pewien okres swojej działalności politycznej posługiwał się imionami Jan Maria.
Życiorys.
Wykształcenie i działalność opozycyjna.
Absolwent V Liceum Ogólnokształcącego im. Augusta Witkowskiego w Krakowie. Ukończył studia na Wydziale Prawa Uniwersytetu Jagiellońskiego (1983), studiował również filozofię na UJ oraz historię Kościoła katolickiego na Papieskiej Akademii Teologicznej.
We wrześniu 1980 brał udział w wiecu, na którym powstało Niezależne Zrzeszenie Studentów. W listopadzie tego samego roku został jego przewodniczącym na UJ, wchodził też w skład Krajowej Komisji Koordynacyjnej NZS. Po wprowadzeniu stanu wojennego został zatrzymany 21 stycznia 1982, następnie był internowany do 2 lipca 1982. W 1985 przystąpił do Ruchu Wolność i Pokój, organizacji o charakterze antykomunistycznym i pacyfistycznym. W maju 1986 został ponownie zatrzymany przez funkcjonariuszy Służby Bezpieczeństwa. Podczas tej czynności pobrano mu siłą odciski palców oraz dopuszczono się istotnych uchybień formalnych. Jan Rokita wytoczył następnie proces przeciwko SB o bezprawne pozbawienie wolności.
W grudniu 1988 został członkiem Komitetu Obywatelskiego przy Lechu Wałęsie.
Działalność polityczna w latach 1989–2001.
W 1989 uczestniczył w obradach Okrągłego Stołu jako reprezentant strony solidarnościowo-opozycyjnej. W wyborach w tym samym roku został wybrany na posła na Sejm kontraktowy. Został członkiem i wiceprzewodniczącym Obywatelskiego Klubu Parlamentarnego. Przewodniczył również sejmowej Komisji Nadzwyczajnej do zbadania działalności Ministerstwa Spraw Wewnętrznych, która zajęła się zbadaniem archiwów dawnej SB. Był autorem raportu końcowego z jej prac, nazwanego „raportem Rokity”.
W 1990 znalazł się wśród założycieli Ruchu Obywatelskiego Akcja Demokratyczna. Następnie przystąpił do Unii Demokratycznej, był przedstawicielem jej prawicowego skrzydła. W 1991 wybrany został do Sejmu I kadencji, w którym pełnił funkcję przewodniczącego Komisji Administracji i Spraw Wewnętrznych. W rządzie Hanny Suchockiej sprawował urząd ministra-szefa Urzędu Rady Ministrów. Zajmował się wówczas między innymi projektem reformy podziału administracyjnego.
Po upadku rządu i przedterminowych wyborach w 1993 został posłem II kadencji, ponownie z listy UD. Od 1994 należał do nowo powstałej Unii Wolności. W 1995 był współautorem Inicjatywy 3/4, mającej na celu niedopuszczenie do zwycięstwa Aleksandra Kwaśniewskiego w wyborach prezydenckich w tym samym roku. Otwarcie odżegnywał się od poparcia w wyborach Jacka Kuronia, oficjalnego kandydata UW.
W styczniu 1997 odszedł z UW, współtworząc nowe ugrupowanie pod nazwą Stronnictwo Konserwatywno-Ludowe, które przystąpiło do Akcji Wyborczej Solidarność. We wrześniu 1997, kandydując z listy zorganizowanego przez Mariana Krzaklewskiego komitetu wyborczego AWS, został posłem III kadencji. W Sejmie został ponownie przewodniczącym Komisji Administracji i Spraw Wewnętrznych. Współtworzył reformę samorządową przeprowadzoną przez rząd Jerzego Buzka. W 2000 wybrano go prezesem SKL w miejsce Mirosława Stycznia. Był przeciwnikiem kandydatury Mariana Krzaklewskiego w wyborach prezydenckich w 2000.
Działalność polityczna w latach 2001–2005.
Po powstaniu Platformy Obywatelskiej w styczniu 2001 początkowo należał do przeciwników przyłączenia się do niej SKL. Krytykował polityków, którzy przeszli z AWS do PO, jednak po paru miesiącach również zdecydował się na akces do PO.
We wrześniu 2001 uzyskał mandat posła IV kadencji, zdobywając 20 251 głosów w okręgu krakowskim. W 2002 kandydował na prezydenta Krakowa; zajął 3. miejsce w 1. turze, zdobywając 36 128 głosów (18,06%) i przegrywając z popieranym przez Sojusz Lewicy Demokratycznej i Polskie Stronnictwo Ludowe Jackiem Majchrowskim oraz z byłym prezydentem Józefem Lassotą z UW. Po odejściu z PO Macieja Płażyńskiego stał się faktycznym liderem konserwatywnego skrzydła w partii. Od października 2001 do czerwca 2003 i ponownie od listopada 2005 do czerwca 2006 piastował funkcję wiceprzewodniczącego PO. Od czerwca 2003 do listopada 2005 był przewodniczącym jej klubu poselskiego. W Sejmie IV kadencji ponownie pracował w Komisji Administracji i Spraw Wewnętrznych.
Pewną popularność zapewniła Janowi Rokicie praca w komisji śledczej badającej tzw. aferę Rywina. Była to pierwsza komisja śledcza, której obrady transmitowano na żywo. Nastąpił wówczas wzrost popularności Jana Rokity, co zbiegło się ze wzrostem notowań PO.
We wrześniu 2003 liczne komentarze wzbudziło jego sejmowe przemówienie, w którym nawoływał rząd Leszka Millera do twardego obstawania przy systemie podejmowania decyzji w Unii ustalonym traktatem nicejskim. W trakcie parlamentarnej debaty wykorzystał sformułowanie "Nicea albo śmierć". W 2004 udzielił Michałowi Karnowskiemu i Piotrowi Zarembie wywiadu rzeki, który ukazał się w postaci książki "Alfabet Rokity".
Działalność polityczna w latach 2005–2007.
W wyborach parlamentarnych we wrześniu 2005 uzyskał 72 145 głosów, po raz szósty z rzędu uzyskując mandat. Na plakatach wyborczych reklamował się jako „premier z Krakowa” – był kandydatem swojej partii na urząd premiera.
W wyborach samorządowych w 2006 kandydat Platformy Obywatelskiej na urząd prezydenta Krakowa poseł Tomasz Szczypiński zajął 3. miejsce. Wyprzedzili go kandydat Prawa i Sprawiedliwości Ryszard Terlecki oraz ubiegający się o reelekcję Jacek Majchrowski. W listopadzie tego samego roku grupa krakowskich parlamentarzystów PO (w tym Jan Rokita) postanowiła poprzeć Ryszarda Terleckiego w drugiej turze. Sam Jan Rokita bez zgody władz partii, która nie poparła oficjalnie żadnego z konkurentów, wystąpił w spocie wyborczym kandydata PiS na tle symboli partyjnych PO.
W styczniu 2007 ogłosił dorobek prac kierowanego przez niego tzw. gabinetu cieni PO. Uczynił to bez konsultacji z jego członkami oraz z władzami partii.
W lipcu 2007 Jan Rokita został w pierwszej instancji skazany w procesie karnym na karę grzywny 5000 zł za nazwanie Grzegorza Wieczerzaka „bardzo znanym przestępcą”.
14 września tego samego roku w programie "Bohater tygodnia" w TVN24 ogłosił, że nie będzie kandydował w przedterminowych wyborach parlamentarnych, zapowiadając wycofanie się z życia politycznego. Decyzję tę motywował nominacją swej żony Nelli Rokity na stanowisko doradcy prezydenta Lecha Kaczyńskiego ds. kobiet, która miała miejsce kilka godzin wcześniej.
Działalność po 2007.
W grudniu 2007 warszawski sąd okręgowy orzekł, iż ma on przeprosić prokuratora i byłego komendanta głównego policji Konrada Kornatowskiego za to, iż nazwał go „wyjątkowo nikczemnym prokuratorem, który hańbi polską policję”.
W 2008 wraz z Rafałem Dutkiewiczem, Rafałem Matyją i Kazimierzem Michałem Ujazdowskim znalazł się wśród twórców portalu internetowego Polska XXI. W tym samym roku został komentatorem politycznym „Dziennika”, a także wykładowcą w Wyższej Szkole Filozoficzno-Pedagogicznej Ignatianum w Krakowie.
W związku z incydentem z 10 lutego 2009 w samolocie pasażerskim Lufthansy prokurator z prokuratury w Landshut w prowadzonym postępowaniu karnym przedstawił Janowi Rokicie zarzut popełnienia czynów zabronionych w postaci zakłócenia spokoju i stawiania oporu funkcjonariuszom policji. W sierpniu tego samego roku orzeczono wobec niego karę grzywny w wysokości 3 tysięcy euro. Jan Rokita nie wpłacił tej kwoty, wobec czego prokurator w Niemczech uzyskał nakaz jego aresztowania w celu wykonania kary zastępczej.
W sierpniu 2009 zakończył współpracę z „Dziennikiem”; w marcu 2012 został felietonistą „Dziennika Polskiego”. W marcu 2013 ukazała się "Anatomia przypadku", wywiad rzeka z Janem Rokitą przeprowadzony przez Roberta Krasowskiego. W grudniu 2013 został publicystą tygodnika „W Sieci”.
W 2013 komornik zajął jego wynagrodzenie za pracę na uczelni, co było konsekwencją przegranego przez niego w 2010 procesu z byłym komendantem głównym policji Konradem Kornatowskim. W tym samym roku Jan Rokita został wykluczony z PO przez jej zarząd krajowy z powodu niepłacenia składek członkowskich.
W 2014 został komentatorem stacji TVN24 Biznes i Świat. Wziął też udział w konwencji Polski Razem przed wyborami do Parlamentu Europejskiego i zadeklarował głos na jej kandydatkę. W tym samym roku wszedł do komitetu poparcia Marka Lasoty, kandydującego na prezydenta Krakowa. W kolejnych latach deklarował głos na kandydatów Prawa i Sprawiedliwości (w wyborach samorządowych 2018 na Małgorzatę Wassermann i w wyborach parlamentarnych 2019 na startującego do Senatu Krzysztofa Mazura).
Życie prywatne.
Jest synem Tadeusza Rokity i prawniczki Adeli z domu Wajdowicz, która po swojej matce, Marii z domu Meder, miała korzenie austriackie.
Pierwszą żoną Jana Rokity, z którą zawarł ślub cywilny, była dziennikarka i pisarka Katarzyna Zimmerer. Jego drugą żoną (ślub kościelny w obrządku katolickim) została Nelli Arnold – obywatelka Polski pochodzenia niemieckiego, urodzona w ZSRR. Wspólnie wychowywali jej córkę z pierwszego małżeństwa – Katarzynę.
Należy do grona członków założycieli Stowarzyszenia Siemacha. Był członkiem komisji rewizyjnej tej organizacji, zaangażowany w jej działalność m.in. jako fundator stypendiów.

</doc>
<doc id="35848" url="https://pl.wikipedia.org/wiki?curid=35848" title="Lotnictwo wojskowe do roku 1914">
Lotnictwo wojskowe do roku 1914

Początki lotnictwa wojskowego.
Po panowaniu balonów w powietrzu do końca XIX wieku, a później również sterowców, na początku XX wieku dołączyło do nich także lotnictwo. 17 grudnia 1903 w Kitty Hawk w Karolinie Północnej (USA) samolot kierowany przez Orville’a Wrighta wzniósł się w powietrze i wykonał 12-sekundowy lot na odległość około 36 m. Nieco później ten sam samolot kierowany przez jego brata Wilbura wykonał 59-sekundowy lot na odległość około 260 m.
Zainteresowanie wykorzystaniem samolotów do celów wojskowych najwcześniej wykazali oficerowie artylerii, łączności i komunikacji oraz saperzy. Musieli jednak pokonać wiele trudności, aby doprowadzić do sformowania najpierw jednostek doświadczalnych, a następnie bojowych. Główną przeszkodą był niechętny stosunek władz wojskowych do lotnictwa. Duże znaczenie w zmianie tego stosunku miały osiągnięcia aeroklubów i towarzystw aeronautycznych, a oprócz tego coraz większe zainteresowanie opinii publicznej sprawami lotnictwa.
W pogoni za sławą i rekordami piloci dokonywali śmiałych wyczynów, np. 25 lipca 1909 Louis Blériot samolotem własnej konstrukcji jako pierwszy przeleciał nad kanałem La Manche z Pas-de-Calais do Dover.
Początki organizacji lotnictwa wojskowego – jako komponentu różnych służb (łączności, saperów itp.) lub wojsk lądowych – przypadają w zasadzie na lata 1910–1911. Wyczyn Louisa Blériota zaktywizował bowiem sztaby generalne i ministerstwa wojny we Francji i Włoszech oraz w Wielkiej Brytanii, Niemczech i Rosji. W 1910 zorganizowano wojska aeronautyczne we Francji i w Rosji, a rok później we Włoszech i w Stanach Zjednoczonych. W Wielkiej Brytanii Królewski Korpus Lotnictwa powstał w maju 1912. Natomiast w Niemczech wojskowa służba powietrzna działała od października 1912. Ponadto w latach 1910–1911 we wszystkich tych państwach zostały utworzone wojskowe szkoły lotnicze.
Francja.
Początkowo w rozwoju lotnictwa przodowała Francja. Już 10 listopada 1909 w Vincennes powstała – w ramach artylerii – jednostka doświadczalna "Etablissement d’Aviation Militaire". Kilka dni po przelocie Louisa Blériota nad kanałem La Manche francuskie Ministerstwo Wojny podjęło decyzję o rozpoczęciu szkolenia pilotów wojskowych. Już wiosną 1910 prawie jednocześnie rozpoczęły działalność:
Francuskie Ministerstwo Wojny pierwsze zdecydowało się wyodrębnić lotnictwo jako nową, samodzielną służbę. 22 października 1910 utworzono Stałą Inspekcję Aeronautyki Wojskowej ("Inspection Permanente de l’Aeronautique Militaire"). Kierowanie nią powierzono generalnemu inspektorowi gen. Pierre’owi A. Roquesowi. Jednocześnie podporządkowano mu wszystkie jednostki, w tym balonowe i sterowcowe, uprzednio organizacyjnie wchodzące w skład artylerii i saperów.
Wydarzeniem, które miało wpływ na usamodzielnienie i rozwój francuskiego lotnictwa wojskowego, było zakończone sukcesem użycie samolotu w roli środka rozpoznania i łączności podczas manewrów w Pikardii, trwających od 9 do 19 września 1910. Kierownictwo ćwiczeń oraz ćwiczące dowództwa II i IX Korpusu Armijnego miały do dyspozycji w sumie 13 samolotów, które pomyślnie wykonały postawione zadania. We wrześniu 1912 sformowano w Châlons pierwszą eskadrę lotniczą ("l’escadrille") liczącą 6 samolotów, a w październiku i listopadzie – cztery następne (w Buc i Saint-Cyr). W wielkich manewrach jesiennych tego samego roku uczestniczyło już 50 samolotów.
Jednocześnie podejmowano próby dostosowania samolotów do prowadzenia walk powietrznych. W tym celu pod koniec 1911 uzbrojono samolot "Blériot IX" w specjalne działko rewolwerowe kalibru 37 mm. Rok później w de Buc płk Jean Baptiste Eugène Estienne i por. Georges Marie Bellenger przeprowadzili próby z samolotem "Voisin", uzbrojonym w karabin maszynowy "Hotchkiss" przeznaczony do zwalczania balonów i sterowców.
W 1912 w czasie I wojny bałkańskiej między Turcją a antytureckim sojuszem państw bałkańskich (Bułgarią, Czarnogórą, Grecją, Serbią) – użyto 6 samolotów francuskich uzbrojonych w karabiny maszynowe "Hotchkiss". Podjęto również próby wyposażenia samolotu "Farman" w radiostację o zasięgu 10–30 km.
2 sierpnia 1914, w momencie ogłoszenia mobilizacji, stan lotnictwa francuskiego był już znaczny. Stanowiło ono 0,4% wojsk lądowych. 23 eskadry (21 eskadr korpusów armijnych po 6 samolotów oraz 2 eskadry po 3 samoloty współdziałające z kawalerią) stacjonowały na terytorium Francji (132 samoloty), 4 eskadry zaś – w koloniach (razem 162 samoloty, 6 sterowców i 10 balonów). Lotnictwo francuskie było nadal jednym z najsilniejszych. Dysponowało bowiem najlepiej rozwiniętym zapleczem i miało najliczniejsze rezerwy zarówno w sprzęcie, jak i w personelu latającym.
Rosja.
W Rosji sprawami lotnictwa zainteresowano się stosunkowo wcześnie. Podstawowym problemem był jednak brak odpowiedniej liczby wyszkolonych pilotów wojskowych. W związku z tym w marcu 1910 grupa oficerów rosyjskich została wysłana do Francji na przeszkolenie lotnicze. Ponadto sześciu najlepiej wyszkolonych szeregowych zostało wysłanych do francuskich szkół lotniczych w celu opanowania specjalności mechaników lotniczych. 
1 maja 1910 na lotnisku w Gatczynie koło Petersburga miało miejsce otwarcie nowego Wydziału Lotniczego Oficerskiej Szkoły Żeglugi Powietrznej, do którego zakupiono samoloty produkcji francuskiej. Szefem wydziału został ppłk Sergej A. Ul'ânin, a instruktorami: kpt. Georgij G. Gorškov (Георгий Г. Горшков) i por. Evgenij V. Rudnev (Евгений В. Руднев). Po ceremonii otwarcia rozpoczęto szkolenie 10 oddelegowanych oficeróww w lataniu samolotami typu „Farman”. Natomiast 21 listopada 1910 nastąpiło otwarcie Oficerskiej Szkoły Lotniczej w Sewastopolu, po czym rozpoczęło się szkolenie rosyjskiego personelu lotniczego. Komendantem szkoły został kpt. II rangi Vâčeslav N. Kedrin (Вячеслав Н. Кедрин). Szkoła szkoliła lotników zarówno dla wojska, jak i marynarki wojennej.
W listopadzie 1911 zapadła decyzja o sformowaniu pierwszych sześciu oddziałów lotniczych ("авиационный отряд") w istniejących jednostkach żeglugi powietrznej. 21 listopada 1911 zakończono formowanie pierwszego z nich ((później 23. Korpuśny Oddział Lotniczy) przy 4. Syberyjskiej Kompanii Żeglugi Powietrznej ("4-я Сибирская воздухоплавательная рота") w miejscowości Czyta.
4 marca 1912 rosyjski Sztab Generalny zatwierdził plan rozwoju lotnictwa, przewidujący sformowanie 10 armijnych, 37 polowych (korpuśnych) i 8 fortecznych oddziałów lotniczych (w Brześciu, Grodnie, Karsie, Kownie, Nowogeorgijewsku, Osowcu, Sewastopolu i Władywostoku) oraz 8 polowych oddziałów lotniczych specjalnego przeznaczenia (dla zgrupowań wojsk działających w oderwaniu od sił głównych). W sumie plan przewidywał dysponowanie 394 samolotami oraz wyszkolenie 457 pilotów. Realizacja tak bogatego programu nie była łatwa. Od września 1911 do maja 1913 zorganizowano zaledwie 18 sześciosamolotowych oddziałów lotniczych. Brakowało przede wszystkim pilotów. Oprócz tego, mimo osiągnięć konstruktorów rosyjskich, krajowy przemysł lotniczy był zbyt słabo rozwinięty, aby zaspokoić potrzeby lotnictwa wojskowego.
W 1912 w czasie I wojny bałkańskiej wziął udział (po stronie Bułgarii) oddział lotniczy składający się z ochotników rosyjskich pod dowództwem Sergeâ S. Ščetinina (Сергея С. Щетинина). Został on użyty przede wszystkim do prowadzenia rozpoznania, bombardowania umocnień tureckich oraz do utrzymywania łączności. Poza tym oddziałem w I wojnie bałkańskiej wzięło udział jeszcze 11 rosyjskich pilotów.
Rosyjskie lotnictwo przystąpiło do I wojny światowej, mając 39 oddziałów lotniczych (30 korpuśnych, 8 fortecznych i 1 polowy specjalnego przeznaczenia), które według etatu powinny liczyć 263 samoloty. Faktycznie zaś dysponowało ono 224 samolotami, 4 sterowcami, 46 balonami i zaledwie około 200 pilotami.
Włochy.
We Włoszech dość wcześnie powstały pierwsze pododdziały lotnictwa wojskowego. Już w 1910 roku w Batalionie Aeronautycznym utworzono tzw. sekcję lotniczą ("sezione aviazione") pod dowództwem ppłk. Vittorio Cardero di Montezemolo. Rok później powstała Wojskowa Szkoła Lotnicza w Aviano. Mimo że tempo rozwoju lotnictwa włoskiego nie było zbyt imponujące, zasługuje ono na uwagę przede wszystkim ze względu na pierwsze w historii bojowe użycie samolotu.
28 września 1911 wybuchła wojna włosko-turecka o Trypolitanię. W składzie wysłanego do Afryki włoskiego korpusu ekspedycyjnego znalazła się eskadra lotnicza pod dowództwem kpt. Carlo Marii Piazzy, która liczyła 9 samolotów różnego typu, 2 sterowce oraz 11 pilotów i 32 żołnierzy obsługi. 22 października 1911 kapitan wykonał pierwszy w historii lotnictwa 61-minutowy lot bojowy samolotem "Bleriot XI" w celu rozpoznania pozycji tureckich w pobliżu miejscowości Aziza (około 45 km na południe od Trypolisu). 1 listopada 1911 zaś ppor. Giulio Gavotti zrzucił cztery 2-kilogramowe granaty typu "Cipelli" z samolotu "Etrich" na pozycje wojsk tureckich pod Ain Zarą i trzy – na oazę Tagiura. Natomiast 23 lutego 1912 kpt. Carlo M. Piazza z samolotu "Bleriot XI" po raz pierwszy sfotografował pozycje wojsk tureckich pod Suani-Beni Adem w pobliżu Zanzur. Pomyślne użycie eskadry w działaniach bojowych skłoniło włoskie Ministerstwo Wojny do utworzenia pierwszego Batalionu Lotniczego ("Battaglione Aviatori"). W 1913 opracowano program rozwoju lotnictwa, który przewidywał m.in. sformowanie 18 eskadr wyposażonych w 150 samolotów. Do chwili wybuchu I wojny światowej utworzono 14 eskadr, lecz liczyły one zaledwie 86 samolotów i 10 sterowców.
Wielka Brytania.
W atmosferze rywalizacji między wojskami lądowymi a marynarką wojenną powstawało lotnictwo brytyjskie. Początkowo obydwa rodzaje sił zbrojnych tworzyły własne jednostki lotnicze. Ministerstwo Wojny 1 kwietnia 1911 przekształciło dotychczasową Sekcję Balonową Królewskich Saperów ("Balloon Section of the Royal Engineers") w Batalion Lotniczy ("Air Battailon") w składzie:
W tym samym roku brytyjska Admiralicja założyła pierwsze tzw. stacje lotnicze.
Jednocześnie utworzono:
13 maja 1912 decyzją Komitetu Obrony Imperium powstał Królewski Korpus Lotniczy ("Royal Flying Corps" – RFC), składający się ze skrzydła lądowego ("Military Wing") i morskiego ("Naval Wing"). Był on administrowany przez Komitet Lotniczy, w którego skład wchodzili przedstawiciele Ministerstwa Wojny i Admiralicji.
Jedność organizacyjna lotnictwa nie trwała jednak długo. Admiralicja, chcąc dysponować własnym lotnictwem przystosowanym do prowadzenia wojny na morzu, niemal bezpośrednio po utworzeniu Królewskiego Korpusu Lotniczego rozpoczęła starania o jego podział, zakończone powodzeniem. 26 czerwca 1914 skrzydło morskie zostało przekształcone w Służbę Lotniczą Królewskiej Marynarki Wojennej ("Royal Naval Air Service" – RNAS). Kontrolę nad Królewskim Korpusem Lotniczym przejęło natomiast Ministerstwo Wojny.
Pod koniec lipca 1914 Królewski Korpus Lotniczy liczył 7 dywizjonów, dysponując łącznie 161 samolotami, 7 sterowcami i około 200 pilotami. Stanowiło to około 0,5% wojsk lądowych. Służba Lotnicza Królewskiej Marynarki dysponowała w tym samym czasie 52 wodnosamolotami i 39 samolotami. W sierpniu 1914 do działań na froncie zachodnim (we Francji) utworzono Brytyjski Korpus Ekspedycyjny ("British Expeditionary Forces"). Wspierał go 4-dywizjonowy Królewski Korpus Lotniczy (dowódca gen. bryg. David Henderson), liczący 63 samoloty.
Niemcy.
W Niemczech rozwój lotnictwa wojskowego przebiegał z opóźnieniem w stosunku do innych państw, ponieważ przez dłuższy czas priorytetowo traktowano sterowce. Lotnictwo niemieckie przystępowało do I wojny światowej rozproszone pod względem organizacyjnym. Własnym lotnictwem dysponowały zarówno marynarka wojenna, jak i wojska lądowe. Oprócz tego w ramach wojsk lądowych – ze względu na obowiązującą zasadę tworzenia Sił Zbrojnych Rzeszy Niemieckiej – funkcjonowało lotnictwo pruskie (skupiające również lotnictwo wojskowe Wirtembergii i Saksonii) i bawarskie.
Lotnictwo było zaliczane wspólnie ze służbą samochodową i kolejową do służby komunikacji. Kadr dla niego dostarczała Tymczasowa Szkoła Lotnicza ("provisorische Fliegerschule") utworzona w 1910 roku w Döberitz pod Berlinem. Najliczniejsze były, utworzone 1 października 1912, Królewskie Pruskie Wojska Lotnicze ("königlich preussische Fliegertruppen"). Wiosną 1914 składały się one z 4 trzykompanijnych batalionów (w Döberitz, Poznaniu, Kolonii i Strasburgu). W tym samym czasie lotnictwo bawarskie dysponowało jednym dwukompanijnym batalionem w Monachium.
Podczas mobilizacji w sierpniu 1914 na bazie tych batalionów utworzono 34 polowe oddziały lotnicze ("Feldfliegerabteilungen") dla armii i korpusów oraz 7 fortecznych oddziałów lotniczych ("Festungsfliegerabteilungen") dla twierdz (obszarów warownych). Stanowiły one zaledwie 0,3% wojsk lądowych. Łącznie wysłano na front 232 samoloty, 8 sterowców i 22 balony, w tym 190 samolotów, 5 sterowców i 16 balonów na front zachodni, pozostałe zaś – na wschodni.
Austro-Węgry.
Armia Austro-Węgier ustępowała armiom pozostałych państw w dziedzinie rozwoju lotnictwa, mimo że od 19 kwietnia 1911 Oficerska Szkoła Lotnicza ("Fliegeroffiziersschule") w Wiener Neustadt (komendant kpt. Petrócz von Petróczy) szkoliła pilotów. W 1912 powstały cesarsko-królewskie wojska lotnicze ("kaiserliche und königliche Luftfahrtruppen"). Organizował je płk Emil Uzelac. W kwietniu 1914 w skład lotnictwa wchodził 16-kompanijny pułk lotniczy. W każdej kompanii było po 6 samolotów i 8 pilotów. Trzy miesiące później lotnictwo liczyło 85 pilotów i 39 samolotów.
W sierpniu 1914 lotnictwo dysponowało już 96 samolotami oraz 12 stacjonarnymi oddziałami balonowymi (cztery w Krakowie, trzy w Przemyślu, dwa w Poli, po jednym w Cattaro, Klenak i Wiedniu) i 12 mobilnymi (w poszczególnych armiach). 48 samolotów, sterowiec i 12 balonów znalazło się w 8 kompaniach lotniczych wysłanych w sierpniu 1914 na front.
Stany Zjednoczone.
Najsłabiej było rozwinięte lotnictwo wojskowe w Armii Stanów Zjednoczonych. Pierwsza amerykańska jednostka bojowa – 1 Dywizjon Lotniczy ("1st Aero Squadron") – została bowiem sformowana w San Diego dopiero 5 maja 1913. W niektórych dziedzinach lotnictwa wojskowego Amerykanie byli jednak pionierami. 7 stycznia 1911 w San Francisco por. Myron S. Crissy z pilotem Philipem Parmalee przeprowadzili udane próby bombardowania z samolotu "Wright" specjalnymi bombami. Aby przystosować samolot do prowadzenia walk powietrznych, 2 czerwca 1912 kpt. Charles de F. Chandler z pilotem por. Thomasem de Witt Millingiem użyli samolotu "Wright" z zamontowanym w nim karabinem maszynowym "Lewis".
W chwili wybuchu I wojny światowej Stany Zjednoczone dysponowały w wojskach lądowych zaledwie 8 samolotami bojowymi, w marynarce wojennej zaś – 9. Właściwy rozwój amerykańskiego lotnictwa nastąpił dopiero w latach 1917–1918 – przy wydatnej pomocy francuskiej.

</doc>
<doc id="35851" url="https://pl.wikipedia.org/wiki?curid=35851" title="PO">
PO



</doc>
<doc id="35869" url="https://pl.wikipedia.org/wiki?curid=35869" title="Andrzej Potocki (ur. 1964)">
Andrzej Potocki (ur. 1964)

Andrzej Tadeusz Potocki (ur. 25 sierpnia 1964 w Gliwicach) – polski polityk, poseł na Sejm I, II i III kadencji, wiceprzewodniczący Europejskiej Partii Demokratycznej.
Życiorys.
W 1989 ukończył studia na Wydziale Filozofii Chrześcijańskiej Katolickiego Uniwersytetu Lubelskiego. Podjął pracę jako nauczyciel akademicki na Wydziale Organizacji Politechniki Śląskiej w Gliwicach. Działalność polityczną rozpoczynał w NSZZ „Solidarność”, w 1980 był też członkiem Konfederacji Polski Niepodległej.
Był wśród założycieli Ruchu Obywatelskiego Akcja Demokratyczna. Następnie zasiadał we władzach krajowych Unii Demokratycznej, po połączeniu partii z Kongresem Liberalno-Demokratycznym – Unii Wolności. Pełnił także funkcję rzecznika prasowego tych partii.
W latach 1991–2001 przez trzy kadencje z ramienia UD i UW sprawował mandat poselski. W Sejmie był m.in. wiceprzewodniczącym Komisji Administracji i Spraw Wewnętrznych oraz członkiem Komisji Spraw Zagranicznych. W 2001 bez powodzenia ubiegał się o reelekcję – UW nie przekroczyła progu wyborczego. W latach 2002–2003 był współpracownikiem Organizacji Bezpieczeństwa i Współpracy w Europie, był również członkiem misji OBWE na Bałkanach.
W 2004 został wybrany na stanowisko sekretarza generalnego Unii Wolności, w 2005 przystąpił do Partii Demokratycznej – demokraci.pl. W następnym roku wycofał się z działalności w PD, nie popierając decyzji o wejściu w skład koalicji Lewica i Demokraci. Został członkiem rady programowej Forum Liberalnego. W 2009 wstąpił do Stronnictwa Demokratycznego, został członkiem zarządu głównego tej partii (a 20 kwietnia 2013 także wiceprzewodniczącym). W wyborach w 2010 ubiegał się o mandat radnego województwa małopolskiego z listy Wspólnoty Małopolskiej Marka Nawary. 6 grudnia 2012 został wiceprzewodniczącym Europejskiej Partii Demokratycznej, której członkiem jest SD. W wyborach europejskich w 2014 bez powodzenia ubiegał się o mandat europosła z listy koalicji Europa Plus, uzyskując 1409 głosów w województwie śląskim.
Członek założyciel Towarzystwa Europa oraz członek Amnesty International, wszedł w skład rady programowej Zielonego Instytutu oraz Polskiego Towarzystwa Sinologicznego. Redaktor serwisu 90minut.pl od czasu jego powstania. W 2012 został prezesem Ogólnopolskiego Stowarzyszenia Historyków i Statystyków Piłki Nożnej. W latach 2000–2001 był prezesem GKS Piast Gliwice.

</doc>
<doc id="35871" url="https://pl.wikipedia.org/wiki?curid=35871" title="5 Dywizja Piechoty Królestwa Polskiego">
5 Dywizja Piechoty Królestwa Polskiego



</doc>
<doc id="35872" url="https://pl.wikipedia.org/wiki?curid=35872" title="Historia Jukonu">
Historia Jukonu

Jukon stał się terenem kolonizacji przez kompanie handlowe, najpierw Kompanię Północno-Zachodnią, a potem Kompanię Zatoki Hudsona, od końca XVIII wieku i przez pierwszą połowę XIX wieku. Potem wraz z załamaniem się rynków na wyroby skórzane i futrzarskie ponownie opustoszał. W 1867 region Jukonu wszedł pod administrację kanadyjską jako Dystrykt Jukon, część Terytoriów Północno-Zachodnich. W 1908, wobec konieczności rozszerzenia administracji w czasie Gorączki złota w Klondike, Jukon został oddzielnym terytorium. Po wygaśnięciu gorączki złota pozostał terytorium, z bardzo ograniczoną administracją. Dopiero w drugiej połowie XX wieku nastąpiło powolne odradzanie się terytoriów, głównie w wyniku nowych odkryć geologicznych i rozwoju turystyki. 
Rdzenni mieszkańcy i pierwsze odkrycia.
Przed przybyciem współczesnych Europejczyków tereny Jukonu zamieszkiwały liczne plemiona Indiańskie takie jak Dene, Tlingit, Gwitchin, Han, Kaska, Tagish i Tutchoni. Prowadziły one wędrowny styl życia, podążając za stadami karibu, trudniąc się także zbieractwem i rybołówstwem. Indianie skupieni byli w małych, wędrownych grupach, lecz okazjonalnie, w okresie polowań łączyli się w większe społeczności.
Pierwszym Europejczykiem, który dotarł w te rejony w 1576 był Martin Frobisher, który należał do pionierów poszukiwania Przejścia Północno-Zachodniego. Innymi podróżnikami i odkrywcami wczesnego okresu badań północnoamerykańskiej Arktyki byli John Davis, William Baffin i Henry Hudson.
Jukon pod zarządem kompanii handlowych.
Po roku 1670, kiedy to Kompania Zatoki Hudsona otrzymała dzierżawę Ziemi Ruperta, rozpoczęła się systematyczna eksploracja zachodnich i północnych terenów współczesnej Kanady. Choć Jukon leżał poza Ziemią Ruperta, agenci kompanii sporadycznie docierali i tam. Pierwszym był Samuel Hearne, który w latach 1770 do 1772 zbadał i opisał okolice rzeki Coppermine. Systematyczne badanie rejonu rozpoczęło się od czasu powołania Kompanii Północno-Zachodniej, która zgłosiła roszczenia do północnych terytoriów leżących na zachód od Ziemi Ruperta. Do najsłynniejszych podróżników pracujących dla Kompanii i badających tereny Jukonu należał Alexander Mackenzie, który w 1789 odbył podróż w dół rzeki Mackenzie, nazwanej później jego imieniem. Badania agentów kompanii sprowadzały się do zagadnień praktycznych, topografii, możliwości komunikacyjnych, możliwości polowań i wymiany towarowej itp.
Ściśle geograficzne badania rozpoczęły się dużo później i zainicjował je Amerykanin Robert Kennicott w 1860, pracujący dla Smithsonian Institution. Badania kontynuował Frederick Schwatka w 1883, w czasie gdy Jukon leżał już w granicach Kanady. Schwatka był amerykańskim żołnierzem, podróżującym po Jukonie przy okazji swych badań Alaski. Rząd Kanady zainicjował profesjonalne badania rejonu w 1870, wysyłając na północ ekspedycję pod kierownictwem George'a Dawsona, która skupiła się nad badaniami topograficznymi i geologicznymi.
Od 1840 r., kiedy zaczęły się wyczerpywać zasoby Ziemi Ruperta, Jukon, a w szczególności Dolina Rzeki MacKenzie, stały się terenem intensywnych połowów oraz handlu z Indianami. Już w 1845 rozpoczęto regularną działalność w okolicach rzeki Jukon. Powstało na tym terytorium szereg fortów, z których najważniejszymi były Lapierre House 1846, Fort Jukon 1847 i Fort Selkirk 1848. W Jukonie polowano na bobry i lisy arktyczne.
Spory terytorialne.
Początek obecności Brytyjskiej na terytorium Jukonu zbiegł się z kolonizacją Alaski przez Rosję – utworzeniem Nowej Rosji. Roszczenia terytorialne obu krajów częściowo się pokrywały. Po długoletnich negocjacjach w 1825 osiągnięto porozumienie graniczne. Granice wytyczono wzdłuż południka 141°W na północ od równoleżnika 60°N. Jednocześnie Rosja otrzymała pas wybrzeża Kolumbii Brytyjskiej, sięgający do równoleżnika 54°40’N, zwany potocznie “rączką patelni”. Choć północna kwatera Kompanii – Fort Jukon, znalazła się na terytorium Nowej Rosji, administracja rosyjska, przymykała oczy na działalność kompanii na swym terenie, gdyż kupcy i myśliwi rosyjscy byli bardziej zainteresowani łowami, połowami i handlem w części oceanicznej swej kolonii.
Ponownie sytuacja się skomplikowała po zakupie Alaski przez USA. Amerykanie przyjęli bardziej zasadnicze stanowisko i odmówili Kompanii działania na swoim terenie. Zbiegło się to jednak z okresem wycofywania się jej z działalności na dalekiej północy, związanym z kurczeniem się rynków zbytu na skóry i futra. Bardziej złożona sytuacja dotyczyła obszaru "rączki patelni". Wielka Brytania stanęła na stanowisku, iż zakup Alaski unieważnił umowę z Rosją i teren ten powinien być na powrót włączony do Kolumbii Brytyjskiej. Amerykanie odrzucali taką interpretację. Ostatecznie spór został rozwiązany dopiero w 1890 (już pomiędzy USA, a Kanadą) w wyniku międzynarodowego arbitrażu. Większość tych terenów pozostała w rękach amerykańskich.
Jukon w Terytoriach Północno-Zachodnich Kanady.
Jukon wraz z całymi Terytoriami Północno-Zachodnimi został przyłączony do Konfederacji Kanady w 1867, a następnie wraz ich podziałem na dystrykty zostały ustalone jego granice jako Dystrykt Jukon. Terytorium praktycznie niezamieszkane przez europejską ludność, a tylko przez niewielkie grupy Indian, nie wzbudzało większego zainteresowania władz i uznawane było za teren o niewielkim potencjale gospodarczym. Sytuacja ta zmieniła się praktycznie z dnia na dzień, gdy w Klondike 1896 odkryto bogate zasoby złota. Odkrycie to zapoczątkowało jedną z najsłynniejszych gorączek złota, której legenda znalazła swoje miejsce w świadomości ludzkiej, literaturze oraz w filmie. Znana jako Gorączka złota w Klondike zmieniła oblicze terytorium.
Gorączka złota i utworzenie terytorium Jukon.
W ciągu kilku miesięcy do terytorium napłynęło ponad 30 tysięcy poszukiwaczy złota, czyniąc Jukon najgęściej zaludnionym dystryktem terytorium. Zmusiło to rząd Kanady do podjęcia znacznych wysiłków administracyjnych związanych z nadzorem prac górniczych, rejestracji działek, pobierania podatków. Największym jednak problemem było utrzymanie porządku pośród olbrzymiej grupy mężczyzn, przybyłych z różnych stron świata, z których wszyscy mieli nadzieje na szybkie i łatwe wzbogacenie się, często w nieuczciwy sposób. Porządek w tej trudnej sytuacji zdołał zapewnić trzystuosobowy oddział Północno-Zachodniej Policji Konnej. Jej dowódca sierżant Sam Steele sprawował nie tylko funkcję dowódcy swego oddziału, lecz także wypełniał wiele czynności administracyjnych, jak nadzór nad pocztą, zaopatrzeniem w żywność i służbą zdrowia. Od początku wprowadzono restrykcje i surowe sankcje wobec naruszających porządek. Na terytorium Jukonu zabroniono posiadania broni palnej. Egzekwowanie tego wymogu było ułatwione ze względu na fakt, że w tereny złotonośne prowadziły tylko dwie drogi przez przełęcze Chilkota i Białą. Zainstalowano tam strażnice, w których dokładnie rewidowano i rejestrowano wszystkich przybywających do terytorium, a broń palną konfiskowano. Każdy z przybywających musiał też posiadać zapasy żywności na co najmniej pół roku.
Taka prowizoryczna sytuacja istniała do 1897 roku, kiedy to rząd federalny zdecydował wprowadzić stałą administrację. Powołano urząd Inspektora, którym został Charles Constantine kwaterujący w Fort Constatntine. W roku 1898 uchwalono Ustawę o Jukonie, wydzielając Jukon z Terytoriów Północno-Zachodnich i tworząc nowe terytorium Jukon. Pierwszym Komisarzem terytorium został James Morrow Walsh, który wkrótce ustąpił, przekazując urząd Williamowi Ogilvie. Komisarza wspierała czteroosobowa, mianowana rada. Wobec faktu, że większość mieszkańców Jukonu (poszukiwaczy złota), było obywatelami obcych państw, głównie USA, członkowie rady byli osobami niezamieszkałymi w terytorium. Z czasem zaczęto do rady powoływać, a od 1909 wybierać w powszechnych wyborach, mieszkańców tego terytorium.
Współczesny Jukon.
Gorączka złota wygasła równie szybko jak wybuchła. Do 1904 terytorium na powrót wyludniło się. Spowodowało to zmniejszenie aktywności administracyjnej. Rada rządząca została zredukowana do trzech osób. Zrezygnowano także z przeprowadzania wyborów. Dawniej tętniące życiem Dawson City opustoszało, by w 1953 stracić swój status stolicy na rzecz Whitehorse. Terytorium przeżyło ponownie krótki okres ograniczonej prosperity w czasie budowy drogi do Alaski tzw. Alaska Highway w latach czterdziestych. Gdy jednak budowniczowie opuścili rejon, powrócił dawny marazm.
Dopiero w latach siedemdziesiątych rząd federalny zaczął wykazywać większe zainteresowanie terenami północnymi kraju. Utworzono ministerstwo do spraw północnych, zaczęto inwestować w infrastrukturę. Rozpoczęto akcję promocji terytoriów. Do pewnego odrodzenia się gospodarczego Jukonu, jak i pozostałej części terytoriów północnych, doprowadziły nowoczesne metody badań geologicznych i odkrycie znacznych bogactw mineralnych, których wydobycie stało się opłacalne przy zastosowaniu metod przemysłowych. Zaczęto także promować turystykę arktyczną. Wszystkie te działania odniosły połowiczny sukces. Ludność terytorium wzrosła do 30 tysięcy, a rozwój gospodarczy zbliżył terytorium do samowystarczalności, lecz było to dużo mniej niż się spodziewano. W celu intensyfikacji migracji do terytorium utworzono wybieralne Zgromadzenie Legislacyjne Jukonu oraz przedstawicielski rząd. Jukon został też jedynym terytorium, w którym wykształcił się system partyjny (zobacz partie polityczne w Kanadzie).

</doc>
<doc id="35874" url="https://pl.wikipedia.org/wiki?curid=35874" title="Powstanie Chmielnickiego">
Powstanie Chmielnickiego

Powstanie Chmielnickiego – powstanie Kozaków Zaporoskich i chłopstwa ruskiego pod przywództwem hetmana kozackiego Bohdana Chmielnickiego przeciwko Rzeczypospolitej. Nabrało wymiaru wojny chłopskiej i trwało w latach 1648–1654.
Geneza.
Tło społeczno-gospodarcze.
Społeczeństwo ruskie było bardzo zróżnicowane. Najniżej stało chłopstwo, czyli czerń. Była to warstwa niejednolita, złożona głównie z miejscowych, a częściowo ze zruszczonych chłopów – zbiegów m.in. z Korony i innych okolicznych ziem. Czysto ruskie mieszczaństwo właściwie nie istniało – miasta zamieszkiwali głównie kupcy ormiańscy i Żydzi, a także Polacy. Do roli elity aspirowali Kozacy, wśród których też rysowały się widoczne podziały: kozacy rejestrowi znajdowali się na żołdzie Rzeczypospolitej, a często dysponowali też szlachectwem. Kozacy, którzy nie zaciągnęli się do rejestru, byli traktowani dużo gorzej – często magnaci próbowali ich zepchnąć w szeregi chłopstwa pańszczyźnianego. Właściwe rządy sprawowały rody magnackie (gł. Wiśniowieccy, Zasławscy, Ostrogscy), złożone ze spolonizowanej szlachty ruskiej i zarządzające ogromnymi latyfundiami. Ich polonizacja motywowana była często ambicjami politycznymi i nieodłącznie związana z porzuceniem prawosławia.
W XVII wieku kolonizacja Ukrainy przyciągała dużą ilość osadników. Mogli oni liczyć na lepsze warunki niż w innych częściach Rzeczypospolitej, inwentarze dóbr szlacheckich z XVI wieku nie wymieniają na przykład wśród powinności chłopów pańszczyzny, inne powinności wobec szlachty były niewielkie. Miało to na celu zmotywowanie osadników do przybywania na te tereny. Z czasem, gdy osadnictwo gęstniało, właściciele ziemscy zwiększali wymiary powinności, budziło to opór chłopów i motywowało ich do ucieczki na Zaporoże i do zostania kozakami. Majątki największych rodów magnackich rozrastały się dynamicznie, w okresie od 1630 do 1645 roku majątek rodu Wiśniowieckich wzrósł z 616 do 38 tys. gospodarstw chłopskich, w których pracowało 230 tys. poddanych. Hetman Koniecpolski stojący na czele ekspedycji przeciwko kozakom posiadał ponad 18 tys. gospodarstw. Aż 68% całej ziemi na Ukrainie było skoncentrowane w rękach 27 rodzin. Dołączenie do kozaków uwalniało chłopów od przymusowej pracy na rzecz pana i licznych innych obciążeń. W interesie magnaterii leżało przeobrażenie kozaków w chłopów i podporządkowanie ich sobie.
Przyczyny polityczne.
Stosunki polityczne na terenach kozackich.
Powstanie Chmielnickiego nie było pierwszym kozackim wystąpieniem zbrojnym przeciwko Rzeczypospolitej. Poprzedzały je liczne wcześniejsze bunty i rebelie m.in. Kosińskiego, Nalewajki, czy Pawluka. Po stłumieniu tego ostatniego nastąpiły surowe represje wobec kozaków i chłopów, którzy z nimi sympatyzowali, szlachta karała śmiercią chłopów, którzy przyłączyli się do powstania. W 1638 Sejm przyjął, z inicjatywy zwycięskiego hetmana Stanisława Koniecpolskiego konstytucję "Ordynacja wojska zaporoskiego regestrowego w służbie Rzeczypospolitej będącego". Miała ona charakter represyjny, pozbawiała przywilejów wszystkich kozaków niewpisanych do niewielkiego (6 tys.) rejestru, efektywnie przeobrażając ich w chłopów pańszczyźnianych. Wzbudziło to kolejny bunt, który również został stłumiony.
Ponadto postanowiono odbudować twierdzę Kudak na Dnieprze, która miała powstrzymać podobne rebelie w przyszłości.
Plany wojny tureckiej króla Władysława IV.
Na przełomie lat 30. i 40. XVII wieku król Władysław IV, wspólnie z hetmanem Stanisławem Koniecpolskim zaczął planować walną rozprawę z Turcją i Chanatem Krymskim. Wojna ta miała doprowadzić do opanowania tego ostatniego, w wyniku czego Rzeczpospolita na tym terenie, wolna od ustawicznych najazdów tatarskich, mogłaby się normalnie rozwijać. Kanclerz Jerzy Ossoliński namawiał zaś króla do wykorzystania wojska zebranego na tę wojnę i ograniczenia demokracji szlacheckiej wskutek zamachu stanu.
Kiedy w 1646 r. hetman Koniecpolski zmarł, król został pozbawiony najważniejszego doradcy. Mimo to postanowił kontynuować swe zamierzenia i rozpoczął wydawanie listów przypowiednich na przyszłą wojnę, z których znaczna część skierowana była właśnie do Kozaków. Dla kozaczyzny wieści o zbliżającej się wojnie były jak najbardziej zadowalające – oznaczały powiększenie rejestru, ewentualne łupy i przywileje polityczne. Na Sejmie, obradującym pod koniec 1646, postawiono, oficjalnie już, sprawę przyszłej wojny. Szlachta, przeczuwająca zamierzenia króla związane z zamachem stanu, była do pomysłu nastawiona niechętnie czy wręcz wrogo. Zmuszono króla do publicznego wyrzeczenia się planów, rozwiązania zaciągniętych już oddziałów, a ponadto ograniczono liczebność gwardii królewskiej do 1600 żołnierzy.
Decyzje te miały oczywisty wpływ na nastawienie Kozaków. Wyprawiali oni do króla liczne poselstwa (brał w nich udział Chmielnicki), podczas których Władysław IV miał się rzekomo solidaryzować z Kozakami i wręcz namawiać do buntu. Takie zachowanie dawało przyszłym powstańcom Chmielnickiego argument propagandowy – głosili oni, że walczą z polecenia króla, nie przeciwko Rzeczypospolitej, ale przeciwko magnaterii i szlachcie.
Wstępna faza powstania.
Ucieczka Chmielnickiego na Sicz.
Bohdan Chmielnicki był przedstawicielem wyższej warstwy kozackiego społeczeństwa (tzw. starszyzny). Był szlachcicem, dysponował majątkiem ziemskim. Po stłumieniu rebelii Pawluka został setnikiem kurenia czehryńskiego. Zetknął się tam z mianowanym po śmierci hetmana Stanisława Koniecpolskiego przez jego syna Aleksandra podstarościm Czaplińskim, który, w typowy dla ówczesnych czasów sposób, tj. poprzez zajazd zagrabił majątek Chmielnickiego (chutor Subotów – część królewszczyzny dzierżawionej przez Koniecpolskich), nadany ongiś Chmielnickiemu przez hetmana Koniecpolskiego. Czapliński uwiódł także żonę Chmielnickiego i próbował zabić syna, a na jego samego zorganizował zamach. Chmielnicki szukał bezskutecznie sprawiedliwości w polskich trybunałach, a nawet u króla. Kiedy to nie poskutkowało, postanowił wymierzyć sprawiedliwość własnymi rękoma.
Chmielnicki postanowił wykorzystać wrzenie na kozaczyźnie i pomścić krzywdy własne i całego wojska zaporoskiego.
We wrześniu 1647 r. Chmielnicki zawiązał sprzysiężenie niezadowolonej starszyzny kozackiej z sytuacji na tych terenach. Spisek wykryto w wyniku donosu. Chmielnicki został aresztowany i osadzony w więzieniu w Kryłowie. Donosy nie wystarczyły jednak na uzyskanie wyroku skazującego i Chmielnickiego zwolniono za poręczeniem. Kiedy przyszły hetman odzyskał wolność, od razu rozpoczął przygotowania do ucieczki na Sicz. Przede wszystkim wykradł listy królewskie esaułowi Iwanowi Barabaszowi, które miały mu pomóc uzyskać przychylność siczowego „towarzystwa”. 11 grudnia przybył na Sicz w towarzystwie ok. 200 konspiratorów oraz ok. 300 okolicznych rybaków i myśliwych i natychmiast rozpoczął agitację na rzecz obalenia restrykcyjnych ustaw z 1638.
Sojusz kozacko-tatarski.
Dopiero 4 lutego udało się Chmielnickiemu ostatecznie nakłonić Kozaków zaporoskich do wzięcia udziału w spisku. Niewykluczone, że okłamał ich, iż działa z polecenia króla. Natychmiast po przejęciu dowództwa nakazał zniszczyć wszystkie czółna zdolne do żeglugi po Dnieprze, a także zagarnął znajdujące się tam zapasy żywności. W dniach 5–9 lutego toczyły się drobne utarczki powstańców z siłami pułkowników: Wadowskiego i Krzeczowskiego. Chmielnicki próbował, na razie bezskutecznie, nakłonić służących pod ich rozkazami Kozaków do przejścia na jego stronę. Drobne starcia zakończyły się 9 lutego, kiedy obaj pułkownicy wycofali swoje siły do Kryłowa.
Po zakończeniu walk postanowił Chmielnicki przygotować się starannie do reakcji strony polskiej. Przede wszystkim rozesłał po całej krainie swoich szpiegów, którzy mieli agitować wśród miejscowej ludności za powstaniem. Ponadto zrozumiał, że jego własne siły nie wystarczą do pokonania wojska polskiego, dlatego musi znaleźć sojusznika za granicą. Zastana sytuacja międzynarodowa nie pozostawiała mu wielkiego wyboru: z trzech ościennych państw Rosja była zdecydowanie wroga kozactwu, a Turcja zbyt zajęta wojną z Wenecją. Jedynie Tatarzy wydawali się skłonni udzielić pomocy, gdyż po objęciu władzy przez chana Islama Gireja stronnictwo antypolskie (na czele z Tuhaj-bejem) wzięło górę.
Właściwe pertraktacje kozacko-tatarskie poprzedziła wymiana jeńców. Na początku marca 1648 stanęło na Krymie właściwe poselstwo Chmielnickiego, na czele z atamanem Krysą i synem hetmana Tymofiejem. Posłowie z łatwością przekonali (dysponowali wszak listami królewskimi wykradzionymi przez Chmielnickiego) chana o groźbie polskiej inwazji, której ten obawiał się od dawna. Ponadto sam hetman decydował się przejść na islam i "krew swoją przelewać za sprawę islamskiej wiary". Ostatecznym impulsem, który wpłynął na decyzję chana był głód, który od minionego roku panował na Krymie.
Ostateczne przymierze zawarto w połowie marca w Bakczysaraju. Ustalono, że Tatarom przypadną w łupie ludzie i zwierzęta, a Kozakom biżuteria, złoto i szaty. Ponadto Islam III Girej przydzielał Kozakom korpus pomocniczy, a w razie powodzenia powstania obiecywał znaczniejsze siły. Trzon tatarskiego korpusu stanowiło ok. 6000 jazdy pod wodzą Tuhaj-beja. Te siły dotarły na Sicz w pierwszej połowie kwietnia i połączyły się z wojskami Chmielnickiego.
W trakcie pertraktacji i zaraz po zawarciu przymierza Chmielnicki rozpoczął akcję dyplomatyczną mającą na celu uśpienie czujności hetmana Mikołaja Potockiego. Ciągle mamił go zapewnieniami o wierności królowi i wysyłał posłów, korzystając przy tym z poparcia stronnictwa ugodowego, na czele z wojewodą Adamem Kisielem. Podobną akcję przeprowadzili Tatarzy, który wysłali poselstwo do księcia Jeremiego Wiśniowieckiego. Wobec fiaska „rokowań” i po konsultacji z wojewodą Kisielem, hetman zdecydował się 9 kwietnia na podjęcie działań zbrojnych.
Przegląd sił walczących stron w przededniu walk.
Polacy.
20 stycznia 1648 r. stacjonujący w Barze hetman Mikołaj Potocki zdecydował o przeniesieniu swej kwatery do Korsunia i naznaczył tam punkt zborny dla żołnierzy schodzących z leży zimowych. Do Korsunia dowództwo polskie przybyło 20 lutego i oczekiwało na skupienie wszystkich sił, prowadząc jednocześnie rokowania z Chmielnickim.
Wojska, którymi dysponował Potocki, składały się zasadniczo z trzech części. Najwartościowszą ich część stanowiły zaciężne oddziały kwarciane, liczące ok. 4000 żołnierzy, w tym kilka regimentów znakomitej niemieckiej piechoty (złożonej z weteranów wojny trzydziestoletniej). Kolejną część wojska stanowiły tzw. milicje magnatów kresowych, głównie Zasławskich. Były to dobrze wyszkolone i wyposażone oddziały najemne, ale niechętne do współpracy z resztą armii. Elementem najbardziej niepewnym byli kozacy rejestrowi, znajdujący się na żołdzie Rzeczypospolitej, ale skłaniający się ku powstańcom. Siły te liczyły łącznie ok. 12 do 15 tys. żołnierzy. Ponadto na Zadnieprzu stacjonował książę Wiśniowiecki ze swoimi wojskami liczącymi ok. 4000 ludzi, ale połączenie się z nim okazało się chwilowo niemożliwe ze względów logistycznych (na Dnieprze brakowało wystarczającej liczby łodzi do przetransportowania wojska). Biorąc pod uwagę realia XVII-wiecznej Rzeczypospolitej, siły te mogły uchodzić za całkiem spore.
Dużo gorzej przedstawiała się kwestia morale żołnierzy. Kozacy w służbie polskiej byli rozgoryczeni, źle opłacani i niekarni. Wobec tego pisarz wojska zaporoskiego, Jacek Szemberg, zmuszony był rozpuścić część oddziałów. Głównym dowódcą był hetman wielki koronny Mikołaj Potocki – człowiek zarozumiały, mający przesadne mniemanie o swoich zdolnościach i lekceważący wroga, a przy tym notorycznie nadużywający alkoholu.
Kozacy.
Armia będąca pod rozkazami Chmielnickiego składała się z dwóch zasadniczych części: sił kozackich i posiłków tatarskich.
Pod bezpośrednim dowództwem Chmielnickiego znajdowali się tylko Kozacy, którzy zdecydowali się poddać pod zwierzchnictwo hetmana jeszcze na Siczy. Stanowili oni kozacką awangardę – byli to żołnierze najodważniejsi, świetnie wyszkoleni i obznajomieni ze sztuką wojenną. W boju najsprawniej czuli się walcząc pieszo, stosując technikę walki zza taboru, którą doprowadzili do perfekcji. Wspomagała ich pewna liczba zbiegłych chłopów i czerni, którzy przyłączyli się do Chmielnickiego, licząc na łupy wojenne. W sumie ta część armii powstańczej liczyła od 4 do 6 tys. ludzi.
Pod formalną zwierzchnością Chmielnickiego znajdował się też sojuszniczy korpus Tuhaj-beja. W praktyce jednak była to formacja samodzielna, obozująca osobno i wspomagająca Kozaków jedynie w bitwach. Posiłki tatarskie składały się wyłącznie ze znakomitej lekkiej jazdy uzbrojonej w łuki i liczyły, jak już wspomniano wyżej, ok. 6 tys. ludzi. Tuhaj-bej nie angażował się zbytnio w konflikt i kierował się partykularnym interesem tatarskim, jakim było zdobycie jak największej liczby jasyru.
Zdaniem W. Czaplińskiego liczebność powstańców ocenia się na 10 do 12 tys., a więc mniej więcej tyle samo, co wojska pod bezpośrednim dowództwem Potockiego (a mniej, jeżeli brać pod uwagę dywizję Wiśniowieckiego). Ponadto wojska polskie górowały nad powstańcami wyszkoleniem i uzbrojeniem. Za to czynniki terenowe sprzyjały wojskom Chmielnickiego – wiosenne roztopy utrudniały poruszanie się i walkę ciężkiej konnicy (która stanowiła trzon wojska polskiego). Wódz kozacki zapewnił też sobie wsparcie wywiadowcze – w oddziałach polskich znajdowali się szpiedzy, agitujący wśród Kozaków rejestrowych za powstaniem. Ponadto Chmielnicki liczył na pomoc miejscowej ludności ruskiej.
Strategia i poszczególne bitwy.
Polskie założenia strategiczne.
Hetman Mikołaj Potocki planując operację przeciwko Kozakom oparł się na fałszywych wiadomościach wywiadowczych. Liczebność przeciwnika oceniał na 1500 do 2000 „hultajstwa”. Był więc przekonany, że walka będzie krótka i jedna zwycięska bitwa wystarczy, by spacyfikować bunt, tak jak się to działo dotychczas. Obawiał się też, że zwlekając z konfrontacją zbrojną, pozwoli Tatarom na zdobycie jasyru, a ponadto twierdził, że przenosząc teren walki na północ, pozwoli Chmielnickiemu wywołać ferment wśród chłopstwa.
Mając więc na uwadze względy pozawojskowe, Potocki podzielił swą armię na trzy dywizje: pierwsza, złożona z Kozaków rejestrowych pod dowództwem pułkownika Krzeczowskiego, płynęła Dnieprem, mając zablokować buntownikom główną arterię komunikacyjną w tym rejonie. Druga, pod dowództwem Stefana Potockiego, wyruszyła przeciwko powstańcom lądem. Trzecia, pod osobistym dowództwem hetmana, stanowiła odwód strategiczny i stacjonowała między Korsuniem a Czerkasami. Ponadto na Zadnieprzu pozostawała dywizja Wiśniowieckiego, która również, z polecenia Potockiego, pozostawała w odwodzie.
Od Żółtych Wód do Korsunia.
Wiadomość o ciężkich walkach nad Żółtymi Wodami dotarła do obozu hetmańskiego już czwartego maja. Wywołała ona piorunujące wrażenie u beztroskiego dotychczas Potockiego. Hetman wykazał się całkowitą bezradnością. Nie ruszył, wbrew wcześniejszym założeniom, na pomoc synowi, mimo iż szybka reakcja mogła zmienić losy bitwy. Wysłał natomiast rozkaz do oddziału płynącego Dnieprem (nie wiedział jeszcze o zdradzie), i uniwersały, wzywające magnatów do stawienia się w obozie. Na uniwersał pierwszy odpowiedział Adam Hieronim Sieniawski, który przybył już piątego maja wraz z tysiącem żołnierzy. Tego samego dnia hetman wysłał list do króla, w którym informował jedynie o drobnych potyczkach w rejonie Żółtych Wód. Następnego dnia wojska Potockiego zasiliła dywizja wysłana przez księcia Wiśniowieckiego w sile ok. 800 ludzi.
Cała armia hetmańska, licząca teraz ok. 4500 żołnierzy, wyruszyła dopiero 7 maja i w cztery dni później stanęła obozem za Czehryniem, ok. 10 km od miejsca bitwy. Tego samego dnia przybył z posiłkami książę Zasławski (ok. 1000 żołnierzy). Nadeszła także wieść o zdradzie oddziału Kozaków płynącego Dnieprem. Nieliczni jeńcy, wyłapani przez oddziały zwiadowcze informowali o olbrzymiej tatarskiej armii, liczącej rzekomo 50 tys. ludzi. 13 maja hetman ruszył na pomoc synowi, jednak w połowie drogi zawrócił, bojąc się przewagi liczebnej wroga.
Informacja o klęsce nad Żółtymi Wodami i śmierci syna dotarła do Potockiego 19 maja. Hetman, przybity osobistym nieszczęściem, wydał rozkaz pospiesznego odwrotu. 23 maja wojska stanęły pod Korsuniem – tu okopano się i postanowiono czekać na Jeremiego Wiśniowieckiego, któremu jeszcze w drodze polecono połączyć się z armią hetmańską.
Działania wojenne latem i jesienią 1648.
Klęska pod Korsuniem wywarła olbrzymie wrażenie na opinii publicznej w całej Rzeczypospolitej. Mówiono o "Polonorum Cannae" (polskich Kannach) i "calamitiosus status Reipublicae" (nędznym stanie Rzeczypospolitej). Obawę o przyszłe losy państwa powiększyła jeszcze wiadomość o zgonie Władysława IV, która zbiegła się niemal jednocześnie z informacją o Korsuniu.
Jednakże porażka w bitwie, mimo iż komplikowała sytuację i oddalała zwycięstwo, wcale nie oznaczała klęski w wojnie. Na kresach były jeszcze wojska, które mogły przeważyć szalę zwycięstwa: przede wszystkim Jeremi Wiśniowiecki ze swoją, teraz już ok. sześciotysięczną doborową armią. Na tereny objęte powstaniem maszerowały już także oddziały koronne z głębi kraju (m.in. doborowa gwardia królewska, licząca 1600 żołnierzy), a także liczne oddziały magnackie, które nie zdążyły jeszcze wejść do walki (np. milicje Koniecpolskich czy Lubomirskich). Ponadto z korsuńskiego pogromu ocalał oddział jazdy płk. Koryckiego (ok. 1500 ludzi, w tym w większości czeladź obozowa).
Tymczasem Chmielnicki, święcący tryumfy, rozbił obóz pod Białą Cerkwią i tu 3 czerwca podejmował chana, który przybył odebrać hołd lenny wraz z 11 tys. wojskiem. Już następnego dnia Tatarzy odeszli z ogromnymi łupami i jasyrem, zostawiając powstańców samych sobie. Kozacki wódz rozumiał, że prowadzenie dalszych działań wojennych na tak dużą skalę nie jest możliwe – dostępu do głębi kraju broniły potężne twierdze i miasta (Kamieniec Podolski, Bar, Lwów). Postanowił więc przeczekać i zreorganizować swoje wojska (które cały czas zasilali zbiegli chłopi), mamiąc wroga mirażem pokoju. Propozycja rozejmu spotkała się z uznaniem partii pokojowej, która zdobyła wpływy po śmierci króla. Kierujący polityką państwa kanclerz wielki koronny Jerzy Ossoliński powierzył negocjacje Adamowi Kisielowi.
Propozycja pokojowego rozwiązania sporu spotkała się z wrogością frakcji „jastrzębi”, którym przewodził Wiśniowiecki. Jego stacjonującym na Zadnieprzu wojskom zagrażały znaczne siły przeciwnika, wobec czego postanowił wycofać się w głąb kraju i oczekiwać na nadchodzące posiłki. W połowie czerwca dywizja książęca przekroczyła Dniepr (pod Lubeczem), a w drugiej połowie lipca odniosła zwycięstwo w potyczce pod Konstantynowem.
Wszystkie te działania Wiśniowieckiego były obliczone na zerwanie negocjacji pokojowych. Tymczasem ściągające z wolna wojsko pozbawione było dowództwa – obaj hetmani znajdowali się wszak w niewoli. Interrex Maciej Łubieński mianował trzech regimentarzy: Dominika Zasławskiego, Mikołaja Ostroroga i Aleksandra Koniecpolskiego (urząd hetmana był w Rzeczypospolitej dożywotni, zresztą godność tę mógł nadawać tylko koronowany monarcha). Nominacje te miał skomentować Chmielnicki, określając regimentarzy mianem: „pierzyny” (aluzja do rozwiązłego życia Dominika Zasławskiego), „łaciny” (aluzja do uczoności i braku talentów wojskowych Mikołaja Ostroroga) i „dzieciny” (ze względu na młody wiek Aleksandra Koniecpolskiego). Za wyborem tym stał Jerzy Ossoliński. Kanclerz celowo pominął księcia Wiśniowieckiego, który, z racji talentów wojskowych i znajomości wroga, był naturalnym kandydatem na tymczasowego wodza. Był to element skomplikowanej polityki Ossolińskiego.
Na początku września nowo sformowana armia, na którą składały się: zawodowe poczty magnackie, gwardia królewska, przeszkoleni poddani z dóbr królewskich, a wreszcie dywizja Wiśniowieckiego (łącznie ok. 30 tys. żołnierzy) stanęła pod Kamieniem Czołhańskim na Wołyniu, a stamtąd ruszyła w kierunku wroga.
Ostatnie boje roku 1648.
Zwycięstwo pod Piławcami uczyniło Chmielnickiego faktycznym panem tej krainy. Tryumfujący hetman podjął teraz próbę pokonania ostatniej przeszkody na drodze do serca Rzeczypospolitej, a więc potężnych twierdz: Lwowa i Zamościa.
Oblężenie Lwowa.
Stan przygotowania Lwowa do oblężenia pozostawiał wiele do życzenia. Nad miastem górował potężny z pozoru Wysoki Zamek, ale w rzeczywistości była to budowla stara, pamiętająca jeszcze czasy Kazimierza Wielkiego. Samo miasto, otoczone dawno nie remontowanym ceglanym murem nie mogło zbyt długo powstrzymać oblegających, dysponujących przecież liczną artylerią. Na krótko przed oblężeniem do miasta dotarły oddziały uciekające spod Piławiec, na czele z Jeremim Wiśniowieckim. Lwowianie liczyli, że książę zostanie w mieście i jego wojsko zasili szeregi obrońców. Wiśniowiecki wyjechał jednak z miasta, udając się do Warszawy na sejm elekcyjny. Wydaje się, że przedtem nakazał jakieś drobne prace remontowe i pozostawił niewielki oddział swoich żołnierzy (zapewne fachowców od artylerii), chociaż informacje te nie mają pokrycia w źródłach.
Wrogie wojska przybyły pod Lwów w pierwszych dniach października. Chmielnicki wiedział, że zdobycie miasta, wbrew pozorom, nie jest sprawą prostą, zwłaszcza że jego wojska składały się już wtedy w dużej części z czerni. Kozacki wódz postanowił wykorzystać efekt psychologiczny – doborowe oddziały pod dowództwem Maksyma Krzywonosa otrzymały rozkaz zdobycia Wysokiego Zamku. Twierdza upadła szybko, mimo iż sam dowódca poniósł ciężkie rany, w wyniku których wkrótce zmarł. Okrucieństwa, jakich zdobywcy dopuścili się na wziętych do niewoli obrońcach skłoniły mieszkańców miasta do negocjacji kapitulacyjnych. W czasie rozmów ustalono, że oblężenie zostanie zwinięte w zamian za niebagatelny okup w wysokości 365 tys. złotych. Od oblężenia odstąpiono w listopadzie 1648 r.
Oblężenie Zamościa.
Na przełomie października i listopada kozacka armia podeszła pod Zamość. Bohdan Chmielnicki podjął próbę zdobycia tego miasta-twierdzy, ale bez wiary w sukces. W I poł. XVII wieku Zamość był najnowocześniejszą i najpotężniejszą twierdzą w Rzeczypospolitej i Europie Wschodniej. Okalały go potężne fortyfikacje z licznymi bastionami. O stan techniczny murów, artylerii oraz liczebność załogi stale dbał Jan Sobiepan Zamoyski – III Ordynat Zamojski (a także szwagier Jeremiego Wiśniowieckiego).
Siły najeźdźców szacowano na kilkanaście tysięcy ludzi. Twierdzy broniło około 4700 ludzi (w tym 2100 piechoty, 200 rajtarów, 1400 szlachty i 1000 mieszczan) pod dowództwem kasztelana elbląskiego Ludwika Weyhera i margrabiego Władysława Gonzagę Myszkowskiego. W mieście schroniło się wielu uciekinierów z okolicznych wsi i miasteczek, a nawet z Rusi, Podola i Wołynia. Podczas oblężenia uwidoczniła się wada konstrukcyjna twierdzy. Kozacy przekopali groblę szczebrzeską i spuścili wodę ze stawu, odsłaniając południową część fortyfikacji. Zmusiło to obrońców do skoncentrowania na tym odcinku dużych sił. Bohdan Chmielnicki nie miał jednak dużych dział pozwalających na zdobycie Zamościa szturmem, poza tym zbliżała się zima, do której oblegający nie byli przygotowani. Natomiast obrońcy nie mogli liczyć na odsiecz, nie posiadali także dostatecznej ilości żywności niezbędnej do wykarmienia załogi i ludności, która szukała schronienia za murami twierdzy. Dlatego już po 17 dniach zawarto korzystny dla obu stron układ o wypłaceniu przez zamościan okupu.
Rozejm zimowy.
Nowa koncepcja wojny.
Odchodzący spod Zamościa hetman zdawał sobie sprawę, że dalej już w głąb Rzeczypospolitej posunąć się nie może – zbliżała się zima, a wojsko domagało się wypoczynku. Poza tym marsz przez ziemie etnicznie obce mógł skutkować znacznym uszczupleniem sił (wojna podjazdowa). Chmielnicki postanowił więc wycofać się do Kijowa, a czas zimy wykorzystać na pertraktacje pokojowe, w celu skonsumowania politycznych owoców zwycięskiej dotychczas wojny.
Wydaje się wysoce prawdopodobne, że właśnie podczas kilkumiesięcznego rozejmu na przełomie 1648 i 1649 roku w umyśle Chmielnickiego skrystalizowała się nowa koncepcja wojny. Kozacki wódz uświadomił sobie, że wywołane przez niego powstanie zyskało całkiem nowy wymiar – wojny narodowościowej i religijnej. W ciągu niespełna kilku miesięcy szeregi jego armii urosły kilkakrotnie, w wyniku napływu zbiegłej czerni. Walczący uzyskali także nieformalne błogosławieństwo ruskiej cerkwi (). Sama koncepcja odrębności ziem ukrainnych nie była niczym nowym, jednak dotychczas rozważano ją wyłącznie w kontekście federacji polsko-litewsko-ruskiej (zob. Rzeczpospolita Trojga Narodów). .
Trudno jednoznacznie ocenić, jaki był stosunek Chmielnickiego do tej koncepcji. Jego postępowanie i słowa mogą świadczyć o pewnej niejednoznaczności. W trakcie negocjacji z poselstwem polskim otwarcie głosił, że planuje utworzenie nowego państwa. Już wkrótce do wodza zaczną przybywać poselstwa państw postronnych (np. Republiki Weneckiej, a potem także Rosji), które przyjmował niemal jak udzielny książę. Hetman zaczął też prowadzić własną politykę dynastyczną, poszukując kandydatki na żonę dla swojego syna Tymofieja (oczywiście miałby to być mariaż polityczny). Jednocześnie wciąż deklarował się jako wierny królowi poddany i pełnoprawny obywatel Rzeczypospolitej, czemu dał wyraz m.in. oddając swoją symboliczną „kreskę” na sejmie elekcyjnym za Janem Kazimierzem. Chmielnicki musiał manewrować między radykalną czernią, prącą do zupełnej suwerenności, a proponującymi federację wysłannikami Jana Kazimierza.
Rokowania pokojowe.
20 listopada, po prawie półrocznym bezkrólewiu sejm elekcyjny wybrał na króla Jana Kazimierza, którego koronowano 17 stycznia na Wawelu. Wybór ten oznaczał zwycięstwo frakcji pokojowej, z Ossolińskim i Kisielem na czele. Jeszcze w grudniu król elekt wyraził wolę nawiązania rozmów pokojowych z Kozakami. Chmielnicki podchwycił ten ton i wyraził zgodę na przybycie komisarzy królewskich, wyposażonych w pełnomocnictwa niezbędne do zawarcia pokoju
W lutym 1649 poselstwo polskie, pod przewodnictwem Adama Kisiela stanęło w Perejasławiu. Przywiozło kozackiemu wodzowi królewski sztandar i buławę, uznając go oficjalnie hetmanem zaporoskim (dotychczas bowiem używał tego tytułu bezprawnie). Negocjacje przebiegały w bardzo nerwowej atmosferze. Chmielnicki lżył i upokarzał posłów, lekceważył ich, często się upijając i przekładając rozmowy z dnia na dzień. Wysuwał żądania trudne do zaakceptowania. Poselstwo nie uzyskało praktycznie nic. Ustalono tylko, że rozejm potrwa do 22 maja, po czym rozmowy zostaną podjęte na nowo. W ostatni dzień rozmów Chmielnicki powiedział do Kisiela: "Nie wiem jako druga komissyja stanie, jeśli mołojcy na dwadzieścia, albo trzydzieści tysięcy wojska nie staną i udzielnym swym odrezanym państwem kontentować się nie będą". Po powrocie Adam Kisiel wyzbył się złudzeń co do pokoju – zrozumiał, że sam Chmielnicki utracił zupełną kontrolę nad swoim wojskiem i że wojna stała się nieunikniona.
Latem wojna rozgorzała na nowo. Kozacy i Tatarzy oblegli wtedy dobrze umocnioną twierdzę Zbaraż. Zdążające na odsiecz oddziały polskie, prowadzone przez króla, zostały zaskoczone pod Zborowem, gdzie po kilkudniowych walkach doszło do porozumienia między Tatarami i Polakami o zaprzestaniu dalszych walk i do podpisania ugody zborowskiej z Chmielnickim. Sprowadzała się ona do zwiększenia rejestru wojska zaporoskiego do 40 tys. i wydzielenia dla Kozaków województw kijowskiego, bracławskiego i czernihowskiego, w których władzę miała sprawować szlachta prawosławna. Chan Islam Girej otrzymał „upominki” i został gwarantem ugody.
Po rocznym okresie względnego spokoju, w lutym 1651 roku ponownie rozpoczęły się działania wojenne od uderzenia wojsk wojewody kijowskiego Stefana Czarnieckiego na niesforne oddziały kozackie pułkownika Nieczaja. Pod koniec czerwca rozegrała się wielka bitwa pod Beresteczkiem, w której Tatarzy i Kozacy Chmielnickiego ponieśli walną klęskę.
Nie zostało to wykorzystane na skutek niechęci szlachty do dalszej wojny, niezgody magnaterii oraz rozruchów chłopskich w Wielkopolsce i górali Aleksandra Kostki-Napierskiego na Podhalu. Dopiero po kilku miesiącach za Kozakami ruszyły jedynie królewskie wojska zawodowe. Równocześnie hetman polny litewski Janusz Radziwiłł zajął Kijów, a z Chmielnickim zawarto w Białej Cerkwi nowe porozumienie na znacznie gorszych dla niego warunkach.
Aspekt mołdawski z drugiej części wojny.
Bohdan Chmielnicki w 1652 roku zdecydował się na marsz swojej armii do Mołdawii w celu zmuszenia tamtejszego hospodara Bazylego Lupu do wyrażenia zgody na wydanie jego córki słynącej z urody Rozandy Lupu za syna Chmielnickiego, Tymofieja. Dodatkowo chciał przeciągnąć hospodara mołdawskiego na swoją stronę i zawrzeć z nim sojusz strategiczny. Do tego czasu, władca mołdawski bardzo niechętnie patrzył na rebelię kozacką i sojusz kozacko-tatarski, co więcej, niewielkie oddziały mołdawskie wspierały armię Rzeczypospolitej w wielkiej bitwie pod Beresteczkiem. Hospodar pozostawał bierny na nawoływania do ślubu i przyglądał się jedynie rozwojowi sytuacji w starciach polsko-kozackich. Jednakże po klęsce wojsk koronnych pod Batohem i wkroczeniu wojsk kozackich na ziemie mołdawskie, został zmuszony do ściślejszej współpracy z Kozakami, córka została wydana za syna Chmielnickiego, Tymofieja.
Królewski mariaż ze stroną mołdawską był dla Bohdana Chmielnickiego niezwykle cenny, albowiem wprowadzał stronę kozacką w świat dyplomatycznych relacji z najważniejszymi dworami królewskimi w Europie i dodawał honoru oraz znaczenia rodzinie Chmielnickich w Europie. Niespodziewanie jednak już rok później mariaż ten przysporzył Kozakom i Chmielnickiemu nie lada kłopotów, albowiem zaniepokojeni sojuszem kozacko-mołdawskim Jerzy II Rakoczy – Książę Siedmiogrodu oraz Mateusz Basarab – Hospodar Wołoszczyzny, przy wsparciu dyplomacji polskiej, wzniecili spisek przeciw Bazylemu Lupu. Chmielnicki został wplątany w nowy konflikt zbrojny i musiał wysyłać swe wojska pod dowództwem swego syna, by ten pomógł obronić tron swemu teściowi. Ostatecznie jednak posiłki kozackie zostały okrążone i osaczone przez wojska wołosko-mołdawsko-polskie w twierdzy w Suczawie i w roku 1653 zostały tam pokonane, a sam Tymofiej Chmielnicki w wyniku ran tamże zmarł.
Wybuch wojny polsko-rosyjskiej 1654–1667.
Powstanie kozackie tliło się jednak nadal, a jesienią zapanowała prawie w całym kraju epidemia cholery, która zdziesiątkowała ludność całej Rzeczypospolitej. Jako ostateczną datę zakończenia powstania Chmielnickiego przyjmuje się styczeń 1654 roku, gdy Chmielnicki zawarł w Perejasławiu unię o włączeniu lewobrzeżnej Ukrainy do Rosji oraz oddanie się Rady Kozackiej w opiekę carowi Rosji. Wypełniając jej postanowienia, Rosja uderzyła na Rzeczpospolitą, rozpoczynając wojnę polsko-rosyjską, która trwała aż do 1667 roku.
W listopadzie 1655 roku wojska polskie Piotra Potockiego i Tatarzy pod wodzą chana krymskiego Mehmeda IV Gireja pobili Kozaków w bitwie pod Jezierną, zmuszając Bohdana Chmielnickiego do uznania formalnej zwierzchności Rzeczypospolitej. Jak wykazała przyszłość, było to kolejne wymuszone ustępstwo taktyczne Bohdana Chmielnickiego, który nie zrezygnował z dążenia do pełnej niezależności Hetmanatu i prowadził aż do śmierci w 1657 samodzielną politykę zagraniczną, lawirując między Rzecząpospolitą, Moskwą, Szwecją, Siedmiogrodem, Chanatem Krymskim i Portą.
Po śmierci hetmana jego najbliżsi współpracownicy z Iwanem Wyhowskim na czele wznowili rozmowy z Rzecząpospolitą, które doprowadziły w roku 1658 do zawarcia pomiędzy Rzecząpospolitą a Hetmanatem Unii Hadziackiej. Unia ustanawiała Księstwo Ruskie jako trzeci równoprawny człon Rzeczypospolitej (obok Korony i Litwy), ale nie utrzymała się wobec kontrakcji Carstwa Rosyjskiego. Wojna polsko-rosyjska zakończyła się w 1667 zawarciem rozejmu andruszowskiego, który doprowadził do trwałego podziału terenów kozaczyzny między Rzeczpospolitą i Rosję. Na tereny kozaczyzny wkroczył okres "ruiny".
Wydźwięk w literaturze polskiej.
Okres sprzed powstania Chmielnickiego charakteryzował się wyobrażeniem kozaczyzny przez polskich literatów jako krainy urodzajnej i „strażnicy kresowej”, której rycerstwo polskie broniło jako bramy wejściowej w głąb kraju. Zniszczenia, które ze sobą przyniosła rebelia kozacka, miały swój wydźwięk w ówczesnej polskiej poezji. Tak o spustoszeniu na Ukrainie pisał Józef Bartłomiej Zimorowic, poeta ze Lwowa:
"Ono chłopstwo nikczemne, bezecni hultajeszczęśliwe niegdy ruskie splondrowali kraje,Które miodem i mlekiem przed tym opływały;Dziś się łzą gorzkimi i krwią swą zalały."
O tym powstaniu opowiada również Henryk Sienkiewicz w "Ogniem i mieczem".

</doc>
<doc id="35883" url="https://pl.wikipedia.org/wiki?curid=35883" title="Erozja gleb">
Erozja gleb



</doc>
<doc id="35884" url="https://pl.wikipedia.org/wiki?curid=35884" title="Żelazobeton">
Żelazobeton



</doc>
<doc id="35885" url="https://pl.wikipedia.org/wiki?curid=35885" title="Canaveral">
Canaveral

Canaveral (ang. "Cape Canaveral", w latach 1963–1973 Przylądek Kennedy’ego, ang. "Cape Kennedy") – przylądek znajdujący się na południowo-wschodnim wybrzeżu Stanów Zjednoczonych, we wschodniej części półwyspu Floryda. Znajduje się tu Centrum Kosmiczne im. Johna Fitzgeralda Kennedy’ego oraz Stacja Sił Powietrznych Cape Canaveral.

</doc>
<doc id="35886" url="https://pl.wikipedia.org/wiki?curid=35886" title="Kusacze">
Kusacze

Kusacze, kusaki, kusakowate – rząd (Tinamiformes) oraz rodzina (Tinamidae) ptaków z podgromady ptaków nowoczesnych Neornithes. Obejmuje ptaki lądowe, naziemne, przypominające nieco kuraki. Zamieszkują obszar od Patagonii po Meksyk.
Cechy charakterystyczne.
Ptaki te charakteryzują się następującymi cechami:
Systematyka.
Do rodziny należą następujące rodzaje:
Kladogram za "Taxonomy in Flux Checklist":

</doc>
<doc id="35887" url="https://pl.wikipedia.org/wiki?curid=35887" title="Chrześcijanie św. Tomasza">
Chrześcijanie św. Tomasza

Chrześcijanie św. Tomasza – zbiorcze określenie używane w odniesieniu do chrześcijan w Indiach, którzy należą do Kościołów wschodnich.
Historia.
Wspólnoty te uważają za swojego założyciela św. Tomasza. Apostoł ten miał prowadzić swoją misję w Indiach w latach 57–72, a następnie ponieść śmierć męczeńską i zostać pochowanym w Majlapur. Po nim chrystianizację Hindusów mieli kontynuować m.in. Panten z Aleksandrii i Teofil z Konstantynopola.
Chrześcijanie św. Tomasza rozwijając się w izolacji od europejskiego i bliskowschodniego świata chrześcijańskiego, nie uczestniczyli w sporach teologicznych, jakie opanowały pentarchię. Wiara trwała dzięki sprawowaniu kultu, przestrzeganiu nauki Chrystusa, kanonicznej sukcesji biskupów oraz głębokiemu poszanowaniu do zwyczajów i tradycji (pobożność, mistycyzm).
Chrześcijanie św. Tomasza byli w kontakcie jedynie z przedstawicielami perskiego Kościoła Wschodu. W związku z tym od VI do XVI wieku stanowili wspólnotę uznającą wyłącznie jurysdykcję biskupów doktryny przedefeskiej i duchowe zwierzchnictwo katolikosa-patriarchy Seleucji-Ktezyfonu. Pod wpływem działalności kolonistów i księży portugalskich przybywających do Malabaru chrześcijanie św. Tomasza zawarli w 1599 roku na synodzie w Diamper unię kościelną ze Stolicą Apostolską.
Uporczywe zwalczanie doktryny nestoriańskiej oraz wykorzenianie malabarskich obyczajów na rzecz obrządku rzymskiego doprowadziły do zdecydowanego sprzeciwu. W 1665, po spaleniu na stosie przysłanego przez kościół koptyjski biskupa, część wyznawców zgromadziła się w Mattancherry, by poprzysiąc odrzucenie zwierzchnictwa papieskiego i powrót do starożytnej tradycji przyjmowania biskupa z jednego z Kościołów wschodnich. Wydarzenie to zostało nazwane "koonan kurisu" – przysięga pod krzyżem Koonan. Duchowieństwo poprosiło patriarchę syryjskiego o przysłanie do Indii biskupa, do czego doszło dwa lata później. Patriarcha zażądał przyjęcia przez nich przedchalcedońskiej doktryny i rytu antiocheńskiego, przez co Kościoły malankarskie posługują się od tej pory obrządkiem zachodniosyryjskim.
Po kolonizacji portugalskiej przyszła kolej na Holendrów i Brytyjczyków. Ci ostatni prowadzili intensywną działalność misyjną, nie ingerując jednak w tradycje malabarskie. Mimo to doszło do kolejnych podziałów w łonie tego Kościoła m.in. na martomitów (reformowanych) czy syromalankarów (katolików). Wielu z dawnych wyznawców Kościoła malabarskiego zasiliło szeregi Kościoła katolickiego obrządku rzymskiego bądź Kościoła anglikańskiego.
Od XVII do XX wieku chrześcijanie św. Tomasza ulegali kolejnym podziałom, przyjmując w zależności od grupy, do której się przyłączali separatyści, katolicyzm, monofizytyzm, nestorianizm, anglikanizm bądź ewangelicyzm. Aktualnie największą grupę stanowią wśród nich wierni katolickiego Kościoła Syro-Malabarskiego.

</doc>
<doc id="35888" url="https://pl.wikipedia.org/wiki?curid=35888" title="Kazuarowate">
Kazuarowate

Kazuarowate (Casuariidae) – rodzina ptaków z rzędu kazuarowych (Casuariiformes). Obejmuje dwie podrodziny nielotnych ptaków zamieszkujących Australię, Nową Gwineę i sąsiednie wyspy.
Systematyka.
Do rodziny należą dwie podrodziny, niekiedy podnoszone do rangi rodzin:

</doc>
<doc id="35891" url="https://pl.wikipedia.org/wiki?curid=35891" title="Emu">
Emu

Emu (Dromaiinae) – monotypowa podrodzina ptaków z rodziny kazuarowatych (Casuariidae). 
Zasięg występowania.
Podrodzina obejmuje ptaki lądowe, nielotne i szybko biegające, zamieszkujące całą Australię.
Morfologia.
Długość ciała 150–190 cm, masa ciała 30–55 kg. Ptaki te charakteryzują się redukcją skrzydła, lotek i sterówek. Ich pióra przypominają sierść. Odżywiają się trawą, nasionami, owocami i owadami. Obok strusi, emu są największymi żyjącymi obecnie ptakami.
Systematyka.
Podział systematyczny.
Do rodziny należy jeden rodzaj i jeden żyjący gatunek:
oraz wymarłe:

</doc>
<doc id="35892" url="https://pl.wikipedia.org/wiki?curid=35892" title="Jan Maria Rokita">
Jan Maria Rokita



</doc>
<doc id="35894" url="https://pl.wikipedia.org/wiki?curid=35894" title="Słowo">
Słowo

Słowo – elementarna część mowy. Jego pisanym odpowiednikiem jest wyraz. Za pomocą słów określa się wszelkie pojęcia, np. obiekt lub klasę obiektów rzeczywistych i pojęcia abstrakcyjne. Znaczenia słów człowiek poznaje stopniowo, rozpoczynając od niemowlęctwa. Wymiana słów wiąże się z przekazywaniem emocji. 
Słowo, jako zespół dźwięków będący symbolicznym oznaczeniem pojęcia, to znak języka. Wiele słów składa się na mowę. Ta sama sekwencja dźwięków może mieć różne znaczenie w różnych językach i odwrotnie, to samo pojęcie określa się w różnych językach różnymi sekwencjami dźwięków. W jednym języku ta sama sekwencja dźwięków może określać różne pojęcia (homofony), czasami dopiero z kontekstu można zrozumieć, czy mówiący powiedział jedno, czy dwa lub więcej słów.

</doc>
<doc id="35896" url="https://pl.wikipedia.org/wiki?curid=35896" title="Antoni Tyzenhauz">
Antoni Tyzenhauz

Antoni Tyzenhauz lub Antoni Tyzenhaus herbu Bawół (ur. 1733 w Nowojelni, zm. 31 marca 1785 w Warszawie) – podskarbi nadworny litewski w 1765 roku, starosta grodzieński w latach 1765-1785, pisarz wielki litewski 1762–1764, koniuszy litewski 1764–1765, podstoli grodzieński w latach 1758-1762, podstarości grodzieński do 1763 roku, w latach 1765–1780 zarządca litewskich ekonomii królewskich, członek Komisji Skarbu Jego Królewskiej Mości w 1768 roku, w 1771 odznaczony Orderem Orła Białego. 
W pierwszych dwóch dekadach panowania Stanisława Augusta był jednym z najbardziej wpływowych polityków w Wielkim Księstwie Litewskim; według Jerzego Michalskiego „niemal monopolizował politykę królewską” na tym obszarze do 1780 roku.
Życiorys.
Poseł powiatu grodzieńskiego na sejm 1760 roku. Poseł na sejm nadzwyczajny 1761 roku z powiatu grodzieńskiego. Marszałek powiatu grodzieńskiego w konfederacji generalnej Wielkiego Księstwa Litewskiego w 1764 roku. Był posłem na sejm konwokacyjny (1764). Na sejmie konwokacyjnym 1764 roku wyznaczony do Komisji Skarbowej Wielkiego Księstwa Litewskiego. Poseł z powiatu grodzieńskiego na sejm elekcyjny 1764 roku, jako deputat podpisał jego "pacta conventa". W 1764 roku podpisał elekcję Stanisława Augusta Poniatowskiego. Był posłem na sejm koronacyjny 1764 roku z powiatu grodzieńskiego. W 1766 roku był posłem na Sejm Czaplica z powiatu grodzieńskiego.
W latach 1765-1780 zarządzał królewskimi majątkami na Litwie. Przeprowadził uprzemysłowienie okolic Grodna (m.in. obecnych dzielnic – Łosośny i Horodnicy) oraz Sokółki, którą rozbudował, dokonując przestrzennej przebudowy miasta, z zachowanym do czasów współczesnych układem urbanistycznym wokół dawnego rynku) budując 50 dużych manufaktur królewskich płócien, konfekcji, powozów. Pod jego rządami dynamicznie rosły przychody dóbr królewskich, co zyskało mu przychylność króla. Tyzenhaus był niezwykle aktywny. Meliorował pola, budował drogi, kanały, prowadził handel zagraniczny, założył szkołę lekarską, ogród botaniczny i zreorganizował pobór podatków na Litwie.
Rozwój gospodarczy odbywał się jednak kosztem chłopów. Tyzenhauz mocno zwiększył obciążenia chłopów, zamienił czynsz na pańszczyznę, tam, gdzie było to możliwe. Podniósł pańszczyznę w innych okolicach. Wywołało to bunt chłopów w 1769 roku, 2 tys. włościan zebranych w Janiszkach i Szawlach organizowało napady na dwory, karczmy, magazyny i atakowało urzędników królewskich. Bunt został stłumiony. Tyzenhaus zmuszał chłopów do pracy w manufakturach. 
Kariera Tyzenhausa zakończyła się katastrofą, chłopi masowo uciekali z administrowanych przez niego terenów. W okresie jego rządów ubyło 40 wsi i 1875 gospodarstw chłopskich. W 1780 roku przychody z dóbr administrowanych przez Tyzenhausa wynosiły 2.4 mln złotych, aż 800 tys. wynosił jednak deficyt. Tyzenhaus został oskarżony o defraudację tych środków. Podobno zatrzymywał dla siebie 1/4 dochodów z dóbr królewskich, mieszkał w pałacu i opłacał swoją własną prywatną orkiestrę, teatr oraz balet.
Był członkiem konfederacji radomskiej 1767 roku. Był posłem na Sejm Repninowski. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Członek konfederacji Andrzeja Mokronowskiego w 1776 roku
Upamiętnieniem dzieła Antoniego Tyzenhauza jest organizowany od 2022 r. przez Sokólski Ośrodek Kultury festiwal o nazwie „Tyzenhauz Fest” w Sokółce.
Kalendarium.
W 1765 został kawalerem Orderu Świętego Stanisława.

</doc>
<doc id="35900" url="https://pl.wikipedia.org/wiki?curid=35900" title="Stara Planina">
Stara Planina



</doc>
<doc id="35901" url="https://pl.wikipedia.org/wiki?curid=35901" title="Bałkan">
Bałkan

Bałkan (też Bałkany, Bałkanidy) – system gór fałdowych na Półwyspie Bałkańskim. Część północnego pasma alpidów zawarta między przełomem Dunaju w Żelaznej Bramie a wybrzeżem Morza Czarnego. Przedłużenie Karpat na południu i Gór Pontyjskich na zachodzie. 
W skład Bałkanu wchodzą: 
Bałkan ma w większej części przebieg równoleżnikowy, jedynie jego zachodni skraj skręca na północ. Na północy Bałkan opada w zapadliskową Nizinę Naddunajską. Na południu poprzez zapadlisko Niziny Górnotrackiej i podobnych obniżeń graniczy z hercyńskim Masywem Rodopskim. 
Przynależność Gór Wschodnioserbskich do Bałkanu jest kwestionowana. Wielu geografów uznaje je za skrajną południową część Karpat, co ma swoje uzasadnienie w ich budowie geologicznej.

</doc>
<doc id="35903" url="https://pl.wikipedia.org/wiki?curid=35903" title="Atlas (mitologia)">
Atlas (mitologia)

Atlas (gr. , "Atlas", łac. "Atlas") – w mitologii greckiej jeden z tytanów.
Uchodził za syna tytana Japeta i okeanidy Azji (lub Okeanidy Klymene) oraz brata Prometeusza, Epimeteusza i Menojtiosa.
Skazany przez Zeusa za udział w tytanomachii na dźwiganie sklepienia niebieskiego na barkach gdzieś na dalekim zachodzie, w kraju Hesperyd. Ojciec wielu córek zwanych Atlantydami (Plejady i Hiady z Plejone, Hesperydy z Hesperis), czasem za jego córkę uważa się też Dione. Atlas miał także synów: Hyas i Hesperos, według Homera, jego córką była nimfa Kalipso.
Według innej wersji uchodził za pierwszego astronoma, króla Mauretanii.
Postać Atlasa przewija się w wielu mitach.
Już Herodot ("Dzieje 4, 184") utożsamiał go z górami w północno-zachodniej Afryce.
Atlas wyobrażany jest najczęściej jako potężny starzec, który trzyma na ramionach glob ziemski.
Temat Atlasa był wykorzystywany w rzeźbie starożytnej, później także w baroku.
Najsłynniejsze wyobrażenia Atlasa w sztuce – metopa w świątyni Zeusa w Olimpii, "Atlas Farnezyjski" – kopia w muzeum w Neapolu.
Według niektórych autorów, szczególnie zwolenników historii o Atlantydzie, Atlas miał być synem Posejdona i herosem, a narodzić się miał ze związku z nimfą Klejto. Ten Atlas miał podobno jedenastu braci, z którymi razem założył największe miasta Atlantydy. Często utożsamiano go z wyżej opisanym Atlasem.
Istnieją też przekazy, że Atlas jest synem Uranosa i bratem Kronosa.

</doc>
<doc id="35919" url="https://pl.wikipedia.org/wiki?curid=35919" title="Mikołaj Bołtuć">
Mikołaj Bołtuć

Mikołaj Bołtuć (ur. w Sankt Petersburgu, zm. 22 września 1939 pod Łomiankami) – generał brygady Wojska Polskiego.
Życiorys.
Dzieciństwo i młodość.
Był synem Ignacego i Anny z Łabuńskich. W Petersburgu uczęszczał do gimnazjum. W Kadeckim Korpusie od 7 roku życia (1900); w 1911 ukończył rosyjski Korpus Kadetów w Omsku, a w 1913 Pawłowską Szkołę Piechoty w Petersburgu. Uczestniczył w wojnie fińskiej (1917), w której został kontuzjowany w wyniku działania gazów bojowych. Podczas I wojny światowej służył w armii carskiej na różnych stanowiskach podoficerskich i oficerskich, dochodząc do rangi kapitana.
. Dowodził m.in. batalionem piechoty na froncie niemieckim. W grudniu 1917 przeszedł do III Korpusu Polskiego, a po jego rozwiązaniu w sierpniu 1918 do 4 Dywizji Strzelców Polskich gen. Lucjana Żeligowskiego, operującej na południu Rosji i Ukrainie. W jej szeregach walczył do czerwca 1919.
Wojna polsko-bolszewicka.
Po powrocie wraz z dywizją do Polski objął dowództwo kompanii, a następnie batalionu w 31 pułku Strzelców Kaniowskich, z którym uczestniczył w wojnie polsko-bolszewickiej. W lipcu 1920 objął dowództwo tego pułku. Dowodząc nim m.in. bronił Zamościa przed sowiecką 1 Armią Konną Siemiona Budionnego, mając wpływ na opóźnienie Budionnego na Bitwę Warszawską.
Dowodził zdobyciem Wyszkowa przez wojska polskie, opisanym przez Stefana Żeromskiego w opowiadaniu "Na Plebanii w Wyszkowie".
Dwudziestolecie międzywojenne.
W okresie od 1 listopada 1921 do października 1922 był słuchaczem Kursu Doszkolenia Wyższej Szkoły Wojennej w Warszawie. Następnie piastował różne stanowiska sztabowe; był szefem wydziału w Biurze Ścisłej Rady Wojennej, szefem Oddziału III a Operacyjnego i szefem wydziału dowództwa „Wschód”. Przeszkolony w Paryżu. 31 marca 1924 awansował na podpułkownika.
Od 1926 pełnił funkcję oficera do specjalnych poruczeń w Gabinecie Generalnego Inspektora Sił Zbrojnych. W czerwcu 1927 przeniesiony został do Korpusu Ochrony Pogranicza i wyznaczony na stanowisko dowódcy 6 Półbrygady Ochrony Pogranicza. Na tym stanowisku został przez Prezydenta Rzeczypospolitej Ignacego Mościckiego awansowany na stopień pułkownika, ze starszeństwem z dniem 1 stycznia 1928 r. i 17 lokatą w korpusie oficerów piechoty. W lipcu 1929 mianowany został dowódcą Brygady KOP „Grodno”. W czerwcu 1930 przeniesiony został z KOP i wyznaczony na stanowisko dowódcy piechoty dywizyjnej 19 Dywizji Piechoty w Wilnie. Od października tego roku pełnił obowiązki dowódcy tej dywizji.
W latach 20. był wiceprezesem Wojskowego Klubu Samochodowego i Motocyklowego. Zwolennik apolityczności wojska, niereligijny, przeciwstawiał się dominacji legionistów, zwolennik ograniczenia wydatków reprezentacyjnych; czynniki te spowalniały jego awans. Od 1936 dowodził 4 Dywizją Piechoty w Toruniu. Z dniem 19 marca 1939 r. został awansowany do stopnia generała brygady (10 lokata w swoim starszeństwie).
Wojna obronna 1939.
W sierpniu 1939 objął dowództwo Grupy Operacyjnej „Wschód” w składzie Armii „Pomorze” gen. Władysława Bortnowskiego.
Początkowo jej zadaniem miała być osłona ewentualnej polskiej demonstracji siły w przypadku niemieckich prób opanowania Gdańska. W wyniku zaostrzenia się sytuacji, zadaniem GO stała się obrona południowego odcinka polskiego Pomorza, na linii Osa – jezioro Mieliwo – jezioro Sosno – jezioro Zbiczno – jezioro Bachotek – Drwęca do granicy państwa. W pierwszych dniach wojny, po odparciu odpierał też ataku przeważających sił wroga, m.in. dzięki brawurowemu kontratakowi wkroczył na teren Prus Wschodnich i utrzymał się tam ok 2 dni próbując sprowokować oddzialy przeciwnika do zawrócenia części sił ofensywnych. Niestety von Brauchitsch nie popełnił tego błędu. Wraz z pozostałymi siłami Armii „Pomorze” wycofywał się w kierunku południowo–wschodnim. 11 września dotarł wraz z podległymi mu siłami w rejon bitwy nad Bzurą. Uczestniczył w natarciu na lewym skrzydle wojsk polskich. Siłami 16 Dywizji Piechoty zajął Łowicz. 14 września, na skutek meldunków o nadciągających spod Warszawy niemieckich jednostkach pancernych, wydał rozkaz wycofania na północny brzeg Bzury. Gdy przepełniona twierdza Modlin nie mogła przyjąć jego żołnierzy, a tylko oficerów, zdecydował się na brawurowy marsz na odsiecz Warszawie. Na czele improwizowanej grupy wojska, liczącej ok. 5 tys. żołnierzy, uczestniczył w walkach obronnych, a od 17 września – odwrotowych w kierunku na Warszawę. 22 września podczas próby przebicia się do Warszawy z rejonu Palmir wywiązała się krwawa, wielogodzinna bitwa pod Łomiankami. Natarcie polskie załamało się z braku amunicji, a gen. Mikołaj Bołtuć poległ w ogniu snajperów, osobiście prowadząc żołnierzy do ataku na bagnety.
Do historii przeszły jego słowa o generale Bortnowskim dowódcy Armii „Pomorze”:
Został pochowany na Cmentarzu Wojskowym na Powązkach w Warszawie (kwatera A 10, rząd 1, grób 10). Jak w 1945 roku zrelacjonował ppłk Jan Topczewski, dowódca 146 Pułku Piechoty, w pogrzebie generała Bołtucia uczestniczyła delegacja polskich jeńców wojennych, której Topczewski był członkiem.
Życie prywatne.
W 1925 został mężem Marii z.d. Wesołowskiej (1905-1964), pielęgniarki ZWZ i AK, odznaczonej Krzyżem Zasługi z Mieczami p. Jego dziećmi byli Irena Bołtuć-Hausbrandt (1925-2000), uczestniczka Powstania Warszawskiego, docent PWST w Łodzi, teatrolog i tłumaczka oraz architekt Andrzej Bołtuć (1929-2009).
Opinie.
Po zaledwie półrocznej obserwacji mogę już stanowczo stwierdzić, że płk Bołtuć jest tak w polu jako dowódca, jak w wyszkoleniu i wreszcie jako wychowawca pierwszorzędnym dowódcą dywizji. /-/gen.Bortnowski.
Upamiętnienie.
Na cmentarzu w Kiełpinie znajduje się jego symboliczny grób wraz z 2500 poległych w bitwie. Prawdziwy grób, z żoną Marią z Wesołowskich i córką Ireną, na Powązkach Wojskowych w Warszawie.
W centrum Łomianek znajduje się pomnik jego pamięci, na rogu ulicy jego imienia. Co roku we wrześniu odbywają się tu uroczystości ku czci żołnierzy września 1939.
Ulice jego imienia znajdują się także w Warszawie (nazwa nadana w 1980), Wrocławiu, Zamościu, Grudziądzu, Jabłonowie Pomorskim, Grodzisku Mazowieckim, Bydgoszczy i Łowiczu.
Tablica pamiątkowa znajduje się także na Pomniku Barykada Września na Ochocie.

</doc>
<doc id="35922" url="https://pl.wikipedia.org/wiki?curid=35922" title="Alternatywne źródła energii">
Alternatywne źródła energii



</doc>
<doc id="35924" url="https://pl.wikipedia.org/wiki?curid=35924" title="Kariera Nikodema Dyzmy">
Kariera Nikodema Dyzmy

Kariera Nikodema Dyzmy – powieść Tadeusza Dołęgi-Mostowicza. Ukazywała się w odcinkach w dzienniku „ABC” od 1 stycznia do 26 maja 1931 roku, a w wersji książkowej została wydana w 1932 roku w Warszawie przez Towarzystwo Wydawnicze „Rój”.
Akcja powieści rozgrywa się w Polsce na przełomie lat 20. i 30. XX wieku. Powieść była wielokrotnie wznawiana oraz adaptowana na potrzeby filmu, serialu radiowego i telewizyjnego oraz spektakli teatralnych i musicali.
Okoliczności powstania powieści.
W latach 1924–1928 Tadeusz Dołęga-Mostowicz pracował jako dziennikarz i publicysta związanego z chadecją dziennika „Rzeczpospolita”. We wrześniu 1927 roku został napadnięty i pobity przez „nieznanych sprawców”, najprawdopodobniej za krytykę rządów Piłsudskiego. Po tym wydarzeniu, szeroko komentowanym w prasie, Dołega-Mostowicz stał się powszechnie rozpoznawalnym autorem. 
Po 1928 roku zajął się twórczością literacką. Jego pierwszą drukowaną powieścią była "Ostatnia brygada" (w odcinkach 1930, książka 1932), historia przedsiębiorcy idealisty Andrzeja Dowmunta, który zderza się z rzeczywistością odrodzonej Polski, w tym z zepsuciem elit gospodarczych i klasy politycznej państwa.
Od 1 stycznia 1931 na łamach dziennika „ABC”, kojarzonego z endecją, zaczęła ukazywać się powieść "Kariera Nikodema Dyzmy" reklamowana jako „znakomity przekrój współczesnego życia polskiego”. W maju 1931 o drukowanej powieści stało się głośno, gdy cenzura skonfiskowała dwa odcinki (zawierające opis pobicia prostytutki Mańki przez policjantów na komisariacie), co było pierwszym takim przypadkiem wobec utworu literackiego w II RP. Ostatni odcinek (nr 121) ukazał się 26 maja 1931 z dopiskiem: „Warszawa, 1931”. 
Powieść została wydana w formie książkowej na początku 1932 roku przez Towarzystwo Wydawnicze „Rój” należące do Melchiora Wańkowicza i Mariana Kistera. Pierwszy 50-tysięczny nakład w twardej oprawie, w cenie aż 10 złotych, wyprzedał się w ciągu kilku tygodni. Do wybuchu wojny książka była kilkukrotnie wznawiana.
Ze względu na poglądy pisarza i fakt jego pobicia, powieść czasem interpretowano jako wyraz odwetu wobec sanacji. Jednak sam autor temu zaprzeczał i sprzeciwiał się odnoszeniu fabuły do bieżącej polityki. Już w maju 1931 na łamach lewicowych i sympatyzujących z sanacją „Wiadomości Literackich” wyjaśnił, że „powieść ta jest próbą literackiej syntezy psychiki powojennego społeczeństwa polskiego” poprzez użycie formy literackiej, którą sam nazwał „satyrą podskórną”, dzięki której „powieść utrzymuje się na krawędzi między obrazem realistycznym a karykaturą”.
Podkreślił również, aby nie odczytywać powieści jako krytyki ówczesnego rządu:
Nadto stwierdzam, że „Karjera Nikodema Dyzmy” nie ma absolutnie żadnej tendencji politycznej i że akcja jej toczy się w czasie nieokreślonym. Więc może dziś, może za lat dwadzieścia, a może nawet przed majem 1926 r.
Pisarz sprzeciwiał się „mierzeniu wszystkiego, nie wyłączając literatury, obmierzłą miarką polityki danego dnia”. Zaznaczył też wyraźnie, że nie ma żadnego związku z opozycyjną endecją, co zarzucali mu krytycy: „Publicystykę zarzuciłem od dwóch lat, a nawet i dziennikarstwo, aby tylko jak najdalej odsunąć się od polityki”.
Powieść rzeczywiście nie wspomina ani o Piłsudskim czy jego odpowiedniku, ani o czyichś autorytarnych rządach. Opisane są rządy gabinetowe, które cechowały cały okres międzywojenny. O ile w pułkowniku Waredzie można dopatrzyć się pierwowzoru Bolesława Wieniawy-Długoszowskiego, a w jego współpracownikach grupy pułkowników, to zostali oni przedstawieni raczej jako bohaterowie pozytywni, w odróżnieniu od przeciwnej im frakcji Terkowskiego. Dyzma jest karierowiczem z przypadku i nie buduje kariery na legendzie legionowej (w rozmowie z Niną zaprzecza, jakoby nosił „szary mundur”), ale przychodzi z zewnątrz, znikąd. 
Powieść raczej jest ośmieszeniem popularnej wśród elit tęsknoty za rządami „silnego człowieka”, więc polemiką z powieścią "Generał Barcz" Juliusza Kadena-Bandrowskiego. U Dołęgi-Mostowicza to nie wybitna jednostka staje w chwili kryzysu na czele narodu, ale to naiwne i zepsute elity torują karierę nieodpowiedniemu człowiekowi.
Czas akcji.
Z treści wynika, że akcja powieści rozpoczyna się w połowie lipca (15 lipca ma miejsce raut w Hotelu Europejskim), a kończy późnym latem roku następnego (dożynki w Koborowie).
Tadeusz Dołęga-Mostowicz rozpoczął pisanie "Kariery Nikodema Dyzmy" w połowie 1930 roku i najprawdopodobniej powieść była gotowa w dużej części do końca tamtego roku. W odcinkach ukazywała się od 1 stycznia do 26 maja 1931 roku. Chociaż później sam autor zapewniał, że „akcja jej toczy się w czasie nieokreślonym”, to treść powieści pozwala umiejscowić w czasie jej fabułę.
Jednym z ważnych wątków powieści jest sytuacja gospodarcza kraju. Z licznych wzmianek można wywnioskować, że początek fabuły przypada na okres kryzysu ekonomicznego.
Światowy wielki kryzys rozpoczął się od krachu na giełdzie nowojorskiej w tzw. czarny czwartek 24 października 1929 roku i do Polski dotarł z krótkim opóźnieniem. Wielki kryzys w Polsce miał głębokie skutki, zwłaszcza w przemyśle, gdzie spowodował duże bezrobocie (sięgające do 43%) oraz w rolnictwie, które już wcześniej zmagało się z nadwyżkami produkcji. Jak wynika z pierwszych rozdziałów powieści, bohaterowie od pewnego czasu już doświadczają skutków kryzysu (Dyzma jest bezrobotny od trzech miesięcy; Barcik pracuje nieregularnie, bo jego fabryce grozi zamknięcie z powodu braku zbytu). Ponieważ kryzys rozpoczął się pod koniec 1929, fabuła rozpoczyna się latem, a powieść zaczęła się ukazywać 1 stycznia 1931, można więc domyślić się, ze początkiem fabuły jest lato 1930 roku.
Na czas akcji wskazują też postacie i sytuacje z kręgów rządowych, które można odnieść do rzeczywistości. W powieści pułkownik Wareda, którego powszechnie utożsamia się z Bolesławem Wieniawą-Długoszowskim, pracuje w „komendzie miasta”, gdzie szukał go Dyzma po powrocie do Warszawy. Płk Wieniawa-Długoszowski rzeczywiście był komendantem garnizonu miasta stołecznego Warszawy od 12 marca 1929 (p.o., formalnie zatwierdzony 31 marca 1930) do 6 listopada 1930 roku.
Inną postacią z powieści rozpoznaną przez współczesnych był minister Jaszuński, którego pierwowzorem był Leon Janta-Połczyński, minister rolnictwa w kilku kolejnych rządach od 18 stycznia 1930 do 22 marca 1932. Minister Janta-Połczyński był zwolennikiem interwencji rządu w sprawy gospodarki rolnej. Na początku swojego urzędowania uznał, że przyczyną kryzysu w rolnictwie jest nadwyżka zboża na rynku. Z jego inicjatywy 28 lutego 1930 Komitet Ekonomiczny Rady Ministrów uchwalił „Plan doraźnej pomocy dla rolnictwa”, który zakładał min. akcję zakupu zboża przez rezerwy zbożowe. W kolejnych miesiącach rząd dalej pracował nad rozwiązaniami antykryzysowymi dla rolnictwa.
Księcia Tomasza Roztockiego można utożsamić z Januszem Franciszkiem Radziwiłłem, który był posłem w latach 1928–1935 i przywódcą stronnictwa konserwatystów w obrębie BBWR.
W latach 1929–1931 miało też miejsce kilka faktycznych przesileń rządowych.
Odpowiednik w rzeczywistości mają też opisane w powieści starania o powołanie „Akademii Literackiej”, do wsparcia czego namawia Dyzmę pisarz Zenon Liczkowski. Pomysł stworzenia Akademii przyjęto w 1929 roku na zjeździe literatów w Poznaniu, głównie w wyniku starań Juliusza Kadena-Bandrowskiego. Urzeczywistniło się to w 1933 roku, gdy rząd powołał Polską Akademię Literatury.
Z treści można więc wywnioskować, że czas akcji powieści pokrywa się zasadniczo z okresem jej pisania i druku, więc trwa od połowy lipca 1930 roku do późnego lata roku następnego. Z zastrzeżeniem, że celem powieści nie było dokładne opisanie rzeczywistości, a sam autor zaznaczał, że powieść dzieje się w „czasie nieokreślonym”
Miejsce akcji.
Warszawa – większość akcji powieści rozgrywa się w Warszawie, w rzeczywistych lokalizacjach. Początkowo Dyzma wynajmuje łóżko w mieszkaniu Barcików na ul. Łuckiej na Woli. Wcześniej pracował w barze „Pod Słoniem” na ul. Pańskiej. Przełomowy w życiu bohatera raut odbywał się w Hotelu Europejskim, najbardziej luksusowym lokalu w Warszawie, położonym przy placu Józefa Piłsudskiego (wcześniej plac Saski), gdzie też później odbywa się wesele Nikodema i Niny. Przy ul. Wspólnej znajdował się Państwowy Bank Zbożowy oraz ośmiopokojowe mieszkanie Dyzmy jako prezesa banku. Dyzma bywał w siedzibie rządu mieszczącej się w obecnym Pałacu Prezydenckim przy Krakowskim Przedmieściu oraz w siedzibach ministerstw rolnictwa i komunikacji. Przyjaciele Dyzmy spotykają się w warszawskich lokalach, min. w „Oazie”, która mieściła się przy ul. Wierzbowej, a także w innych. On sam odwiedza również podrzędne lokale i domy publiczne, głównie w okolicach Śródmieścia i Woli. Przy ul. Chmielnej korzysta z usług prostytutki, a w knajpie przy ul. Karolkowej wynajmuje zbirów, którzy napadają Boczka na ul. Krochmalnej. Dyzma z Niną bywają też w Warszawie w licznych salonach, gdzie odbywały się „fajfy” i inne spotkania towarzyskie.
Koborowo (miejsce fikcyjne) – majątek rodowy Ponimirskich, należący do nich od pięciuset lat. Na Koborowo składał się pałac z parkiem, posiadłości ziemskie, a także tartaki, fabryka mebli, papiernia, fabryka celulozy itp. Koborowo znajdowało się „na Kresach”, na Grodzieńszczyźnie, czyli w powiecie grodzieńskim, który wówczas należał do województwa białostockiego. Przynajmniej część wiejskiej ludności mówiła tam po białorusku.
Grodno – miasto powiatowe, siedziba dyrekcji Lasów Państwowych i Urzędu Skarbowego, którym podlegało Koborowo. W Grodnie urzędował dyrektor Olszewski, z którym Dyzma załatwiał sprawę dostaw drewna. Nina i Kasia jeżdżą samochodem do Grodna na zakupy. Tam też dojeżdża się koleją w drodze do Koborowa.
Łysków (miejsce fikcyjne) – miejscowość rodzinna Dyzmy, pojawia się tylko w jego wspomnieniach. W II RP znajdowały się dwie miejscowości o tej nazwie (Łysków w powiecie wołkowyskim, który też był siedzibą gminy, oraz Łysków w powiecie żydaczowskim), co mogło zainspirować autora. Z tekstu wynika, że było to małe, ale najprawdopodobniej powiatowe miasto (łyskowska czytelnia nazwana jest powiatową). W Łyskowie znajdował się sąd i urząd pocztowy, prawdopodobnie też gimnazjum. Lokalizacja Łyskowa nie jest określona, znajduje się ono gdzieś na prowincji. Ponieważ syn rejenta Windera studiował we Lwowie, można przypuszczać, że Łysków leżał niedaleko tego miasta. Jednak znajdował się raczej nie w Galicji, ale w byłym zaborze rosyjskim, skoro w czasie I wojny światowej Dyzma nosił nie „szary” (austro-węgierski), ale „zielony” (rosyjski) mundur. Na wschodnią Polskę może też wskazywać imię Nikodem, używane raczej w prawosławiu. Łysków prawdopodobnie wzorowany jest na Głębokiem, rodzinnym mieście autora powieści, położonym na Witebszczyźnie (dziś w Białorusi).
Konstancin – modna w okresie międzywojennym podwarszawska miejscowość, gdzie znajdowała się willa „Haiti”, mieszkanie pułkownika Waredy
Borowo lub Borów (miejsce fikcyjne) – podwarszawska rezydencja Koniecpolskich, miejsce obrzędów Loży Gwiazdy Trzypromiennej
Fabuła.
Bezrobotny Nikodem Dyzma, prowincjusz z Kresów, przebywa w Warszawie, szukając pracy. Niegdyś miał pracę na poczcie w rodzinnym Łyskowie, ale został zwolniony. W Warszawie dorabiał, grając na mandolinie w barach i knajpach, ale miał z tego niewielkie dochody. Nie może znaleźć pracy w charakterze fordansera (płatnego partnera do tańca).
Kiedy po jednej z nieudanych prób zdobycia pracy kupuje papierosy i przystaje na przystanku tramwajowym w Alejach Ujazdowskich widzi gońca czekającego na tramwaj. Chłopak, wskakując do pojazdu, zawadza teczką o poręcz i rozsypuje listy. Jedna z kopert spada z pomostu tramwaju na jezdnię. Dyzma podnosi ją i macha za odjeżdżającą „9”, jednak chłopak zajęty zbieraniem listów nie zauważa tego. W niezaklejonej kopercie Dyzma znajduje zaproszenie Prezesa Rady Ministrów na raut z okazji przyjazdu Kanclerza Republiki Austriackiej, który ma się odbyć tego wieczoru w hotelu Europejskim. Idzie pod adres widniejący na kopercie, by odnieść list, ale adresata zaproszenia nie ma w domu, gdyż wyjechał za granicę. Dyzma wraca do mieszkania państwa Barcików przy ul. Łuckiej, gdzie jest sublokatorem. Po długim wahaniu zakłada frak i idzie na raut. Nie ma pieniędzy i jest głodny. Ma nadzieję wmieszać się w tłum uczestników imprezy i się najeść.
Na raucie Dyzma radzi sobie dobrze, nie wchodząc nikomu w drogę. Do czasu jednak, gdy jeden z uczestników uderzeniem w łokieć wytrąca mu z ręki talerz z sałatką. Dyzma podbiega do niego i ostrym tonem zwraca mu uwagę, nie wiedząc, że ma przed sobą Jana Terkowskiego – wpływowego szefa gabinetu premiera. Zdarzenie zwraca uwagę pułkownika ułanów Wacława Waredy, który zaczyna rozmowę z Dyzmą, a po zapoznaniu się przedstawia go ministrowi rolnictwa – Jaszuńskiemu. Obaj gratulują mu reprymendy Terkowskiego. Do Dyzmy podchodzi również niejaki Leon Kunicki, który prosi go o zapoznanie z ministrem Jaszuńskim. Dyzma spełnia jego prośbę, ale minister nie chce dyskutować z Kunickim na raucie. Ten nie zniechęca się jednak i namawia Dyzmę, by został administratorem jego majątku ziemskiego w Koborowie koło Grodna. Daje mu pięć tysięcy złotych na poczet przyszłego wynagrodzenia oraz innych wydatków. Wracając do domu spotyka Mańkę Barcik (córkę Barcików), która zarabia na ulicy jako prostytutka. Proponuje kobiecie pożyczkę, ona jednak jej nie przyjmuje. Idzie więc z nią do hotelu jako klient. Pokazuje jej pieniądze, jakie dostał od Kunickiego, i udaje, że zdobył je na Żydzie przy „mokrej robocie” – czym zyskuje wielki szacunek Mańki.
Dyzma wyjeżdża do Koborowa, gdzie Kunicki rozpoczyna wprowadzanie go w arkana swoich interesów. Dyzma poznaje tam również żonę Kunickiego Ninę i córkę Kasię. Od emocjonalnej i pewnej siebie Kasi bardziej podoba mu się spokojna i wrażliwa Nina. Dyzma przypadkiem poznaje również Żorża Ponimirskiego, brata Niny. Młody arystokrata, uważany za nienormalnego, przedstawia Dyzmie nowe fakty na temat właściciela Koborowa. Według niego Leon Kunicki to w rzeczywistości hochsztapler i oszust o nazwisku Kunik. Ożenił się z Niną, której ojciec popadł w poważne problemy finansowe. Jako posiadacz weksli podpisanych przez Ninę stał się faktycznym posiadaczem całego majątku. Aby nikt nie dowiedział się o oszustwach Kunika, trzyma on Żorża w pawilonie, zakazując mu wstępu do pałacu. Żorż prosi Dyzmę o pomoc w skontaktowaniu się z mieszkającą w Warszawie ciotką i zniszczeniu Kunickiego, w zamian za co obiecuje mu swoją przyjaźń i dożywotnią rentę.
Dyzma szybko zdaje sobie sprawę, że zarządzanie interesami Kunickiego w Koborowie go przerasta. Bojąc się zwolnienia z dobrze płatnej posady, symuluje reumatyzm. Podczas symulowanego ataku choroby troskliwie opiekuje się nim Nina. W rozmowie z nim potwierdza to, co Dyzma wcześniej usłyszał od Żorża.
Wkrótce Kunicki wysyła Dyzmę do Warszawy z prośbą do ministra Jaszuńskiego o wywarcie wpływu na Olszewskiego, dyrektora Oddziału Lasów Państwowych w Grodnie, który ograniczał sprzedaż drewna do tartaków Koborowa. W związku z zapowiadającym się urodzajem i spodziewanym spadkiem cen zboża, Kunicki przedstawia Dyzmie plan wyjścia z kryzysu nadprodukcji poprzez wykupienie przez Skarb Państwa zboża od rolników, zmagazynowania go i późniejszej sprzedaży, kiedy popyt wzrośnie. W celu sfinansowania tych działań rząd mógłby wyemitować obligacje. Przed wyjazdem do stolicy Dyzma otrzymuje także od Żorża list do jego ciotki, hrabiny Przełęskiej.
W Warszawie Dyzma odwiedza pułkownika Waredę. Dzięki niemu poznaje wiceministra rolnictwa Jana Ulanickiego, któremu przedstawia – jako swój – projekt ratowania polskiego rolnictwa przed klęską urodzaju. Ulanicki jest tym pomysłem zachwycony. Po powrocie ministra Jaszuńskiego do kraju, opowiada mu o Dyzmie oraz o planie, jaki mu przedstawił. Jaszuński również wyraża aprobatę dla tej koncepcji.
Dyzma składa również wizytę hrabinie Przełęskiej i przekazuje jej list od Żorża, który wcześniej sam przeczytał. Dowiaduje się z niego, że Żorż przedstawia go jako szlachcica z Kurlandii i swego dobrego kolegę z Oksfordu. Hrabina Przełęska prosi o pomoc swego kochanka, Zygmunta „Zyzia” Krzepickiego, niezwykle inteligentnego i sprytnego młodego człowieka. Krzepicki rekomenduje podjęcie starań o odzyskanie przez Żorża zdolności do czynności prawnych. Do tego niezbędne jest jednak poręczenie jego stanu zdrowia przez bliskiego krewnego. Hrabina nie jest na to zdecydowana, a Dyzma proponuje, by na razie z tym zaczekać.
Po pewnym czasie minister Jaszuński wzywa do siebie Dyzmę i gratuluje mu doskonałego pomysłu ratowania polskiego rolnictwa. Wskazuje jednak na jego słaby punkt – rząd nie dysponuje magazynami na zboże, zaś na budowę nowych brakuje pieniędzy. Korzystając z okazji, Dyzma przedstawia ministrowi problem Kunickiego z dyrektorem Olszewskim i dostawami drewna. Jaszuński załatwia sprawę od ręki. Dyzma otrzymuje pismo od ministra i w drodze powrotnej do Koborowa odwiedza Olszewskiego w Grodnie. Ten, przestraszony, zwiększa kontyngent na sprzedaż drzewa do tartaków Kunickiego.
Kunicki cieszy się z udanej misji Dyzmy. Podnosi mu także wynagrodzenie. Poinformowany o problemie magazynów proponuje, aby rząd wykupił zboże od rolników, jednak pod warunkiem, że sami je przechowają.
Nina coraz więcej czasu spędza z Dyzmą, nie kryjąc przed nim swoich uczuć. Budzi to zazdrość Kasi. Dziewczyna jest bowiem w lesbijskim związku z Niną. Czując się zagrożona, odwiedza nocą Dyzmę i zgadza się zostać jego kochanką, jeśli on zostawi Ninę w spokoju. Dyzma nie zgadza się na to, jednak korzysta z okazji i idzie z nią do łóżka. Kasia, widząc, że jej starania idą na marne, robi Dyzmie awanturę, której świadkiem jest Kunicki. By ułagodzić Dyzmę, wysyła córkę do Szwajcarii. To pozwala Dyzmie dalej romansować z Niną.
Dyzma dostaje list od Jaszuńskiego, który wzywa go do Warszawy w ważnej sprawie. Na spotkaniu z premierem w pałacu Rady Ministrów Dyzma wyraża zgodę na objęcie stanowiska prezesa nowo utworzonego Państwowego Banku Zbożowego, który ma interweniować na rynkach rolnych. Dyzma jest szczęśliwy i dumny z obrotu sprawy, boi się jednak, że wyjdzie na jaw jego brak wiedzy o zarządzaniu i kwestiach finansowych. Aby zmniejszyć ryzyko, zatrudnia jako swego sekretarza Zyzia Krzepickiego.
Nadal prowadzi aktywne życie towarzyskie, uczestniczy w balach i rautach. Na jednym z nich poznaje hrabinę Koniecpolską, z pochodzenia Niemkę. Pewnego dnia składa mu wizytę Józef Boczek – jego były szef z czasów, kiedy pracował na poczcie w Łyskowie. Boczek stracił pracę i żąda, by Dyzma załatwił mu nową, grożąc ujawnieniem jego tożsamości. Dyzma załatwia mu stanowisko w jednej z wolskich fabryk. Zaraz po tych wydarzeniach przyjmuje propozycję wyjazdu z hrabiną Koniecpolską do jej majątku, gdzie spotyka jedenaście innych dam. Okazuje się, że hrabina wraz z koleżankami założyła lożę masońską – Lożę Gwiazdy Trzypromiennej. Do jej funkcjonowania konieczny jest wybór mężczyzny – Wielkiego Trzynastego. Dyzma waha się, ale ostatecznie przyjmuje propozycję zostania Wielkim Trzynastym. Po powrocie do Warszawy zastaje w banku Boczka, który domaga się lepszej posady i więcej pieniędzy, grożąc pójściem na policję i zdemaskowaniem go. Dyzma wynajmuje kilku wolskich opryszków, by pobili Boczka w celu zastraszenia go. Po „załatwieniu” tej sprawy Dyzma udaje się do cyrku z Waredą, Ulanickim i kilkoma damami. Podczas pokazu zapasów głośno wyraża swoje oburzenie, że sędzia nie uznał zwycięstwa polskiego zawodnika, mistrza Polski Wielagi, który wygrał za pomocą podstawienia nogi włoskiemu przeciwnikowi. Używa przy tym niecenzuralnych słów, co budzi aplauz zgromadzonej w cyrku publiczności.
W nocy na ul. Krochmalnej wynajęci przez Dyzmę bandyci napadają na Boczka. Widząc patrol policji, zabijają go nożem, żeby ich nie wydał. Następnego dnia w gazecie Nikodem znajduje nekrolog Boczka. Jest przerażony, dręczą go wyrzuty sumienia. Odwiedza go Kunicki i proponuje wspólne interesy. Dyzma postanawia działać i odbić Ninę Kunickiemu, zwłaszcza że jest pewien jej uczuć. Z pomocą Krzepickiego i Reicha, znajomego komisarza policji, zastawiają pułapkę na Kunickiego. Kunicki chce bowiem zdobyć od ministra komunikacji Pilchena duże zamówienie na dostawy podkładów kolejowych. Jego urzędnik, naczelnik Czerpak, wchodzi w komitywę z Dyzmą. Na jego polecenie przez trzy dni przeciąga rozmowy z Kunickim, po czym dzwoni do niego i kłamie, że Pilchen dowiedział się o dawnym procesie Kunickiego o dostawę podkładów kolejowych i, jeśli Kunicki nie przedstawi mu odpowiednich dokumentów w tej sprawie, do kontraktu nie dojdzie. Ponieważ Kunicki, wskutek działań Dyzmy, nie może wyjechać z Warszawy, prosi go o wyjazd do Koborowa i przywiezienie dokumentów z procesu, znajdujących się w sejfie w jego gabinecie. W ten sposób Dyzma wchodzi w posiadanie innych znajdujących się tam dokumentów, które świadczą o prawdziwej tożsamości Kunickiego. Wraca do Warszawy i razem z Krzepickim udaje się do Reicha. Ten proponuje, by w celu uniknięcia skandalu dogadać się z Kunickim i w ten sposób zdobyć majątek oraz Ninę. Dyzma spotyka się z Kunickim i oświadcza mu, że chce poślubić Ninę i że ma obciążające go dokumenty. Kunicki jest oburzony, ale awanturę przerywa (umówione) pojawienie się policji, która aresztuje Kunickiego. Komisarz Reich przetrzymuje w areszcie i zmusza go do wyrażania zgody na rozwód z żoną. Otrzymuje też kilka tysięcy złotych i możliwość ucieczki z kraju bez możliwości powrotu (rozesłano za nim listy gończe). Intryga kończy się sukcesem.
Nie oznacza to jednak końca kłopotów Dyzmy. Po raz kolejny spotyka Mańkę Barcik. Dyzma zbywa ją obietnicą spotkania, gdy skończy pracę w Państwowym Banku Zbożowym, co ona interpretuje jako planowany skok na bank. Zaraz potem na przyjęciu Terkowski mówi Dyzmie, że spotkał jego znajomego, rejenta Windera, który zna jego dawną tożsamość i ma mu niebawem przekazać ciekawe informacje. Dyzmie z pomocą przychodzą hrabina Koniecpolska i jej koleżanki z loży. W wyniku ich działań (misterium loży połączone z wywoływaniem szatana) następnego dnia Terkowski zostaje wysłany z kraju jako przedstawiciel polskiego rządu do Pekinu i przestaje stanowić zagrożenie.
Po unieważnieniu małżeństwa Kunickich, Dyzma i Nina zaręczają się. Kasia Kunicka wraca ze Szwajcarii i bezskutecznie próbuje przekonać Ninę, by ta nie wychodziła za Dyzmę i by ponownie się z nią związała. Nina reaguje przerażeniem, zaś oburzony Dyzma zabrania Kasi utrzymywać z nimi kontakty. Dyzmie ciągle narzuca się Mańka, ten jednak ją odtrąca. Dziewczyna aby się na nim zemścić zgłasza się na policję z donosem, że Nikodem Dyzma szykuje podkop pod Państwowy Bank Zbożowy. Policjanci nie dają wiary jej zeznaniom i powiadamiają Dyzmę o tym incydencie. Mańka nie chce zmienić zeznań, wskutek czego zostaje pobita przez funkcjonariuszy.
Minister skarbu, w związku z trudną sytuacją finansów publicznych, proponuje sprzedaż zmagazynowanego zboża za granicę – pomimo tego, że jego cena na rynku jest wyjątkowo niska. Zdając sobie sprawę, że eksport polskiego zboża w tej sytuacji przyniesie straty, Krzepicki przekonuje Dyzmę, by nie popierał tego planu. Wniosek ministra skarbu, mimo sprzeciwu Dyzmy, przechodzi w głosowaniu podczas posiedzenia komitetu ekonomicznego Rady Ministrów. W tej sytuacji, za radą Krzepickiego, Dyzma podaje się do dymisji, co zostaje zinterpretowane jako znak protestu wobec działań rządu rujnujących jego bank. Wkrótce po jego odejściu Państwowy Bank Zbożowy upada.
Nikodem i Nina biorą huczny ślub. Uczta weselna na 240 osób zostaje zorganizowana w hotelu Europejskim. Przedtem jednak Dyzma ostatecznie składa rezygnację z funkcji Wielkiego Trzynastego i na swego następcę proponuje pułkownika Waredę. Wraz z żoną osiada na stałe w Koborowie. Zabiera też ze sobą Krzepickiego, którego mianuje administratorem majątku. Następnie składa wizytę Żorżowi, który jest wściekły, że jego siostra, hrabianka Ponimirska, wyszła za mąż za chama. Chce wydać Dyzmę, ten jednak oświadcza mu, że jeśli spróbuje to zrobić, wyśle go do Tworek.
Dyzmowie urządzają w Koborowie uroczyste, kilkudniowe dożynki, na które zapraszają swych krewnych i przyjaciół z Warszawy. Goście wysłuchują białoruskiej pieśni śpiewanej przez chłopów i z wyższością przyglądają się ich typom genetycznym. Gdy goście wracają do pałacu, Dyzma wdaje się w tańce z chłopkami. Tańczy z wiejską dziewczyną, przodownicą, którą następnie wykorzystuje na oczach jej narzeczonego. 
Kolejnego dnia dożynek w czasie przyjęcia zjawia się doktor Litwinek, dyrektor gabinetu prezydenta. Ogłasza, że premier wraz z rządem podał się do dymisji, zaś prezydent liczy na to, że nowym premierem zostanie Dyzma. Ten waha się i prosi o radę Ninę i Krzepickiego. Oboje radzą mu przyjąć propozycję. Krzepicki liczy, że kiedy Dyzma zostanie premierem, jego przyjaciele z Oksfordu pomogą mu w uzyskaniu pożyczki dla Polski. Nikodem, przerażony wizją nieuchronnego blamażu za granicą w związku z nieznajomością języka angielskiego, odmawia. Jego decyzja wprawia w zdumienie zgromadzonych. Obecny na sali Żorż zaczyna się śmiać, oświadczając, że Dyzma to oszust i cham, a oni wprowadzili go na szczyt drabiny społecznej. Doktor Litwinek i politycy są skonsternowani, ale hrabina Przełęska uspokaja ich, że Żorż jest niespełna rozumu. Nikt nie bierze jego słów na poważnie.
Odbiór.
Postać Dyzmy została przedstawiona w powieści w sposób tak wyrazisty, że z czasem nazwisko to stało się symbolem człowieka nieokrzesanego i pozbawionego kwalifikacji, ale jednocześnie sprytnego oszusta i karierowicza. Określenie to znało się znane już w latach 30., było też często stosowane w publicystyce w III RP.
Kontynuacje i nawiązania.
Powstało szereg kontynuacji powieści oraz jeden prequel:
Powieść Kosińskiego.
W roku 1970 w USA ukazała się powieść "Wystarczy być" autorstwa Jerzego Kosińskiego, amerykańskiego pisarza polskiego pochodzenia, który zyskał sławę w 1965 roku powieścią "Malowany ptak". Książka opisuje losy Chaunceya Gardiniera (w polskim przekładzie Rossa O’Grodnicka), prostaka, który zostaje uznany za genialnego polityka, finansistę i kandydata na prezydenta USA. Na podstawie powieści powstał nagradzany film o tym samym tytule (1979) z Peterem Sellersem w roli głównej.
Według opinii wyrażonej już w 1982 w czasopiśmie „Village Voice”, książka "Wystarczy być" jest plagiatem "Kariery Nikodema Dyzmy", nieznanej wówczas czytelnikom zachodnim. Opinię tę podtrzymali również inni znawcy literatury, a Kosińskiemu zarzucano również inne plagiaty.
Adaptacje.
Filmowe i telewizyjne.
Przeniesienie powieści na duży ekran planowano już w latach 30. Wiosną 1938 roku autor podpisał kontrakt do ekranizacji z Eugeniuszem Bodo, który rozpoczął przygotowania do realizacji – jako producent, reżyser i odtwórca roli głównej. Latem rozpoczęto pierwsze zdjęcia do filmu. Jednak wskutek nacisków politycznych zrezygnowano wówczas z produkcji. Bodo filmu nie ukończył, w czasie wojny zmarł w radzieckim łagrze.
Pierwsza ekranizacja mogła ukazać się dopiero w okresie październikowej odwilży. W 1956 roku powstał film "Nikodem Dyzma" z Adolfem Dymszą, gwiazdą kina przedwojennego (premiera 25.10.1956). Film został przyjęty entuzjastycznie przez widzów i okazał się dużym sukcesem frekwencyjnym (dostrzegano w nim wyraz nostalgii za II RP), jednak krytycy zarzucali mu groteskowość, a władze komunistyczne szybko skazały go na zapomnienie.
Do pomysłu wrócono pod koniec lat 70., gdy po sprowadzeniu szczątków pisarza do Polski (w 1978 roku) oraz na fali ówczesnej mody na retro, miał miejsce renesans twórczości Tadeusza Dołęgi-Mostowicza. Jako pierwsze ukazały się seriale radiowe: "Doktor Murek" (1978) z Romanem Wilhelmim i Grażyną Barszczewską oraz "Kariera Nikodema Dyzmy" (1979) z Marianem Kociniakiem. Popularność seriali radiowych skłoniła władze telewizji do stworzenia ich telewizyjnych wersji. Jako pierwszy powstał w 1979 telewizyjny serial "Doktor Murek" z Jerzym Zelnikiem, a rok później serial "Kariera Nikodema Dyzmy" z Romanem Wilhelmim, który wcześniej zyskał popularność jako odtwórca głównej roli w radiowej wersji "Doktora Murka". Telewizyjny serial zyskał duże uznanie widzów oraz krytyków i był wielokrotnie emitowany w telewizji.
Obie adaptacje filmowe powieści, z 1956 i z 1980, wyreżyserowane zostały przez Jana Rybkowskiego.
Pod koniec XX wieku twórcy serialu z 1980 postanowili nakręcić kontynuację – serial i film o losach współczesnego Dyzmy. We wrześniu 1999 roku rozpoczęły się przygotowania do produkcji, o których poinformowano w prasie. 13-odcinkowy serial telewizyjny i równocześnie film kinowy miały nosić tytuł "Kariera Sebastiana Dyzmy." Scenariusz napisał Witold Orzechowski, współtwórca serialu z 1980 roku, który był również reżyserem i producentem. W tytułowej roli Sebastiana Dyzmy, czyli wnuka Nikodema Dyzmy, miał wystąpić Wojciech Malajkat. W głównych rolach wystąpić mieli również Paweł Deląg, Szymon Bobrowski, Paweł Wilczak i Robert Gonera, a w pozostałych m.in. Jerzy Bończak i Grażyna Barszczewska (aktorzy z serialu z 1980) oraz Agnieszka Warchulska, Agnieszka Sitek i Katarzyna Groniec. Zdjęcia do serialu miały rozpocząć się wiosną 2002 roku. Jednak projekt zarzucono po dwuletnich przygotowaniach ze względu na rozpoczęcie w połowie 2001 przez Jacka Bromskiego realizacji filmu "Kariera Nikosia Dyzmy". Producentem filmu Bromskiego był Michał Balcerzak, który we wrześniu 1999 zgłosił się do Orzechowskiego z propozycją współpracy (którą zarzucono) i otrzymał wówczas od niego treatment scenariusza nowego serialu. Twórcy "Kariery Sebastiana Dyzmy" wystąpili na drogę sądową przeciwko twórcom filmu Bromskiego oskarżając ich o świadomą kradzież pomysłu i naruszenie praw autorskich.
Film z 2002 roku Jacka Bromskiego jest luźną adaptacją powieści Dołęgi-Mostowicza. Główną rolę zagrał Cezary Pazura. Imię głównego bohatera filmu, Nikoś, nawiązuje do pseudonimu gangstera Nikodema Skotarczaka, uważanego w latach 90. za szefa mafii trójmiejskiej, zastrzelonego w 1998 roku („Nikoś” Skotarczak związany był również ze światem filmowym, miał epizodyczną rolę w filmie "Sztos"). Film Bromskiego zawiera również wiele aluzji do sytuacji politycznej w III RP oraz epatuje nagością, wulgaryzmami i scenami pijaństwa.
Musicale.
W 2002 powstał musical pt. "Dyzma musical," z muzyką Władysława Korcza i ze słowami piosenek Wojciecha Młynarskiego, na podstawie scenariusza Henryki Królikowskiej i Wojciecha Młynarskiego.
W 2017 musical pt. "Dyzma raz jeszcze" w reżyserii Katarzyny Sasal został wystawiony przez Teatr Poszukiwań w Radomiu. 
Piosenki.
W 1933 roku przebojem stała się piosenka „Nikodem” z melodią Henryka Warsa i słowami Ludwika Starskiego, która pochodziła z przedstawienia „Rewia Warszawy” wystawianego w teatrze Morskie Oko”. Piosenka ma melodię fokstrota, który był wówczas modnym tańcem. Utwór wykonywali min. Tadeusz Faliszewski, Adam Aston, Duet Corda, Ludwik Sempoliński i inni. Powstała też wersja piosenki w jidisz pt. „Der dałes”. W 2016 roku swoją wersję piosenki „Nikodem” nagrała Warszawska Orkiestra Sentymentalna, a w 2017 roku Jazz Band Młynarski-Masecki.
Inne:

</doc>
<doc id="35930" url="https://pl.wikipedia.org/wiki?curid=35930" title="Koła i turbiny wodne">
Koła i turbiny wodne

Turbiny
Budowa turbin.
Podstawowym elementem każdej turbiny jest łopatka, która jest przymocowana do tarczy lub bębna. Łopatki są przymocowane na całym obwodzie bębna lub tarczy tworząc tak zwany wieniec łopatkowy lub palisadę łopatkową. Bęben bądź tarcza jest osadzona na wale; czasem są one wykonane jako jeden element. Wał razem z tarczą / bębnem i wieńcem łopatkowym stanowią wirnik turbiny, który się obraca w wyniku przepływu gazu bądź cieczy. Palisada na wirniku nazywa się palisadą wirnikową albo wieńcem wirnikowym. W turbinach osiowych (zwłaszcza w turbinach wielostopniowych) często wieniec wirnikowy musi mieć przed sobą nieruchomy wieniec kierowniczy zwany też kierownicą, który ma za zadanie odpowiednio ukierunkować czynnik padający na łopatki wirnika. Kierownica także składa się z łopatek i jest ona nieruchomo przymocowana do korpusu turbiny. Nie może ona stykać się z wirnikiem. Wieniec kierowniczy wraz z wieńcem wirnikowym stanowi jeden stopień turbiny osiowej. Ich liczba może być różna, najczęściej od kilkunastu do jednego. Liczba łopatek palisady wirnikowej jest na ogół inna niż w palisadzie kierowniczej. Całość jest zamknięta w korpusie pojedynczym lub podwójnym. Wirnik jest osadzony na łożyskach ślizgowych (w przypadku dużych turbin pracujących na ziemi), bądź tocznych (dla konstrukcji trakcyjnych / lotniczych). Przejścia wału przez korpus są uszczelniane uszczelnieniami labiryntowymi. Niektóre turbiny jak na przykład turbina wiatrowa nie potrzebują kierownicy ani korpusu i wystarczy im jeden tylko stopień.
Zasada działania.
Czynnik termodynamiczny, którym może być para, spaliny albo inny płyn, pada na łopatki turbiny pod odpowiednim kątem powodując obracanie się tarczy wokół osi wału. Na wale powstaje moment obrotowy, który można wykorzystać do napędu czegokolwiek. Turbina napędzana parą nazywa się turbiną parową. Turbina napędzana gazami spalinowymi albo innymi (ale nie parą) nazywa się turbiną gazową (więcej rodzajów turbin znajdziesz w rozdziale „klasyfikacja” na końcu tego artykułu).
Jeśli się okaże, iż prędkość czynnika jest za mała, aby nadać wirnikowi wymaganą prędkość wtedy potrzebna będzie kierownica (w turbinie osiowej). Jej łopatki tworzą zwężające się kanały przyspieszając płyn. Jeśli czynnikiem jest gaz to w kierownicy dochodzi do jego ekspansji (rozprężania). W większości przypadków poprzez zwiększenie ilości stopni polepsza się sprawność procesu zamiany energii czynnika na moment obrotowy wału. Czynnik po przejściu przez wieniec wirnikowy zmienia swój kierunek, więc kolejnym zadaniem łopatek kierowniczych jest nadanie strumieniowi czynnika z powrotem wymaganego kąta napływu na następny stopień wirnika. Gdy ekspansja zachodzi także w wirniku (w takim samym stopniu jak w kierownicy) mamy do czynienia z turbiną reakcyjną. W turbinie akcyjnej zdecydowana większość ekspansji zachodzi w palisadzie kierowniczej. Podział turbin na akcyjne i reakcyjne jest raczej umowny i w rzeczywistości reakcyjność stopni może być różna.
Turbina wodna (turbina hydrauliczna).
Jest to silnik wodny przetwarzający energię mechaniczną wody na ruch obrotowy za pomocą wirnika z łopatkami. Stosowana głównie w elektrowniach wodnych do napędu prądnic. Zalicza się ona do silników hydrokinetycznych; silników przepływowych.
Poprzednikiem i wzorem dla turbin wodnych było koło wodne. Skonstruował je B. Fourneyron w 1827
Turbina Francisa.
W przeszłości turbina Francisa była instalowana w całym zakresie spadów do 500 m. Obecnie jednak, ze względu na możliwość wykorzystania na najniższe spady nowoczesnych rozwiązań turbin rurowych, nie są one zalecane dla spadów poniżej 5m.
Część przepływową turbiny Francisa stanowią w kolejności: kierownica, wirnik, rura ssąca, a także w wielu przypadkach specjalnie ukształtowana obudowa spełniająca rolę elementu doprowadzającego wodę do kierownicy w postaci spirali, leja lub kotła. Przeznaczeniem kierownicy jest zapewnienie dopływu określonej ilości wody do wirnika oraz odpowiednie ukierunkowanie strugi. W wirniku następuje zasadnicza przemiana energii wody na pracę mechaniczną, a także zmiana kierunku przepływu z promieniowego kierunku wylotu kierownicy na osiowy kierunek wylotu z wirnika.
Z wirnika woda odpływa prostoosiową lub zakrzywioną rurą ssącą, której działanie polega na wytworzeniu podciśnienia na wylocie wirnika. Umożliwia to wykorzystanie części spadu, odpowiadającej odległości wirnika od zwierciadła wody w kanale odpływowym. Jednocześnie rura ssąca stwarza warunki do odzyskania części energii kinetycznej opuszczającej wirnik, co jest szczególnie ważne w turbinach szybkobieżnych.
Wirnik turbiny Francisa składa się z dwóch wieńców zewnętrznego i wewnętrznego oraz z łączących ich łopatek. W wieńcu wewnętrznym są wykonane otwory odciążające, zapewniające zmniejszenie sił osiowych wywołanych naporem hydraulicznym. Kształt wirnika i samych łopatek jest ściśle związany z szybkobieżnością Powszechnie stosowaną technologią wykonywania wirników turbin Francisa jest odlewnictwo. Obecnie jednak coraz częściej jest stosowana technologia spawalnicza. Łopatki wirnika są zwykle kształtowane metodą wytłaczania.
Istotnym problemem w konstrukcji turbin Francisa jest zapewnienie małych przecieków przez szczeliny na obwodzie wirnika. Dla turbin na niskie spady stosuje się rozwiązanie w postaci pierścieni uszczelniających. Sprawa uszczelnień staje się szczególnie ważna w przypadku turbin wysokospadowych, w takich bowiem warunkach straty szczelinowe mogą osiągać nawet kilka procent przełyku turbiny.
Zasadniczą zaletą turbiny Francisa jest możliwość produkowania jej w różnych rozwiązaniach konstrukcyjnych. Pozwala to na odpowiednie dobranie turbiny do istniejących warunków lokalnych, budowli hydrotechnicznych, wyposażenia mechanicznego. W krajowych elektrowniach wodnych, a w szczególności małych (do 5000 kW), najczęściej są stosowane pionowe turbiny Francisa umieszczone w komorze otwartej, rzadziej zamkniętej, lub też turbiny o wale poziomym z krzywakiem, w spirali, bliźniacze i wielowirnikowe. Dla wyższych spadów są stosowane turbiny w spiralach stalowych lub żeliwnych, a przy większych przełykach – w spiralach betonowych.
Turbina Kaplana.
Różnica konstrukcyjna pomiędzy turbiną Francisa i Kaplana uwidacznia się szczególnie w budowie wirnika, konstrukcja kierownicy pozostaje natomiast właściwie niezmieniona. Wirnik turbiny Kaplana ma nastawialne łopatki, które obracają się w łożyskach osadzonych w piaście wirnika. Tak, więc typowa turbina Kaplana ma dwa regulowane zespoły – wirnik i kierownicę. Pomiędzy nastawieniami łopatek wirnika i kierownicy musi być zachowana ścisła zależność. Zapewnia to wysoką sprawność turbiny w szerokim zakresie obciążeń. Uproszczonym rozwiązaniem turbiny Kaplana jest turbina z pojedynczą regulacją (tylko łopatek wirnika lub tylko kierownicy). Jest to tzw. turbina śmigłowa, obecnie bardzo rzadko stosowana.
Przez wiele lat turbina Kaplana (śmigłowa) była najczęściej instalowana w układzie pionowym, zabudowana w komorze spiralnej, blaszanej lub betonowej, z odprowadzeniem wody zakrzywioną rurą ssącą. W ostatnich latach bardzo szerokie zastosowanie znalazły liczne rozwiązania konstrukcyjne turbin Kaplana wykonywane w układzie rurowym, o osi poziomej lub ukośnej. Zakres stosowania turbin rurowych pokrywa się zasadniczo z zakresem stosowania klasycznych szybkobieżnych turbin Kaplana. Znaczne uproszczenie kształtu części przepływowej turbiny rurowej – zapewniające prawie prostoosiowy przepływ przez komorę wlotową, wirnik i rurę ssącą – powoduje istotne zmniejszenie strat hydraulicznych, szczególnie przy dużych prędkościach przepływu. Zastosowanie w elektrowni turbiny rurowej upraszcza rozwiązanie budowli hydrotechnicznej oraz zapewnia zwartą konstrukcję budynku elektrowni, przyczynia się więc do zmniejszenia kosztów inwestycyjnych obiektu.;
Turbina Tesli.
Nikola Tesla nazywał ją "siłownią w kapeluszu". Jedna z wersji rozwijała 110 KM przy 5000 obrotach na minutę. Tesla uważał, że większe turbiny mogą osiągnąć 1000 KM. Silnik z turbiną talerzową pracuje bezwibracyjnie. Jego wyprodukowanie jest tanie, ponieważ nic poza łożyskami rotora nie wymaga dopasowania z małymi tolerancjami. Nie wymaga wiele konserwacji. Jeżeli to konieczne, łatwo można wymienić rotor. Turbina może pracować na parę, sprężone powietrze, benzynę lub olej napędowy.
Działanie. W odróżnieniu do konwencjonalnych turbin, które używają łopatek lub łyżeczek by przyjąć energię przepływu, Tesla używa zestawu sztywnych metalowych tarcz, które zamiast przeciwstawiać się strumieniowi napędowemu pod ostrym kątem, wirują z płynną sprawnością równolegle do kierunku przepływu. Dyski napędza szczególna adhezja, która występuje pomiędzy powierzchnią tarczy a poruszającym się płynem. Ta adhezja, opór napotykany przez samoloty i inne pojazdy, jest, w pojęciu Tesli, wywoływany przez uderzenie płynu w chropowatość ciała stałego (po prostu opór tarcia) i "wewnętrzne siły przeciwstawiające się oddzielaniu cząsteczek (zjawisko przyklejania).
Płyn napędowy przechodzi przez króciec dopływowy i jest kierowany dyszą na tarcze na ich obwodzie. Przepływa on spiralnie po wirujących tarczach, wypływając przez otwór znajdujący się w środku tarcz i zostaje wyrzucony z obudowy na zewnątrz.
Tesla w swoim patencie podkreśla, że w silniku napędzanym płynem "zmiany prędkości i kierunku ruchu płynu mogą być maksymalnie, jak to możliwe, stopniowe". Chociaż to, zauważa, nie ma miejsca w aktualnie istniejących silnikach, gdzie "nie do uniknięcia są gwałtowne zmiany, uderzenia i wibracje".
"Stosowanie tłoków, łopatek, wiosełek i ostrzy", zauważa Tesla, bezwzględnie przyczynia się do licznych defektów i ograniczeń oraz dodatkowo komplikuje konstrukcje, podnosi koszt produkcji i utrzymania maszyn". Turbina Tesli jest bezwibracyjna, ponieważ płyn napędzający porusza się "po naturalnych ścieżkach lub liniach strumienia, stawiających najmniejszy opór nie napotykając wymuszenia lub zaburzeń przepływu". Ruch turbiny może być z łatwością odwrócony przez wprowadzenie płynu napędowego przez zawór doprowadzający z drugiej strony.

</doc>
<doc id="35931" url="https://pl.wikipedia.org/wiki?curid=35931" title="Energia pływów">
Energia pływów



</doc>
<doc id="35942" url="https://pl.wikipedia.org/wiki?curid=35942" title="Jan Rzepecki">
Jan Rzepecki

Jan Rzepecki, ps. „Prezes”, „Białynia”, „Ożóg”, „Burmistrz”, „Górski”, „Krawczyk”, „Ślusarczyk”, „Rejent”, „Sędzia”, „Wolski” (ur. 29 września 1899 w Warszawie, zm. 28 kwietnia 1983 tamże) – polski pisarz i historyk wojskowości, doktor nauk historycznych (1964), pułkownik dyplomowany piechoty Wojska Polskiego. Szef Biura Informacji i Propagandy Komendy Głównej ZWZ-AK (1940–1945) oraz Delegatury Sił Zbrojnych na Kraj (maj–sierpień 1945). Założyciel i pierwszy prezes Zrzeszenia Wolność i Niezawisłość (od września 1945).
Życiorys.
Syn Kazimierza Rzepeckiego (1866–1902), z zawodu dziennikarza, i Izy Moszczeńskiej-Rzepeckiej (1864–1941), działaczki społecznej i oświatowej. Pochodził z bardzo zasłużonej rodziny. Był bratankiem Karola Rzepeckiego, działacza politycznego, wnukiem wydawcy Ludwika Władysława Rzepeckiego i prawnukiem Kajetana Władysława Rzepeckiego, wojskowego. Jego siostrą była Hanna Pohoska.
Młodość.
Od września 1909 r. uczęszczał do Gimnazjum im. Jana Kreczmana w Warszawie. Od 1912 r. działał w tajnym skautingu. W maju 1914 r. wstąpił do Związku Strzeleckiego. Po wybuchu I wojny światowej, od sierpnia 1914 r. służył w Legionach Polskich, przydzielony został w szeregi 1 pp, awansując w nim lipcu 1916 r. na stanowisko dowódcy sekcji. Po tzw. kryzysie przysięgowym w lipcu 1917 r. znalazł się w szeregach Polskiej Siły Zbrojnej. Po ukończeniu kursu wyszkolenia w Zambrowie (w sierpniu 1917 r.) został kadetem klasy „A” Szkoły Aspirantów Oficerskich, utworzonej w Ostrowi Mazowieckiej i przekształconej później w Szkołę Podchorążych Piechoty. Następnie pełnił funkcję dowódcy plutonu.
Dwudziestolecie międzywojenne.
Od listopada 1918 służył w Wojsku Polskim, gdzie był dowódcą plutonu w szkole podchorążych. Został awansowany do stopnia porucznika piechoty ze starszeństwem z dniem 1 czerwca 1919. Był przydzielony do 3 Pułku Piechoty Legionów. W okresie od maja do grudnia 1919 dowodził nim w walkach na froncie wojny polsko-bolszewickiej. W 1920 otrzymał świadectwo dojrzałości i rozpoczął studia na Wydziale Prawa Uniwersytetu Warszawskiego (1921–1922) oraz w Szkole Nauk Politycznych w Warszawie (1923–1924). W kwietniu 1921 ukończył kurs dowódców kompanii w Centrum Wyszkolenia Piechoty. Ukończył również kurs dowódców kompanii i batalionów we Francji (czerwiec-sierpień 1921). W latach 1922–1924 był słuchaczem Kursu Normalnego w Wyższej Szkole Wojennej w Warszawie. Został awansowany do stopnia kapitana piechoty ze starszeństwem z dniem 1 lipca 1923. Z dniem 1 października 1924, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Oficerskiej Szkoły Piechoty w Warszawie, gdzie wykładał taktykę i historię wojskowości. Od sierpnia 1925 dowodził jednocześnie batalionem podchorążych. Na czele tego batalionu walczył w trakcie zamachu majowego po stronie konstytucyjnych władz państwowych przeciwko siłom Józefa Piłsudskiego. W czerwcu 1926 został przeniesiony do Dowództwa Okręgu Korpusu Nr II w Lublinie na stanowisko referenta w Oddziale Wyszkolenia Sztabu. 28 października 1926 został przeniesiony do Dowództwa 4 Brygady Ochrony Pogranicza w Czortkowie na stanowisko pełniącego obowiązki I oficera sztabu. 26 kwietnia 1928 został przeniesiony z Korpusu Ochrony Pogranicza do Doświadczalnego Centrum Wyszkolenia w Rembertowie na stanowisko asystenta i służył tam w kolejnych latach. 17 grudnia 1931 awansowany na stopień majora ze starszeństwem z dniem 1 stycznia 1932 roku i 5. lokatą w korpusie oficerów piechoty. W Wyższej Szkole Wojennej był asystentem wykładowcy taktyki mjr. Jana Kosiny, następnie w latach 1935–1939 był tam wykładowcą taktyki. Na początku czerwca 1935 został wybrany zastępcą członka zarządu Towarzystwa Wiedzy Wojskowej.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z taktyką piechoty. Wchodził w skład komitetu redakcyjnego tej encyklopedii.
II wojna światowa.
W marcu 1939 przydzielony na stanowisko szefa Oddziału III Operacyjnego w sztabie Armii „Kraków”. W jej szeregach odbył kampanię wrześniową. 1 października 1939 przybył do Warszawy. Podczas okupacji niemieckiej posługiwał się różnymi fałszywymi nazwiskami i był zameldowany w różnych mieszkaniach. Od października 1939 działał w konspiracji, najpierw w Służbie Zwycięstwu Polski, później w Związku Walki Zbrojnej, gdzie był szefem sztabu okręgu Warszawa-Miasto. Od października 1940 szef Biura Informacji i Propagandy w Komendzie Głównej ZWZ-AK. Od stycznia 1941 do stycznia 1942 był redaktorem fachowego miesięcznika wojskowego „Insurekcja”. Z racji swojego stanowiska wchodził do Rady Propagandowej, złożonej z przedstawicieli AK i Delegatury Rządu na Kraj, oraz do Kierownictwa Walki Podziemnej, utworzonego w lipcu 1943. Latem 1940 za pośrednictwem działacza PPS, Feliksa Misiorowskiego, zgłosił akces do PPS-WRN. Kierownictwo partii wyraziło na to zgodę, jednak zachowując ten fakt w tajemnicy. Był zdecydowanym przeciwnikiem mianowania gen. Bora-Komorowskiego na dowódcę AK. Podczas powstania warszawskiego przebywał w sztabie komendanta Okręgu AK Warszawa, gen. Antoniego Chruściela. Od 5 października 1944 przebywał w niewoli niemieckiej. Od 22 października 1944 więzień Oflagu II C Woldenberg. Przebywał tam aż do 30 stycznia 1945, kiedy został on wyzwolony przez Armię Czerwoną.
Okres powojenny.
W marcu 1945 został mianowany zastępcą komendanta organizacji NIE, wcześniej komendanta AK, gen. Leopolda Okulickiego. Po jego aresztowaniu w końcu marca został p.o. komendanta NIE. Po likwidacji organizacji, na przełomie kwietnia i maja 1945, zajął się tworzeniem Delegatury Sił Zbrojnych na Kraj, której został wyznaczony dowódcą. Był zwolennikiem zakończenia pozbawionej perspektyw walki zbrojnej i podjęcia działalności politycznej. 27 maja 1945 wspólnie ze Stefanem Korbońskim i Kazimierzem Moczarskim wydał odezwy do pozostających w konspiracji żołnierzy, do zakończenia walki i przyłączeniu się do pracy nad odbudową kraju. Rozkazem z 6 sierpnia 1945 rozwiązał Delegaturę Sił Zbrojnych na Kraj. We wrześniu 1945 założył konspiracyjną organizację Zrzeszenie Wolność i Niezawisłość. W części deklaracji WiN dotyczącej polityki zagranicznej była mowa m.in. o konieczności utrzymania dobrych stosunków politycznych i gospodarczych z ZSRR. Krytykował jednakże płk. Jana Mazurkiewicza za nawoływanie z więzienia do ujawniania się byłych żołnierzy i oficerów AK i DSZ.
5 listopada 1945 w Łodzi został aresztowany. Zawierzywszy gwarancjom śledczych Ministerstwa Bezpieczeństwa Publicznego o nierepresjonowaniu, ujawnił wszystkich swoich współpracowników i nawoływał do ujawnienia się pozostałych członków WiN-u. Było to powodem kolejnej fali aresztowań przez UB żołnierzy i działaczy podziemia niepodległościowego. Wydał cały majątek, który pozostał mu w spadku po AK – milion dolarów w złocie i banknotach, drukarnie, archiwa, radiostacje. W toczącym się przed Wojskowym Sądem Rejonowym w Warszawie od 4 stycznia do 3 lutego 1947 procesie pokazowym I Zarządu WiN skazany został na karę 8 lat pozbawienia wolności. Innymi oprócz Rzepeckiego oskarżonymi byli: Marian Gołębiewski, Jan Szczurek-Cergowski, Antoni Sanojca, Tadeusz Jachimek, Henryk Żuk, Kazimierz Leski, Józef Rybicki, Ludwik Muzyczka i Emilia Malessa. 5 lutego 1947 został ułaskawiony przez prezydenta RP, Bolesława Bieruta. Po wyjściu z więzienia przyjęty do ludowego Wojska Polskiego. Został mianowany wicedyrektorem Wojskowego Instytutu Naukowo-Wydawniczego, a następnie szefem Wydziału Studiów w Akademii Sztabu Generalnego. 22 kwietnia 1947 wygłosił odczyt pt. „Wyjdź z podziemia – buduj Polskę”, którego tekst opublikowano następnie w kilku pismach. 16 stycznia 1949 ponownie aresztowany. W czasie pobytu w więzieniu został zwolniony ze służby wojskowej i przeniesiony w stan spoczynku. 24 grudnia 1954 zwolniony z więzienia z powodu braku podstaw do wszczęcia przeciw niemu postępowania. Przyznano mu także zasiłek. Po rehabilitacji, w listopadzie 1955 znalazł zatrudnienie w Instytucie Historii Polskiej Akademii Nauk. Przyznano mu tam stanowisko zastępcy profesora. Od października 1961 był tam adiunktem, a od czerwca 1962 starszym pracownikiem techniczno-badawczym. W październiku 1964 nadano mu w IH PAN tytuł doktora nauk historycznych na podstawie rozprawy "Legion Wschodni 1914", wydanej drukiem jako "Sprawa Legionu Wschodniego 1914 roku" (Państwowe Wydawnictwo Naukowe, Warszawa 1966). W IH PAN pracował do grudnia 1969, kiedy to przeszedł na emeryturę.
Od 1959 wchodził w skład komitetu redakcyjnego czasopisma "Najnowsze Dzieje Polski. Materiały i studia z okresu II wojny światowej". Jego teksty publikowano także w "Wojskowym Przeglądzie Historycznym". Oprócz swojej rozprawy doktorskiej opublikował jeszcze dwie książki: "Wspomnienia i przyczynki historyczne" (Czytelnik, 1956) oraz "Rodowód Wojska Drugiej Rzeczypospolitej" (Wydawnictwo MON, 1959).
Po powrocie do władzy Władysława Gomułki i liberalizacji polityki partii komunistycznej w kraju zaangażował się w działalność publiczną. W sierpniu 1956 na pierwszym posiedzeniu Społecznego Komitetu Budowy Pomnika Bohaterów Warszawy został wybrany jego wiceprzewodniczącym. Po VIII Plenum KC PZPR opublikowano w "Życiu Warszawy" jego list otwarty, w którym wzywał dawnych żołnierzy Armii Krajowej do uczestnictwa w życiu politycznym i udziału w wyborach do Sejmu. W grudniu 1956 był sygnatariuszem listu zbiorowego żołnierzy AK do premiera Józefa Cyrankiewicza, w którym domagano się anulowania postanowienia TRJN z września 1946 o odebraniu obywatelstwa polskiego generałom pozostającym po wojnie na emigracji (postanowienie to uchyliła jednak dopiero Rada Ministrów w listopadzie 1971). W grudniu 1956 został członkiem Związku Bojowników o Wolność i Demokrację. Należał do Zarządu Głównego i Rady Naczelnej tej organizacji. Był także członkiem Klubu Krzywego Koła.
Został pochowany na Cmentarzu Wojskowym na Powązkach w Warszawie (kwatera B18-7-24).

</doc>
<doc id="35962" url="https://pl.wikipedia.org/wiki?curid=35962" title="Twierdzenie Knastera-Tarskiego o punkcie stałym">
Twierdzenie Knastera-Tarskiego o punkcie stałym

Twierdzenie Knastera-Tarskiego o punkcie stałym – twierdzenie mówiące, że każda funkcja monotoniczna określona na kracie zupełnej ma punkt stały; udowodnione najpierw przez Bronisława Knastera dla zbiorów potęgowych, później podane w pełnej ogólności przez Alfreda Tarskiego. Ma ono szereg ważnych zastosowań w semantyce języków programowania.
Twierdzenie.
Dla kraty zupełnej formula_1 oraz funkcji monotonicznej formula_2 określonej na tej kracie, istnieje najmniejszy punkt stały funkcji formula_3 tzn.
oraz
Ostatni warunek oznacza, że zbiór wszystkich punktów stałych jest również kratą zupełną.
Należy podkreślić, że funkcja formula_6 musi być funkcją monotoniczną na porządku zupełnym, a nie w znaczeniu analizy matematycznej. W szczególności twierdzenie nie jest prawdziwe dla funkcji antymonotonicznych (np. krata formula_7 oraz indykator zbioru formula_8).

</doc>
<doc id="35964" url="https://pl.wikipedia.org/wiki?curid=35964" title="Oscyloskop">
Oscyloskop

Oscyloskop – przyrząd elektroniczny służący do obserwowania, obrazowania napięcia w zależności od czasu i badania zależności pomiędzy dwiema wielkościami elektrycznymi, bądź innymi wielkościami fizycznymi reprezentowanymi w postaci elektrycznej.
Historia.
Oscyloskop został wynaleziony w 1897 r. przez niemieckiego fizyka Karla Ferdinanda Brauna. Skonstruował on lampę oscyloskopową o próżni 0,001 Tr, strumień elektronów był emitowany przez zimną katodę bombardowaną dodatnimi jonami, następnie przyspieszane przez anodę napięciem 30-100 kV. Strumień ten przechodził przez przysłonę dla uzyskania wąskiej wiązki, natomiast strumień elektronów odchylany był zewnętrznymi cewkami. W 1904 r. A. Wehnelt udoskonalił lampę poprzez dodanie elektrody modulującej jaskrawość, gorącej katody i płytek odchylających. Obecną lampę oscyloskopową zasilaną „niskimi” napięciami ulepszył w 1921 r. J.B. Johnson.
Opis działania.
Oscyloskop stosuje się do badania przebiegów szybkozmiennych, niemożliwych do bezpośredniej obserwacji przez człowieka. Jest podstawowym przyrządem pomiarowym w pracowni elektronika.
Pierwotnie oscyloskopy budowane były w oparciu o lampę oscyloskopową (oscyloskop analogowy). Obecnie dzięki rozwojowi elektroniki cyfrowej buduje się oscyloskopy cyfrowe. W oscyloskopie analogowym przebieg po wzmocnieniu steruje w płaszczyźnie pionowej plamką świetlną na ekranie oscyloskopu a w poziomie plamka jest sterowana albo z regulowanego generatora podstawy czasu (dzięki temu uzyskujemy obraz zmian napięcia sygnału w czasie), albo z sygnału odniesienia (rejestracja zależności dwóch przebiegów – patrz krzywa Lissajous). Oscyloskop analogowy zazwyczaj nie posiadał możliwości zapamiętania przebiegu, więc w celu stałego wyświetlania go na ekranie oscyloskopu musiał być podawany cyklicznie, dlatego też w celu zobrazowania takich właśnie przebiegów najczęściej był używany (przebiegi prądu zmiennego). Wyjątek stanowią oscyloskopy analogowe z tak zwaną „lampą z długą poświatą” (zwaną inaczej „lampą pamiętającą” – ang. „storage CRT"). Specjalną konstrukcją wykorzystującą zjawisko wtórnej emisji elektronowej, dzięki której możliwe jest zachowanie przebiegu na ekranie. Tak „zapamiętany” przebieg mógł być następnie fotografowany. Zmieniło się to wraz z wprowadzeniem oscyloskopów cyfrowych, które potrafią „zapamiętać” przebieg sygnału i odtworzyć go na ekranie nawet po jego zaniku. Dzięki zastosowaniu układów pamięciowych i przetworników analogowo-cyfrowych w oscyloskopach cyfrowych, lampa oscyloskopowa stała się zbędna i została wyeliminowana przez mniejsze i bardziej uniwersalne wyświetlacze ciekłokrystaliczne.
Rodzaje.
Rozróżnia się trzy rodzaje oscyloskopów:
W zależności od technologii analizy sygnału wyróżnić można oscyloskopy:
Oscyloskopy mogą występować jako system wbudowany albo oprogramowanie funkcjonujące po podłączeniu odpowiedniego przetwornika do komputera.
Z uwagi na sposób pomiaru dzieli się oscyloskopy analogowe na:

</doc>
<doc id="35965" url="https://pl.wikipedia.org/wiki?curid=35965" title="Edward Osóbka-Morawski">
Edward Osóbka-Morawski

Edward Bolesław Osóbka-Morawski, właśc. Edward Bolesław Osóbka (ur. 5 października 1909 w Bliżynie, zm. 9 stycznia 1997 w Warszawie) – polski spółdzielca i polityk socjalistyczny, przewodniczący Polskiego Komitetu Wyzwolenia Narodowego, premier Rządu Tymczasowego i Tymczasowego Rządu Jedności Narodowej (1944–1947). W 1944 kierownik resortu rolnictwa i reform rolnych PKWN, w latach 1944–1945 kierownik resortu spraw zagranicznych PKWN i minister spraw zagranicznych Rządu Tymczasowego, wiceprzewodniczący i zastępca prezydenta Krajowej Rady Narodowej, od 1947 do 1949 minister administracji publicznej, poseł do KRN oraz na Sejm Ustawodawczy.
Życiorys.
Pochodzenie i młode lata.
Syn Marcelego i Antoniny. Pochodził z wielodzietnej rodziny robotniczej, po śmierci ojca w 1914 rodzina utrzymywała się z pracy na roli oraz w tartaku. W latach 1918–1923 uczęszczał do Szkoły Powszechnej w Bliżynie, a następnie podjął pracę przy budowie fabryki amunicji w Skarżysku-Kamiennej.
Początki działalności politycznej.
W 1925 objął posadę praktykanta gminnego. W 1928 przeniósł się do Końskich i podjął pracę w urzędzie gminy w Duraczowie; wówczas też wstąpił do Polskiej Partii Socjalistycznej i Towarzystwa Uniwersytetów Robotniczych. W 1934 za uprawianie agitacji przed wyborami samorządowymi został, na mocy decyzji wojewody kieleckiego, pozbawiony pracy. Następnie wyjechał do Wielunia, gdzie otrzymał posadę w Spółdzielczej Centrali Handlowej. Podjął tam także działalność w organizacjach o charakterze lewicowym, za co został ponownie zmuszony do zmiany miejsca pobytu – na podstawie ustawy "O granicach państwa", według której władze mogły nakazać usunięcie z pasa przygranicznego osób karanych (Był wówczas prawomocnie skazany na rok więzienia za przestępstwo prasowe).
W 1936 przybył do Warszawy, gdzie z ramienia Warszawskiej Spółdzielni Mieszkaniowej wszedł w skład zarządu warszawskiego oddziału Związków Zawodowych Pracowników Spółdzielczych. Był członkiem Zarządu Stowarzyszenia „Szklane Domy”, Okręgowej Rady „Społem”, Zarządu Towarzystwa Wolnomyślicieli, redakcji „Chłopskiej Prawdy” oraz sekretarzem Centralnej Sekcji Spółdzielczej przy Zarządzie Głównym TUR. W 1938 założył Spółdzielnię Spożywców „Wyzwolenie”, której był prezesem do 1939. W spółdzielni zatrudnił (jako księgowego) Bolesława Bieruta, a w żoliborskiej komórce PPS współdziałał m.in. z Wandą Wasilewską. W 1938 rozpoczął naukę w Wolnej Wszechnicy Polskiej w Warszawie na Wydziale Prawa i Ekonomii.
Działalność w czasie II wojny światowej.
Po agresji III Rzeszy na Polskę działał w Batalionach Obrony Warszawy i kierował zaopatrzeniem Spółdzielni Spożywców „Wyzwolenie”. Po 5 października 1939 przekroczył niemiecko-sowiecką linię demarkacyjną, zatrzymując się w Hajnówce, skąd za zgodą sowieckich władz okupacyjnych wyjeżdżał w sprawach zaopatrzeniowych do różnych miejscowości na terytorium okupacji sowieckiej. Pod koniec grudnia 1939 powrócił do Warszawy i nawiązał współpracę z Adamem Próchnikiem i jego grupą „żoliborskich socjalistów”, organizując ugrupowania rywalizujące z utworzonym przez działaczy PPS Polską Partią Socjalistyczną – Wolność, Równość, Niepodległość (PPS-WRN), konspiracyjną kontynuacją Polskiej Partii Socjalistycznej.
W maju 1941 wstąpił do organizacji „Barykada Wolności”, a po aresztowaniu jej przywódców przez Niemców wraz ze Stanisławem Chudobą przejął nad nią kontrolę. 1 września 1941 wszedł do 6-osobowego kierownictwa organizacji Polscy Socjaliści i był jej członkiem Komitetu Centralnego, utworzonej w wyniku połączenia kilku grup lewicowo-socjalistycznych, konkurencyjnych wobec WRN. Na II zjeździe w kwietniu 1943, gdy PS zmieniło nazwę na Robotnicza Partia Polskich Socjalistów, został skarbnikiem jej Komitetu Centralnego. Partia ta na swoim III zjeździe we wrześniu 1943 za podstawę programową przyjęła walkę o Polską Republikę Socjalistyczną, a jednocześnie odrzuciła możliwość współpracy ze ZSRR i Polską Partią Robotniczą, argumentując to tym, że ZSRR żywi tendencje zaborcze, a PPR jest partią politycznie niesamodzielną i utworzoną z inspiracji czynników radzieckich. Wystąpił przeciwko tym uchwałom, mimo ostrzeżeń, że PPR ma charakter agenturalny, stał się rzecznikiem porozumienia i współpracy z tą partią. Z powodu takiej postawy został usunięty z Komitetu Centralnego RPPS. Zdołał jednak skupić wokół siebie część działaczy, dla których opracował podstawę programową, tzw. „plan Tadeusza”, zakładający m.in. przyjęcie propozycji PPR z 1 kwietnia 1943 – utworzenia jednolitego frontu partii robotniczych oraz włączenia do koalicji radykalnych ludowców w celu utworzenia sojuszu robotniczo-chłopskiego. Podjął następnie rozmowy z PPR i już w październiku 1943 zawarł porozumienie z Władysławem Gomułką i Aleksandrem Kowalskim.
31 grudnia 1943 wziął udział w spotkaniu założycielskim Krajowej Rady Narodowej, zostając jej wiceprzewodniczącym. 16 marca 1944 przewodniczył, wspólnie z Marianem Spychalskim, delegacji KRN, jaka wyruszyła przez linię frontu do Moskwy w celu nawiązania kontaktów z komunistami polskimi przebywającymi w ZSRR, do Moskwy dotarła ona dopiero 16 maja 1944, a 22 maja została przyjęta przez Józefa Stalina, który uznał KRN za przedstawicielstwo narodu polskiego. Przebywał w ZSRR do 27 lipca 1944, w tym samym dniu podpisał tajne porozumienie z Wiaczesławem Mołotowem w sprawie uznania linii Curzona za wschodnią granicę Polski, a następnie, jako przewodniczący powołanego w Moskwie Polskiego Komitetu Wyzwolenia Narodowego. Był również kierownikiem resortu spraw zagranicznych oraz kierownikiem resortu rolnictwa i reform rolnych PKWN.
5 sierpnia 1944 w rozmowie ze Stanisławem Mikołajczykiem zaprzeczył, jakoby w Warszawie wybuchło powstanie: "Żadnych walk w Warszawie nie było. W Warszawie panuje zupełny spokój". Jednak już 1 września, przemawiając w Lublinie, obarczył odpowiedzialnością za wybuch powstania rząd RP na uchodźstwie, stwierdzając: "Tragedia Warszawy to również złowrogi wynik nieodpowiedzialnej i podstępnej gry, podjętej przez klikę sanacyjną, która z brudnych pobudek żądzy władzy nad narodem dała hasło do przedwczesnej, nieprzygotowanej, beznadziejnej i nieuzgodnionej z sojusznikami walki powstańczej". 11 września 1944 podczas obrad KRN, omawiając dotychczasowy sukces rządów PKWN, potępił zwolenników rządu londyńskiego: "Na szczęście w narodzie naszym jest tylko garstka warchołów, od których cały naród odwraca się z odrazą i wzgardą. Szeregi ludzi dobrej woli, którzy dotychczas ulegali podszeptom tej gry bankrutów, topnieją z każdym dniem i najbliższe tygodnie pokażą, że bankruci londyńscy są zupełnie sami, odizolowani całkowicie od narodu".
Premier Rządu Tymczasowego RP.
31 grudnia 1944 został premierem Rządu Tymczasowego w jaki został przekształcony PKWN decyzją polityczną Józefa Stalina (formalnie w trybie dekretu KRN). W odezwie "Do ludności wyzwolonej Warszawy" pisał: "Władzę w stolicy objął Rząd Tymczasowy, prawowity Rząd Polski, wyłoniony przez Krajową Radę Narodową na podstawie konstytucji z 1921 roku. [...] Odrzućcie precz podszepty rozbijaczy jedności narodowej, reakcyjnych bankrutów politycznych, sprawców naszych klęsk i nieszczęść narodowych, winowajców tragicznego powstania we wrześniu ubiegłego roku, podżegaczy wojny domowej z AK i NSZ".
W przemówieniu w Polskim Radiu mówił o Stalinie i Armii Czerwonej: "Nie ma słów, którymi można by wyrazić ogrom szczęścia, jakie przepełnia serce każdego z nas, nie ma słów, którymi można by wyrazić w całej pełni podziękowanie i hołd naszej wyzwolicielce, bohaterskiej Armii Czerwonej, i jej genialnemu wodzowi, Marszałkowi Stalinowi".
21 kwietnia 1945 podpisał w Moskwie ze Stalinem "Układ o przyjaźni, pomocy wzajemnej i współpracy powojennej pomiędzy Rzecząpospolitą Polską a ZSRR", jak również szereg innych porozumień.
W czerwcu 1945, po konferencji moskiewskiej z udziałem Stanisława Mikołajczyka, w wyniku ustaleń konferencji jałtańskiej objął funkcję premiera Tymczasowego Rządu Jedności Narodowej, mającego sprawować władzę do wolnych demokratycznych wyborów w Polsce.
Na bocznym torze.
W latach 1944–1947 przewodniczący Centralnego Komitetu Wykonawczego „lubelskiej” PPS, a do 1948 członek CKW i członek Rady Naczelnej. Od 1945 do 1947 był członkiem komisji politycznej CKW PPS. Nie wziął udziału w kongresie zjednoczeniowym PPR i PPS. W 1947 uzyskał mandat posła na Sejm Ustawodawczy oraz został ministrem administracji publicznej, 20 kwietnia 1949 został odwołany z rządu Józefa Cyrankiewicza. Do 1968 był dyrektorem Centralnego Zarządu Uzdrowisk. W 1956 wstąpił do Polskiej Zjednoczonej Partii Robotniczej, z której wystąpił w 1970. W 1990 podjął próbę reaktywacji PPS, jednak założona przez niego partia, jedna z kilku o tej nazwie, nie odegrała żadnej roli w polityce.
Życie prywatne.
Od 1944 był mężem Wisły Pankiewicz. Jego drugą żoną była Anna „Hania” Osóbka. Został pochowany na Cmentarzu Wojskowym na Powązkach w Warszawie (kwatera A3 tuje-3-47).

</doc>
<doc id="35966" url="https://pl.wikipedia.org/wiki?curid=35966" title="Manifest PKWN">
Manifest PKWN

Manifest Polskiego Komitetu Wyzwolenia Narodowego (Manifest PKWN, Manifest lipcowy) – odezwa Polskiego Komitetu Wyzwolenia Narodowego do narodu polskiego ogłoszona z datą 22 lipca 1944. Jako miejsce ogłoszenia podano miasto Chełm. W rzeczywistości został podpisany i zatwierdzony przez Józefa Stalina w Moskwie 20 lipca 1944, a następnie również tam ogłoszony. Manifest ukazał się w formie obwieszczenia wraz z pierwszymi dekretami PKWN jako rządu tymczasowego.
Manifest podpisali członkowie PKWN z przewodniczącym Edwardem Osóbką-Morawskim i wiceprzewodniczącymi Wandą Wasilewską i Andrzejem Witosem na czele.
Tekst Manifestu PKWN został rzeczywiście upubliczniony 22 lipca, ale nie miało to miejsca w Chełmie, lecz w Moskwie. Ogłoszono go na antenie Radia Moskwa. Pierwszą wersję drukowaną (Manifest „trzyszpaltowy”) również wydrukowano w Moskwie.
Manifest stwierdzał, że jedynym legalnym źródłem władzy w Polsce jest Krajowa Rada Narodowa. Rząd RP na uchodźstwie określono jako „władzę samozwańczą, władzę nielegalną”, a konstytucję z 1935 roku „bezprawną”. Stwierdzano, że wraz z wyzwalaniem kraju musi powstać legalny ośrodek władzy, który pokieruje walką narodu. Dlatego, jak stwierdzano, KRN powołał PKWN jako „legalną tymczasową władzę wykonawczą”. Uznano w Manifeście, że KRN i PKWN działają na podstawie konstytucji marcowej z 1921 roku jako „jedynej obowiązującej konstytucji legalnej, uchwalonej prawnie”. Jej podstawowe założenia miały obowiązywać w wyzwalanym kraju aż do wybranego w pięcioprzymiotnikowych wyborach Sejmu Ustawodawczego, który miał uchwalić nową konstytucję.
W sprawach granic Manifest wzywa do walki o „powrót do Matki – Ojczyzny starego polskiego Pomorza i Śląska Opolskiego”, a także o Prusy Wschodnie i o szeroki dostęp do morza, „o polskie słupy graniczne nad Odrą”. Na wschodzie granica miała być uregulowana zgodnie z zasadą: ziemie polskie – Polsce, ziemie ukraińskie, białoruskie i litewskie – odpowiednim republikom radzieckim.
Manifest zakładał wraz z wyzwalaniem natychmiastową likwidację organów okupacyjnych i powoływanie przez rady narodowe Milicji Obywatelskiej. Deklarowano przywrócenie wszystkich swobód obywatelskich z wyłączeniem swobody działalności „organizacji faszystowskich”, które jako antynarodowe miały być „tępione z całą surowością prawa”.
Deklarowano przejęcie na cele reformy rolnej ziem niemieckich, zdrajców oraz obszarników. Ta ostatnia kategoria dotyczyła majątków powyżej 50 ha, a na ziemiach poniemieckich 100 ha. Ziemie obszarnicze miały być przejęte bez odszkodowań, lecz z zaopatrzeniem dla byłych właścicieli. Przejęta ziemia miała być rozdzielona za minimalna opłatą między małorolnych i średniorolnych chłopów oraz robotników rolnych i stanowić ich własność indywidualną. Manifest zapewniał także chłopów, że natychmiast po objęciu władzy przez nowy rząd będą zniesione kontyngenty.
W Manifeście zakładano utworzenie systemu płacy minimalnej, rozbudowę systemu ubezpieczeń społecznych opartego na zasadzie samorządności, rozładowanie nędzy mieszkaniowej. Deklarowano wsparcie państwa również dla prywatnej działalności gospodarczej oraz spółdzielczości. Obiecywano wprowadzenie bezpłatnego, powszechnego szkolnictwa na wszystkich szczeblach oraz otoczenie specjalną opieką inteligencji.

</doc>
<doc id="35970" url="https://pl.wikipedia.org/wiki?curid=35970" title="Paryż (województwo kujawsko-pomorskie)">
Paryż (województwo kujawsko-pomorskie)

Paryż – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 134 mieszkańców. Jest 34. co do wielkości miejscowością gminy Żnin.
Nazwa.
Początkowo wieś należała do Aleksandra Guttrego, który na cześć swojej żony z Francji nazwał wieś Paryżem.

</doc>
<doc id="35971" url="https://pl.wikipedia.org/wiki?curid=35971" title="Motoryzacja">
Motoryzacja

Motoryzacja – całokształt zagadnień związanych z zastosowaniem samochodów, motocykli i ciągników (zwłaszcza napędzanych silnikami spalinowymi).
Eksploatacja tych pojazdów wymaga odpowiedniej infrastruktury (sieci dróg, stacji benzynowych, warsztatów naprawczych, miejsc parkingowych oraz garażowych).
Podstawowym problemem motoryzacji jest zapewnienie bezpieczeństwa ruchu drogowego (zasady ruchu na drogach, dbanie o sprawność techniczną pojazdu, oznakowanie dróg itp.). Motoryzacja ma duże znaczenie gospodarcze (transport) i inne.
Rozwój motoryzacji przyczynił się do znaczących zmian funkcjonowania transportu drogowego i powstania społeczeństwa mobilnego.
Historia motoryzacji w Polsce (1900-1939).
Początki motoryzacji sięgają okresu sprzed I wojny światowej. W Warszawie w przededniu wybuchu wojny było zarejestrowanych 400 samochodów. Między poszczególnymi zaborami wyraźne były różnice w jakości dróg, jak i w zasadach ruchu drogowego (przykładowo w Austro-Węgrzech obowiązywał ruch lewostronny).
W 1924 było w Polsce 7500 samochodów, w 1927 roku 16 000, w 1929 29 423, w 1931 27 000, w 1935 24 821. W okresie międzywojennym liczba automobilów w Polsce wzrosła do ponad 40 000, co jednak nadal stawiało Polskę na dalekiej pozycji pod względem ilości samochodów (należy pamiętać, że wówczas około 70% wszystkich samochodów na świecie znajdowało się w USA). Na przeszkodzie rozwojowi motoryzacji stała bardzo słaba jakość ówczesnych dróg, jak też mała zamożność społeczeństwa, co wynikało z trudnej sytuacji gospodarczej po I wojnie światowej i wojnie polsko-bolszewickiej. Zaczęła się rozwijać komunikacja autobusowa, jednak kryzys gospodarczy w latach 1929–1935 spowodował pewien regres w motoryzacji, przykładem tego zjawiska może być liczba taksówek, która przed wybuchem II wojny światowej nie zdołała przekroczyć stanu z roku 1929.
W drugiej połowie lat dwudziestych wprowadzono w Warszawie sygnalizację świetlną, a w pewnym momencie liczba aut w stolicy osiągnęła liczbę 3500. Znaki drogowe w Polsce pojawiły się w 1927 r., jednak prawidłowa jazda była wówczas egzekwowana jedynie w obrębie miast. Pierwsze stacje benzynowe w Polsce (zwane "pompami") pojawiły się w 1924 roku w Warszawie (wcześniej benzynę kupowało się w aptekach i składach chemicznych). Na słabo zaludnionych, wielkich obszarach Kresów jeszcze w latach 30. rzadka sieć stacji benzynowych uniemożliwiała normalne korzystanie z samochodu.
Motoryzacja a wpływ na środowisko.
Badanie z 2012 r., wykazało, że same kolizje drogowe, zanieczyszczenie i hałas spowodowane przez zmotoryzowanych pociągają za sobą w całej Unii Europejskiej koszty rzędu 373 miliardów euro (750 euro na jedną osobę). Wartość ta przekracza kwotę inkasowaną przez rządy w postaci podatków związanych z samochodami.

</doc>
<doc id="35972" url="https://pl.wikipedia.org/wiki?curid=35972" title="ASR">
ASR



</doc>
<doc id="35974" url="https://pl.wikipedia.org/wiki?curid=35974" title="System przyporowy">
System przyporowy

System przyporowy – rodzaj konstrukcji, która rozwinęła się w gotyku i umożliwiła wykonywanie sklepień o dużych rozpiętościach i na znacznych wysokościach. Konstrukcja składa się z łęków i filarów przyporowych (wież sił). Ciężar sklepień rozłożony jest na filary wewnętrzne za pośrednictwem służek i na zewnętrzne przypory w postaci filarów przyporowych lub skarp za pośrednictwem łęków umieszczonych nad dachami naw bocznych lub ukrytymi na poddaszu. Po zastosowaniu tego systemu konstrukcje budynków kościelnych można było budować znacznie wyższe i smuklejsze. Mury nawy głównej nie były tak mocno obciążone. Umieszczono w nich duże okna wypełnione witrażami. Konstrukcja sprawia wrażenie lżejszej, ażurowej.
Odmianą systemu przyporowego jest uproszczony system stosowany w tzw. gotyku nadwiślańskim. Jest to konstrukcja filarowo-skarpowa, w której mury nawy głównej są opięte skarpami przechodzącymi przez dach nawy bocznej i łączące się z filarami.

</doc>
<doc id="35976" url="https://pl.wikipedia.org/wiki?curid=35976" title="Face lifting (motoryzacja)">
Face lifting (motoryzacja)

Face lifting (z ang.: „podniesienie, podciągnięcie skóry twarzy”) – modernizacja modelu samochodu polegająca zazwyczaj jedynie na kosmetycznych zmianach w jego wyglądzie.
W nadwoziu najczęściej zmianom ulegają reflektory, atrapa chłodnicy, lampy tylne, zderzaki, listwy boczne. W związku ze zmianami kształtu świateł, często zmienia się również kształt różnych elementów nadwozia, jak maska silnika, tylna klapa i błotniki (np. modernizacja gamy modeli Forda w stylu „New Edge Design” i później „Kinetic Design”). We wnętrzu zmianom przede wszystkim ulega deska rozdzielcza i tablica wskaźników. Lifting nie ingeruje zasadniczo w konstrukcję i zastosowaną w aucie technikę.
Pojęcie to oznacza w chirurgii retusz twarzy mający na celu odmłodzenie wyglądu i zostało zaadaptowane do określenia analogicznego zjawiska odnoszącego się do samochodów.

</doc>
<doc id="35977" url="https://pl.wikipedia.org/wiki?curid=35977" title="Paryż (Domaradz)">
Paryż (Domaradz)

Paryż (niem. "Dammwehr") – przysiółek wsi Domaradz, położony w Polsce, w województwie opolskim, w powiecie namysłowskim, w gminie Pokój. Wchodzi w skład sołectwa Domaradz.
W latach 1975–1998 przysiółek administracyjnie należał do ówczesnego województwa opolskiego.
1 czerwca 1948 r. nadano miejscowości, będącej wówczas związanej administracyjnie z Domaradzem, polską nazwę Paryż.

</doc>
<doc id="35979" url="https://pl.wikipedia.org/wiki?curid=35979" title="Tempomat">
Tempomat

Tempomat (CCS, z ) – urządzenie utrzymujące stałą prędkość pojazdu niezależnie od tego, czy pojazd porusza się po płaskiej nawierzchni, czy też pochyłej (podjazdy, zjazdy). Kierowca nie musi naciskać pedału przyspieszenia, gdyż regulacja prędkości odbywa się automatycznie (w przypadku wyposażenia w skrzynię automatyczną również biegi są zmieniane automatycznie). Naciśnięcie pedału hamulca powoduje natychmiastowe wyłączenie tempomatu. W niektórych wersjach, po wciśnięciu jednego z przycisków, tempomat przywraca poprzednio ustaloną prędkość. Po wciśnięciu pedału przyspieszenia w trakcie pracy tempomatu – pojazd przyspiesza, a po jego zwolnieniu wraca do ustawionej prędkości.
Urządzenie pomaga zachować maksymalną prędkość dozwoloną na danym obszarze i zapobiega niezamierzonemu jej przekroczeniu. Utrzymanie stałej prędkości sprzyja też ekonomicznej jeździe.
Technicznie tempomat jest rodzajem regulatora PID. Typowymi parametrami wejściowymi są przyciski sterowania itp. dostępne kierowcy, czujniki położenia pedałów gazu, hamulca ew. sprzęgła oraz sygnał opisujący prędkość pojazdu. Typowym efektorem jest w starszych rozwiązaniach zespół zaworów i siłownika (najczęściej podciśnieniowego) napędzającego przepustnicę równolegle do pedału gazu, w wersjach nowszych sterowana jest przepustnica elektroniczna. Na pracę tempomatu często wpływa wiele parametrów pracy samochodu i silnika, np. występują blokady od minimalnej prędkości, od temperatury silnika, od awarii sterowania silnika („check engine”) itp.
Konstrukcja tempomatu
Elementy tempomatu:
Działanie tempomatu
Programowanie odpowiedniej prędkości odbywa się za pomocą przełączników – kierowca ustawia wybraną przez siebie prędkość za pomocą przycisków przy kole kierowniczym (rzadziej za pomocą włącznika przy tablicy wskaźników). Na podstawie otrzymanych sygnałów z czujnika prędkości jazdy i przełączników, elektroniczna jednostka sterująca przesyła sygnał – odpowiedni do wprowadzonej prędkości jazdy – do elementu wykonawczego, jakim jest regulator kąta ustawienia przepustnicy. Jednostka sterująca nieustannie porównuje rzeczywistą prędkość jazdy z wprowadzoną prędkością (przy jakichkolwiek zmianach koryguje prędkość rzeczywistą za pomocą elementów nastawczych).
Elektroniczna jednostka sterująca zasilana jest prądem z akumulatora, przerwa w zasilaniu powoduje wyłączenie tempomatu. Regulator (nastawnik) przeważnie połączony jest z przepustnicą za pomocą cięgna Bowdena lub dźwigni.
Sygnał z czujnika prędkości jazdy przekazywany jest m.in. z urządzenia sterującego ABS (prędkość pojazdu ustalana jest za pomocą sygnałów płynących z czujników prędkości obrotowej koła).
Tempomaty montuje się też w pojazdach szynowych, zwłaszcza zespołach trakcyjnych i wagonach silnikowych, co znacznie ułatwia pracę maszynisty.

</doc>
<doc id="35980" url="https://pl.wikipedia.org/wiki?curid=35980" title="Łęk oporowy">
Łęk oporowy

Łęk oporowy albo łęk (łuk) przyporowy – element systemu przyporowego. Zadaniem łęku przyporowego jest przejęcie sił ukośnych (sił parcia) ze sklepienia nad nawą główną i przekazania ich na zewnętrzne przypory. Łęki oporowe wykonywano najczęściej z kamienia, cegła nie była materiałem wystarczająco trwałym przy wpływach warunków atmosferycznych i małym przekroju konstrukcji. Do dnia dzisiejszego zachowały się nieliczne łęki oporowe wykonane z cegły, zwykle te o małej rozpiętości. Łęk oporowy zastosowano po raz pierwszy w 1140 r. w bazylice Saint Denis pod Paryżem. Na ziemiach polskich łęki przyporowe nie były zbyt popularne. Zamiast nich stosowano (na przykład w Kościele Mariackim w Krakowie) szersze skarpy, widoczne w nawach bocznych, przenoszące ciężar sklepienia bezpośrednio na podłoże.

</doc>
<doc id="35981" url="https://pl.wikipedia.org/wiki?curid=35981" title="Deflektor wiatrowy">
Deflektor wiatrowy

Deflektor wiatrowy – siatka mocowana za oparciami foteli w autach z nadwoziem otwartym, czyli kabrioletach lub roadsterach. Jego zadaniem jest „wyłapanie wiatru”. Pozwala on na jazdę z dużą prędkością przy złożonym dachu. Bez niego wiatr byłby zbyt uciążliwy. 

</doc>
<doc id="35982" url="https://pl.wikipedia.org/wiki?curid=35982" title="Łuk przyporowy">
Łuk przyporowy



</doc>
<doc id="35983" url="https://pl.wikipedia.org/wiki?curid=35983" title="Kierunkowskaz">
Kierunkowskaz

Kierunkowskaz – mechaniczny (dawniej) lub świetlny (obecnie) sygnalizator planowanej zmiany kierunku jazdy lub pasa ruchu przez pojazd mechaniczny.
Historia kierunkowskazu.
W latach 20. XX wieku liczba samochodów - zarówno w Europie, jak i Ameryce Północnej - była już tak duża, że wypadki drogowe zaczęły być poważnym problemem. Podstawową przyczyną takiego faktu były częste nieporozumienia pomiędzy kierowcami, co do obieranego kierunku jazdy. Chęć skrętu sygnalizowało się wyciągnięciem ręki za "burtę" samochodu. Było to dla kierowców bardzo niewygodne, a co gorsza słabo widoczne.
Pierwszy kierunkowskaz wprowadziła na rynek niemiecka firma Bosch w październiku 1928 roku. Miał on postać unoszonego ramienia ze światełkiem odblaskowym lub lampką, w Polsce nazywany chorągiewką. Obecnie tak dawny typ kierunkowskazu określa się jako "kierunkowskaz ramieniowy". Wynalazek ten momentalnie zyskał ogromną popularność. Kierunkowskaz migowy, jaki znamy obecnie, na rynek wprowadziła firma Hella dopiero w 1951 roku. Pierwszymi modelami samochodów z kierunkowskazami były Ford Taunus oraz Borgward Goliath. O popularności pierwszej formy kierunkowskazu może świadczyć fakt, że był w produkcji jeszcze przez 10 lat od zaprezentowania "następcy".
Początkowo umieszczany był tylko z tyłu i razem z reflektorami z przodu samochodu. Współcześnie dodatkowy kierunkowskaz (boczny) umieszcza się także pomiędzy przednim kołem a przednimi drzwiami. W ostatnim czasie popularne stało się również umieszczanie kierunkowskazów bocznych na lusterkach. Wyjątkiem jest np. Porsche 911, które posiada dwie pary kierunkowskazów w przednim zderzaku, a nie ma żadnego między przednimi a tylnymi kołami.

</doc>
<doc id="35985" url="https://pl.wikipedia.org/wiki?curid=35985" title="Samochodowa lampa ksenonowa">
Samochodowa lampa ksenonowa

Samochodowa lampa ksenonowa, ksenon, biksenon – potoczna nazwa systemu oświetlenia stosowanego w samochodach, spełniającego rolę świateł mijania lub świateł drogowych i mijania równolegle. 
Jest to odmiana lampy metalohalogenkowej - lampa, w której jako gaz zapłonowy został użyty ksenon w celu szybkiego osiągnięcia satysfakcjonującego poziomu strumienia świetlnego. Gdyby zamiast tego zastosowany był argon, jak to ma miejsce w stacjonarnych lampach metalohalogenkowych, uruchamianie lampy trwałoby kilka minut. Lampy te cechuje większa skuteczność świetlna w porównaniu z tradycyjnymi lampami halogenowymi. Podczas gdy lampa halogenowa wytwarza 1500 lm pobierając 55 W, lampa ksenonowa wytwarza, w zależności od swojej temperatury barwowej, około 3200 lm pobierając 35 W i znacznie mniej się nagrzewa. Lampy te cechuje duża żywotność, porównywalna do żywotności samochodu. Z czasem tracą one jednak na intensywności świecenia, a wartość ich temperatury barwowej wędruje w górę skali. Lampy takie wymagają specjalnego układu zapłonowego, wytwarzającego wysokie napięcie niezbędne do ich uruchomienia.
Ponieważ potrzebują do kilku sekund na osiągnięcie zarówno pełnego poziomu intensywności świecenia, jak i odpowiedniej barwy, często montuje się je w światłach mijania świecących stale, a rolę świateł drogowych pełnią dodatkowe lampy halogenowe, włączane w razie potrzeby. Innym rozwiązaniem są tzw. biksenony, w których jedna lampa wyładowcza, świecąca cały czas, wytwarza zarówno światła mijania, jak i drogowe, dzięki specjalnemu układowi optycznemu o zmiennych parametrach.
Oświetlenie samochodowe wykorzystujące technologię lamp ksenonowych zostało wprowadzone do seryjnej produkcji z początkiem lat dziewięćdziesiątych XX wieku.

</doc>
<doc id="35986" url="https://pl.wikipedia.org/wiki?curid=35986" title="Filar przyporowy">
Filar przyporowy

Filar przyporowy – element systemu przyporowego. Filar na zewnątrz budynku kościoła, dostawiony do ściany nawy bocznej lub apsydy. Przejmuje rozpór od sklepienia za pośrednictwem łęków przyporowych. Podpiera nawę główną.

</doc>
<doc id="35988" url="https://pl.wikipedia.org/wiki?curid=35988" title="Bitwa pod Winwaed">
Bitwa pod Winwaed

Bitwa pod Winwaed – starcie zbrojne, które miało miejsce 15 listopada 655 r. pomiędzy wojskiem Królestwa Mercji pod dowództwem Pendy a siłami z Nortumbrii dowodzonymi przez króla Oswiu. Starcie zakończyło się klęską Pendy, który poległ na placu boju. 
Miejsce bitwy pozostaje kwestią sporną i nie jest do końca zidentyfikowane. Według Kroniki anglosaskiej znajdowało się ono w Winwidfelda (rejon Winwid). Według relacji kronikarskiej Bedy chodzi o region Loidis (Leeds), prawdopodobnie nad rzeką Went lub też rejon South Yorkshire w pobliżu Doncaster. Możliwe też, że Winwaed był dopływem rzeki Humber. W Historia Brittonum miejsce bitwy określane jest jako campo Gai (pole Gajusza). 
Po porażce Nortumbrii w bitwie pod Maserfield w roku 642, król Mercji Penda podjął starania wzmocnienia władzy w Królestwie, co doprowadziło do kilku kampanii w Nortumbrii. Po roku 645 władca dotarł m.in. do położonego na północy miasta Bamburgh. Podobna kampania miała miejsce w roku 651. Celem militarnych operacji Pendy, było zniszczenie ale i integracja Królestwa Nortumbrii w Mercji. Władca zamierzał także nie dopuścić do ponownego zjednoczenia Nortumbrii przez rządzącego w nim Oswiu.
W roku 655 Penda na czele 30 oddziałów wojskowych prowadzonych przez 30 wysokiej rangi dowódców wtargnął na ziemie Bernicji. W armii Pendy znajdowały oddziały sprzymierzonych królestw brytyjskich m.in. Cadfael ap Cynfeddw z Gwynedd czy też król wschodnich Anglów Aethelhere. Pendę wsparł również król Deiry Aethelwald, którego poprzednik Oswin został w roku 651 zamordowany z rozkazu Oswiu. 
Armia króla Mercji wyraźnie górowała nad przeciwnikiem, spychając jego oddziały w rejon Iudeu (obecnie Stirling) w Szkocji. W obliczu klęski Oswiu zaproponował trybut, który został następnie rozdzielony pomiędzy sojuszników Pendy. Po wypłacie trybutu, armia Pendy rozpoczęła odwrót wycofując się na południe. Podczas odwrotu, kilka sprzymierzonych oddziałów odłączyło się od sił głównych. M.in. Cadfael ap Cyfeddw z Gwynedd wraz ze swoim wojskiem wymknął się nocą, za co otrzymał przydomek Cadomedd (ten który obawia się walczyć). Podobnie król Deiry Aethelwald opuścił siły główne, obserwując przyszłą bitwę z bezpiecznej odległości. Panuje przypuszczenie, że powodem opuszczenia Pendy przez sprzymierzonych było niezadowolenie z rezygnacji Pendy z oblężenia Iudeu. W takiej sytuacji Oswiu miał możliwość pobicia osłabionych wojsk króla Mercji. Władca Nortumbrii nie czekał długo, przypuszczając atak na podzielonego przeciwnika. Bitwa zakończyła się klęską Pendy i jego śmiercią. Wśród zabitych znalazł się także król Aethelhere i niemal wszyscy pozostali przy Pendzie dowódcy oddziałów (wielu z nich poległo podczas ucieczki, znajdując śmierć w nurtach rzeki). 
W wyniku klęski Mercja utraciła zwierzchnictwo nad okolicznymi Królestwami. Władza króla Nortumbrii rozpościerała się teraz aż do południowych ziem Szkocji. Mercja podzielona została na część południową i północną, część królestwa (na południe od rzeki Trent) przypadła synowi Pendy -Paedzie, który poślubił córkę Oswiu- Alhflaed. 
W roku 656 Paeda został zamordowany, w wyniku czego Mercja aż do końca lat 60. VII stulecia ponownie dostała się pod zwierzchnictwo Nortumbrii. Porażka Pendy umożliwiła rozszerzenie wpływów chrześcijańskich w regionie (Penda był ostatnim w Mercji władcą pogańskim). 

</doc>
<doc id="35989" url="https://pl.wikipedia.org/wiki?curid=35989" title="Mercedes-Benz">
Mercedes-Benz

Mercedes-Benz – marka samochodów produkowanych przez koncern Mercedes-Benz Group (wcześniej Daimler-Benz, obecnie właścicielem koncernu są w prawie 70% przedsiębiorstwa i inwestorzy spoza RFN), zaś wcześniej przez koncern Daimler-Benz, popularnie nazywana Mercedes. Pod marką tą produkowane są samochody osobowe, dostawcze, ciężarowe i autobusy. W kategorii samochodów osobowych, Mercedes-Benz uważany jest za jedną z najstarszych.
Historia.
Historia marki Mercedes-Benz sięga lat 80. XIX wieku, kiedy to niezależnie od siebie Karl Benz i Gottlieb Daimler położyli podwaliny pod rozwój zmotoryzowanego transportu indywidualnego. W grudniu 1883 roku Benz założył w Mannheim spółkę Benz &amp; Co., natomiast w listopadzie 1890 roku powstała w Cannstatt spółka "Daimler-Motoren-Gesellschaft" ("DMG") należąca do Gottlieba Daimlera.
By uczynić swoje produkty znanymi i rozpoznawalnymi, obie firmy szukały charakterystycznego znaku towarowego. Najpierw znakami firmowymi były nazwiska samych wynalazców, "Benz" i "Daimler", które gwarantowały pochodzenie oraz jakość silników i pojazdów. Chroniona marka "Benz &amp; Cie." nie zmieniła się, a koło zębate w logo z roku 1903 zastąpił w roku 1909 wieniec laurowy otaczający nazwisko Benz. Natomiast produkty "Daimler-Motoren-Gesellschaft (DMG)" otrzymały na przełomie wieków całkiem nową markę – „Mercedes”. Mercedes to hiszpańskie imię żeńskie, oznaczające "łaskę". Takie imię nosiła urodzona w 1889 roku Mercédès Jellinek, córka austriackiego pioniera automobilizmu Emila Jellinka. Jellinek, człowiek nowoczesny i zainteresowany sportem, był wielkim entuzjastą postępu technicznego i samochodów. Był przekonany, że samochód zmieni świat. Już w roku 1897 udał się do Cannstatt i zamówił tam swój pierwszy samochód marki Daimler – pojazd z napędem pasowym i dwucylindrowym silnikiem o mocy 6 KM. W odpowiedzi na wymagania klienta Daimler zbudował model Phönix z zamontowanym z przodu silnikiem 8-konnym. Oba dostarczone we wrześniu 1898 roku automobile były pierwszymi na świecie pojazdami drogowymi z silnikiem czterocylindrowym. Konstrukcję samochodu zaś opracował partner Daimlera, Wilhelm Maybach.
Na początku kwietnia 1900 roku wytwórnia DMG zawarła z Jellinkiem umowę o sprzedaży samochodów i silników Daimlera. Zapadła też decyzja o skonstruowaniu nowego silnika, który miał nosić nazwę „Daimler-Mercedes” – w ten sposób pseudonim Jellinka stał się nazwą produktu. 14 dni później Jellinek zamówił 36 pojazdów za łączną kwotę 550 tys. marek, co przy dzisiejszej wartości pieniądza odpowiada 3 milionom euro. Po kilku tygodniach Jellinek zamówił kolejne 36 pojazdów z silnikami o mocy 8 KM.
Drogi firm Benza i Daimlera zbiegły się na skutek zmian w gospodarce niemieckiej zainicjowanych przez rząd tego kraju w trakcie trwania I wojny światowej. Oba przedsiębiorstwa, które dotąd konkurowały ze sobą w dziedzinie budowy silników oraz karoserii samochodów, zostały związane porozumieniem gwarantującym stabilność ekonomiczną. Oficjalne zjednoczenie nastąpiło 28 czerwca 1926 roku, a współpraca w nazwie Daimler-Benz okazała się jedną z najdłuższych w historii motoryzacji. W takim związku obie firmy przetrwały do roku 1998.
Wtedy też niemiecki koncern zdecydował się na wykupienie większości udziałów w amerykańskiej firmie Chrysler. Obie firmy miały zyskać niewątpliwie wielkie korzyści. Daimler-Benz otrzymał możliwość większego dostępu do rynku amerykańskiego zaś Chrysler liczył na udostępnienie zaawansowanej i niezawodnej technologii z której słynęły modele Mercedesa. Alians otrzymał nową nazwę DaimlerChrysler. „Małżeństwo” niemiecko-amerykańskie przetrwało do 14 maja 2007 roku. Ze względu na coraz słabszą kondycję finansową Chryslera, Daimler zdecydował się odsprzedać akcje konsorcjum finansowemu Cerberus. Rozstanie pozwoliło niemieckiej spółce (od teraz Daimler AG – nazwa koncernu, zaś Mercedes-Benz to nazwa jednej z marek wchodzących w jej grupę) ponownie rozjaśnić blask trójramiennej gwiazdy, zaś Chrysler mógł liczyć na spłatę swoich długów.
Od początku swojej działalności niemieckie przedsiębiorstwo starało się budować samochody w oparciu o kilka kluczowych kryteriów: jakość, fascynacja, innowacja i bezpieczeństwo. Nic więc dziwnego, że za produkty, które z dumą mogą obnosić się takimi walorami klienci są w stanie zapłacić więcej niż przeciętnie u innych producentów.
Dzisiejsza kolekcja obejmuje zbiór 550 pojazdów. Wśród nich jest 350 samochodów osobowych, 140 aut wyścigowych i 60 pojazdów użytkowych marki Mercedes-Benz oraz jej poprzedniczek: Benz i Daimler.
19 maja 2006 roku w Stuttgarcie otwarto muzeum marki Mercedes. Na początku 2015 roku Mercedes-Benz zmienił oznaczenia niektórych modeli oraz silników. Wszystkie pojazdy sportowo-użytkowe swoją nazwę zaczynają od GL, a wszystkie modele coupe od CL. Mercedes-Benz klasy M przemianowany został na GLE. Oznaczenia silników CDI zmienione zostały na D, a BlueTEC Plug-In Hybrid są oznaczone literą E. Przy okazji zmieniono też nazwy AMG na Mercedes-AMG oraz Maybach na Mercedes-Maybach.
Aktualne logo – trójramienna gwiazda, będąca symbolem firmy, to jeden z najbardziej rozpoznawalnych znaków zarówno wśród miłośników motoryzacji, jak i ludzi, którzy auta traktują jak zwykłe środki komunikacji. Według raportu BrandZ Top 100 opracowywanego corocznie przez firmę analityczną Millward Brown znak handlowy Mercedesa warty jest obecnie 21,535 mld dolarów. To trzeci wynik spośród wszystkich firm motoryzacyjnych na świecie.

</doc>
<doc id="35992" url="https://pl.wikipedia.org/wiki?curid=35992" title="Mercedes">
Mercedes



</doc>
<doc id="35994" url="https://pl.wikipedia.org/wiki?curid=35994" title="Autobus">
Autobus

Autobus – pojazd samochodowy przeznaczony do przewozu większej liczby pasażerów.
Według ustawy – Prawo o ruchu drogowym pojazd ten przystosowany jest do przewozu więcej niż 9 osób (w tym kierowcy). Według definicji Europejskiej Komisji Gospodarczej, Eurostatu i Międzynarodowego Forum Transportu jest to pasażerski mechaniczny pojazd drogowy przeznaczony do przewozu więcej niż 24 osób (wliczając kierowcę) i posiadający zarówno miejsca siedzące, jak i stojące.
Autobus może mieć jeden lub dwa pokłady (autobus piętrowy), bądź składać się z dwóch lub więcej członów połączonych przegubem (autobus przegubowy), może ciągnąć przyczepę osobową lub bagażową.
Historia konstrukcji.
Poprzednikami autobusów w drogowym transporcie pasażerskim były dyliżanse i omnibusy ciągnięte przez konie. W niektórych krajach (Wielka Brytania i Francja) już w XIX wieku rozpowszechniły się także omnibusy o napędzie parowym, jednak konieczność wożenia dużych masowo i objętościowo zapasów wody oraz paliwa nie sprzyjały rozwojowi konstrukcji tych pojazdów. W Anglii w 1865 rozwój parowych omnibusów zablokowała tzw. ustawa o czerwonej fladze ("Red Flag Act"), praktycznie zakazująca ich używania.
Wynalezienie silnika spalinowego pod koniec XIX wieku umożliwiło powstanie omnibusów spalinowych – czyli autobusów (auto – sam, bus – końcówka łacińskiego przypadku ze słowa omnibus = dla wszystkich, dosłownie – wszystkim). Pierwsze konstrukcje (pierwotna nazwa Automobil-Omnibus, następnie Auto-Omnibus) powstały w firmie Benz na początku jej istnienia i w 1895 roku podjęły komunikację w Niemczech. Pierwsze autobusy powstawały przez zabudowę kabiny pasażerskiej na podwoziu samochodu ciężarowego i były napędzane silnikami o zapłonie iskrowym. Trzecia – po fabrykach Daimlera i Benza – niemiecka fabryka pojazdów silnikowych Stoewer w Szczecinie była pierwszą fabryką autobusów sensu stricto. Produkcję rozpoczęto tam w latach 1899–1900. Wykonywano wtedy m.in. podwozia na eksport, karosowane w miejscu dostarczenia.
Od okresu międzywojennego coraz szerzej stosowano silniki o zapłonie samoczynnym (Diesel). Już w latach 20. XX wieku budowano autobusy z jedną kabiną pasażerską (pierwsze konstrukcje miały osobne stanowisko kierowcy). Powstanie nadwozi samonośnych w latach 20. XX w. w trolejbusach, a 30. – w samochodach dostawczych umożliwiło ich zastosowanie w autobusach, co uczyniła firma Chausson w 1942 r. Autobusy te po wojnie jeździły m.in. w Warszawie.
Potrzeba zwiększenia zdolności przewozowej przyczyniła się do budowy pierwszych konstrukcji wieloosiowych (w tym przegubowych) i piętrowych, a także stosowania przyczep autobusowych. Od lat 50. XX wieku, ze względu na intensywną politykę budowy darmowych dróg przez państwa rozwinięte, autobusy zastępowały często koleje lokalne.
W tym czasie autobusy zaczęły wyróżniać się konstrukcyjnie od budowy innych pojazdów drogowych, tj. w miejsce klasycznego układu napędowego (silnik umieszczony z przodu, napędzane koła tylne) zaczęto stosować coraz częściej silnik umieszczony z tyłu lub pod podłogą. Stosowano jednak wspólne kadłuby dla wersji lokalnych i miejskich oraz dalekobieżnych i turystycznych. Typowym przykładem takiego rozwiązania jest seria autobusów Ikarus 200. W autobusach stosowanych w ruchu lokalnym upowszechniły się drzwi automatycznie otwierane przez kierowcę. Ze względów bezpieczeństwa, stopniowo zaniechano również stosowania przyczep na rzecz autobusów przegubowych.
Problemem było tu obniżenie podłogi w związku z występowaniem ciągniętej przyczepy (stosowano m.in. silnik podpodłogowy – dotychczas w Ikarusie). Przełomem było zastosowanie przez firmę Mercedes-Benz urządzenia przeciw wężykowaniu, co umożliwiło umieszczenie silnika z tyłu – w przyczepie i niskiej podłogi. Człon tylny pcha człon przedni.
W konstrukcji autobusów turystycznych, w odróżnieniu od dalekobieżnych autobusów komunikacji publicznej, powszechnie stosowano duże, panoramiczne okna i przeszklone dachy. W autobusach dalekobieżnych oraz turystycznych (zwanych autokarami) zaczęto stosować toalety o zamkniętym obiegu i klimatyzację, co zbliżyło komfort podróżowania nimi do jazdy pociągiem. Autokary wyposażane są ponadto powszechnie w instalację nagłaśniającą, barek, możliwość projekcji filmów.
W latach 60. XX w. powstały konstrukcje polepszające widoczność w autobusach miejskich – świetliki w dachu, a następnie jego podniesienie w celu powiększenia okien (Chausson). Po 1970 w konstrukcji autobusów miejskich zarysowała się tendencja do obniżania podłogi, aby ułatwić wsiadanie osobom o ograniczonej zdolności poruszania się i przyspieszyć wymianę podróżnych na przystankach. Rozwiązania te znane były wcześniej w tramwajach.
W nadwoziach autobusowych montowane są również trolejbusy (Chausson-Vetra, Solaris Trollino, Jelcz 120MT, Mercedes-Benz O405N). Przez wiele lat były one przeważnie osobnymi konstrukcjami.
Od początku lat 90. XX wieku, ze względu na dużą rolę silników spalinowych w zanieczyszczeniu środowiska, stosuje się coraz bardziej rygorystyczne normy emisji spalin, a przedsiębiorstwa transportowe coraz częściej kupują autobusy napędzane mniej szkodliwym gazem ziemnym (CNG, ostatnio również biogazem i LNG). W rozwiniętych krajach Europy zachodniej coraz wyraźniejszy jest również trend powrotu w obszarach silnie zurbanizowanych do bardziej ekologicznych tramwajów. Wprowadza się również autobusy o napędzie hybrydowym. 
Po 2000 roku autobusy w pełni niskopodłogowe z silnikiem w zabudowie wieżowej w tylnym narożniku nadwozia stały się standardem w segmencie miejskim.
W krajach Ameryki Południowej od dawna stosowane są autobusy o długości przekraczającej 18 metrów. Mogą one mieć dwa przeguby i długość blisko 25 metrów. Ta tendencja pojawia się również w niektórych aglomeracjach w krajach europejskich, na liniach o dużym obciążeniu. Powstały m.in. takie autobusy jak Mercedes-Benz CapaCity czy MAN Lion’s City GXL. Dodatkową zaletą jest zmniejszenie zapotrzebowania na kierowców, wadą trudności w manewrowaniu w ciasnych centrach miast. Alternatywą dla zwiększenia liczby pasażerów w stosunku do kierowców, stały się autobusy piętrowe, szczególnie popularne w Wielkiej Brytanii oraz części krajów azjatyckich. Są one łatwiejsze w manewrowaniu niż autobusy przegubowe oraz zapewniają wyjątkowo ergonomiczne ustawienie na górnej części pokładu. Często znajdują również zastosowanie w liniach turystycznych.
XXI wiek.
Nowością drugiej dekady XXI wieku jest tworzenie hybryd – autobusów elektrycznych, korzystających głównie z akumulatorów (w przeciwieństwie do klasycznych trolejbusów), ale będących w stanie doładować prąd w trakcie jazdy. Bardzo nowoczesnym rozwiązaniem jest wykorzystanie w tym celu nie trakcji elektrycznej napowietrznej czy metalowej szyny, ale technologii SMFIR (z ang. "Shaped Magnetic Field in Resonance"), po przejechaniu nad obszarem zasięgu pola, uzupełniana jest energia, bez kontaktu stykowego. Tego rodzaju pojazdy wykorzystywane są np. w miejscowości Gumi. Jest to realizacja proponowanych futurystycznych wizji z XX wieku, np. w popkulturze gra Wipeout.
W Singapurze testowane są w normalnym ruchu ulicznym, w pełni autonomiczne autobusy, gdzie pasażer dokonuje wyboru przystanku, a autobus dzięki LIDARowi oraz komputerom wybiera trasę i omija przeszkody podczas jazdy. Celem jest rozwiązanie problemu tzw. „ostatniej mili”. Podobne rozwiązania w Europie testowane są także m.in. w Berlinie i Paryżu.
Autobusy w Polsce.
W Polsce pierwsze autobusy budowano w okresie międzywojennym w zakładach Ursus. Były to niewielkie pojazdy na podwoziu lekkiej ciężarówki, nienadające się do obsługi większych miejscowości. Ze względu na ograniczenia importowe, powstające wówczas firmy autobusowe zmuszone były sprowadzać z krajów zachodnich duże podwozia autobusowe (np. Leyland) i budować karoserie we własnym zakresie (powszechnie stosowano wówczas karoserie drewniane z blaszanym poszyciem).
Po 1945 na potrzeby produkcji autobusów władze postanowiły rozwinąć dwa duże zakłady w Jelczu i Sanoku. W Jelczu budowano autobusy miejskie i pojazdy na licencji zagranicznej (czechosłowacka Škoda 706, później francuski Berliet, opracowano także hybrydę francuskiego nadwozia z węgierskim podwoziem Ikarusa 260). Sanocka wytwórnia wyspecjalizowała się w midibusach (kolejne wersje autobusów San, później bardzo udany Autosan H9), przeznaczone na trasy dalekobieżne.
Największą polską marką autobusów jest Solaris Bus &amp; Coach, fabryka produkująca nowoczesne autobusy podmiejskie, miejskie i turystyczne, powstała na bazie istniejącej wcześniej montowni firmy Neoplan.
W Polsce swoją działalność także prowadzi firma MAN Bus Sp. z o.o. – spółka należąca do koncernu MAN, specjalizująca się w produkcji autobusów miejskich. Posiada dwa zakłady produkcyjne: finalny w Sadach w gminie Tarnowo Podgórne koło Poznania, oraz zakład produkujący szkielety stalowe autobusów, podwozia autobusowe i podzespoły do nich w Starachowicach.
W 2016 na targach motoryzacyjnych w Hanowerze został zaprezentowany polski miejski autobus z napędem wodorowym, wyposażony w ogniwa paliwowe, o zasięgu między tankowaniami 400 km – Ursus City Smile Fuel Cell Electric Bus
Rodzaje autobusów.
Ze względu na rozmiary i pojemność.
Podział pojemnościowo-wielkościowy autobusów miejskich wygląda następująco:
Autobus autonomiczny.
12 metrowy autobus autonomiczny zabierający na pokład 80 pasażerów był testowany w 2019, w Singapurze. Jest to wspólny projekt Volvo i Nanyang Technological University z Singapuru.

</doc>
<doc id="35999" url="https://pl.wikipedia.org/wiki?curid=35999" title="Ksenony">
Ksenony



</doc>
<doc id="36003" url="https://pl.wikipedia.org/wiki?curid=36003" title="Pangermanizm">
Pangermanizm

Pangermanizm – nacjonalistyczny nurt polityczny, powstały na przełomie XIX i XX wieku, stawiający sobie za cel zjednoczenie w jednym państwie wszystkich ludów pochodzenia germańskiego (Niemców, Austriaków, Holendrów, Szwajcarów, Fryzów i Skandynawów, a nawet i Anglików), stając się już w końcu XIX w. narzędziem niemieckiego ekspansjonizmu.
Charakterystyka.
Na początku pojawił się w Austrii i był związany z działalnością Georga Schönerera, który głosił antysemickie i antykatolickie poglądy. Opowiadał się za dynastią Hohenzollernów i wzywał do zerwania z Rzymem („Los von Rom”). Powstały w 1891 Związek Wszechniemiecki był organizacją reprezentującą pangermanizm w Niemczech. Żądanie „zjednoczenie w jednym państwie wszystkich ludów pochodzenia germańskiego” nie ograniczało się jedynie do terenów, gdzie ludność niemiecka była większością, lecz dotyczyło także terenów, gdzie Niemcy byli mniejszością. Na tych obszarach nad rodzimą ludnością władzę miała sprawować mniejszość niemiecka, planowano też stopniową redukcję grup etnicznych nie-niemieckiego pochodzenia poprzez czystki etniczne i osadzanie kolonistów niemieckich. Pangermaniści wyrażali także antysemickie i antypolskie poglądy. Poglądy związane z pangermanizmem były jednym z dominujących czynników kształtujących politykę i cele Niemiec podczas I wojny światowej, a także istotnym źródłem inspiracji politycznych niemieckiego ruchu nazistowskiego i Adolfa Hitlera.

</doc>
<doc id="36014" url="https://pl.wikipedia.org/wiki?curid=36014" title="Panafrykanizm">
Panafrykanizm

Panafrykanizm (z gr. πᾶν- "pân-" "wszech-" + Afryka) – ruch polityczny podkreślający odrębną tożsamość duchową ludności afrykańskiej i pochodzenia afrykańskiego oraz konieczność jej politycznego współdziałania; zapoczątkowany na przełomie XIX i XX wieku wśród Afroamerykanów. W panafrykanizmie strefy francuskojęzycznej dominowało zainteresowanie kulturą Czarnej Afryki i jej promocja; na przełomie lat 50. i 60. XX wieku nastąpił początek instytucjonalizacji panafrykanizmu, tworzenie regionalnych organizacji i konfederacji. Od 1963 strukturą panafrykanizmu była Organizacja Jedności Afrykańskiej, której funkcje w 2002 przejęła Unia Afrykańska.

</doc>
<doc id="36016" url="https://pl.wikipedia.org/wiki?curid=36016" title="Panamerykanizm">
Panamerykanizm

Panamerykanizm (gr. πᾶν- "pân-" „wszech-” + Ameryka) – idea i ruch polityczny postulujące zbliżenie i współpracę państw amerykańskich; zainicjowany w pierwszej połowie XIX w. w Ameryce Łacińskiej, odrodził się w końcu XIX wieku w USA; w XX wieku modyfikował cele i formy działania (polityka dobrego sąsiedztwa, Sojusz dla Postępu); od 1948 realizowany przez OPA.
Charakterystyka.
Ruch został zapoczątkowany przez Simona Bolivara, który od czasu kongresu w Panamie w 1826 snuł rozważania o federacji krajów hiszpańskojęzycznych w Ameryce. Idea została podjęta w polityce USA przez sekretarza stanu Jamesa Blaine’a, który zorganizował i przewodniczył Konferencji Waszyngtońskiej (1889-1890). Panamerykanizm stanowi fundament systemu międzyamerykańskiego (panamerykańskiego, ogólnoamerykańskiego), zakłada ścisłą więź polityczną i gospodarczą obydwu kontynentów amerykańskich pod patronatem Stanów Zjednoczonych Ameryki. Idea ogólnoamerykańskiego ruchu i głoszone w imię panamerykanizmu hasła: „Ameryka dla Amerykanów”, „Pokój amerykański” (Pax Americana), „Amerykański styl życia” i inne, miały na celu zacieśnienie współpracy obydwu kontynentów amerykańskich, jednocześnie Stany Zjednoczone dążyły do bezwzględnej dominacji politycznej i gospodarczej, nadając ruchowi formy organizacyjne.

</doc>
<doc id="36017" url="https://pl.wikipedia.org/wiki?curid=36017" title="Panturkizm">
Panturkizm

Panturkizm – doktryna powstała na początku XX wieku w Turcji, głosząca jedność etniczną ludów tureckich i konieczność ich integracji kulturalnej i politycznej, od Cieśniny Bosfor do gór Ałtaju. Nadano jej miano "Wielki Turan". Obowiązywała jako oficjalna doktryna państwa tureckiego za rządów młodoturków.
Z panturkizmem wiąże się ludobójstwo Ormian, gdy na polecenie rządu młodotureckiego wymordowano ok. 1,5 mln Ormian rozwiązując tzw. kwestię ormiańską. Podobny los spotkał Greków zamieszkujących dawny Pont i Jonię oraz chrześcijańskich Asyryjczyków. Eksterminacja wyżej wymienionych narodów wynikać miała z ich nietureckiego pochodzenia pod względem etnicznym oraz wielowiekowej tradycji i świadomości narodowej. Obecnie obserwuje się odrodzenie panturkizmu, szczególnie w Azji Centralnej.

</doc>
<doc id="36018" url="https://pl.wikipedia.org/wiki?curid=36018" title="Bitwa pod Mu'tah">
Bitwa pod Mu'tah

Bitwa pod Mu’tah – starcie zbrojne, które miało miejsce w roku 629 w trakcie walk bizantyńsko-arabskich.
Do starcia doszło pod Mu’tah na wschód od południowych krańców Morza Martwego. We wrześniu 629 roku oddział w sile 3000 Arabów dowodzonych przez adoptowanego syna proroka Mahometa – Zaida ibn Harisę wyruszył po zakup mieczy do Mu’tah. W pobliżu granicy doszło do bitwy z Bizantyńczykami, którzy rozbili oddział arabski, zmuszając go do ucieczki. W walce śmierć poniósł Zaida ibn Harisa.

</doc>
<doc id="36020" url="https://pl.wikipedia.org/wiki?curid=36020" title="Bitwa pod Mesembrią">
Bitwa pod Mesembrią

Bitwa pod Mesembrią – starcie zbrojne, które miało miejsce w roku 814 w okresie panowania Leona V
Po śmierci Kruma w kwietniu 814 roku doszło do kolejnego najazdu bułgarskiego na ziemie bizantyjskie - Trację. Opisy starcia autorstwa kronikarzy Theophanesa i Gensiosa różnią się dość znacznie w szczegółach, jednakże zgadzają się oni, że bitwa zakończyła się zwycięstwem Leona V.

</doc>
<doc id="36024" url="https://pl.wikipedia.org/wiki?curid=36024" title="Promieniowanie słoneczne">
Promieniowanie słoneczne

Promieniowanie słoneczne – strumień fal elektromagnetycznych i cząstek elementarnych (promieniowanie korpuskularne) docierający ze Słońca do Ziemi.
Zmienność.
Natężenie promieniowania słonecznego docierającego do górnych granic atmosfery dla średniej odległości Ziemia-Słońce wynosi 1366,1 W/m² i nazywane jest stałą słoneczną. Natężenie promieniowania słonecznego zmienia się w cyklu rocznym ze względu na zmiany odległości pomiędzy Ziemią a Słońcem w zakresie ±3,4%. Chwilowa wartość natężenia promieniowania słonecznego docierającego do górnych granic atmosfery może być wyznaczona ze wzoru

</doc>
<doc id="36025" url="https://pl.wikipedia.org/wiki?curid=36025" title="Ogrzewanie">
Ogrzewanie

Ogrzewanie – proces dostarczania energii termicznej do ciała, pomieszczenia, w celu podniesienia lub utrzymania jego temperatury.
Artykuł ten omawia ogrzewanie w kontekście wszelkiego rodzaju pomieszczeń, budowli i budynków, gdyż takie jest najczęstsze stosowanie tego wyrażenia. Ogrzewanie może dotyczyć również:
Ogrzewanie jest szeroko rozumianym pojęciem, związanym z zapewnieniem odpowiednich warunków temperaturowych, zależnie od charakteru pomieszczenia i z uwzględnieniem zmian potrzeb klimatycznych w różnych okresach (czasowych lub funkcjonalnych).
Dostarczanie ciepła do pomieszczeń.
Wstęp.
Istnieje wiele metod dostarczania ciepła do pomieszczenia. Konkretne rozwiązanie warunkują: rodzaj pomieszczenia (np. pokój dzienny, garaż, łazienka), czas przebywania w nim ludzi (np. cała noc, chwilowo), możliwości techniczne (czyli dostępne źródła energii) i uwarunkowania finansowe.
Centralne ogrzewanie.
We współczesnym rozumieniu jest to dostarczenie ciepła do elementów grzejnych zlokalizowanych w docelowych pomieszczeniach za pomocą gorącej wody. Jednak zakres tego pojęcia jest szerszy – jest to dystrybucja ciepła po budowli, uzyskanego z przetworzenia paliwa w jednym, specjalnie przeznaczonym do tego pomieszczeniu, kotłowni, w tym przypadku piec nazywany jest kotłem centralnego ogrzewania, a elementy przekazujące ciepło w pomieszczeniach to grzejniki (potocznie kaloryfery). Do rozprowadzania ciepła wykorzystuje się wodę, parę wodną lub powietrze. Stosuje się systemy obejmujące jedno mieszkanie (centralne ogrzewanie etażowe), jeden budynek, kilka budynków, a nawet całe miasta.
W instalacjach obejmujących jeden budynek woda może krążyć w wyniku zmian gęstości przy zmianach temperatury (CO grawitacyjne) lub jej przepływ jest wymuszany pompą. W większych instalacjach stosuje się wyłącznie systemy z wymuszonym obiegiem. Z uwagi na to, iż ogrzewanie grawitacyjne wymaga zastosowania rur o większej średnicy i większej powierzchni grzejników (znacznie mniejszy przepływ czynnika grzewczego przez grzejniki), obecnie prawie w ogóle nie jest stosowane. Także w małych budynkach (np. domach jednorodzinnych) stosuje się obieg wymuszony.
Rodzaje grzejników.
Grzejniki gazowe.
Czerpią energię z gazu. Stosowane są rzadko.
Wady i zalety:
Grzejniki gazowe metalowe (żeliwne, lub z innego metalu).
Wady i zalety:
Grzejniki gazowe akumulacyjne.
Może to być piec kaflowy, wyposażony w palnik gazowy zamiast spalania węgla. Istnieją także grzejniki żeliwne wyposażone w cegłę szamotową, która zapewnia właściwości akumulacyjne.
Wady i zalety:
Grzejniki konwekcyjne.
Grzejniki konwekcyjne ogrzewają pomieszczenie w wyniku przepływu masy powietrza wewnątrz radiatora grzejnika, w wyniku czego następuje jego ogrzanie. Przepływ może być grawitacyjny (wówczas powietrze przepływa w sposób naturalny, co wynika z różnicy gęstości powietrza spowodowanej różnicą jego temperatury) lub wymuszony (przepływ powietrza wymusza wentylator). Grzejniki zasilane są prądem elektrycznym lub wodą. Woda dostarczana jest instalacją centralnego ogrzewania (CO).
Wady i zalety:
Grzejniki radiatorowe.
Grzejniki radiatorowe są obecnie wypierane przez grzejniki konwekcyjne. Powietrze przepływa na zewnątrz radiatora. Radiator ma rozwiniętą powierzchnię zewnętrzną, wykonywaną przez wyprofilowanie, wytłoczenie lub przyspawanie pasów blachy do rury w której płynie czynnik grzejący.
Wady i zalety, porównanie z konwekcyjnymi:
Promienniki energii cieplnej.
Bardzo cenione jako źródło ciepła w wysokich pomieszczeniach z uwagi na bezpośrednie ogrzewanie ciał stałych przez promieniowanie podczerwone, a nie przez powietrze, które dopiero wtórnie jest ogrzewane przez ciała stałe, dzięki czemu ciepło ukierunkowane jest do dolnej partii wysokiego obiektu. Systemy grzewcze oparte na promiennikach charakteryzują się minimalną bezwładnością, szczególnie oparte na promiennikach gazowych i elektrycznych.
Promienniki obecnie należą do najchętniej stosowanych urządzeń grzewczych stosowanych w dużych obiektach przemysłowych, logistycznych i sportowych.
Wady i zalety:
Zalety:
Wady:
Grzejniki nadmuchowe.
Grzejnik nadmuchowy jest połączeniem grzejnika konwektorowego z wentylatorem napędzanym energią elektryczną. Źródłem energii cieplnej jest najczęściej prąd elektryczny (sporadycznie woda, zasadniczo stosowana w samochodach). W ostatnich latach ciepło wytwarzane jest w nowoczesnych kominkach.
Wady i zalety:
Ogrzewanie podłogowe.
Cechą charakterystyczną ogrzewania podłogowego jest sposób emisji ciepła – jest ono dostarczane całą powierzchnią podłogi poprzez promieniowanie, co zapobiega powstawaniu gorących warstw powietrza w górnej części pomieszczenia. Ogrzewanie podłogowe zapewnia profil temperatury w pomieszczeniu najbardziej zbliżony do teoretycznego profilu idealnego, ponieważ oddaje ciepło przez promieniowanie i nie wywołuje konwekcji.
Ogrzewanie wykonuje się jako elektryczne lub wodne. Najczęściej stosowane jest w łazienkach, choć w nowych budynkach coraz częściej jest stosowane na całej powierzchni użytkowej. W ogrzewaniu podłogowym wodnym, woda dostarczana jest instalacją centralnego ogrzewania (CO), przy czym konieczne jest zastosowanie mieszacza do obniżenia temperatury wody w stosunku do temperatury lub (co stosuje się częściej) niskotemperaturowego źródła ciepła, takiego jak pompa ciepła albo kocioł kondensacyjny.
Zalety:
Wady:
Grzejnik podtynkowy.
Grzejnik podtynkowy jest konstrukcyjnym rozwiązaniem usprawniającym realizację idei ogrzewania ściennego, czyli najlepszej formy systemów płaszczyznowych. Nie wprowadza wody pod tynk, pomimo iż należy do rodziny układów wodnych. Zastosowana technologia wymiany ciepła na poziomie wodno–gazowym wykorzystuje w najwyższym stopniu zdolności dyfuzyjne stanu gazowego, zdolność akumulacji ciepła ciał stałych i łatwości transportu energii cieplnej w układzie poziomym za pomocą wody. Dzięki odseparowanemu układowi wodnemu od części grzewczej eliminuje wszystkie dotychczasowe wady rozwiązań ściennych, szczególnie w zakresie bezpieczeństwa (system dry-wall) i szybkości montażu. Zapobiega powstawaniu skurczy w tynku wywołanych podniesioną temperaturą, a z uwagi na swą unikalną cienką konstrukcję (8,5 mm) i ażurową budowę stanowi naturalne wzmocnienie dla tynku.
Zalety:
Wady:
Tradycyjne źródła energii cieplnej.
Jako tradycyjne źródła energii cieplnej przyjmuje się takie metody postępowania, w których nie jest brane pod uwagę ewentualne negatywne oddziaływanie na środowisko.
Ciepło z elektrociepłowni.
Ciepło z elektrociepłowni do budynku dostarczane jest rurociągami w postaci gorącej wody. Woda ta nie jest stosowana bezpośrednio do ogrzewania, lecz jej energia cieplna przekazywana jest do wewnętrznego obiegu grzewczego centralnego ogrzewania w wymienniku ciepła (rekuperatorze). Dawniej powszechnie stosowano do przesyłu magistrale słabo izolowane, co powodowało duże straty ciepła, a wykonanie instalacji przesyłowej wymagało wysokich nakładów. Obecnie stosowane są powszechnie rury preizolowane, które ograniczają straty ciepła i ułatwiają montaż.
Ogrzewanie spalinowe.
Ogrzewanie spalinowe polega na dostarczaniu ciepła uzyskanego w wyniku procesu spalania materiału zwanego paliwem. W tradycyjnych układach są to:
Piec opalany węglem – izbowy.
Piec węglowy w wykonaniu tradycyjnym – tzw. piec izbowy, pozostaje w wielu gospodarstwach domowych głównym źródłem energii cieplnej. Jest kłopotliwy w eksploatacji, ponieważ:
Niekiedy do dawnych pieców zamiast palenisk węglowych montuje się palniki gazowe. Znacznie zwiększa to komfort eksploatacji (eliminuje konieczność noszenia ciężkiego paliwa, nadzoru podczas palenia i wygaszania, zapewnia możliwość ponownego zapalenia w każdej chwili, znacznie zmniejsza zanieczyszczenie powietrza, zapewnia łatwą regulację). Także możliwy jest montaż w takich piecach specjalnych grzałek elektrycznych (ich moc na ogół wymaga zasilania trójfazowego). Zapewnia to wysoki komfort (możliwe jest zastosowanie zegara sterującego, włączania na określony czas, często po taryfie nocnej, możliwa jest regulacja – zwykle 3-stopniowa), chociaż piec rozgrzewa się wolniej niż opalany węglem czy (tym bardziej) gazem.
Kocioł centralnego ogrzewania opalany węglem.
Kocioł węglowy centralnego ogrzewania jest również kłopotliwy w eksploatacji (ze względu na charakter materiału), ale posiada możliwość instalacji pewnych systemów automatyki. Dodatkową zaletą jest możliwość pracy ciągłej oraz kumulacja energii w zbiorniku wodnym (który może posiadać alternatywną metodę podgrzewania – np. elektryczną). System ten łatwo można przystosować do nowoczesnych metod opalania materiałami niewęglowymi. Kocioł centralnego ogrzewania instaluje się w kotłowni.
Wady i zalety:
Kocioł centralnego ogrzewania opalany gazem.
Od kotła węglowego różni go znacząco charakter opału, co pozwala w większym stopniu dokonać automatyzacji procesu spalania.
Wady i zalety:
Kominek.
Pod koniec XX wieku powróciła moda na kominki, które są efektownym elementem wystroju wnętrz. Nowoczesne kominki mają niewiele wspólnego z niskosprawnymi poprzednikami, posiadają:
Ze względu na wykorzystywane źródło energii, wyróżnia się kominki elektryczne, gazowe i na paliwa stałe.
Wady i zalety:
Ogrzewanie elektryczne.
Wady i zalety:
Alternatywne źródła energii cieplnej.
Alternatywne źródła energii charakteryzują się zmniejszonym negatywnym oddziaływaniem (względem tradycyjnych źródeł) na środowisko naturalne, poprzez zmniejszenie emisji szkodliwych substancji, lub wykorzystanie odnawialnych źródeł energii.
Wykorzystanie energii słonecznej.
Możliwe jest wykorzystywanie energii słonecznej do zaspokojenia potrzeb grzewczych budynków. Rozróżnia się pasywne i aktywne systemy ogrzewania słonecznego, w zależności od tego, czy do wykorzystania energii słonecznej konieczne jest zużycie energii z innego źródła. Do systemów pasywnego ogrzewania słonecznego zalicza się kolektory słoneczne w instalacji grawitacyjnej oraz duże okna w południowej elewacji budynku o dobrych współczynnikach przenikania energii słonecznej.
Ponieważ podaż energii słonecznej przypada głównie w ciągu lata oraz wiosną i jesienią, a w trakcie sezonu grzewczego ich wydajność znacznie spada, kolektory słoneczne są zazwyczaj stosowane wyłącznie do produkcji ciepłej wody użytkowej. Mogą one również wspomagać niskotemperaturowe systemy centralnego ogrzewania (np. ogrzewanie podłogowe).
W polskim klimacie możliwe jest wykorzystanie zysków grzewczych z energii słonecznej jako źródła energii dla budynków pasywnych.
Wady i zalety:
Pompa ciepła.
Energię uzyskuje się stosując pompę ciepła, która wymusza obieg energii cieplnej ze źródła zimniejszego do ogrzewanego budynku. Zastosowanie tego urządzenia umożliwia korzystanie z energii zmagazynowanej w gruncie, wodzie lub powietrzu których energia wynika z działania słońca. Takie ogrzewanie nie ma nic wspólnego z gorącymi źródłami ani z wykorzystaniem energii geotermalnej.
Nośnikiem energii, który napędza pompę ciepła, w większości wypadków jest energia elektryczna. Jedynie w pojedynczych przypadkach pompa ciepła napędzana jest przez silnik spalinowy zasilany gazem ziemnym.
Wady i zalety:
Spalanie biomasy.
Biomasa może być wykorzystywana jako paliwo do urządzeń grzewczych. Dużą zaletą biomasy jest również dużo mniejsza zawartość siarki, w przeciwieństwie do ropy czy węgla kamiennego. Spalane mogą być między innymi:
Wady i zalety:
Ograniczanie zużycia energii.
Ograniczenie zużycia energii jest istotnym elementem prawidłowej polityki ogrzewania domu. Zużycie energii powinno się ograniczać ze względu na:
Zużycie energii można ograniczyć stosując metody zapobiegawcze:
Regulacja.
Regulacja lokalna – zawór (z głowicą termostatyczną).
Regulacja lokalna polega na instalacji zaworu (mechanicznego lub elektronicznego) lub zaworu z głowicą termostatyczną na grzejniku lub na dopływie energii do grzejnika. Zawór z głowicą posiada skalę w stopniach Celsjusza lub w innych liczbach, np. 0–5. Spotyka się też dwa zawory i przełącznik „dzień/noc”. Zawór kontroluje dopływ czynnika grzewczego wyłącznie do grzejnika, natomiast rury instalacji CO (piony) mogą pozostać gorące i nagrzewać w sposób niepożądany pomieszczenie.
Działanie zaworu z głowicą:
Innym przykładem regulacji lokalnej jest układ sterujący systemem grzewczym opartym na rozproszonych źródłach energii takich jak na przykład promienniki i nagrzewnice gazowe, gdzie na jednej hali kilka lub kilkadziesiąt urządzeń łączone działają w odniesieniu do kilku lub kilkunastu punktów pomiaru temperatury, dzięki czemu każde źródło energii, promiennik czy nagrzewnica, może bezpośrednio reagować na lokalne wahania temperatury.
Regulacja centralna.
Regulacją centralną nazywane są mechanizmy pozwalające z jednego punktu domu wpłynąć na zmianę temperatury we wszystkich lub dowolnie wybranych punktach grzewczych poprzez:

</doc>
<doc id="36026" url="https://pl.wikipedia.org/wiki?curid=36026" title="Baterie słoneczne">
Baterie słoneczne



</doc>
<doc id="36032" url="https://pl.wikipedia.org/wiki?curid=36032" title="Witraż">
Witraż

Witraż – ozdobne wypełnienie okna, wykonane z kawałków kolorowego szkła wprawianych w ołowiane ramki osadzone między żelaznymi sztabami. Ramki stanowią kontur rysunku, kreskowanie na szkle lub malowanie na nim przeźroczystymi farbami oddaje charakterystyczne elementy (głowę, oczy, ręce, fałdowanie szat, cieniowanie figur). Witraże stosowano głównie w budownictwie sakralnym. Technika witrażu znana była w starożytności, jednak została rozpowszechniona od wczesnego średniowiecza, a rozwinęła się w sztuce gotyckiej. Renesans witrażownictwa nastąpił na przełomie wieków XIX i XX w sztuce secesji.
Największy w Europie witraż (212 m2) znajduje się w kościele Najświętszego Serca Jezusa Chrystusa w Rypinie.
Historia.
Do powstania techniki witrażu najprawdopodobniej przyczyniły się bizantyńskie mozaiki. W Europie pierwsze witraże pojawiły się w średniowieczu, w X wieku w Reims (Francja), a także w Niemczech, skąd pochodzi najstarszy udokumentowany fragment witrażu – tzw. okrąg z Wissenburga datowany na IX wiek. Samo użycie barwnych szkieł w oknach miało miejsce już w VI wieku. Rozkwit witrażownictwa nastąpił w okresie gotyku.
 Jednym z pierwszych i największych ośrodków produkcji witrażu był Toruń, leżący wtedy w państwie krzyżackim. Witraże wyrabiane od lat. 30. XIV w. w warsztatach toruńskich cechowały się wysokim poziomem artystycznym, powstawały też na zamówienie biskupów, władz zakonu krzyżackiego. Do dziś zachowało się tu wiele przykładów wysokiej klasy artystycznej XIV- i XV-wiecznych kwater witrażowych produkcji toruńskiej, m.in. eksponowanych na stałej wystawie Galerii Sztuki Gotyckiej w Ratuszu Staromiejskim (to największy w Polsce zbiór muzealny witraży gotyckich). Najważniejszym ośrodkiem na początku był Kraków, gdzie do dziś zachowały się największe i najcenniejsze zespoły witraży gotyckich w Polsce – m.in. ok. 115 kwater w oknach absydy kościoła Mariackiego, ok. 20 szyb z klasztoru dominikańskiego, 45 szyb z kościoła Bożego Ciała. W Toruniu znajduje się ok. 50 kwater w muzeum w Ratuszu Staromiejskim (pierwotnie w kościołach: franciszkańskim na Starym Mieście, dominikańskim na Nowym Mieście, farnym w Chełmnie), a w katedrze we Włocławku (także z warsztatów toruńskich) ok. 20 kwater.
Za najbardziej znanych polskich twórców witraży uznawani są Józef Mehoffer i Stanisław Wyspiański. Pierwszy z nich dzięki wygraniu konkursu na projekt witraży do szwajcarskiej katedry św. Mikołaja we Fryburgu. W XX wieku witraże tworzyli m.in. Jerzy Nowosielski, Adam Stalony Dobrzański, Edward Kwiatkowski, Teresa Maria Reklewska, Wiktor Ostrzołek.
Technika konserwacji zabytkowych witraży została opracowana przez Edwarda Kwiatkowskiego na Wydziale Sztuk Pięknych Uniwersytetu Mikołaja Kopernika w Toruniu i opublikowana w 1956.
Technika.
W pierwszym okresie rozwoju witrażownictwa – od X do XVI wieku – posługiwano się szkłem barwionym przez topienie masy szklanej razem z tlenkami metali. Pierwotnie, w okresie antycznym, barwione szkło miało naśladować kamienie szlachetne i półszlachetne, a jego cena była porównywalna z wartością klejnotów. Szklane elementy wycinano za pomocą rozgrzanego metalowego pręta. Proces produkcji szklanych tafli jest w niezmienionej formie stosowany do dzisiaj, a polega na ręcznym wydmuchaniu dużej bańki szkła a następnie rozcięciu jej i rozciągnięciu do odpowiedniego rozmiaru. Szkła wykonywane ręcznie, zwłaszcza te z wczesnego okresu średniowiecza charakteryzują się smugami, niejednorodnością oraz zróżnicowaną grubością tafli. Malowanie ograniczało się do rysowania detali konturem (niskotopliwą nietransparentną farbą) i uzyskiwanie półcieni za pomocą patyn (szarej lub brązowej).
W okresie drugim, od XVI wieku do czasów współczesnych, rozpowszechniło się malowanie szkła farbami szkliwnymi, niskotopliwymi, utrwalanymi poprzez wypalanie farby. Technika ta pozwalała na osiągnięcie pełnej gamy barw oraz precyzyjnego rysunku przedstawienia.
Na przełomie XIX i XX wieku Louis Comfort Tiffany wynalazł nowy rodzaj szkła, tak zwane szkło opakowe (nieprzeźroczyste i pólprzeźroczyste), oraz szkło irydyzowane (słynne szkło Favrile). Na jednej tafli szklanej łączył kilka kolorów, które przenikały się nawzajem i tworzyły smugi. Dzięki temu mógł ograniczyć malowanie szkła, a wiele detali oddawał przez dobór odpowiednich fragmentów szkła. Zabieg ten dodawał lekkości kompozycji witraży, przy zachowaniu głębi koloru wynikającego z barwienia szkła w masie. Tiffany wprowadził także nową, trwalszą i bardziej finezyjną, technikę łączenia szkieł witrażowych – przez owijanie elementów folią miedzianą i lutowanie cyną, którą stosował głównie przy wykonywaniu słynnych lamp Tiffany`ego.

</doc>
<doc id="36033" url="https://pl.wikipedia.org/wiki?curid=36033" title="Wojna koreańska">
Wojna koreańska

Wojna koreańska (kor. 한국전쟁; 조선전쟁) – wojna tocząca się w latach 1950–1953 na terytorium Półwyspu Koreańskiego między komunistycznymi siłami KRLD (północnokoreańskimi) i wspierającymi je wojskami ChRL, a siłami ONZ (głównie amerykańskimi) wspierającymi wojska Republiki Korei (południowokoreańskie).
Sytuacja polityczna.
Korea w czasach nowożytnych była królestwem podporządkowanym Cesarstwu Chińskiemu. Pod koniec XIX w. w związku z restauracją Meiji w Japonii, skrajnym osłabieniem Cesarstwa Chińskiego po wojnach opiumowych i powstaniu bokserów stała się terenem rywalizacji carskiej Rosji i zmodernizowanej Japonii. W roku 1897, na żądanie Japonii, Korea ogłosiła się cesarstwem, co było deklaracją suwerenności wobec Chin. Kwestia wpływów rosyjskich w Korei (koncesje dla rosyjskich przedsiębiorców na rzece Yalu) była głównym powodem wybuchu w 1904 roku wojny Rosji z Japonią, która zakończyła się klęską Rosji i traktatem z Portsmouth (1905). W konsekwencji cała Korea była okupowana przez Japończyków, a w roku 1910 została anektowana przez Japonię. W Cesarstwie Rosyjskim porażka stała się jedną z przyczyn wybuchu w 1905 roku rewolucji.
W roku 1943 na konferencji kairskiej Winston Churchill, Franklin Delano Roosevelt i Czang Kaj-szek ustalili, że po zakończeniu II wojny światowej Korea będzie niepodległym państwem. Na konferencji jałtańskiej Józef Stalin zadeklarował przystąpienie ZSRR do wojny Stanów Zjednoczonych i Wielkiej Brytanii z Japonią w ciągu trzech miesięcy od zakończenia wojny z Niemcami. W konsekwencji Armia Czerwona łamiąc pakt o nieagresji między Japonią a ZSRR (z kwietnia 1941 roku), uderzyła na japońską Armię Kwantuńską w Mandżukuo 8 sierpnia 1945 roku – dwa dni po wybuchu bomby atomowej nad Hiroszimą, zajmując w wyniku operacji kwantuńskiej całą Mandżurię i północną część Korei (24 sierpnia 1945 roku dotarła do 38 równoleżnika).
Podział Korei.
Japonia ogłosiła kapitulację 15 sierpnia 1945 roku, formalny akt kapitulacji został podpisany ostatecznie 2 września na pokładzie pancernika USS „Missouri” w Zatoce Tokijskiej. Amerykanie po naleganiach ostatniego japońskiego gubernatora Korei, Nobuyukiego Abego, skierowali swoje wojska do Korei 8 września 1945 roku i przejęli od Nobuyuki władzę w południowej części Korei. Kwestia Korei była w roku 1945 (podobnie jak kwestia Wietnamu) traktowana przez administrację amerykańską marginalnie wobec zasadniczych celów wojny. W grudniu 1945 roku po konferencji moskiewskiej Stany Zjednoczone i ZSRR utworzyły komisję mającą na celu stworzenie w drodze powszechnych wyborów jednego rządu ogólnokoreańskiego. Sowieci w swojej strefie okupacyjnej prześladowali partie prawicowe i narodowe, a Amerykanie w swojej strefie siły komunistyczne, co spowodowało, że wybory odbyły się w każdej ze stref osobno. W sierpniu 1948 roku proklamowano w Seulu utworzenie Republiki Korei z prezydentem Li Syng Manem na czele, na co odpowiedzią było utworzenie we wrześniu 1948 roku Koreańskiej Republiki Ludowo-Demokratycznej na północy, gdzie premierem rządu został Kim Ir Sen. Rozbieżne interesy mocarstw doprowadziły do trwałego, tragicznego podziału Korei. Od północy Korea Północna graniczyła z ZSRR (20 km granicy) i Chinami rozdartymi wojną domową. Dopiero po ostatecznej klęsce Czang Kaj-szeka i jego ucieczce na Tajwan głównodowodzący "Chińską Armią Ludowo-Wyzwoleńczą" Mao Zedong proklamował 1 października 1949 roku w Pekinie Chińską Republikę Ludową. W oczywisty sposób wzmocniło to pozycję i aspiracje komunistów koreańskich. Później zaś bezpośrednie zaangażowanie militarne komunistycznych Chin w wojnę w Korei rozstrzygnęło o remisowym rezultacie konfliktu.
Kim Ir Sen, przywódca KRLD, od chwili utworzenia państwa północnokoreańskiego snuł plany „wyzwolenia” południowej części półwyspu, apelując o pomoc do Stalina, ten jednak odmawiał, obawiając się otwartego konfliktu ze Stanami Zjednoczonymi. ZSRR nie miał jeszcze w swym arsenale broni jądrowej, nie mógł też liczyć na żadne poparcie ze strony Chin, w których nadal trwała wojna domowa. Dlatego zgodnie z rezolucjami Zgromadzenia Ogólnego ONZ nakazującą wycofanie obcych wojsk z Korei do końca grudnia 1948 roku wycofał swe wojska z KRLD (wojska amerykańskie Republikę Korei opuściły dopiero w czerwcu 1949 roku). Podobne plany miał Li Syng Man, tym bardziej że ONZ, zdominowana przez państwa niepodporządkowane ZSRR, uznawała jego rząd za jedyne legalne przedstawicielstwo narodu koreańskiego. Zarówno Kim Ir Sen jak i Li Syng Man oraz oba państwa koreańskie czyniły przygotowania polityczne i militarne do wypełnienia swej „misji dziejowej”. Powodowało to stałe incydenty na granicy, które w sierpniu 1949 roku przybrały formę „małej wojny na 38 równoleżniku”.
Armia południowokoreańska po wycofaniu wojsk amerykańskich w czerwcu 1949 roku miała charakter sił policyjnych. W 1948 roku na wyspie Czedżu wybuchło zbrojne powstanie komunistyczne, stłumione brutalnie przez siły rządowe. Uzyskanie w 1949 roku przez ZSRR broni jądrowej i proklamowanie 1 października 1949 roku ChRL przez Mao, kończące wojnę domową w Chinach, stworzyło warunki do próby „zjednoczenia Korei” drogą agresji zbrojnej przez Kim Ir Sena. Uzyskanie zapewnień o pomocy materialnej z ZSRR i ewentualnego wsparcia Mao otwierało drogę do wojny. Nieroztropna wypowiedź Deana Achesona z 12 stycznia 1950 roku pomijająca Koreę Południową w systemie obrony globalnej Stanów Zjednoczonych stała się zapalnikiem do wybuchu. KRLD zgromadziła na granicy z Republiką Korei siły wystarczające do opanowania całego Półwyspu Koreańskiego, przekonana, że aneksja Korei Południowej nie spotka się z reakcją militarną Stanów Zjednoczonych, przeżywających szok po upadku rządu Czang Kaj-szeka w Chinach.
Przebieg wojny.
25 czerwca 1950 roku wojska Korei Północnej (liczące 415 tys. żołnierzy wspartych 150 czołgami i 150 samolotami różnego typu) zaatakowały terytorium Korei Południowej, przekraczając 38 równoleżnik i zdobywając wkrótce Seul. Armia południowokoreańska licząca 150 tys. ludzi, 40 czołgów i 14 samolotów nie miała szans samodzielnie oprzeć się inwazji. W odpowiedzi na agresję Rada Bezpieczeństwa ONZ uchwaliła 27 czerwca na podstawie art. 42 Karty ONZ wysłanie do Korei sił międzynarodowych. ZSRR oficjalnie zbojkotował obrady, co umożliwiło przegłosowanie wniosku wobec niewykorzystania przysługującego ZSRR w Radzie Bezpieczeństwa ONZ prawa weta. Przerzucona z prefektury Yamaguchi (Japonia) amerykańska 24. Dywizja Piechoty została zniszczona w 12-dniowej bitwie pod Daejeonem, a jej dowódca gen. William Dean trafił do niewoli. Pierwotnie planował wycofanie dywizji na południe, ale otrzymał rozkaz obrony miasta o kilka dni dłużej. Wskutek przewagi nieprzyjaciela dywizja została rozbita, a gen. Dean samodzielnie przedzierał się na południe.
26 czerwca przewodniczący Senackiej Komisji Spraw Zagranicznych Tom Connally na pytanie prezydenta USA Trumana, czy prosić Kongres o wypowiedzenie wojny, odpowiedział: "Jeśli włamywacz włamie się do twojego domu, możesz go zastrzelić bez pójścia na posterunek policji i uzyskania pozwolenia" (“If a burglar breaks into your house, you can shoot him without going down to the police station and getting permission”). Truman uznał, że uchwała Rady Bezpieczeństwa daje wystarczającą podstawę do wysłania wojsk. 19 lipca prezydent powiadomił Kongres o podjętych krokach, żądając zwiększenia wydatków na siły zbrojne i pomoc dla państw zagrożonych przez działania komunistów.
Początkowe niepowodzenia wojsk amerykańskich związane były z tym, że oddziały amerykańskie w Japonii pełniły służbę okupacyjną i nie były ani odpowiednio uzbrojone, ani wyszkolone do prowadzenia normalnych działań wojennych. Wojska amerykańskie stacjonujące w Japonii miały poważne braki etatowe w ludziach; dywizje piechoty miały tylko po kompanii lekkich czołgów zamiast batalionu pancernego i kompanii czołgów w każdym pułku (mosty w Japonii nie pozwalały na przejazd innych czołgów poza lekkimi); nie posiadały także nowoczesnej broni przeciwpancernej (dział bezodrzutowych i granatników przeciwpancernych 89 mm), a tylko granatniki 60 mm z II wojny światowej („bazooki”), na dodatek z amunicją sprzed co najmniej 5 lat, która często zawodziła; ponadto w Japonii nie prowadzono szkolenia bojowego, a tylko normalną służbę okupacyjną. W późniejszym okresie stan liczebny, jakość uzbrojenia i wyszkolenia wojsk amerykańskich w Korei znacząco się poprawiły. Do 5 września 1950 wojska KRLD opanowały prawie cały półwysep (95% terytorium Korei Południowej), zamykając wojska amerykańskie i południowokoreańskie w tzw. „worku pusańskim” – w tym momencie ofensywa północnokoreańska została powstrzymana. KRLD i ZSRR za pośrednictwem Indii (Jawaharlal Nehru) zaproponowały rokowania pokojowe, odrzucone przez Stany Zjednoczone (ONZ). W międzyczasie KRLD przeprowadziła na południu reformę rolną i nacjonalizację przemysłu oraz nabór do swojej armii. W ramach sił ONZ, 14 państw skierowało do Korei swoje kontyngenty wojskowe, które czasowo rozlokowano w Japonii. 95% tych sił stanowiły wojska amerykańskie. Głównodowodzącym wojsk ONZ został gen. Douglas MacArthur, który ze swoim sztabem opracował plan inwazji na Koreę Północną.
Interwencja ONZ.
Udany desant amerykański (ONZ) 15 września 1950 roku gen. Douglasa MacArthura pod miastem Inczon oraz jednoczesne kontruderzenie z miasta Pusan doprowadziły do odzyskania zajętych przez wojska Północy terenów. Jednostki Koreańskiej Armii Ludowej odcięte na południu Korei próbowały przejść do działań partyzanckich, tworząc tzw. „drugi front”, ale próby te zostały szybko udaremnione, ponieważ ludność południowokoreańska już zniechęciła się do KRLD (z powodu postępowania jej wojsk i organów bezpieczeństwa). W październiku działania przeniosły się na północ od 38 równoleżnika, a 90% Korei Północnej do 25 października znalazło się pod okupacją amerykańską. ONZ (Stany Zjednoczone) zaproponowały zawieszenie broni i uznanie siłowego zjednoczenia Korei, ale 25 października 1950 Mao Zedong wprowadził na front kilkusettysięczną armię „Chińskich Ochotników Ludowych”. ChOL okrążyli X Korpus amerykański, który jednak zdołał się przebić i został ewakuowany z Hŭngnam („koreańska Dunkierka”). Pod naciskiem Chińczyków (i odtwarzającej się armii KRLD) oddziały ONZ cofały się, tracąc w styczniu 1951 roku Seul. Chiny bezskutecznie prosiły o wsparcie ZSRR, Stalin zgodził się jedynie na wysłanie Chińczykom sprzętu wojskowego, z czym jednak zwlekał. Polityka ta spowodowana była chęcią utrzymania ZSRR w „neutralności”, a tym samym zrzuceniem kosztów prowadzenia wojny na Chiny. Rządy KRLD i Chin otrzymały różnorakie wsparcie ze strony Indii i niektórych państw bloku wschodniego.
Rezolucją nr 498 Zgromadzenie Ogólne Narodów Zjednoczonych 1 lutego w 1951 r. uznało ChRL za agresora i ponowiło wezwanie "do wszystkich państw i władz do dalszego udzielania wszelkiej pomocy działaniom ONZ w Korei".
Nowy dowódca wojsk lądowych gen. Matthew Ridgway powstrzymał ofensywę i w lutym odzyskał Seul, a następnie ruszył na północ, częściowo przekroczył 38 równoleżnik i ustabilizował front na zdatnej do obrony linii „Kansas-Wyoming”, która do dzisiaj stanowi granicę pomiędzy obydwoma państwami koreańskimi. W czasie tych walk MacArthur ogłosił, że Amerykanie użyją broni atomowej, co spotkało się z protestem ich sojuszników z NATO, obawiających się atomowego odwetu ZSRR na Wielkiej Brytanii, i ostatecznie doprowadziło do konfliktu z prezydentem Trumanem. MacArthur proponował ponadto przenieść wojnę na teren Chin poprzez bombardowanie lotnisk armii chińskiej i jednoczesne wprowadzenie do walki na pierwszej linii oddziałów Tajwanu (Kuomintangu). Ta propozycja MacArthura była bezpośrednim powodem jego zdymisjonowania przez prezydenta Trumana. Zastąpił go gen. Matthew Ridgway (opuszczone przezeń stanowisko zajął gen. James van Fleet, a następnie gen. James Taylor).
W okresie od kwietnia do maja 1951 roku wojska chińskie i północnokoreańskie przeprowadziły wielką ofensywę, która załamała się i czerwcowa kontrofensywa ONZ z powrotem przywróciła front na linii Kansas-Wyoming. Od tej pory działania wojenne przyjęły postać wojny pozycyjnej, przeplatanej walkami niewielkich oddziałów. W lipcu 1951 roku rozpoczęła się pierwsza tura rokowań pokojowych, podczas której nie osiągnięto porozumienia z powodu dwóch konfliktów – po pierwsze w sprawie granicy (Chiny i KRLD chciały linii 38 równoleżnika, a ONZ linii Kansas-Wyoming), a po drugie w sprawie jeńców (spora część jeńców z Chin i Korei Północnej nie chciała wracać do tych państw, które tutaj żądały przymusowego odesłania ich wszystkich). W 1952 roku generał Ridgway został zastąpiony przez generała Marka Clarka – przyczyną było to, że Głównodowodzący Wojsk NATO gen. Dwight Eisenhower wystartował w wyborach prezydenckich i zrezygnował ze stanowiska, a gen. Ridgway go zastąpił. Pomimo liczebnej przewagi lotnictwa chińsko-północnokoreańskiego, wzmocnionego „ochotnikami” z ZSRR, lotnictwo amerykańskie (i innych państw ONZ – za najlepszych uchodzili piloci z RAF) odnosiło sukcesy. Międzynarodowy Czerwony Krzyż zorganizował kilkadziesiąt szpitali polowych w KRLD ze względu na ogrom ofiar wśród ludności cywilnej (jednym z takich szpitali kierował prof. Jan Oszacki z Krakowa). W 1954 wysokimi odznaczeniami Polski Ludowej zostali odznaczeni pracownicy Szpitala Polskiego Czerwonego Krzyża w KRLD.
Zakończenie walk.
Opinia publiczna w krajach uczestniczących w operacji ONZ była mocno podzielona, szczególnie w Wielkiej Brytanii, gdzie liczne grono ludzi sprzeciwiało się uczestnictwu w wojnie. Wiele osób obawiało się eskalacji wojny, a nawet wybuchu wojny nuklearnej. Silna opozycja względem wojny była przyczyną często napiętych relacji brytyjsko-amerykańskich. Z tych powodów brytyjscy politycy szukali sposobu na jak najszybsze zakończenie konfliktu, prędkie wycofanie wszystkich obcych sił ONZ i zjednoczenie Korei pod auspicjami tej organizacji. Ostatecznie wybór Eisenhowera i zmęczenie społeczeństwa amerykańskiego wojną (jednorazowo w Korei przebywało 500 tys. żołnierzy amerykańskich, zmieniani byli co 6 miesięcy, w sumie przewinęło się przez front 2,5 mln Amerykanów), a z drugiej strony śmierć Stalina i walka o schedę po nim oraz brak znaczących efektów działań militarnych po obu stronach zmusiły wreszcie obie strony konfliktu 27 lipca 1953 roku w Panmundżomie do podpisania rozejmu i ustanowienia strefy demarkacyjnej (po 2 km na północ i południe, zatem szerokość tej strefy wynosi 4 km) dzielącej półwysep na dotychczasowej linii frontu (linii Kansas-Wyoming; w sprawie jeńców swoje stanowisko także przeforsowała strona ONZ – w rezultacie część jeńców północnokoreańskich osiedliła się w Korei Południowej, a jeńców chińskich na Tajwanie). Rozejm został podpisany przez przedstawicieli Korei Północnej (w osobie Kim Ir Sena jako zwierzchnika armii Korei Północnej), Chin Ludowych (przedstawiciel: Peng Dehuai – dowódca Ochotników Ludowych) oraz ONZ-tu, reprezentowanego przez głównodowodzącego wojsk Narodów Zjednoczonych, amerykańskiego generała Marka W. Clarka. Nieobecność i brak podpisu przedstawiciela Republiki Korei (czyli Korei Południowej) stanowił przez długie lata pretekst dla KRLD do odmowy rozpoczęcia rozmów pokojowych z Południem, które dla Koreańczyków z Północy nie było stroną konfliktu. Nad przestrzeganiem rozejmu czuwali inspektorzy sił rozjemczych (Komisja Nadzorcza Państw Neutralnych) rozmieszczeni po obu stronach tej linii, na północy Polacy oraz Czesi i Słowacy, a na południu Szwajcarzy i Szwedzi. Ci ostatni po szykanach amerykańskich w 1956 roku zwinęli swoje posterunki. W przypadku Czechosłowacji (potem Czech) i Polski po zmianach politycznych w 1989 roku władze KRLD zaczęły także szykanować ich przedstawicieli tak, że ci w końcu wyjechali.
Konsekwencje wojny.
Wojna koreańska utrwaliła podział polityczny półwyspu koreańskiego. Straty poniesione przez strony konfliktu i ludność cywilną są trudne do oceny ze względu na zróżnicowanie szacunków i brak swobodnego dostępu historyków do materiałów archiwalnych, szczególnie północnokoreańskich i chińskich. Aktualne szacunki historyków zakładają straty armii Republiki Korei (Korea Południowa) – 415 tys. żołnierzy zabitych i zmarłych w niewoli i 429 tys. rannych, Koreańskiej Armii Ludowej – 500–600 tys. zabitych i drugie tyle rannych, a ludności cywilnej – około miliona ludzi zabitych i rannych. Straty sił ONZ obejmowały: 33 629 zabitych i zaginionych oraz 107 tysięcy rannych żołnierzy amerykańskich, 1263 zabitych i 4817 rannych żołnierzy Wspólnoty Narodów oraz 1800 zabitych i 7 tys. rannych żołnierzy z pozostałych kontyngentów państw walczących pod flagą ONZ. Straty ChRL ocenia się na 400 tys. zabitych i zmarłych oraz 500 tys. rannych żołnierzy.
W trakcie wojny doszło do licznych zbrodni wojennych. Według prof. Kim Dong Choona, delegata Komisji Prawdy i Pojednania, co najmniej 100 000 ludzi zostało zamordowanych w związku z podejrzeniami o wspieranie komunizmu. Historycy twierdzą, że nawet 200 000 osób mogło ponieść śmierć z rąk południowokoreańskich armii i policji
. Południowokoreańskie organizacje cywilne utrzymują, że liczba zabitych mogła wynosić nawet 1 200 000 ofiar. Przez dekady za masakry te niesłusznie obwiniani byli komuniści. Z drugiej strony także oficerowie armii Korei Północnej, a szczególnie oficerowie polityczni, odpowiedzialni byli za liczne łamanie praw człowieka, w tym liczne egzekucje urzędników, inteligencji czy przywódców religijnych, podejrzanych o sympatyzowanie z rządem Południa.
Po zakończeniu działań wojennych następowała stopniowa odbudowa KRLD i Republiki Korei z gigantycznych zniszczeń wojennych. Ekonomiczne skutki wojny odczuwały także Stany Zjednoczone, dla których koszt operacji wojskowych na półwyspie wyniósł 17,2 mld dolarów, oraz Chiny, dla których koszty te oscylowały w granicach 10 mld dolarów. Stało się to powodem trudności gospodarczych w Chinach, szczególnie że po śmierci Stalina nowi przywódcy ZSRR nie zgodzili się na umorzenie długów za dostarczony sprzęt wojskowy, co pogłębiło narastający już z przyczyn ideologicznych konflikt między władzami ChRL i ZSRR. Sytuacja polityczno-gospodarcza KRLD była niezwykle skomplikowana. Chinom zawdzięczano ocalenie, ale Mao nie był w stanie wspierać gospodarczo Korei Północnej ze względu na własne kłopoty ekonomiczne. Ochotnicy chińscy byli wycofywani z Korei powoli etapami aż do 1958 roku. Sowieci na początku nie kwapili się też z pomocą materialną, gdyż nie wiedzieli, jaką orientację przyjmie Kim Ir Sen, prochińską czy proradziecką. W polityce wewnętrznej wojna stała się pretekstem dla Kim Ir Sena do likwidacji opozycji i militaryzacji kraju, wprowadzania w życie idei dżucze i kultu własnej osoby.
Na południu do rebelii z lat 60. władzę sprawował wspierany przez USA autorytarny Li Syng Man, uważany za brutalnego i skorumpowanego dyktatora. Jednocześnie, dzięki pomocy gospodarczej państw Zachodu, Korea Południowa zaczęła szybko się odbudowywać, stając się z czasem jednym z azjatyckich „tygrysów gospodarczych”. Do późnych lat 70. gospodarka Północy była jednak silniejsza od gospodarki Południa (gospodarcze kłopoty KRLD zaczęły się w latach 90., gdy Korea straciła cenne źródło umów handlowych jakim był ZSRR).
Wojna koreańska miała też daleko idące konsekwencje w polityce światowej. Wytworzyła przede wszystkim powszechny strach przed wojną światową, w której bardzo prawdopodobne było użycie broni nuklearnej. Kryzys koreański doprowadził również do wzrostu zaangażowania amerykańskiego w Europie. Stany Zjednoczone potroiły wydatki na obronność i uściśliły współpracę z sojusznikami w ramach NATO. Stany Zjednoczone przyjęły rolę naczelnego dowódcy w bloku państw zachodnich, kreując model dwubiegunowości w stosunkach międzynarodowych.
Siły ONZ w Korei.
Wojska lądowe zaangażowane w konflikt w Korei:

</doc>
<doc id="36035" url="https://pl.wikipedia.org/wiki?curid=36035" title="Metajęzyk">
Metajęzyk

Metajęzyk – dowolny język służący do opisu innego języka. W skład metajęzyka wchodzą nazwy wyrażeń języka opisywanego, zazwyczaj tworzone jako nazwy cudzysłowowe, predykaty opisujące relacje semantyczne między wyrażeniami języka opisywanego a tym, do czego wyrażenia te się odnoszą (np. „oznacza”, „denotuje”), pewne reguły znaczeniowe, reguły składniowe itp. W szczególności językiem badanym może być ten sam język, w którym przeprowadza się badania.
Język opisywany za pomocą danego metajęzyka nazywa się językiem przedmiotowym. Podobnie język, w którym bada się dany język przedmiotowy nazywa się językiem podmiotowym, jako język którym posługuje się badający podmiot. Metajęzyki mogą tworzyć hierarchię: dany metajęzyk może być opisywany przez metajęzyk wyższego stopnia itd.
Najistotniejsze analizy pojęcia metajęzyka przedstawił Alfred Tarski, np. w pracy "Pojęcie prawdy w językach nauk dedukcyjnych". Pojęcie metajęzyka ma kluczowe znaczenie dla badań metamatematycznych, zwłaszcza przy definiowaniu pojęć spełniania, prawdy czy modelu.
W językoznawstwie.
W językoznawstwie termin „metajęzyk” występuje w dwóch znaczeniach:
Z użyciem metajęzykowym danego znaku językowego (wyrazu, wyrażenia, zdania) mamy do czynienia, gdy znak ten użyty jest na oznaczenie samego siebie. Przykładowo w zdaniu: "„Jaskółka” pisze się przez „ó”." wyraz „jaskółka” nie oznacza samej jaskółki, tylko użyty jest na oznaczenie wyrazu „jaskółka”. Jest to więc użycie metajęzykowe.

</doc>
<doc id="36036" url="https://pl.wikipedia.org/wiki?curid=36036" title="Franciszek Jóźwiak">
Franciszek Jóźwiak

Franciszek Jóźwiak, ps. Witold, Wit, Tadek, Mieczysław Ćwilichowski (ur. 20 października 1895 w Hucie, zm. 23 października 1966 w Warszawie) – polski polityk komunistyczny, szef sztabu Gwardii Ludowej (wrzesień 1942 – 31 grudnia 1943) i Armii Ludowej (1944), generał dywizji ludowego Wojska Polskiego, komendant główny Milicji Obywatelskiej (1944–1949) i wiceminister bezpieczeństwa publicznego (od marca 1945 do marca 1949), od marca 1946 członek Państwowej Komisji Bezpieczeństwa. Członek Biura Politycznego KC PZPR (1948–1956), członek Rady Państwa (1949–1952), prezes Najwyższej Izby Kontroli (1949–1952), minister kontroli państwowej (1952–1955), wiceprezes Rady Ministrów (1955–1956). Poseł do Krajowej Rady Narodowej, na Sejm Ustawodawczy oraz Sejm PRL I kadencji. Budowniczy Polski Ludowej.
Życiorys.
Syn Ignacego i Antoniny. W 1912 wstąpił do Polskiej Partii Socjalistycznej. Był członkiem Polskiej Organizacji Wojskowej. Podczas I wojny światowej został wcielony do armii rosyjskiej, z której zbiegł, a następnie wstąpił do Legionów Polskich. W czasie tzw. kryzysu przysięgowego służąc w 1 pp odmówił złożenia przysięgi na wierność państwom centralnym, za co 17 lipca 1917 został internowany w obozie w Szczypiornie. Po odzyskaniu niepodległości wstąpił do Wojska Polskiego, w którego szeregach wziął udział w wojnie polsko-bolszewickiej. W 1921 został zdemobilizowany jako podoficer rezerwy WP stopniu kaprala. W 1921 wstąpił do Komunistycznej Partii Robotniczej Polski. Rok później został po raz pierwszy zatrzymany i aresztowany na 18 miesięcy w Lublinie. W grudniu 1924 aresztowany po raz drugi. Więzienie opuścił w grudniu 1926 i kierował pracą komitetów okręgowych KPP: lubelskim, radomsko-kieleckim i poznańsko-pomorskim. W latach 1928–1929 na szkoleniu w ZSRR. W 1931 został szefem Wydziału Wojskowego Komitetu Centralnego KPP, zajmującego się wywiadem na rzecz ZSRR i propagandą komunistyczną w Wojsku Polskim. W kwietniu tego roku aresztowany po raz trzeci i skazany na sześć lat pozbawienia wolności. W styczniu 1937 osadzony został w obozie w Berezie Kartuskiej. W tym samym roku skazany został na karę dziesięciu lat pozbawienia wolności. Do 1939 odbywał karę w zakładzie karnym w Tarnowie. Po ataku Niemiec na Polskę został zwolniony z więzienia. Przebywał następnie na terenach okupacji sowieckiej. W maju 1941 został członkiem Wszechzwiązkowej Komunistycznej Partii (bolszewików).
Po agresji niemieckiej na ZSRR walczył w partyzantce radzieckiej. Na początku 1942 powrócił do okupowanego kraju. Wstąpił do Polskiej Partii Robotniczej i w maju tego roku został członkiem Komitetu Centralnego PPR, w sierpniu szefem Sztabu Głównego Gwardii Ludowej, a w listopadzie członkiem Sekretariatu KC PPR. Franciszek „Witold” Jóźwiak do warszawskiego getta przyniósł rewolwer, z którego 18 stycznia 1943 padł pierwszy strzał przeciw oddziałom niemieckim w trakcie akcji likwidacyjnej. 1 stycznia 1944 mianowany został szefem Sztabu Głównego – zastępcą naczelnego dowódcy Armii Ludowej.
W latach 1944–1949 pełnił obowiązki pierwszego komendanta głównego Milicji Obywatelskiej i od marca 1945 równocześnie wiceministra bezpieczeństwa publicznego (do marca 1945). W kwietniu 1946 awansowany do stopnia generała dywizji. Następnie był prezesem Najwyższej Izby Kontroli, a po jej likwidacji (1952) w latach 1952–1955 ministrem kontroli państwowej. Równocześnie, w latach 1949–1952, był członkiem Rady Państwa. W latach 1955–1956 był wicepremierem. W latach 1948–1956 był członkiem Biura Politycznego Komitetu Centralnego Polskiej Zjednoczonej Partii Robotniczej i przewodniczącym Centralnej Komisji Kontroli Partyjnej. Był posłem do Krajowej Rady Narodowej, na Sejm Ustawodawczy i Sejm PRL I kadencji. Od 1945 do 1948 był prezesem Zarządu Głównego Związku Uczestników Walki Zbrojnej o Wolność i Demokrację. W latach 1948–1949 prezes Zarządu Głównego Związku Bojowników z Faszyzmem i Najeźdźcą Hitlerowskim o Niepodległość i Demokrację, a do 1956 Związku Bojowników o Wolność i Demokrację. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Został pochowany 26 października 1966 z pełnymi honorami państwowymi i wojskowymi w Alei Zasłużonych na cmentarzu Wojskowym na Powązkach (kwatera A28-tuje-18) w Warszawie. W pogrzebie wzięli udział członkowie Biura Politycznego KC PZPR i sekretariatu KC: premier Józef Cyrankiewicz, minister obrony narodowej Marian Spychalski, Zenon Kliszko, Ignacy Loga-Sowiński, Ryszard Strzelecki, Eugeniusz Szyr, Witold Jarosiński i Władysław Wicha.
Życie prywatne.
W latach 1942–1956 był mężem Heleny Wolińskiej, prokuratora wojskowego w stalinowskich procesach politycznych, która zostawiła go i powróciła do Włodzimierza Brusa, swego pierwszego i trzeciego męża. Brat Franciszka, Józef Jóźwiak, był żołnierzem 2 Korpusu Polskiego, walczył pod Monte Cassino.
Upamiętnienie.
W czasach PRL był patronem milicyjnej Wyższej Szkoły Oficerskiej w Szczytnie (1972–1989) i 18 Brygady Artylerii w Bolesławcu (1972–1991) oraz Szkoły Podstawowej nr 146 w Warszawie, Szkoły Podstawowej nr 7 w Koninie, szkoły podstawowej nr 36 (obecnie Gimnazjum nr 17) w Lublinie, Szkoły Podstawowej nr 5 w Ełku, Zespołu Szkół Budowlanych w Koszalinie i Zespołu Szkół Samochodowych w Radomiu, Szkoły Podstawowej w Kozłowie.
W latach 1984–1989 w Wojewódzkim Urzędzie Spraw Wewnętrznych w Lublinie stało popiersie generała dłuta Sławomira Mieleszki. Obecnie znajduje się ono w Galerii Sztuki Socrealizmu w zespole pałacowo-parkowym w Kozłówce. Do 18 października 1990 był on również patronem ulicy na terenie obecnej dzielnicy Praga-Południe w Warszawie.
W 1977 w Szkole Podstawowej Nr 6 przy ówczesnej ulicy Marksa w Krośnie ustanowiono tablicę upamiętniającą F. Jóźwiaka.
Ordery i odznaczenia.
i inne.

</doc>
<doc id="36038" url="https://pl.wikipedia.org/wiki?curid=36038" title="Helena Wolińska">
Helena Wolińska

Helena Wolińska-Brus, pierwotnie Felicja (Fajga Mindla) Danielak, ps. „Lena” (ur. 27 lutego 1919 w Warszawie, zm. 26 lub 27 listopada 2008 w Oksfordzie) – polska działaczka komunistyczna pochodzenia żydowskiego, prokurator, polityk, nauczycielka akademicka, oskarżająca w procesach politycznych okresu stalinizmu w Polsce, w tym zakończonych tzw. mordami sądowymi.
Życiorys.
Wykształcenie i kariera w PRL.
W 1936 wstąpiła do Komunistycznego Związku Młodzieży Polski. W 1938 ukończyła Prywatne Żeńskie Gimnazjum im. P. Zaksowej w Warszawie. W tym samym roku rozpoczęła studia na Wydziale Prawa Uniwersytetu Warszawskiego, które ukończyła w 1948.
Po wybuchu II wojny światowej wyjechała do Lwowa. Na terenie Lwowa była członkiem Komsomołu. W latach 1939–1940 pracowała jako kelnerka, pomoc buchaltera, goniec. W listopadzie 1941 wraz z całą rodziną rzekomo trafiła do warszawskiego getta, z którego potem uciekła. Od 1942 była członkiem PPR, następnie PZPR. Od 1 sierpnia 1942 do 31 lipca 1944 służyła w Gwardii Ludowej i Armii Ludowej, kierowała biurem Sztabu Głównego AL. Od 1 sierpnia 1944 do 31 marca 1949 szefowa Wydziału Kadr w Komendzie Głównej Milicji Obywatelskiej. Od 1 kwietnia 1949 do dnia zwolnienia ze służby – 25 listopada 1954 w Ludowym Wojsku Polskim, m.in. w Naczelnej Prokuraturze Wojskowej.
W roku 1949 w wieku 30 lat została podpułkownikiem, później zasiadała w komisji weryfikującej sędziów i prokuratorów wojskowych, w ramach fali czystek i represji w Wojsku Polskim związanych z nominacją marszałka Konstantego Rokossowskiego na ministra obrony narodowej. W latach 1950–1953 była sekretarzem Podstawowej Organizacji Partyjnej PZPR w Naczelnej Prokuraturze Wojskowej.
Doktor nauk prawnych na podstawie pracy "Przerwanie ciąży w świetle prawa karnego", ogłoszonej drukiem w 1962. Pracowała w Instytucie Nauk Społecznych przy KC PZPR, od 1957 była pracownikiem naukowym Wyższej Szkoły Nauk Społecznych przy KC PZPR, skąd zwolniono ją w 1968 w trakcie czystek antysemickich po Marcu 1968. W czerwcu 1967 została wykluczona z PZPR z powodu skrytykowania antyżydowskiego przemówienia Władysława Gomułki. Wkrótce potem Wolińska wraz z mężem, prof. Włodzimierzem Brusem, wyjechała z Polski. Na początku lat 70. osiadła w Wielkiej Brytanii, gdzie została naturalizowana.
Postępowanie karne przeciw Helenie Wolińskiej po 1990 roku.
Faktyczna możliwość osądzenia zbrodni stalinowskich zaistniała dopiero po 1989, gdy w polskim prawie karnym ustawowo zdefiniowano pojęcie przestępstwa zbrodni komunistycznej, ustalono zniesienie lub zawieszenie okresu przedawnienia co do przestępstw tej kategorii i ustalono zasady ich ścigania.
W konsekwencji w 1998 Ministerstwo Sprawiedliwości Rzeczypospolitej Polskiej wystosowało do władz brytyjskich wniosek o ekstradycję Wolińskiej, zarzucając jej bezprawne pozbawienie wolności w latach 1950–1953 24 żołnierzy Armii Krajowej, w tym gen. bryg. Augusta Emila Fieldorfa „Nila” (21 listopada 1950 wydała postanowienie o tymczasowym aresztowaniu Fieldorfa i nadzorowała prowadzone przeciwko niemu śledztwo). Wniosek ekstradycyjny został odrzucony przez Brytyjczyków w 2006 z uzasadnieniem, iż Wolińska została naturalizowana w Wielkiej Brytanii jak repatriant-bezpaństwowiec, ofiara czystek etnicznych, a w chwili wyjazdu władze PRL wydały jej tzw. dokument podróżny, stwierdzający, że nie jest obywatelką polską. Oskarżona stwierdziła, że przedstawione jej zarzuty mają charakter polityczny i antysemicki, zaś w Polsce nie może w konsekwencji oczekiwać sprawiedliwego sądu. Nie przyznawała się do zarzucanych jej czynów.
Ostatnie lata.
W styczniu 2002 posłowie Samoobrony RP oraz Ligi Polskich Rodzin złożyli projekt uchwały Sejmu w sprawie ścigania przebywających za granicą funkcjonariuszy Urzędu Bezpieczeństwa, Informacji Wojskowej, stalinowskiego sądownictwa i prokuratury za zbrodnie popełnione w latach 1944–1956, w uzasadnieniu którego wyrażono postulat pociągnięcia do odpowiedzialności m.in. Heleny Wolińskiej. Wojskowe Biuro Emerytalne zaprzestało od stycznia 2006 wypłacania emerytury specjalnej (ok. 1500 zł). Powołało się na formalne uchybienia popełnione przy jej przyznaniu – brak odpowiedniego stażu w LWP – nie 15 wymaganych lat, a 14 lat, jeden miesiąc i 25 dni. W 2006 prezydent RP Lech Kaczyński pozbawił ją Krzyża Kawalerskiego Orderu Odrodzenia Polski przyznanego 10 października 1945 i Krzyża Komandorskiego Orderu Odrodzenia Polski przyznanego 19 lipca 1954. Wolińska była także odznaczona Złotym Krzyżem Zasługi, przyznanym uchwałą Prezydium Krajowej Rady Narodowej z dnia 4 października 1946. W 2007 prokurator IPN wystąpił z wnioskiem o wydanie europejskiego nakazu aresztowania (ENA) wobec przebywającej w Wielkiej Brytanii Heleny Wolińskiej. 20 listopada 2007 Wojskowy Sąd Okręgowy w Warszawie na wniosek prokuratora IPN wydał taki nakaz.
Helena Wolińska postanowienie polskiego sądu określiła w wywiadzie dla brytyjskiego "The Guardian" jako „cyrk”. Do powyższego odniósł się Władysław Bartoszewski:
Według Władysława Bartoszewskiego obwinianie rządu RP o politycznie inspirowaną akcję przeciwko Wolińskiej nie ma sensu, ponieważ o jej ekstradycję w przeszłości zabiegały także poprzednie polskie rządy.
Życie prywatne.
Nazwisko "Brus" nosiła po pierwszym i zarazem trzecim mężu, profesorze ekonomii Włodzimierzu Brusie (drugim jej mężem w latach 1942–1956 był działacz państwowy i partyjny Franciszek Jóźwiak).
Przez całe życie blisko przyjaźniła się z profesorem Leszkiem Kołakowskim, który był jedną z dziesięciu osób obecnych na jej utajnionym pogrzebie.
Rozmowy z Wolińską zainspirowały reżysera Pawła Pawlikowskiego do stworzenia postaci byłej stalinowskiej prokurator Wandy Gruz w oscarowym filmie "Ida".

</doc>
<doc id="36039" url="https://pl.wikipedia.org/wiki?curid=36039" title="Aparat absorpcyjny">
Aparat absorpcyjny

Aparat absorpcyjny (absorber, płuczka, skruber) – sprzęt laboratoryjny lub urządzenie przemysłowe, służące do pochłaniania (absorpcji) niektórych składników mieszaniny gazowej przez ciecz.
Służyć może zarówno do oczyszczania gazów, jak i wychwytywania z mieszanin gazowych pożądanych składników. Absorber działa na zasadzie absorpcji gazu w cieczy, która w urządzeniu płynie najczęściej w przeciwprądzie do gazu.
Rodzaje absorberów.
Absorber powierzchniowy.
W tego typu absorberze występuje ograniczenie powierzchni pomiędzy fazami jedynie do powierzchni swobodnej cieczy. Pod względem konstrukcyjnym jest to zazwyczaj ceramiczny aparat naczyniowy, nazywany również turylem. Tego typu absorbery łączy się w baterię dzięki czemu zwiększa się ich sumaryczną wydajność. Przepływ gazu i cieczy w tym rodzaju absorbera jest przeciwprądowy.
Absorber błonkowy.
Absorbent spływa w dół urządzenia, sam proces zachodzi na powierzchni filmu. Gaz może przepływać zarówno przeciw-, jak i we współprądzie.
Aparaty absorpcyjne tego typu dzieli się na:
Absorber z wypełnieniem.
Zbudowany w formie kolumny o przekroju kołowym z wypełnieniem zwiększającym powierzchnię wymiany pomiędzy cieczą i gazem. Najpopularniejszy typ w przemyśle ze względu na prostą budowę i odporność na korozję. Podobnie jak w przypadku absorberów powierzchniowych łączy się je w baterie.
Absorber natryskowy.
Rodzaj absorbera kolumnowego, w przeciwieństwie jednak do absorbera z wypełnieniem w kolumnie nie ma wypełnienia. Absorbent jest rozpylany za pomocą dysz, a następnie opadając styka się z gazem.
Podtypem absorbera natryskowego jest absorber cyklonowy mokry. Wyróżnia go króciec doprowadzający gaz, który jest usytuowany stycznie do kolumny. Przepływ gazu następuje wzdłuż linii śrubowej.
Absorber barbotażowy.
W absorberze tym absorbowany gaz przepływa w postaci pęcherzyków poprzez warstwy absorbentu.
Absorbery tego typu dzielimy na:
Płuczki na statkach.
W okrętownictwie skrubery (głównie używa się polskiej wymowy angielskiego "scrubber" lub polskiego tłumaczenia "płuczka") montuje się głównie na instalacji wydechowej agregatów, silników i kotłów i służą do odsiarczania spalin. Przez ostatnie lata trwała intensywna przebudowa pływających jednostek tak, by spełnić wdrożone na początku roku 2020 wymagania dotyczące redukcji zawartości siarki w paliwach olejowych używanych przez statki w żegludze światowej do poziomu maksymalnie 0,5% zawartości siarki, zgodnie z wymaganiami MEPC.280(70). Regulacje te wprowadziła Międzynarodowa Organizacja Morska (IMO) przyjmując wytyczne dotyczące zatwierdzania, instalacji i użytkowania instalacji odsiarczania spalin na pokładzie statków w celu zapewnienia zgodności z rozporządzeniem w sprawie siarki załącznik VI konwencji MARPOL.
Innym zastosowaniem jest produkcja gazu obojętnego na tankowcach i jednostkach do przerobu ropy naftowej.

</doc>
<doc id="36040" url="https://pl.wikipedia.org/wiki?curid=36040" title="August Fieldorf">
August Fieldorf



</doc>
<doc id="36042" url="https://pl.wikipedia.org/wiki?curid=36042" title="Acetale">
Acetale

Acetale – grupa organicznych związków chemicznych o wzorze ogólnym (R′ ≠ H) będące tym samym dieterami dioli geminalnych. Związki te posiadają dwie grupy eterowe przyłączone do tego samego atomu węgla (RO−C–OR). Są cieczami o przyjemnym zapachu. Otrzymuje się je przez kondensację aldehydu lub ketonu z dwiema cząsteczkami alkoholu. W wyniku przyłączenia do aldehydu lub ketonu jednej cząsteczki alkoholu powstają nietrwałe hemiacetale ("półacetale") o wzorze ogólnym R-CH(OH)(OR').
Acetale powstałe z ketonów bywają nazywane "ketalami".
Właściwości i zastosowanie acetali.
Acetale są związkami nietrwałymi i łatwo ulegają rozkładowi do substratów, szczególnie w środowisku kwasowym. W środowisku zasadowym są trwałe (wykazują odporność na działanie zasad). W reakcjach utleniania i redukcji są trwalsze od aldehydów, dlatego stosuje się je m.in. w przemyśle farmaceutycznym i perfumeryjnym do zabezpieczania grupy aldehydowej przed wejściem w reakcje.
W syntezie organicznej acetale wykorzystywane są jako grupy ochronne grup hydroksylowych i karbonylowych, trwałych w warunkach zasadowych, a usuwanych w warunkach kwasowych.

</doc>
<doc id="36049" url="https://pl.wikipedia.org/wiki?curid=36049" title="Helena Wolińska-Brus">
Helena Wolińska-Brus



</doc>
<doc id="36050" url="https://pl.wikipedia.org/wiki?curid=36050" title="Maria Gurowska">
Maria Gurowska

Maria Gurowska vel Maria Górowska z domu Zand (ur. 25 sierpnia 1915 w Łodzi, zm. 4 stycznia 1998 w Jedwabnie) – polska sędzia w okresie PRL.
Życiorys.
Urodziła się w Łodzi w rodzinie żydowskiej. Była córką Moryca Zanda (1887–1941) i Frajdy (Franciszki) z domu Eisenbaum (ur. 1889). Jej ojciec był buchalterem i pośrednikiem handlowym. Ukończyła Państwowe Gimnazjum Żeńskie im. Emilii Sczanieckiej w Łodzi, a następnie Wydział Prawa Uniwersytetu Warszawskiego. Jako studentka wstąpiła do Komunistycznej Partii Polski. W 1937 uzyskała pracę jako sekretarz-prawnik w Centralnym Stowarzyszeniu Kupców i Przemysłowców Województwa Łódzkiego.
W czasie okupacji niemieckiej używała „aryjskich” dokumentów na nazwisko Genowefa Maria Danielak. W lutym 1940 wraz z rodzicami opuściła nielegalnie Łódź. Przez rok mieszkała w Żyrardowie, następnie w Warszawie. Utrzymywała się z udzielania korepetycji, handlu oraz szycia futrzanych rękawiczek. Od 1943 działała w szeregach Gwardii Ludowej i Polskiej Partii Robotniczej. Z chwilą wybuchu powstania warszawskiego przydzielona została do grupy łączności Armii Ludowej (odcinek II Śródmieście Południe). Po przeniesieniu dowództwa GL do Śródmieścia prowadziła sekretariat sztabu AL. Po upadku powstania razem z matką wyjechała do Głowna, a następnie do Częstochowy, utrzymując się nadal z szycia futrzanych rękawiczek.
W styczniu 1945 została skierowana do pracy w Zarządzie Miejskim w Częstochowie na stanowisko kierownika Wydziału Informacji i Propagandy. W marcu 1945 powróciła do Łodzi, gdzie została instruktorem propagandy Komitetu Wojewódzkiego PPR. Dwa miesiące później zorganizowała tam Wojewódzką Szkołę Partyjną i została jej dyrektorką. W marcu 1946 dzięki znajomościom męża otrzymała polecenie zorganizowania w Łodzi Szkoły Prawniczej Ministerstwa Sprawiedliwości i objęcia stanowiska dyrektora. Po wykonaniu zadania 1 października 1946 została radcą w Wydziale Nadzoru Sądowego w Ministerstwie Sprawiedliwości. 14 kwietnia 1947 została mianowana na asesora sądowego w Prokuraturze Sądu Okręgowego w Warszawie. Trzy tygodnie później, 10 maja przeniesiona została na stanowisko p.o. podprokuratora. Od 14 lipca 1947 była już podprokuratorem Sądu Apelacyjnego w Warszawie z tymczasową siedzibą w Łodzi. 1 kwietnia 1948 awansowała na stanowisko wiceprokuratora Sądu Okręgowego w Warszawie. 19 stycznia 1949 rozpoczęła trwającą do 1956 delegację do pełnienia czynności w Departamencie Nadzoru Prokuratorskiego Ministerstwa Sprawiedliwości. 31 marca 1949 przeniesiona została na stanowisko sędziego Sądu Okręgowego w Warszawie, a następnie sędziego Sądu Apelacyjnego z jednoczesnym utrzymaniem w mocy delegacji do Ministerstwa Sprawiedliwości. W grudniu 1949 mianowana naczelnikiem Wydziału Sądownictwa dla Nieletnich w Departamencie Nadzoru Sądowego Ministerstwa Sprawiedliwości. 5 lipca 1950 przeniesiona na stanowisko sędziego Sądu Apelacyjnego w Warszawie. Od 4 stycznia 1951 była sędzią Wydziału IV Karnego Sądu Wojewódzkiego dla województwa warszawskiego z jednoczesnym utrzymaniem w mocy delegacji do Ministerstwa Sprawiedliwości.
W latach 1950–1954 Gurowska zasiadała w składach sędziowskich sekcji tajnej Sądu Wojewódzkiego w Warszawie – ferującej wyroki w sprawach politycznych, zleconych do realizacji przez kierownictwo Ministerstwa Bezpieczeństwa Publicznego, w sekcjach tajnych istniejących przy Sądzie Apelacyjnym w Warszawie, Sądzie Wojewódzkim w Warszawie i Sądzie Najwyższym. Aktywnie uczestniczyła w kilku głośnych procesach politycznych okresu stalinowskiego. Między innymi na podstawie sfabrykowanych przez prokurator Helenę Wolińską dowodów skazała na karę śmierci Augusta Emila Fieldorfa.
15 listopada 1956 zakończyła się delegacja Gurowskiej do Ministerstwa Sprawiedliwości. Odtąd pracowała w Sądzie Wojewódzkim w Warszawie. Z dniem 30 kwietnia 1970 została zwolniona z pracy w sądownictwie. W 1971 prezes Zakładu Ubezpieczeń Społecznych przyznał jej w drodze wyjątku rentę.
5 maja 1992 Główna Komisja Ścigania Zbrodni przeciwko Narodowi Polskiemu wszczęła śledztwo w sprawie zbrodni popełnionej na Auguście Emilu Fieldorfie, a po jego zakończeniu 10 sierpnia 1995 Prokuratura Wojewódzka w Warszawie postawiła Gurowskiej zarzut popełnienia przestępstwa zabójstwa z art. 225 § 1 kodeksu karnego z 1932, obowiązującego w dacie popełnienia zarzucanego czynu. Podczas przesłuchania w Prokuraturze Rejonowej w Szczytnie 25 sierpnia 1995 Gurowska podtrzymała zasadność wyroku wydanego na Fieldorfa, uznając nadal wyrok śmierci za słuszny. W 1995 w piśmie do ministra sprawiedliwości napisała, że wymierzając karę, opierała się na dowodach, na podstawie obowiązującego wówczas prawa. 19 marca 1996 akt oskarżenia o zabójstwo sądowe przeciwko Gurowskiej skierowany został przez Prokuraturę Wojewódzką w Warszawie do Sądu Wojewódzkiego dla miasta stołecznego Warszawy. Proces rozpoczął się 22 grudnia 1997. W wyznaczonym terminie rozprawy oskarżona z powodu ciężkiej choroby nie stawiła się przed sądem i do śmierci nie zgłosiła się na żadną rozprawę.
Zmarła w Jedwabnie, gdzie została pochowana.

</doc>
<doc id="36055" url="https://pl.wikipedia.org/wiki?curid=36055" title="St. Gallen">
St. Gallen

St. Gallen, Sankt Gallen (niem. "Sankt Gallen" lub "St. Gallen", nieoficjalnie: fr. "Saint-Gall", ret. "Son Gagl", wł. "San Gallo") – miasto w Szwajcarii, stolica kantonu o tej samej nazwie, liczy 70,3 tys. mieszkańców (2005).
Historia.
W 612 w Sankt Gallen powstała pustelnia założona przez irlandzkiego mnicha św. Galla, przekształcona później w klasztor, od roku 720 opactwo św. Galla. W wiekach IX-XI był to jeden z najważniejszych europejskich ośrodków kultury monastycznej i sztuki.
Zabytki.
Późnobarokowy zespół budynków opactwa (z XVIII wieku) zbudowany w miejscu średniowiecznego klasztoru benedyktynów, z zachowaną kryptą z X wieku. Założycielem kantonu był mnich św. Gall (Gaweł), który traktował to miejsce jako swoją pustelnię. Działo to się w VII wieku. Miasto zostało przekształcone w ośrodek zakonny, kiedy ok. 720 roku powstało tam opactwo, a w 747 zostało opactwem benedyktynów (mniej więcej w tym samym okresie powstało benedyktyńskie opactwo św. Michała Archanioła na Mont Saint-Michel we Francji).
Opactwo jest doskonałym przykładem wielkiego karolińskiego założenia monastycznego. Zostało przebudowane w późniejszym okresie i dziś kościół (a zwłaszcza wnętrze) reprezentuje późny niemiecki barok. W dawnych piwnicach na wino – dziś lapidarium – znajdują się relikty z czasów powstawania opactwa. Katedra świętych Galla i Otmara (prawdziwa nazwa, pochodząca od założycieli), ma konstrukcje przyporową z rotundą i podwójnym chórem. Do katedry przylega dawny dziedziniec z Biblioteką opactwa św. Galla – jedną z najbogatszych i najstarszych na świecie, zawierająca cenne rękopisy, m.in. najstarszy znany na świecie rysunek na pergaminie przedstawiający plan opactwa. W barokowych wnętrzach zgromadzono 150 tys. zbiorów, w tym 2 tys. starych ksiąg rękopiśmiennych, z tego 400 sprzed 1000 roku. Między innymi znajdują się tam bogato ilustrowane manuskrypty irlandzkie i karolińskie. Posiada ona również około tysiąca inkunabułów. W odróżnieniu od większości bibliotek przyklasztornych, "Statsbibliothek St. Gallen" jest światowym centrum naukowym, umożliwiającym szerokie prowadzenie prac badawczych.

</doc>
<doc id="36056" url="https://pl.wikipedia.org/wiki?curid=36056" title="Jan Brzechwa">
Jan Brzechwa

Jan Brzechwa, właśc. Jan Wiktor Lesman, pseudonim „Szer-Szeń”, „Inspicjent Brzeszczot” (ur. 15 sierpnia 1898 w Żmerynce, zm. 2 lipca 1966 w Warszawie) – polski poeta i adwokat żydowskiego pochodzenia, autor bajek i wierszy dla dzieci, satyrycznych tekstów dla dorosłych, a także tłumacz literatury rosyjskiej.
Życiorys.
Lata młodości.
Jan Brzechwa młodość spędził na Kresach Wschodnich, podróżując ze swą rodziną. Jego ojciec, Aleksander, był inżynierem kolejowym. Brzechwa ukończył Zakład Naukowo-Wychowawczy Ojców Jezuitów w Chyrowie, a następnie, po przyjeździe do Warszawy – Wydział Prawa Uniwersytetu Warszawskiego. Jednocześnie z zapisaniem się na studia wstąpił do 36 pułku piechoty Legii Akademickiej i jako ochotnik uczestniczył w latach 1920–1921 w wojnie polsko-bolszewickiej, za co go odznaczono.
Działalność zawodowa.
Z zawodu był adwokatem. W latach 1924–1939 był radcą prawnym ZAiKS-u. Był specjalistą w dziedzinie prawa autorskiego, które wybrał jako specjalizację studiów.
Jako specjalista prawa autorskiego reprezentował w sądzie m.in. Zenona Przesmyckiego („Miriama”) w sprawie toczącej się przeciwko poecie Tadeuszowi Piniemu, który poprzez wydanie edycji dzieł Cypriana Kamila Norwida bez zgody właściciela praw autorskich, Przesmyckiego, naruszył jego prawa do spuścizny po Norwidzie.
Po II wojnie światowej Brzechwa powrócił do zawodu prawnika, był m.in. radcą prawnym w Spółdzielni Wydawniczej „Czytelnik”; jednocześnie działał w PEN Clubie. Był również członkiem rzeczywistym Międzynarodowej Komisji Prawa Autorskiego.
Rodzina.
Był wnukiem warszawskiego księgarza i wydawcy Bernarda Lesmana, a przy tym stryjecznym bratem poety Bolesława Leśmiana, który wymyślił pseudonim artystyczny Lesmana: Brzechwa (nawiązanie do części strzały).
Brzechwa był trzykrotnie żonaty. Pierwszą żoną była Maria Sunderland, drugą Karolina Lentowa z domu Meyer, a trzecią Janina Magajewska (1915–1989). Jego jedyna córka, Krystyna Brzechwa (ur. 1928) została malarką, absolwentką warszawskiej Akademii Sztuk Pięknych.
Twórczość.
Jeszcze jako nastolatek zadebiutował w 1915, kiedy to opublikował swoje pierwsze wiersze w piotrogrodzkim "„Sztandarze”" oraz w kijowskich "„Kłosach Ukraińskich”". Nie wiązał jednak wówczas swej przyszłości z karierą pisarską – chciał zostać prawnikiem.
Po demobilizacji w 1920 i rozpoczęciu studiów prawniczych zaczął dorabiać jako autor tekstów satyrycznych oraz piosenek i skeczy. Współpracował wówczas z takimi znanymi kabaretami, jak m.in.: "Qui Pro Quo", "Czarny Kot" czy "Morskie Oko". Posługiwał się najczęściej pseudonimami "Szer-Szeń" oraz "Inspicjent Brzeszczot".
W 1926 ogłosił tom poezji "Oblicza zmyślone". Pierwszy tomik wierszy dla dzieci – "Tańcowała igła z nitką" wydano w 1938 (w tym tomiku znalazły się takie popularne do dziś wiersze, jak: "Pomidor", "Żuraw i czapla" czy też "Na straganie"). Rok po wydaniu pierwszego tomu z wierszami dla dzieci, w 1939 wydano tom "Kaczka Dziwaczka" (m.in. wiersze: "Znaki przestankowe" i "Sójka").
Podczas II wojny światowej (tuż przed jej wybuchem mieszkał w Warszawie przy ul. Żurawiej 35) uniknął wywózki do getta czy obozu zagłady, mimo iż się nie ukrywał; był wówczas robotnikiem rolnym w gospodarstwie na Służewcu.&lt;br&gt;Na ten okres przypada jeden z najważniejszych okresów twórczości bajkopisarza – napisał on w tym czasie takie utwory, jak m.in. "Akademia pana Kleksa" czy "Pan Drops i jego trupa". Dwie książki kontynuujące "Akademię..." ("Podróże pana Kleksa" i "Tryumf pana Kleksa") napisał kolejno w 1961 i w 1965.
Brzechwa był zaprzyjaźniony z grafikiem Janem Marcinem Szancerem, autorem licznych ilustracji do jego tekstów. W latach 50. XX w. pisał socrealistyczne wiersze propagandowe, gloryfikujące partię (do której sam nie należał) i ustrój socjalistyczny (np. "„Marsz”", "„Głos Ameryki”"). W latach późniejszych nie angażował się w twórczość polityczną, uchodził za biernego kontestatora ustroju. W 1964 podpisał list pisarzy polskich, protestujących przeciwko listowi 34, wyrażając "protest przeciwko uprawianej na łamach prasy zachodniej oraz na falach dywersyjnej rozgłośni radiowej Wolnej Europy, zorganizowanej kampanii, oczerniającej Polskę Ludową".
Tłumaczył z języka rosyjskiego, m.in. utwory Aleksandra Puszkina, Siergieja Jesienina i Władimira Majakowskiego.
Autor komentarza do ustawy o prawie autorskim z 1926 (książka przygotowywana do druku w 1939 ocalała w formie egzemplarzy korekty drukarskiej).
Zmarł z przyczyn naturalnych 2 lipca 1966 w Warszawie. Został pochowany na Cmentarzu Wojskowym na Powązkach (kwatera 2C–6–4).

</doc>
<doc id="36064" url="https://pl.wikipedia.org/wiki?curid=36064" title="Epifania (imię)">
Epifania (imię)

Epifania – żeński odpowiednik imienia Epifaniusz lub Epifani, pochodzi z gr. "epifaneia" – objawienie, ukazanie się. 
Epifania imieniny obchodzi 6 stycznia i 12 lipca.

</doc>
<doc id="36065" url="https://pl.wikipedia.org/wiki?curid=36065" title="Tadeusz Borowski (pisarz)">
Tadeusz Borowski (pisarz)

Tadeusz Borowski (ur. 12 listopada 1922 w Żytomierzu, zm. 3 lipca 1951 w Warszawie) – polski pisarz, poeta i publicysta. Należał do pokolenia Kolumbów.
Życiorys.
Urodził się w Żytomierzu jako drugi syn Stanisława i Teofili Borowskich. W 1926 ojciec został aresztowany i wywieziony do rosyjskiej Karelii z powodu dawnej przynależności do Polskiej Organizacji Wojskowej (POW). Cztery lata później matka podzieliła losy męża, została wywieziona na Syberię nad rzekę Jenisej. Dwaj mali chłopcy pozostali sami. Starszy – Juliusz – trafił do internatu, młodszy Tadeusz dostał się pod opiekę ciotki.
W 1932 roku Stanisław Borowski został wymieniony za więzionych w Polsce komunistów i znalazł się w Polsce. Dwaj chłopcy: czternastoletni wtedy Juliusz i dziesięcioletni Tadeusz wyruszyli w samodzielną podróż z Żytomierza przez Koziatyn, Kijów do Moskwy, skąd, zaopatrzeni w oficjalne papiery Czerwonego Krzyża, jechali dalej, do Polski. Prawie nieznany ojciec oczekiwał na synów przy granicy, w Baranowiczach. Matka przybyła do Polski dwa lata później, latem 1934 roku.
Rodzina Borowskich osiedliła się w Warszawie. Tadeusz w 1940 roku ukończył Gimnazjum im. Tadeusza Czackiego na tajnych kompletach, co zostało opisane w opowiadaniu "Matura na Targowej". Studiował polonistykę na tajnym Uniwersytecie Warszawskim, gdzie poznał swoją przyszłą żonę, Marię Rundo (wiele scen z tego okresu zostało włączonych do utworów opublikowanych po wojnie: opowiadania "Pożegnania z Marią" i szkicu "Profesorowie i studenci"). W czasie okupacji niemieckiej pracował jako magazynier w przedsiębiorstwie budowlanym Pędzich przy ul. Skaryszewskiej 4. Mieszkał wtedy w należących do przedsiębiorstwa barakach, znajdujących się obok obozu przejściowego przy ul. Skaryszewskiej 8 (ulicę i obóz opisał potem w opowiadaniu "Pożegnanie z Marią"). 
W okresie okupacji współpracował z miesięcznikiem „Droga”. Zadebiutował tomikiem "Gdziekolwiek ziemia", wykonanym własnoręcznie techniką powielaczową w 1942 r. W wykonaniu tomiku pomagał mu przyjaciel Piotr Słonimski. 
W 1943 został aresztowany w „kotle” i uwięziony na Pawiaku. Potem został wywieziony do niemieckiego obozu koncentracyjnego Auschwitz. Otrzymał numer obozowy 119198. Kontynuował tam twórczość literacką, pisząc m.in. wiersze, piosenki i kolędy, a także listy do narzeczonej Marii, która również znajdowała się w oświęcimskim obozie. Obozowa rzeczywistość została opisana w opowiadaniu "U nas, w Auschwitzu...", którego podstawą były wspomniane już listy do Marii Rundo. W sierpniu 1944 roku przewieziono go wraz z innymi więźniami do obozu w Dautmergen, filii obozu koncentracyjnego Natzweiler-Struthof, a potem do Dachau. 1 maja 1945 r. więźniowie zostali wyzwoleni przez armię amerykańską. Następnie został przeniesiony do obozu dla dipisów, w którym pozostawał do września 1945.
Po wojnie przebywał w Monachium. W maju 1946 roku wrócił do kraju. Współpracował z wieloma pismami. Był w awangardzie młodych bezkompromisowych twórców (był zaliczany do grupy „Pryszczatych”), wychwalających nowy ustrój. W tym czasie stał na czele sekcji literackiej Klubu Młodych Artystów i Naukowców. Brał udział w Kongresie w Obronie Pokoju we Wrocławiu w 1948 r., jako wicedyrektor biura prasowego i redaktor gazety kongresowej. Cztery lata po powrocie do Polski, jego twórczość zaowocowała Państwową Nagrodą Artystyczną.
W 1948 wstąpił do Polskiej Zjednoczonej Partii Robotniczej (PZPR).
W okresie od czerwca 1949 do marca 1950 przebywał w Polskiej Misji Wojskowej w Berlinie. Oficjalnie jako referent kulturalny, nieoficjalnie jako współpracownik wywiadu wojskowego.
26 czerwca 1951 urodziła mu się córka Małgorzata. Jeszcze 1 lipca Borowski odwiedził żonę w szpitalu, a dzień później trafił z objawami zatrucia do szpitala. Był w stanie zamroczenia gazem i środkami nasennymi. Zmarł 3 lipca 1951. Przyczyną śmierci było najprawdopodobniej samobójstwo. W spekulacjach na temat przyczyn tego kroku wymienia się z jednej strony rozczarowanie komunizmem (w tym czasie został zmuszony do złożenia samokrytyki, w której dociekał, jak mogło w ogóle dojść do powstania opowiadań obozowych; zdaniem Agnieszki Szewczyk było to jego pierwsze, symboliczne samobójstwo) i depresję z powodu własnej roli w jego propagowaniu, a z drugiej strony nieszczęśliwy romans z Dżennet Połtorzycką, w który się uwikłał właśnie, gdy rodziło mu się dziecko. Śmierć Borowskiego była wstrząsem dla współczesnych mu ludzi pióra, porównywanym do samobójstwa Majakowskiego 21 lat wcześniej. Legenda uczyniła z niego pierwszą ofiarę własnej komunistycznej przeszłości.
Pochowany w Alei Zasłużonych na cmentarzu Wojskowym na Powązkach w Warszawie (kwatera 24A-tuje-1). Na wniosek Ministra Kultury i Sztuki pośmiertnie odznaczony Krzyżem Komandorskim Orderu Odrodzenia Polski za wybitną działalność publicystyczną i literacką .
Twórczość.
W 1950 roku z okazji Święta 22 lipca otrzymał Nagrodę Państwową III. stopnia.
W kulturze masowej.
Został sportretowany przez Czesława Miłosza w książce "Zniewolony umysł" jako Beta. Antoni Halor i Józef Gębski w oparciu o prozę Borowskiego, z wykorzystaniem oryginalnych taśm filmowych z lat 1939–1945, zrealizowali wielokrotnie nagradzany film dokumentalny „Testament”.
Twórcą biografii Borowskiego "Ucieczka z Kamiennego świata" jest jego przyjaciel, wykładowca na UW Tadeusz Drewnowski. Jest także edytorem "Niedyskrecji pocztowych. Korespondencja Tadeusza Borowskiego".
Dwa wiersze Borowskiego, "Licytacja" i "Pieśń", wykonywał do własnej muzyki Roman Kołakowski.
Na płycie „Sierpień” zespołu Fabryka wydanego w 2016 nakładem Narodowego Centrum Kultury znalazł się jeden utwór do tekstu Tadeusza Borowskiego – "Pieśń" (jako "Nad nami noc").

</doc>
<doc id="36078" url="https://pl.wikipedia.org/wiki?curid=36078" title="Myszków">
Myszków

Myszków – miasto w Polsce położone w województwie śląskim, w Zagłębiu Dąbrowskim, siedziba władz powiatu myszkowskiego.
Według danych z 31 grudnia 2021 r. miasto miało 30 072 mieszkańców.
Położenie.
Myszków położony jest nad rzeką Wartą.
W latach 1975–1998 miejscowość należała administracyjnie do województwa częstochowskiego.
Do 1949 r. siedziba gminy Myszków.
Myszków leży w dawnej ziemi krakowskiej, będącej częścią historycznej Małopolski. Będusz i Mijaczów, stanowiące obecnie lewobrzeżne dzielnice Myszkowa, w drugiej połowie XVI wieku położone były w księstwie siewierskim, zaś leżące w części miasta na prawym brzegu Warty osiedla Ciszówka, Mrzygłód, Nierada, Nowa Wieś, Nowy Myszków i Stary Myszków należały w tym okresie do powiatu lelowskiego województwa krakowskiego. Przed włączeniem w 1790 obszaru księstwa siewierskiego do województwa krakowskiego część Myszkowa położona na zachód od Warty należała do Górnego Śląska.
Według danych z 1 stycznia 2014 r. powierzchnia miasta wynosi 74 km². W 2005 r. 56% obszaru miasta obejmowały użytki rolne, a 22% – użytki leśne. Myszków stanowi 15,4% powierzchni powiatu myszkowskiego.
Podział miasta.
Miasto nieformalnie dzieli się na 22 dzielnice:
Warunki naturalne.
Ukształtowanie terenu.
Miasto usytuowane jest w obniżeniu górnej Warty, w tzw. „obniżeniu myszkowskim”, w północno-wschodniej części rozległej Wyżyny Śląskiej – na skraju Jury Krakowsko-Częstochowskiej. Sama Wyżyna Śląska rozciąga się od prawego brzegu górnej Odry, aż po krawędź Wyżyny Krakowsko-Wieluńskiej. Część obszaru miasta położona jest w otulinie Zespołu Jurajskich Parków Krajobrazowych (dzielnice: Bory i Helenówka).
Obszar północno-wschodni miejscowości leży w Obniżeniu Górnej Warty, część południowo-zachodnia na Progu Woźnickim ciągnącym się od Zawiercia aż po Kluczbork. Myszków położony jest ok. 280 m n.p.m.
Sama miejscowość usytuowana jest niemal całkowicie w naturalnym obniżeniu terenu (dawna rynna Prawarty), otoczonym z czterech stron wzniesieniami: Góry Włodowskiej, Góry Będuskiej (części pasa Progu Woźnickiego), Góry Jaworznickiej i Osińskiej Góry.
Charakterystyczne dla Myszkowa jest utrzymanie się znacznej ilości zabudowy zagrodowej, jako skutek włączenia w granice administracyjne miasta typowych wiejskich jednostek osadniczych (Nowa Wieś, Osińska Góra, Helenówka, Mrzygłódka, Będusz). Rysującą się tendencją w kwestii rozmieszczenia przestrzennego budownictwa mieszkaniowego jest postępująca koncentracja budownictwa w części „miejskiej” Myszkowa, gdzie znacznemu odmłodzeniu ulegają również zasoby mieszkaniowe (spadek o 50% udziału mieszkań zrealizowanych przed 1945 r.).
Klimat.
Wykres obrazujący średnie temperatury dobowe maksymalne i minimalne w ciągu roku dla miasta Myszkowa:
Nazwa.
Myszków powstał w 1924 r. w wyniku połączenia wielu mniejszych miejscowości, które w procesie urbanizacyjnym stały się nieformalnymi dzielnicami (rejonami) miasta. Te stare miejscowości, w przeszłości były odnotowywane przez historyków. Na przykład w latach 1470–1480 Jan Długosz, w swoim opracowaniu "Liber beneficiorum dioecesis Cracoviensis" (Księga beneficjów diecezji krakowskiej), zanotował dzielnicę Mrzygłód jako osobną miejscowość w formie "Oppidum Mrziglod" oraz "Mrzyglod", a także Będusz jako "Bandusch".
Historia.
Dzieje niektórych osad, obecnie tworzących Myszków, opisane zostały w osobnych hasłach. Poniższe kalendarium odnosi się tylko do gminy i miasta Myszkowa, czyli od 1924 r.
Demografia.
Dane z 30 czerwca 2014 r.:
Według danych z 2013 r. Myszków był 139. miastem w Polsce pod względem liczby ludności i 50. pod względem powierzchni.
Według danych z 2005 r. średni dochód na mieszkańca wynosił 1480,13 zł.
Piramida wieku mieszkańców Myszkowa w 2014 r.:
Gospodarka.
Przemysł metalurgiczny.
Myszków od setek lat jest związany z przemysłem metalurgicznym. Decydowały o tym złoża rud żelaza, z której już w XVIII w. wytapiano stal. Jeszcze w pierwszych kilku powojennych latach po II wojnie światowej kontynuowano produkcję w nieistniejących już zabudowaniach na terenie obecnych Hal Targowych w okolicach dworca kolejowego po stronie dzielnicy Mijaczów. W 1955 przetwórstwo zostało przeniesione do nowo zbudowanego zakładu odlewniczego w dzielnicy Pohulanka. Do dziś w tym rejonie koncentruje się ta gałąź przemysłu. Po wielu przekształceniach własnościowych, zmianach nazwy (Myszkowskie Zakłady Metalurgiczne (MZM), Mistal, wreszcie Nowy Mystal) fabryka nadal produkuje części maszyn i urządzeń dla przemysłu kolejowego, górniczego i stoczniowego (wózki wagonowe, belki, ostojnice itp.). Zakład przeszedł modernizację. Obecnie największy pakiet kontrolny jest w posiadaniu kapitału rosyjsko-ukraińskiego. Pracuje w nim około 300 osób.
Na terenie Będusza australijska firma prowadzi badania związane z odkryciem znacznych złóż molibdenu, wolframu, srebra i miedzi.
Przemysł elektromaszynowy.
Ten rodzaj przemysłu w Myszkowie to przede wszystkim Myszkowska Fabryka Naczyń Emaliowanych „Światowit”.
Firma powstała na początku XX w. W czasie II wojny światowej okupant niemiecki produkował tu części do samolotów.
Po II wojnie światowej, w okresie gospodarki socjalistycznej nastąpił dynamiczny rozwój fabryki, która stała się najpoważniejszym w Polsce producentem naczyń emaliowanych i jednym z największych producentów elektrycznych pralek. Znacząca część produkcji była eksportowana. W tych czasach zakład zatrudniał kilka tysięcy pracowników, będąc jednym z najpoważniejszych pracodawców w mieście, a marka „Myszków” nieformalnym synonimem polskich naczyń emaliowanych i sławnych pralek „Frania”.
Transformacja gospodarcza i prywatyzacja fabryki w ramach ogólnopolskich przemian w zakresie gospodarki po 1989 r. (powrót do tzw. gospodarki rynkowej) spowodowała podzielenie jej majątku na liczne mniejsze spółki zależne od siebie, które jednak nie zdołały utrzymać produkcji na poprzednim poziomie, co doprowadziło większość z nich do upadłości.
Obecnie jest to niewielka firma, która w bardzo ograniczonym zakresie dalej wyrabia rozmaite naczynia cynkowane, garnki, sprzęt AGD (popularne w czasach PRL pralki wirnikowe „Frania”, wirówki, kuchenki gazowe) i inne podobne artykuły. Zatrudnienie w zespole spółek wynosi około 300–400 osób.
Przemysł papierniczy.
Przemysł papierniczy koncentruje się wokół dawnych Myszkowskich Zakładów Papierniczych (MZP), jednej z największych papierni w Polsce, założonej w 1894 r. Od początku swego istnienia fabryka zwiększała produkcję, zatrudnienie i wreszcie stała się centralną częścią MZP, na które składały się mniejsze jednostki rozlokowane w byłym woj. częstochowskim. Część terenu fabryki zajmuje zakład produkcji ścieru drzewnego, ściśle współpracujący z papiernią. Fabryka Papieru S.A. Myszków, mimo upadłości, kontynuowała produkcję papieru (gazetowego, offsetowego i tektury falistej) na nowoczesnej maszynie nr 6, dając zatrudnienie 350 pracownikom. Papiernia w Myszkowie została kupiona przez firmę Schumacher Packaging, która zainwestowała w zakład i wznowiła produkcję.
Przemysł włókienniczy.
Przemysł włókienniczy praktycznie przestał istnieć z chwilą upadku zakładu Wartex. Tereny i hale wykorzystuje obecnie firma Sokpol, i w mniejszym stopniu, inne podmioty gospodarcze jak np. fabryka opakowań tekturowych czy drukarnia. Działają jednak mniejsze firmy o zbliżonym profilu produkcji jak np. Brotex, tj. wyroby dziewiarskie.
Przemysł obuwniczy.
Kilkaset lat temu w Mrzygłodzie (obecna dzielnica Myszkowa) działał niezwykle liczny cech szewców. Z początkiem lat 90. XX w. nastąpił gwałtowny rozwój tej branży. Obecnie w Myszkowie i Żarkach działa wiele mniejszych lub większych firm zajmujących się produkcją obuwia lub komponentów do tego niezbędnych.
Przemysł spożywczy.
. Mająca swoją siedzibę w pobliskim Postępie firma Jurajska specjalizuje się zaś w produkcji wody mineralnej i rozmaitych napojów orzeźwiających. W trosce o stan środowiska naturalnego prowadzi też sprzedaż swych produktów w butelkach wielokrotnego użytku (szklanych).
Sport.
Myszków posiada w ramach Miejskiego Ośrodka Sportu i Rekreacji kryty basen, saunę, siłownię i studio odnowy biologicznej oraz salę gimnastyczną. Przez klub piłkarski MKS Myszków jest eksploatowany zmodernizowany stadion sportowy. Na terenie osiedli są rozlokowane liczne boiska, bieżnie oraz korty tenisowe. Od kilku lat użytkowana jest też nowoczesna hala sportowa przy LO.
Oświata.
W Myszkowie działają:
Wspólnoty wyznaniowe.
Kościół katolicki.
Osiem parafii:
Kościół Adwentystów Dnia Siódmego.
Jeden zbór:
Kościół Wolnych Chrześcijan.
Jeden zbór:
Kościół Zielonoświątkowy w RP.
Jeden zbór:
Świadkowie Jehowy.
Dwa zbory – Sala Królestwa ul. Bolesława Prusa 72:
Transport.
Kolejowy.
Przez Myszków przebiega jedna z najstarszych linii kolejowych w Polsce, łącząca Warszawę z Katowicami, powstała jako fragment linii kolei warszawsko-wiedeńskiej (odcinek Częstochowa, przez Myszków, do Maczek (dziś dzielnica Sosnowca), oddany do użytku 1 grudnia 1847 r.), natomiast obrzeżami miasta biegnie Centralna Magistrala Kolejowa.
Autobusowy.
Do 2013 r. spółka PKS Myszków prowadziła przewozy w regionie – działały połączenia autobusowe z Częstochową, Katowicami, Lublińcem, Tarnowskimi Górami, Krakowem, Łebą, Gdynią, Zakopanem i Poznaniem. Po likwidacji PKS Myszków, transport lokalny na trasach cieszących się większym zainteresowaniem podróżnych, świadczą prywatni przewoźnicy.
Zakład Komunikacji Miejskiej Myszków (ZKM Myszków) został uruchomiony w 1984 r. jako publiczna komunikacja zbiorowa. Do 2011 r. usługi świadczyła spółka miejska – SANiKO (dawniej pod nazwą RPGKiM). Od listopada 2011 r. usługi komunikacyjne świadczy prywatna spółka LZ Lazar z Zendka.
Sąsiednie gminy.
Koziegłowy, Poraj, Poręba, Siewierz, Włodowice, Zawiercie, Żarki

</doc>
<doc id="36088" url="https://pl.wikipedia.org/wiki?curid=36088" title="Tadeusz Boy Żeleński">
Tadeusz Boy Żeleński



</doc>
<doc id="36089" url="https://pl.wikipedia.org/wiki?curid=36089" title="Tadeusz Żeleński Boy">
Tadeusz Żeleński Boy



</doc>
<doc id="36090" url="https://pl.wikipedia.org/wiki?curid=36090" title="Tadeusz Żeleński">
Tadeusz Żeleński



</doc>
<doc id="36095" url="https://pl.wikipedia.org/wiki?curid=36095" title="Peter Mitchell (polityk)">
Peter Mitchell (polityk)

Peter Mitchell (ur. 24 stycznia 1824, zm. 25 października 1899 w Montrealu) – kanadyjski polityk konserwatywny II poł. XIX w. związany z prowincją Nowy Brunszwik. Był uczestnikiem konferencji w Quebecu. Zaliczany jest do grona Ojców Konfederacji, której był zwolennikiem.
Mitchell urodził się w Newcastle w Nowym Brunszwiku, ukończył studia prawnicze i otworzył własną praktykę. Zaangażował się także w handel drewnem i przemysł budowy okrętów. W 1856 został wybrany po raz pierwszy do Zgromadzenia Legislacyjnego Nowego Brunszwiku, jako poseł niezależny. Przez pięć lat był ministrem rybołówstwa w rządzie Samuela Lenarda Tilleya. W 1865 wziął udział w konferencji w Quebecu, z której powrócił do Nowego Brunszwiku jako entuzjasta konfederacji. Tego samego roku, wobec silnych tendencji antykonfederacyjnych w kolonii stracił mandat deputowanego, by go odzyskać rok później wskutek interwencji gubernatora.
W 1867 wziął udział delegacji na konferencję londyńska W 1867 po szczęśliwym wprowadzeniu Nowego Brunszwiku do konfederacji Mitchell został mianowany senatorem. Ta honorowa funkcja nie odpowiada jednak jego dynamicznemu charakterowi. Przed upływem swej kadencji zrezygnował z zaszczytnego stanowiska, by ubiegać się w powszechnych wyborach o mandat deportowanego do Izby Gmin Parlamentu Kanady. W tym samym czasie został też wydawcą, a potem właścicielem pisma "Montreal Herald". Przez ostatnie trzy lata życia sprawował funkcję inspektora gospodarki morskiej w Atlantyckiej Kanadzie

</doc>
<doc id="36097" url="https://pl.wikipedia.org/wiki?curid=36097" title="Demonologia">
Demonologia

Demonologia (gr. δαίμων, "daimon"; λογος, "logos" – nauka o demonach) – termin wieloznaczny:
W pierwszych dwóch wypadkach demonologia bywa pseudonauką próbującą badać wpływ demonów na świat fizyczny i odwrotnie – możliwość wpływania na nie. Może się opierać na wierze w egzorcyzmy – możliwość unieszkodliwienia złego ducha – oraz goecję, czyli możliwość wykorzystania go.
Demonologia w tradycji protestanckiej.
W tradycji protestanckiej podstawą refleksji demonologicznej jest traktat "Daemonologie" Jakuba I Stuarta. Ma on formułę dialogu co pozwala na konfrontacje różnych poglądów na ten sam temat.
W części pierwszej trzyczęściowego traktatu ma miejsce ogólne określenie magii jako powodowanie zjawisk nadnaturalnych nie za pozwoleniem Boga (cuda) lecz przy pomocy diabelskiej. Następnie ma miejsce rozróżnienie czynności magicznych na: czary (witch-craft) i nekromancję (necromancy) za pomocą skutków tych działań: zmian materialnych bądź pozyskiwanie wiedzy.
W części drugiej rozważany jest materialny charakter działań magicznych i postawione pytanie dotyczące iluzoryczności materialnych skutków magii, autor wskazuje, że autorem iluzji może być szatan, który zwodzi zarówno czarującego jak i przeświadczonego o skuteczności czarów. Ta część kończy się jednak zapewnieniem drugiej osoby dialogu, że nie można negować mocy diabła gdyż jest to równoznaczne z negowaniem mocy Boga.
W części III traktatu następuje rozróżnienie różnych rodzajów nadprzyrodzonych istot nieczystych i próba usensownienia ich obecności w świecie stworzonym przez Boga oraz ocena skuteczności egzorcyzmów odprawianych przez katolików. Traktat wiele pytań pozostawia otwartych, pojawia się kwestia materialnej skuteczności bądź iluzoryczności magii. Postawione jest pytanie na czym polega grzech czarów: czy na zmienianiu porządku świata, czy na nieposłuszeństwu wobec Boga? Wreszcie autor próbuje porównania argumentów za istnieniem magii: teologicznych (zaczerpniętych z Pisma) i empirycznych.

</doc>
<doc id="36102" url="https://pl.wikipedia.org/wiki?curid=36102" title="4GL">
4GL

4GL (4th generation language – język czwartej generacji) – dowolny język programowania, pozwalający przy użyciu krótkich instrukcji stworzyć program, którego napisanie w językach niższej (np. trzeciej, 3GL) generacji wymaga użycia setek lub tysięcy razy większej liczby wierszy kodu źródłowego. 4GL często dopuszcza pisanie fragmentów kodu w kilku językach 3GL jednocześnie.
Podstawowym wyróżnikiem języka 4GL jest jego specjalizacja, tworząca z języka efektywne narzędzie w ramach ściśle określonego obszaru zastosowań. Termin „4GL” został użyty po raz pierwszy w publikacji Jamesa Martina w publikacji „Applications Development Without Programmers” w roku 1982.

</doc>
<doc id="36106" url="https://pl.wikipedia.org/wiki?curid=36106" title="Filip I">
Filip I



</doc>
<doc id="36107" url="https://pl.wikipedia.org/wiki?curid=36107" title="Filip II">
Filip II



</doc>
<doc id="36110" url="https://pl.wikipedia.org/wiki?curid=36110" title="Ustawa o ziemiach państwowych w Kanadzie">
Ustawa o ziemiach państwowych w Kanadzie

Ustawa o ziemiach państwowych w Kanadzie – "Dominion Lands Act" – ustawa uchwalona przez parlament Kanady w 1872 roku w celu zachęcenia do emigracji i osiedlania się na obszarach rolniczych Terytoriów Północno-Zachodnich Kanady. Ustawa przewidywała przyznawanie nadań ziemskich, działek rolniczych o powierzchni 65 hektarów, dla rodzin i osób indywidualnych, będących w wieku co najmniej 21 lat (później limit obniżono do 19 lat). Jedynym wymaganiem była opłata skarbowa wysokości 10 dolarów. Działka po trzech latach przechodziła na własność gospodarza pod warunkiem, że zagospodarował co najmniej 12 hektarów ziemi rolniczej i zbudował stałe domostwo. W przeciwnym razie tracił prawo własności i zobowiązany był zwrócić działkę. To bardzo liberalne prawo przyczyniło się do bardzo szybkiego zasiedlenia południowych terenów Terytoriów Północno-Zachodnich.

</doc>
<doc id="36120" url="https://pl.wikipedia.org/wiki?curid=36120" title="1 p.n.e.">
1 p.n.e.



</doc>
<doc id="36121" url="https://pl.wikipedia.org/wiki?curid=36121" title="2 p.n.e.">
2 p.n.e.



</doc>
<doc id="36122" url="https://pl.wikipedia.org/wiki?curid=36122" title="3 p.n.e.">
3 p.n.e.



</doc>
<doc id="36123" url="https://pl.wikipedia.org/wiki?curid=36123" title="4 p.n.e.">
4 p.n.e.



</doc>
<doc id="36124" url="https://pl.wikipedia.org/wiki?curid=36124" title="5 p.n.e.">
5 p.n.e.



</doc>
<doc id="36125" url="https://pl.wikipedia.org/wiki?curid=36125" title="6 p.n.e.">
6 p.n.e.



</doc>
<doc id="36126" url="https://pl.wikipedia.org/wiki?curid=36126" title="Przejście Północno-Zachodnie">
Przejście Północno-Zachodnie

Przejście Północno-Zachodnie () – droga morska łącząca Ocean Atlantycki z Oceanem Spokojnym, prowadząca drogami wodnymi wewnątrz Archipelagu Arktycznego na północ od kontynentalnej Ameryki Północnej.
Europejczycy poszukiwali przejścia przez 300 lat jako alternatywnego szlaku handlowego między Europą a Azją. Istnienie przejścia potwierdził jako pierwszy brytyjski badacz polarny Robert McClure (1807–1873), który przebył przejście z zachodu na wschód na statku i na saniach w latach 1850–1853. Pierwszym, który w całości przepłynął przejście, choć w kilku etapach w latach 1903–1906, był norweski polarnik i późniejszy zdobywca bieguna południowego Roald Amundsen (1872–1928). Mimo udowodnienia przynajmniej okresowej żeglowności przejścia nie nabrało ono komercyjnego znaczenia, ponieważ ukończony w 1914 roku Kanał Panamski zapewniał już łatwiejszą trasę z Atlantyku na Pacyfik.
Status prawny przejścia jest sporny – z jednej strony Kanada utrzymuje, że przejście leży wewnątrz kanadyjskich wód terytorialnych, z drugiej strony Stany Zjednoczone uważają je za wody międzynarodowe.
Globalne ocieplenie i zmiany klimatyczne sprawiają, że zasięg i grubość lodu w Arktyce maleje, co powoduje coraz większe otwarcie przejścia dla żeglugi. W latach 2013–2019 liczba statków pokonujących przejście wzrosła ze 113 do 160 (o 44%). Modele klimatyczne pokazują, że w połowie XXI w. cały Ocean Arktyczny może pozostawać wolny od lodu przez kilka miesięcy letnich. Zwiększenie ruchu przez przejście niesie ze sobą zagrożenia dla środowiska naturalnego związane z ryzykiem zanieczyszczenia wskutek wycieku ropy naftowej i innych substancji chemicznych czy zanieczyszczeniem hałasem.
Geografia.
Przejście Północno-Zachodnie to droga morska łącząca Ocean Atlantycki z Oceanem Spokojnym biegnąca na północ od kontynentalnej Ameryki Północnej. 
Przejście zlokalizowane jest ok. 800 km na północ od koła podbiegunowego północnego (ok. 1930 km od bieguna północnego) i wiedzie przez ok. 1450 km cieśnin wewnątrz Archipelagu Arktycznego. Wejście do przejścia utrudniają liczne góry lodowe dryfujące między Grenlandią a Ziemią Baffina, a wyjście masy lodu wpychane do Cieśniny Beringa między kontynentem azjatyckim i północnoamerykańskim. 
Istnieje wiele potencjalnych szlaków Przejścia Północno-Zachodniego, lecz z uwagi na obecność lodu i płycizny w cieśninach, dróg żeglownych jest kilka. W 2009 roku Rada Arktyczna wydała raport "Arctic Marine Shipping Assessment 2009 Report", w którym na podstawie badań lodu morskiego w latach 2006–2015 zidentyfikowano następujące żeglowne szlaki Przejścia Północno-Zachodniego:
Wpływ zmian klimatycznych na żeglowność Przejścia Północno-Zachodniego.
Globalne ocieplenie i zmiany klimatyczne sprawiają, że zasięg i grubość lodu w Arktyce maleje, a sama Arktyka notuje prawie dwukrotnie szybszy wzrost temperatury niż inne obszary na Ziemi. Topnienie lodu i śniegu powoduje, że zmniejsza się powierzchnia odbijająca promienie słoneczne, a zwiększa się powierzchnia absorbująca ciepło – arktyczne wzmocnienie. Ciepło absorbowane przez wodę podnosi temperaturę Oceanu Arktycznego. Modele klimatyczne pokazują, że w połowie XXI w. cały Ocean Arktyczny może pozostawać wolny od lodu przez kilka miesięcy letnich. 
Historia poszukiwań.
Geneza.
Odkrycie Ameryki przez Krzysztofa Kolumba (1451–1506) i zajęcie nowo odkrytych ziem przez Hiszpanię doprowadziło do konfliktu z Portugalią. Zgodnie z traktatem z Alcáçovas (1479) wszystkie nowo odkryte terytoria na południe od Wysp Kanaryjskich miały należeć do Portugalii. Konflikt rozwiązał papież Aleksander VI (1431–1503) wydając bullę "Inter caetera" i dzieląc świat między Hiszpanię i Portugalię. Linia podziału była następnie negocjowana i została ostatecznie określona w traktacie z Tordesillas (1494). 
Wschodzące morskie potęgi Holandii, Francji i Anglii zostały pozbawione nie tylko nowych ziem, ale też morskich szlaków handlowych do Azji wokół Afryki i Ameryki Południowej. Stąd narodziła się potrzeba znalezienia alternatywnej drogi morskiej z Europy do Azji. Ówczesne błędne przekonanie, że słona woda morska nie zamarza, a lód na morzach buduje spływająca z lądu woda słodka, legło u podstaw przeświadczenia o istnieniu przejścia na północy
Wyprawy.
XV–XVI wiek.
Pierwszym, który poszukiwał alternatywnego szlaku do Azji był John Cabot (1450–1499). W 1497 roku dopłynął do wybrzeży Labradoru albo do Cape Breton (miejsce lądowania Cabota nie jest jednoznacznie zidentyfikowane), a sam Cabot był przekonany, że dopłynął do Azji. Po powrocie do Anglii udało mu się pozyskać wsparcie króla i kupców dla ponownej wyprawy, której cztery z pięciu statków zaginęły na morzu. Sam Cabot został uznany za zmarłego w 1499 roku. Wyprawa z 1509 roku syna Cabota Sebastiana (1472–1557) w poszukiwaniu drogi do Chin na północ od Labradoru nie jest tak dobrze udokumentowana jak wyprawa jego ojca, a informacje o podróży pochodzą z relacji samego Sebastiana. Wybór trasy na północy sugeruje, że poszukiwał Przejścia Północno-Zachodniego. Sebastian Cabot – według relacji własnej – dotarł na wody współczesnej Arktyki – do Cieśniny Davisa, Cieśniny Hudsona i Zatoki Hudsona.
Odkrycie Johna Cabota najprawdopodobniej przyczyniło się do zainteresowania przejściem zachodnim Portugalii – uważano, że nowo odkryte tereny przypadały Portugalii na mocy traktatu z Tordesillas (1494). W latach 1498–1504 portugalscy żeglarze, m.in. João Fernandes, bracia Gaspar (1450–1501) i Miguel Corte-Real (1448–1502?), udali się na poszukiwania nowych ziem na północnym Atlantyku. Według niektórych źródeł Gaspar Corte-Real miał dotrzeć do Cieśniny Davisa i Sukkertoppen, a nawet do wschodniego wybrzeża Nowej Fundlandii, co nie zostało jednak jednoznacznie potwierdzone. W 1501 roku Corte-Real dotarł do Labradoru, lecz zaginął w drodze powrotnej do Portugalii. W latach 1524–1525 portugalski żeglarz w służbie króla Hiszpanii Estêvão Gomes (1483/84–1538), przekonany, że znajdzie krótszą i łatwiejszą drogę na Moluki niż szlak Magellana, przepłynął wzdłuż wschodniego wybrzeża Ameryki Północnej od Florydy do przylądka Cape Race na Nowej Fundlandii. Po bezskutecznych poszukiwaniach wyprawa powróciła do Hiszpanii. 
W 1524 roku włoski żeglarz w służbie francuskiego króla Franciszka I (1494–1547) Giovanni da Verrazzano (1485–1528) zbadał wschodnie wybrzeże Ameryki od Karoliny po Nową Funlandię. Verrazzano wziął Pamlico Sound i Albemarle Sound za Ocean Spokojny i na mapie z wyprawy umieścił rzekome morze na zachód od wybrzeża Karoliny Północnej – niewielka mierzeja sugerowała możliwość łatwego przejścia z Atlantyku na Pacyfik.
W 1534 roku na zlecenie Franciszka I na poszukiwanie zachodniej drogi morskiej do Azji wyruszył francuski korsarz Jacques Cartier (1491/1492–1557), który zbadał wybrzeże Labradoru, zachodnie brzegi Nowej Fundlandii, Gaspé Bay i Zatokę Świętego Wawrzyńca. Podczas kolejnej wyprawy w 1535 roku dotarł do Mont Royal. Chociaż poszukiwania przejścia zakończyły się niepowodzeniem, to wyprawa Cartiera zbadała tereny ważne dla przyszłego francuskiego osadnictwa w Quebecu i Montrealu.
W 1540 roku na nowej mapie świata Sebastian Münster (1488–1552) powielił błąd Verrazzano, a powszechne stosowanie tej mapy rozpowszechniło wizję Verrazzano. Pod jej wpływem angielski geograf Richard Hakluyt (1552–1616) propagował w okresie późniejszym ideę kolonizacji Ameryki Północnej przez Wielką Brytanię. Jednak jeszcze w 1541 roku angielski żeglarz Robert Burlow bezskutecznie próbował zainteresować króla Henryka VIII (1491–1547) poszukiwaniami na północy krótszej drogi morskiej do Indii Wschodnich. 
W 1562 roku na mapie świata włoskiego kartografa Giacomo Gastaldiego (1500–1566) po raz pierwszy pojawiła się Cieśnina Anian – rzekoma cieśnina oddzielająca Amerykę Północną od Azji. Cieśnina łączyła Ocean Spokojny z wielkim północnym morzem śródlądowym, które z kolei łączyło się z Oceanem Atlantyckim. Takie przedstawienie napędzało nadzieje na znalezienie Przejścia Północno-Zachodniego. Cieśnina Anian została również umieszczona przez Abrahama Orteliusa (1527–1598) na mapie świata "Typus Orbis Terrarum" (1564).
Kolejnym angielskim żeglarzem poszukującym przejścia był Martin Frobisher (1535–1594), który w 1576 roku dotarł do Resolution Island na południowy wschód od Ziemi Baffina, odkrywając zatokę, nazwaną później na jego cześć Zatoką Frobishera. Po powrocie do Anglii, na podstawie własnych relacji o możliwości występowania złóż złota, pozyskał wsparcie finansowe królowej na przeprowadzanie dwóch wypraw w 1577 i 1578 roku, jednak przywiezione rudy nie zawierały cennych metali. 
W 1585 roku na poszukiwania przejścia popłynął John Davis (1550–1605), który uzyskał wsparcie sekretarza królowej Francisa Walsinghama (1532–1590) i finansowanie zamożnych kupców. Dotarł do Grenlandii, opłynął przylądek Kap Farvel i popłynął na północ wzdłuż jej zachodniego wybrzeża. Następnie przebył cieśninę – nazwaną na jego cześć Cieśniną Davisa i dotarł na wschodnie wybrzeże Ziemi Baffina. Nie znalazł przejścia i zawrócił, lecz przekonany był o jego istnieniu – albo na zachód od zatoki Cumberland, albo na północ od Cieśniny Davisa. Kolejne próby znalezienia przejścia podjął w 1586 i 1587 roku. Druga wyprawa dotarła do 72°92´N, następnie udała się na zachód, a potem wobec lodu uniemożliwiającego dalszą podróż, skręciła na południe wzdłuż wschodniego wybrzeża Ziemi Baffina. Davis zbadał zatokę Cumberland, odnotowując wejścia do Zatoki Frobishera i Zatoki Hudsona, i poprzez fiord Labradoru dotarł do Hamilton Inlet. Podczas wyprawy zmapowano duże odcinki wybrzeży Grenlandii, Ziemi Baffina i Labradoru i sporządzono szczegółowe notatki o warunkach meteorologicznych, geologicznych i przyrodniczych. Raport Davisa o Inuitach jest jedną z najwcześniejszych relacji o ich życiu. 
XVII wiek.
W 1609 roku hiszpański żeglarz Lorenzo Ferrer Maldonado (?–1625) przedstawił królowi hiszpańskiemu Filipowi III (1578–1621) relację ze swojej wyprawy, twierdząc, że w 1588 roku przepłynął przez Przejście Północno-Zachodnie. Maldonado miał wpłynąć od północy na „Morze Południowe” poprzez Cieśninę Anian, następnie skierować się na południe i dopłynąć do 55°N i od północnego wybrzeża Ameryki przedostać się do Chin, by tam zawrócić i pokonać tę samą trasę w drodze powrotnej do Hiszpanii. Relacja Maldonado nie zdobyła jednak zainteresowania a on sam wsparcia. Wcześniej Maldonado uniknął odpowiedzialności w sporze, w którym zarzucano mu fałszerstwo dokumentów. W dziełach geograficznych Maldonado opublikowanych po jego śmierci przeprawa przez przejście nie jest wspominana. 
Kolejnym żeglarzem, który twierdził, że w 1592 roku przepłynął przez cieśninę prowadzącą z Mórz Południowych do Oceanu Arktycznego, był grecki żeglarz w służbie króla Hiszpanii Juan de Fuca (1536–1602). 
Na początku XVII w. poszukiwania przejścia kontynuowała angielska spółka Kompania Moskiewska (ang. "Muscovy Company"), która w 1607 roku zleciła wyprawę Henry’emu Hudsonowi (1565–1611). Hudson przejścia nie znalazł, ale dotarł wówczas dalej na północ niż jakakolwiek wcześniejsza wyprawa a jego obserwacje przyczyniły się do rozwoju wielorybnictwa na Spitsbergenie. Kolejna wyprawa Hudsona w 1608 roku sfinansowana przez Kompanię Moskiewską również zakończyła się niepowodzeniem. 
Następnie Hudson popłynął na zlecenie Holenderskiej Kompanii Wschodnioindyjskiej. Hudson znał dwa raporty o możliwym położeniu przejścia – angielskiego kapitana George’a Weymoutha (1585–1612), który umiejscawiał przejście w okolicach 62°N oraz kapitana Johna Smitha, który położenia przejścia upatrywał w okolicach 40°N. Wyprawa Hudsona wyruszyła w 1609 roku i pomimo napotkanych sztormów zdecydowała się kontynuować poszukiwania w okolicy 40°N. Wpłynęła na rzekę – odkrytą w 1524 roku przez Verrazzano – i po ok. 240 km dotarła w pobliże współczesnego Albany, a Hudson stwierdził, że nie jest to przejście na Pacyfik. Rzeka została później nazwana na cześć Hudsona – Hudson. Po powrocie do Europy Anglia zabroniła Hudsonowi udziału w wyprawach innych państw. 
W 1610 roku Hudson poprowadził kolejną ekspedycję – tym razem w okolice 62°N, finansowaną przez Brytyjską Kompanię Wschodnioindyjską (ang. "British East India Company") i Kompanię Moskiewską. Po przejściu przez Cieśninę Hudsona wyprawa wpłynęła do Zatoki Hudsona i została zmuszona do przezimowania w Zatoce Jamesa. W 1611 roku załoga zbuntowała się i zostawiła Hudsona z synem i kilkoma poplecznikami na niewielkiej łódce w Zatoce Hudsona. O Hudsonie słuch zaginął. 
Poszukiwania Hudsona kontynuowali na zlecenie angielskich kupców kolejno Thomas Button (zm. 1634) w latach 1612–1613, William Gibbons w 1614 roku i Robert Bylot w latach 1615–1616. W trakcie wypraw Bylota nawigatorem był William Baffin (1584?–1622) – razem dostarczyli dowodów na nieistnienie przejścia z Zatoki Hudsona. W 1616 roku opłynęli Zatokę Baffina, a Baffin zmapował brzegi zatoki, lokalizując Cieśninę Smitha, Cieśninę Jonesa i Cieśninę Lancastera. 
Duński kapitan Jens Munk poszukując przejścia północno-zachodniego zimował 1619-1620 w Zatoce Hudson nieopodal dzisiejszej miejscowości Churchill, Manitoba, Kanada. Niespotykane warunki zimowe oraz szkorbut spowodowały, że zimowanie przeżyło prócz kapitana tylko dwóch marynarzy. 
W 1622 roku angielski matematyk Henry Briggs (1561–1630) opublikował "A Treatise of the Northwest Passage to the South Sea, Through the Continent of Virginia and by Fretum Hudson". Na swojej mapie ukazał przejście pomiędzy oceanami łączące wschodnie wody Zatoki Hudsona z „Oceanem Japońskim”. Mapa ta została przedrukowana przez Samuela Purchasa (1577–1626) w jego dziele "Purchas his Pilgrimes" w 1625 roku. 
W latach 1631–1632 walijski żeglarz Thomas James (1593–1635), reprezentujący kupców z Bristolu, zbadał zachodnie brzegi Zatoki Hudsona, przezimował w Zatoce Jamesa i w 1632 roku dotarł na szerokość 65°N. W tym samym czasie wyprawę finansowaną przez kupców londyńskich, poprowadził Luke Foxe (1586–1635). Rywalizujące ze sobą ekspedycje spotkały się u wejścia do Zatoki Jamesa, po czym Luke udał się na północ i jako pierwszy wypłynął poza Foxe Channel do Basenu Foxe’a, docierając prawie do koła podbiegunowego północnego. 
W 1668 roku wspierany przez kupców londyńskich francuski traper Médard Chouart des Groseilliers (1618–1696) wyruszył w rejon Zatoki Hudsona, by zbadać możliwości działalności handlowej i ocenić możliwość istnienia przejścia na Ocean Spokojny. W 1670 roku przy wsparciu finansistów z Londynu powstała Kompania Zatoki Hudsona (ang. "Hudson's Bay Company"), która uzyskała królewskie przywileje handlowe w regionie wyznaczonym przez dział wodny Zatoki Hudsona – na Ziemi Ruperta.
XVIII wiek.
Na początku XVIII w. kolejne próby znalezienia przejścia podejmowała Kompania Zatoki Hudsona, a w 1719 roku wyprawę w poszukiwaniu Cieśniny Anian poprowadził jej dyrektor James Knight (1640–1719/1720). W 1722 roku znaleziono wraki statków wyprawy Knighta, a kapitan John Scroggs raportował, że jej uczestników zabili Inuici. W 1769 roku losy członków wyprawy Knighta odkrył Samuel Hearne (1745–1792) – ekspedycja dotarła do Marble Island, a po rozbiciu statków jej uczestnicy zimowali dwukrotnie na brzegu, lecz nie udało im się przeżyć. 
W 1745 roku brytyjski parlament ustanowił nagrodę 20 tys. funtów dla brytyjskiego żeglarza, który przepłynie z Cieśniny Hudsona na wody Pacyfiku. W 1747 roku zachęceni perspektywą nagrody William Moor (zm. 1765) i Francis Smith poszukiwali przejścia przez Chesterfield Inlet i Wager Bay i zbadali zachodnie brzegi Zatoki Hudsona. W 1775 roku brytyjski parlament zmienił warunki nagrody i ustanowił 20 tys. funtów dla brytyjskiego żeglarza, który przepłynie przez przejście powyżej 52°N. 
W 1776 roku, zachęcony perspektywą nagrody i najnowszymi odkryciami, znalezienia przejścia podjął się James Cook (1728–1779). Cook przypuszczał, że droga przejścia prowadzi nie bezpośrednio przez kontynent amerykański, lecz naokoło niego. Szlak miał leżeć na północy, o czym świadczyć miały relacje rosyjskich handlarzy futrem, którzy twierdzili, że Alaska to wyspa oddzielona cieśniną od kontynentu amerykańskiego. W 1778 roku Cook poszukiwał przejścia od strony zachodniej, żeglując wzdłuż wybrzeży współczesnej Kolumbii Brytyjskiej i Alaski. Cook przepłynął przez cieśninę odkrytą w 1728 roku przez Vitusa Beringa (1681–1741), skierował się na północny wschód, by pożeglować wzdłuż północnego wybrzeża Ameryki. Wyprawa napotkała wkrótce masy lodu, które uniemożliwiły dalszą podróż na wschód i musiała zawrócić do Cieśniny Beringa. Chociaż Cook nie odkrył przejścia, to jako pierwszy sporządził dokładne mapy wybrzeża Alaski od Góry Świętego Eliasza do Cieśniny Beringa i dalej. 
W 1779 roku kolejną próbę odkrycia przejścia na wschód podjął hiszpański nawigator z Peru Juan Francisco de la Bodega y Quadra (1743–1794), który badał Juan de Fuca Strait i fiordy współczesnej Kolumbii Brytyjskiej i Alaski. 
W 1786 roku francuski żeglarz Jean-François de La Pérouse (1741–1788) zbadał tropem Cooka wybrzeże północnoamerykańskie między 45°N a 55°N. W tym samym roku brytyjski żeglarz James Strange (1753–1840) odkrył cieśninę Queen Charlotte Sound, a rok później George Dixon (1748–1795) odkrył Wyspy Królowej Charlotty. 
W 1791 roku Alessandro Malaspina (1754–1810) zbadał wybrzeże Zatoki Alaska na zachód od Yakutat Bay i bezskutecznie poszukiwał przejścia na południe od Nootka Sound. W tym samym roku Francisco de Eliza (1759–1825) zbadał cieśninę Haro Strait do 50°N, którą błędnie uważał za przejście. W 1792 roku Jacinto Caamaño (1759-1825?) zbadał cieśninę Clarence Strait, a Dionisio Alcalá Galiano (1760–1805) Strait of Georgia. Kolejną wyprawę w poszukiwaniu przejścia transkontynentalnego poprowadził George Vancouver (1757–1798), który w latach 1792–1794 pieczołowicie przebadał północno - zachodnie wybrzeże Ameryki, sprawdzając każdą zatokę i nie znajdując przejścia. Ostatecznie nieistnienie transkontynentalnego przejścia potwierdziła w latach 1802–1804 amerykańska wyprawa Meriwethera Lewisa (1774 –1809) i Williama Clarka (1770–1838).
XIX wiek.
W pierwszej połowie XIX w. wiele fragmentów obecnego Przejścia Północno-Zachodniego zostało poznanych cząstkowo przez szereg działających tam ekspedycji morskich. 
W latach 1815–1818 Cieśninę Beringa badał rosyjski podróżnik Otto von Kotzebue (1788–1846) z zamiarem znalezienia drogi morskiej do prowadzącej do Zatoki Baffina. W 1817 roku brytyjski podróżnik William Scoresby (1789–1857) raportował, że wody wokół Grenlandii między 74°N a 80°N są wolne od lodu. Wzbudziło to zainteresowanie Admiralicji i zintensyfikowano poszukiwania przejścia. W 1818 roku wysłano dwie wyprawy. Pierwsza, złożona z dwóch statków HMS Dorothea pod komendą Davida Buchana (1780–1838) i HMS Trent dowodzonym przez Johna Franklina (1786–1847), miała przepłynąć między Grenlandią a Spitsbergenem i dotrzeć do Cieśniny Beringa. Druga, na statkach „Isabella” pod dowództwem Johna Rossa (1777–1856) i „Alexander” dowodzonym przez Williama Edwarda Parry’ego (1790–1855), miała pożeglować wzdłuż zachodniego wybrzeża Grenlandii przez Cieśninę Davisa do Zatoki Baffina. Ekspedycja Rossa potwierdziła informacje Williama Baffina (1584–1622) o Zatoce Baffina i podjęła próbę dalszej przeprawy na północ. Dotarła do Cieśniny Smitha, osiągając 76°N, gdzie dalszą przeprawę uniemożliwiła obecność lodu. Następnie Ross skierował się na zachód, docierając do Cieśniny Lancastera. Zawrócił zmylony mirażem gór blokującym dalsze przejście na zachód, za co spotkała go krytyka po powrocie do domu. William Edward Parry przepłynął przez Cieśninę Lancastera, docierając do Cieśniny Księcia Regenta, Cieśniny Barrowa i Cieśniny Melville’a. W latach 1821–1823 Parry zbadał cieśninę Frozen Strait, zatokę Repulse Bay i drogi wodne na wschód od Półwyspu Melville’a, lecz masy lodu uniemożliwiły mu dalszą eksplorację. W latach 1824–1825 Parry podjął nieudaną próbę przepłynięcia Cieśniny Księcia Regenta. W 1826 Frederick William Beechey badał północne wybrzeża Alaski, odkrywając przylądek Barrow. 
Od strony lądu eksplorację prowadziły wyprawy kierowane przez Johna Franklina (1786–1847), George’a Backa (1796–1878), Petera W. Dease’a (1788–1863), Thomasa Simpsona (1808–1840) i Johna Rae’a (1813–1893). W latach 1821–1822 pierwsza wyprawa Johna Franklina dotarła na wschód od rzeki Coppermine. W 1826 roku druga wyprawa Johna Franklina badała tereny na zachód od rzeki Mackenzie.
W 1829 roku zamożny producent ginu Felix Booth (1780–1850) postanowił sfinansować prywatną wyprawę arktyczną w poszukiwaniu Przejścia Północno-Zachodniego. Ekspedycję poprowadził John Ross wraz z bratankiem Jamesem Clarkiem Rossem(1800–1862) . Wyprawa wyruszyła na statku „Victory”. Odkryto Cieśninę Księcia Regenta i ląd po jej stronie zachodniej, który nazwano "Boothia" na cześć fundatora wyprawy. Ross odkrył również zatokę na południe od Cieśniny Księcia Regenta, którą również nazwano "Boothia". Wyprawa przezimowała na południowym krańcu zatoki w miejscu, które Ross nazwał "Lord Mayor Bay". Europejczycy przetrwali dzięki pomocy Inuitów, którzy rozbili swój obóz zimowy w pobliżu "Lord Mayor Bay". Podczas pierwszego zimowania w 1831 roku bratanek Rossa – James Clark Ross jako pierwszy ustalił położenie północnego bieguna magnetycznego. Dopiero po trzech latach ekspedycji udało się osiągnąć Cieśninę Księcia Regenta. Uczestnicy wyprawy zmuszeni byli porzucić „Victory” i przeprawili się na północny wschód. Założyli obóz zimowy w miejscu, gdzie składowano zapasy ze statku Parry’ego. Przy próbie dalszej przeprawy łodziami zostali zoczeni przez statek wielorybniczy – dawny statek Rossa „Isabellę” – który zabrał ich do Anglii. 
W latach 1833–1834 na poszukiwania Rossa rzeka Back wyruszył George’a Backa (1796–1878), po otrzymaniu wiadomości, że Ross dotarł do Londynu, Back zbadał brzegi rzeki. W latach 1836–1837 Back ponownie popłynął rzeką Back, by zbadać wybrzeże Półwyspu Melville’a i kontynentalny brzeg Cieśniny Księcia Regenta. W kolejnych dwóch latach Peter Warren Dease i Thomas Simpson zmapowali północne wybrzeże Kanady na wschód od półwyspu Boothia, odkrywając Dease Strait i Simpson Strait.
W 1845 roku Admiralicja powierzyła dowództwo kolejnej wyprawy arktycznej Johnowi Franklinowi. Była to najlepiej przygotowana i wyposażona ekspedycja w ówczesnej historii. Ostatni raz ekspedycja była widziana przez wielorybników w lipcu 1845 roku. Jej zaginięcie spowodowało szeroko zakrojoną akcję poszukiwawczą, która nie przyniosła rezultatu, ale przyczyniła się do gruntownego poznania terenów arktycznych Ameryki Północnej. Losy wyprawy zostały częściowo poznane na podstawie artefaktów znalezionych podczas ekspedycji ratunkowych i późniejszych prac archeologicznych. Franklin miał do dyspozycji wzmocnione statki HMS „Erebus” i HMS „Terror”, które w 1846 roku utknęły w lodzie u zachodniego wybrzeża Wyspy Króla Williama. Wyprawa zimowała na wyspie, gdzie 1847 roku Franklin zmarł. Załoga opuściła statki w 1848 roku i udała się w kierunku kontynentalnej Kanady. 
W latach 1847–1859 zorganizowano 30 ekspedycji ratunkowych.
W 1848 roku na prośbę żony Franklina ekspedycję ratunkową poprowadził James Clark Ross. Wyprawa dotarła do Cieśniny Lancastera, lecz z uwagi na niesprzyjające warunki zmuszona była do zimowania na wyspie Somerset. Dla Rossa była to dziewiąta zima spędzona w Arktyce. Na wiosnę 1849 roku przeszukano wybrzeża wyspy – bez rezultatu. Podczas ekspedycji zmapowano ok. 240 km zachodniego wybrzeża Somerset.
Odkrycie Przejścia Północno-Zachodniego.
Po fiasku ekspedycji Rossa rząd brytyjski zorganizował kolejną wyprawę w poszukiwaniu zaginionych. Ekspedycja wyruszyła na dwóch statkach – HMS Enterprise pod dowództwem Richarda Collinsona (1811–1883) i HMS Investigator dowodzonym przez Roberta McClure’a (1807–1873). Statki miały osobno dopłynąć na Hawaje, skąd razem miały udać się do Cieśniny Beringa. Do spotkania na Hawajach nie doszło – „Investigator” popłynął na północ przez Ocean Arktyczny w kierunku Point Barrow na Alasce i nie czekając na „Enterprise” udał się dalej na wschód. McClure odkrył Wyspę Wiktorii i Cieśninę Księcia Walii, lecz jego dalszą podróż drogą morską uniemożliwił lód. McClure wraz z załogą zaczął prowadzić badania okolic drogą lądową na saniach, odkrywając Przejście Północno-Zachodnie. „Investigator” pozostawał uwięziony w lodzie w Mercy Bay przez trzy lata i dopiero w 1854 roku członkowie wyprawy zostali podjęci przez statek „North Star” z Beechey Island, do której dotarli na saniach. 
McClure był pierwszym, który pokonał przejście z zachodu na wschód – częściowo na saniach przez zlodzone wody od Banks Island do Devon Island. 
W latach 1898–1902 norweski polarnik Otto Sverdrup (1854–1930) potwierdził, że nie ma przejścia między wyspami na północny zachód od Cieśniny Lancastera i Cieśniny Melville’a.
Przeprawa przez Przejście Północno-Zachodnie (1903–1906).
Pierwszym, który przepłynął przez przejście w latach 1903–1906 (choć w kilku etapach ze wschodu na zachód) był Roald Amundsen (1872–1928).
Po powrocie z Belgijskiej Wyprawy Antarktycznej (1897–1899) Amundsen uznał, że zebrał wystarczająco dużo doświadczenia, aby rozpocząć przygotowania do własnej wyprawy. Jego celem było pokonanie Przejścia Północno-Zachodniego. Wyprawa miała również ustalić aktualną pozycję magnetycznego bieguna północnego. 
W 1901 roku na potrzeby wyprawy Amundsen zakupił niewielki slup „Gjøa”. Ekspedycja zyskała częściowe finansowanie Norweskiego Towarzystwa Geograficznego, lecz sam Amundsen popadł w długi. By uciec przed wierzycielami, wyprawa wyruszyła pod osłoną nocy z 16 na 17 czerwca 1903 roku i po dwóch miesiącach dotarła do północno-zachodniej Grenlandii. Następnie statek minął Beechey Island i popłynął na południe, wchodząc w Cieśninę Franklina. W połowie września „Gjøa” zakotwiczyła w zatoce południowej Ziemi Króla Wilhelma, którą nazwano na cześć statku "Gjøahavn". Uczestnicy osiedli na brzegu, przebywając tu przez dwa lata. Wiosną 1904 roku Amundsen i Peder Ristvedt (1873–1955) ustalili położenie magnetycznego bieguna północnego – na zachodnim wybrzeżu półwyspu Boothia, w pobliżu miejsca, gdzie w 1831 roku James Clark Ross po raz pierwszy znalazł północny biegun magnetyczny. 
13 sierpnia 1905 roku wyprawa ruszyła dalej na zachód. Pomimo lodu, mgły i niewielkiej ilości wody pod kilem, przejście zostało pokonane i 17 sierpnia „Gjøa” zakotwiczyła przy przylądku Cape Colbourne – najbardziej wysuniętym na wschód punkcie, do którego dotarł jakikolwiek statek płynący z Cieśniny Beringa. 2 września „Gjøa” została uwięziona w lodzie w pobliżu wyspy Herschel Island i załoga musiała spędzić 10 miesięcy na wybrzeżu Jukonu. Zimą Amundsen udał się saniami do Eagle na Alasce, aby wysłać telegram z informacją o sukcesie wyprawy. W połowie sierpnia 1906 roku podróż mogła być wznowiona i 31 sierpnia wyprawa dotarła do Nome, skąd rozpoczął się tryumfalny powrót do Norwegii. 
Przeprawy Larsena przez Przejście Północno-Zachodnie.
Pierwszym, który przepłynął przez przejście z zachodu na wschód w latach 1940–1942 był kanadyjski polarnik Henry Larsen (1899–1964). Larsen był kapitanem statku „St. Roch”, na którym pływał of 1928 roku. Zainspirowany sukcesem Amundsena, wyprawił się przez przejście w 1940 roku, jednak złe warunki pogodowe zmusiły go do zimowania na półwyspie Boothia. Potem przepłynął przez Bellot Strait, Zatokę Baffina, Cieśninę Davisa i dalej wzdłuż wybrzeża Labradoru, docierając do Halifaxu w 1942 roku. 
Larsen był również pierwszym polarnikiem, który przepłynął w 1944 cały szlak w ciągu jednego sezonu nawigacyjnego – tym razem, ze wschodu (z Halifaxu) na zachód (z powrotem do Vancouver). Trasa powrotna wiodła przez Kanał Parry'ego (Cieśninę Lancastera – Cieśninę Barrowa – Cieśninę Melville’a). Przeprawa tą północną drogą zajęła Larsenowi 86 dni.
Wykorzystanie Przejścia Północno-Zachodniego.
Mimo udowodnienia przynajmniej okresowej żeglowności przejścia nie nabrało ono komercyjnego znaczenia. Ukończony w 1914 roku Kanał Panamski zapewnił łatwiejszą trasę z Atlantyku na Pacyfik. W pewnym okresie Przejścia Północno-Zachodniego było brane pod uwagę jako trasa dla transportu ropy naftowej z Alaski na wschodnie wybrzeże Stanów Zjednoczonych, lecz w końcu zbudowano rurociąg. 
W 1954 roku przejście pokonał lodołamacz „Labrador” kanadyjskiej marynarki – był to pierwszy statek, który przepłynął trasę z zachodu na wschód w ciągu jednego roku. W 1969 roku pierwszy statek handlowy „Manhattan” przepłynął między Zatoką Baffina a Point Barrow na Alasce. 
Zmiany klimatyczne w Arktyce powodują coraz większe otwarcie przejścia dla żeglugi. W 1984 roku przejście po raz pierwszy pokonał statek wycieczkowy. W pierwszej dekadzie XXI wieku liczba rejsów wycieczkowych stale rosla. W 2013 roku trasę pod eskortą lodołamaczy przebył pierwszy masowiec „Nordic Orion” przewożąc ładunek węgla z Vancouver do Finlandii. W latach 2013–2019 liczba statków pokonujących przejście wzrosła ze 113 do 160 (o 44%). 
Szlak handlowy przez przejście skróciłby znacznie drogę transportu między Europą a Azją. Pozwoliłby także na żeglugę większych jednostek, które nie mieszczą się w Kanale Sueskim czy Kanale Panamskim. Na znaczenie handlowe przejścia będą mieć wpływ także koszty ubezpieczenia oraz koszty wzmocnienia jednostek, by chronić je przed lodem. 
Zwiększenie ruchu przez przejście niesie ze sobą zagrożenia dla środowiska naturalnego związane z emisją dwutlenku węgla, ryzykiem zanieczyszczenia wskutek wycieku ropy naftowej i innych substancji chemicznych czy zanieczyszczeniem hałasem.
Polityka.
Kanada utrzymuje, że przejście leży wewnątrz kanadyjskich wód terytorialnych i każdy statek na jego wodach podlega jurysdykcji Kanady, lecz Stany Zjednoczone nie respektują tej zwierzchności, uważając je za wody międzynarodowe. Stanowisko o międzynarodowym statusie przejścia wspiera również Unia Europejska. 
Jeszcze w latach 60. XX w. Kanada i Stany Zjednoczone weszły w spór o status prawny przejścia. Rejs amerykańskiego statku „Manhattan” w 1969 roku uświadomił rządowi kanadyjskiemu konieczność podjęcia działań politycznych w celu zachowania kontroli nad Archipelagiem Arktycznym. W 1988 roku doszło do podpisania umowy o współpracy arktycznej między Kanadą a Stanami Zjednoczonymi i zachowania status quo.
W związku z topieniem się lodu arktycznego i rosnącym potencjałem szlaku dla żeglugi przejście nabrało znaczenia politycznego pod koniec lat 90. XX w. W przypadku otwarcia przejścia dla regularnej żeglugi komercyjnej kwestia statusu prawnego nabierze kluczowego znaczenia.

</doc>
<doc id="36127" url="https://pl.wikipedia.org/wiki?curid=36127" title="7 p.n.e.">
7 p.n.e.



</doc>
<doc id="36128" url="https://pl.wikipedia.org/wiki?curid=36128" title="8 p.n.e.">
8 p.n.e.



</doc>
<doc id="36129" url="https://pl.wikipedia.org/wiki?curid=36129" title="9 p.n.e.">
9 p.n.e.



</doc>
<doc id="36130" url="https://pl.wikipedia.org/wiki?curid=36130" title="10 p.n.e.">
10 p.n.e.



</doc>
<doc id="36131" url="https://pl.wikipedia.org/wiki?curid=36131" title="11 p.n.e.">
11 p.n.e.



</doc>
<doc id="36132" url="https://pl.wikipedia.org/wiki?curid=36132" title="12 p.n.e.">
12 p.n.e.



</doc>
<doc id="36133" url="https://pl.wikipedia.org/wiki?curid=36133" title="13 p.n.e.">
13 p.n.e.



</doc>
<doc id="36134" url="https://pl.wikipedia.org/wiki?curid=36134" title="14 p.n.e.">
14 p.n.e.



</doc>
<doc id="36135" url="https://pl.wikipedia.org/wiki?curid=36135" title="15 p.n.e.">
15 p.n.e.



</doc>
<doc id="36136" url="https://pl.wikipedia.org/wiki?curid=36136" title="16 p.n.e.">
16 p.n.e.



</doc>
<doc id="36137" url="https://pl.wikipedia.org/wiki?curid=36137" title="17 p.n.e.">
17 p.n.e.



</doc>
<doc id="36138" url="https://pl.wikipedia.org/wiki?curid=36138" title="18 p.n.e.">
18 p.n.e.



</doc>
<doc id="36139" url="https://pl.wikipedia.org/wiki?curid=36139" title="19 p.n.e.">
19 p.n.e.



</doc>
<doc id="36140" url="https://pl.wikipedia.org/wiki?curid=36140" title="20 p.n.e.">
20 p.n.e.



</doc>
<doc id="36141" url="https://pl.wikipedia.org/wiki?curid=36141" title="21 p.n.e.">
21 p.n.e.



</doc>
<doc id="36142" url="https://pl.wikipedia.org/wiki?curid=36142" title="22 p.n.e.">
22 p.n.e.



</doc>
<doc id="36143" url="https://pl.wikipedia.org/wiki?curid=36143" title="23 p.n.e.">
23 p.n.e.



</doc>
<doc id="36144" url="https://pl.wikipedia.org/wiki?curid=36144" title="24 p.n.e.">
24 p.n.e.



</doc>
<doc id="36145" url="https://pl.wikipedia.org/wiki?curid=36145" title="25 p.n.e.">
25 p.n.e.



</doc>
<doc id="36146" url="https://pl.wikipedia.org/wiki?curid=36146" title="26 p.n.e.">
26 p.n.e.



</doc>
<doc id="36147" url="https://pl.wikipedia.org/wiki?curid=36147" title="27 p.n.e.">
27 p.n.e.



</doc>
<doc id="36148" url="https://pl.wikipedia.org/wiki?curid=36148" title="28 p.n.e.">
28 p.n.e.



</doc>
<doc id="36149" url="https://pl.wikipedia.org/wiki?curid=36149" title="29 p.n.e.">
29 p.n.e.



</doc>
<doc id="36150" url="https://pl.wikipedia.org/wiki?curid=36150" title="30 p.n.e.">
30 p.n.e.



</doc>
<doc id="36151" url="https://pl.wikipedia.org/wiki?curid=36151" title="31 p.n.e.">
31 p.n.e.



</doc>
<doc id="36152" url="https://pl.wikipedia.org/wiki?curid=36152" title="32 p.n.e.">
32 p.n.e.



</doc>
<doc id="36153" url="https://pl.wikipedia.org/wiki?curid=36153" title="33 p.n.e.">
33 p.n.e.



</doc>
<doc id="36154" url="https://pl.wikipedia.org/wiki?curid=36154" title="34 p.n.e.">
34 p.n.e.



</doc>
<doc id="36155" url="https://pl.wikipedia.org/wiki?curid=36155" title="35 p.n.e.">
35 p.n.e.



</doc>
<doc id="36156" url="https://pl.wikipedia.org/wiki?curid=36156" title="36 p.n.e.">
36 p.n.e.



</doc>
<doc id="36157" url="https://pl.wikipedia.org/wiki?curid=36157" title="37 p.n.e.">
37 p.n.e.



</doc>
<doc id="36158" url="https://pl.wikipedia.org/wiki?curid=36158" title="38 p.n.e.">
38 p.n.e.



</doc>
<doc id="36159" url="https://pl.wikipedia.org/wiki?curid=36159" title="39 p.n.e.">
39 p.n.e.



</doc>
<doc id="36160" url="https://pl.wikipedia.org/wiki?curid=36160" title="40 p.n.e.">
40 p.n.e.



</doc>
<doc id="36161" url="https://pl.wikipedia.org/wiki?curid=36161" title="41 p.n.e.">
41 p.n.e.



</doc>
<doc id="36162" url="https://pl.wikipedia.org/wiki?curid=36162" title="42 p.n.e.">
42 p.n.e.



</doc>
<doc id="36163" url="https://pl.wikipedia.org/wiki?curid=36163" title="43 p.n.e.">
43 p.n.e.



</doc>
<doc id="36164" url="https://pl.wikipedia.org/wiki?curid=36164" title="44 p.n.e.">
44 p.n.e.



</doc>
<doc id="36165" url="https://pl.wikipedia.org/wiki?curid=36165" title="45 p.n.e.">
45 p.n.e.



</doc>
<doc id="36166" url="https://pl.wikipedia.org/wiki?curid=36166" title="46 p.n.e.">
46 p.n.e.



</doc>
<doc id="36167" url="https://pl.wikipedia.org/wiki?curid=36167" title="47 p.n.e.">
47 p.n.e.



</doc>
<doc id="36168" url="https://pl.wikipedia.org/wiki?curid=36168" title="48 p.n.e.">
48 p.n.e.



</doc>
<doc id="36169" url="https://pl.wikipedia.org/wiki?curid=36169" title="49 p.n.e.">
49 p.n.e.



</doc>
<doc id="36170" url="https://pl.wikipedia.org/wiki?curid=36170" title="50 p.n.e.">
50 p.n.e.



</doc>
<doc id="36171" url="https://pl.wikipedia.org/wiki?curid=36171" title="51 p.n.e.">
51 p.n.e.



</doc>
<doc id="36172" url="https://pl.wikipedia.org/wiki?curid=36172" title="52 p.n.e.">
52 p.n.e.



</doc>
<doc id="36173" url="https://pl.wikipedia.org/wiki?curid=36173" title="53 p.n.e.">
53 p.n.e.



</doc>
<doc id="36174" url="https://pl.wikipedia.org/wiki?curid=36174" title="54 p.n.e.">
54 p.n.e.



</doc>
<doc id="36175" url="https://pl.wikipedia.org/wiki?curid=36175" title="55 p.n.e.">
55 p.n.e.



</doc>
<doc id="36176" url="https://pl.wikipedia.org/wiki?curid=36176" title="56 p.n.e.">
56 p.n.e.



</doc>
<doc id="36177" url="https://pl.wikipedia.org/wiki?curid=36177" title="57 p.n.e.">
57 p.n.e.



</doc>
<doc id="36178" url="https://pl.wikipedia.org/wiki?curid=36178" title="58 p.n.e.">
58 p.n.e.



</doc>
<doc id="36179" url="https://pl.wikipedia.org/wiki?curid=36179" title="59 p.n.e.">
59 p.n.e.



</doc>
<doc id="36180" url="https://pl.wikipedia.org/wiki?curid=36180" title="60 p.n.e.">
60 p.n.e.



</doc>
<doc id="36181" url="https://pl.wikipedia.org/wiki?curid=36181" title="61 p.n.e.">
61 p.n.e.



</doc>
<doc id="36182" url="https://pl.wikipedia.org/wiki?curid=36182" title="62 p.n.e.">
62 p.n.e.



</doc>
<doc id="36183" url="https://pl.wikipedia.org/wiki?curid=36183" title="63 p.n.e.">
63 p.n.e.



</doc>
<doc id="36184" url="https://pl.wikipedia.org/wiki?curid=36184" title="64 p.n.e.">
64 p.n.e.



</doc>
<doc id="36185" url="https://pl.wikipedia.org/wiki?curid=36185" title="65 p.n.e.">
65 p.n.e.



</doc>
<doc id="36186" url="https://pl.wikipedia.org/wiki?curid=36186" title="66 p.n.e.">
66 p.n.e.



</doc>
<doc id="36187" url="https://pl.wikipedia.org/wiki?curid=36187" title="67 p.n.e.">
67 p.n.e.



</doc>
<doc id="36188" url="https://pl.wikipedia.org/wiki?curid=36188" title="68 p.n.e.">
68 p.n.e.



</doc>
<doc id="36189" url="https://pl.wikipedia.org/wiki?curid=36189" title="69 p.n.e.">
69 p.n.e.



</doc>
<doc id="36190" url="https://pl.wikipedia.org/wiki?curid=36190" title="70 p.n.e.">
70 p.n.e.



</doc>
<doc id="36191" url="https://pl.wikipedia.org/wiki?curid=36191" title="71 p.n.e.">
71 p.n.e.



</doc>
<doc id="36192" url="https://pl.wikipedia.org/wiki?curid=36192" title="72 p.n.e.">
72 p.n.e.



</doc>
<doc id="36193" url="https://pl.wikipedia.org/wiki?curid=36193" title="73 p.n.e.">
73 p.n.e.



</doc>
<doc id="36194" url="https://pl.wikipedia.org/wiki?curid=36194" title="74 p.n.e.">
74 p.n.e.



</doc>
<doc id="36195" url="https://pl.wikipedia.org/wiki?curid=36195" title="75 p.n.e.">
75 p.n.e.



</doc>
<doc id="36196" url="https://pl.wikipedia.org/wiki?curid=36196" title="76 p.n.e.">
76 p.n.e.



</doc>
<doc id="36197" url="https://pl.wikipedia.org/wiki?curid=36197" title="77 p.n.e.">
77 p.n.e.



</doc>
<doc id="36198" url="https://pl.wikipedia.org/wiki?curid=36198" title="78 p.n.e.">
78 p.n.e.



</doc>
<doc id="36199" url="https://pl.wikipedia.org/wiki?curid=36199" title="79 p.n.e.">
79 p.n.e.



</doc>
<doc id="36200" url="https://pl.wikipedia.org/wiki?curid=36200" title="80 p.n.e.">
80 p.n.e.



</doc>
<doc id="36201" url="https://pl.wikipedia.org/wiki?curid=36201" title="81 p.n.e.">
81 p.n.e.



</doc>
<doc id="36202" url="https://pl.wikipedia.org/wiki?curid=36202" title="82 p.n.e.">
82 p.n.e.



</doc>
<doc id="36203" url="https://pl.wikipedia.org/wiki?curid=36203" title="83 p.n.e.">
83 p.n.e.



</doc>
<doc id="36204" url="https://pl.wikipedia.org/wiki?curid=36204" title="84 p.n.e.">
84 p.n.e.



</doc>
<doc id="36205" url="https://pl.wikipedia.org/wiki?curid=36205" title="85 p.n.e.">
85 p.n.e.



</doc>
<doc id="36206" url="https://pl.wikipedia.org/wiki?curid=36206" title="86 p.n.e.">
86 p.n.e.



</doc>
<doc id="36207" url="https://pl.wikipedia.org/wiki?curid=36207" title="87 p.n.e.">
87 p.n.e.



</doc>
<doc id="36208" url="https://pl.wikipedia.org/wiki?curid=36208" title="88 p.n.e.">
88 p.n.e.



</doc>
<doc id="36209" url="https://pl.wikipedia.org/wiki?curid=36209" title="89 p.n.e.">
89 p.n.e.



</doc>
<doc id="36210" url="https://pl.wikipedia.org/wiki?curid=36210" title="90 p.n.e.">
90 p.n.e.



</doc>
<doc id="36211" url="https://pl.wikipedia.org/wiki?curid=36211" title="91 p.n.e.">
91 p.n.e.



</doc>
<doc id="36212" url="https://pl.wikipedia.org/wiki?curid=36212" title="92 p.n.e.">
92 p.n.e.



</doc>
<doc id="36213" url="https://pl.wikipedia.org/wiki?curid=36213" title="93 p.n.e.">
93 p.n.e.



</doc>
<doc id="36214" url="https://pl.wikipedia.org/wiki?curid=36214" title="94 p.n.e.">
94 p.n.e.



</doc>
<doc id="36215" url="https://pl.wikipedia.org/wiki?curid=36215" title="95 p.n.e.">
95 p.n.e.



</doc>
<doc id="36216" url="https://pl.wikipedia.org/wiki?curid=36216" title="96 p.n.e.">
96 p.n.e.



</doc>
<doc id="36217" url="https://pl.wikipedia.org/wiki?curid=36217" title="97 p.n.e.">
97 p.n.e.



</doc>
<doc id="36218" url="https://pl.wikipedia.org/wiki?curid=36218" title="98 p.n.e.">
98 p.n.e.



</doc>
<doc id="36219" url="https://pl.wikipedia.org/wiki?curid=36219" title="99 p.n.e.">
99 p.n.e.



</doc>
<doc id="36220" url="https://pl.wikipedia.org/wiki?curid=36220" title="100 p.n.e.">
100 p.n.e.



</doc>
<doc id="36221" url="https://pl.wikipedia.org/wiki?curid=36221" title="101 p.n.e.">
101 p.n.e.



</doc>
<doc id="36222" url="https://pl.wikipedia.org/wiki?curid=36222" title="102 p.n.e.">
102 p.n.e.



</doc>
<doc id="36223" url="https://pl.wikipedia.org/wiki?curid=36223" title="103 p.n.e.">
103 p.n.e.



</doc>
<doc id="36224" url="https://pl.wikipedia.org/wiki?curid=36224" title="104 p.n.e.">
104 p.n.e.



</doc>
<doc id="36225" url="https://pl.wikipedia.org/wiki?curid=36225" title="105 p.n.e.">
105 p.n.e.



</doc>
<doc id="36226" url="https://pl.wikipedia.org/wiki?curid=36226" title="106 p.n.e.">
106 p.n.e.



</doc>
<doc id="36227" url="https://pl.wikipedia.org/wiki?curid=36227" title="107 p.n.e.">
107 p.n.e.



</doc>
<doc id="36228" url="https://pl.wikipedia.org/wiki?curid=36228" title="108 p.n.e.">
108 p.n.e.



</doc>
<doc id="36229" url="https://pl.wikipedia.org/wiki?curid=36229" title="109 p.n.e.">
109 p.n.e.



</doc>
<doc id="36230" url="https://pl.wikipedia.org/wiki?curid=36230" title="110 p.n.e.">
110 p.n.e.



</doc>
<doc id="36231" url="https://pl.wikipedia.org/wiki?curid=36231" title="111 p.n.e.">
111 p.n.e.



</doc>
<doc id="36232" url="https://pl.wikipedia.org/wiki?curid=36232" title="112 p.n.e.">
112 p.n.e.



</doc>
<doc id="36233" url="https://pl.wikipedia.org/wiki?curid=36233" title="113 p.n.e.">
113 p.n.e.



</doc>
<doc id="36234" url="https://pl.wikipedia.org/wiki?curid=36234" title="114 p.n.e.">
114 p.n.e.



</doc>
<doc id="36235" url="https://pl.wikipedia.org/wiki?curid=36235" title="115 p.n.e.">
115 p.n.e.



</doc>
<doc id="36236" url="https://pl.wikipedia.org/wiki?curid=36236" title="116 p.n.e.">
116 p.n.e.



</doc>
<doc id="36237" url="https://pl.wikipedia.org/wiki?curid=36237" title="117 p.n.e.">
117 p.n.e.



</doc>
<doc id="36238" url="https://pl.wikipedia.org/wiki?curid=36238" title="118 p.n.e.">
118 p.n.e.



</doc>
<doc id="36239" url="https://pl.wikipedia.org/wiki?curid=36239" title="119 p.n.e.">
119 p.n.e.



</doc>
<doc id="36240" url="https://pl.wikipedia.org/wiki?curid=36240" title="120 p.n.e.">
120 p.n.e.



</doc>
<doc id="36241" url="https://pl.wikipedia.org/wiki?curid=36241" title="121 p.n.e.">
121 p.n.e.



</doc>
<doc id="36242" url="https://pl.wikipedia.org/wiki?curid=36242" title="122 p.n.e.">
122 p.n.e.



</doc>
<doc id="36243" url="https://pl.wikipedia.org/wiki?curid=36243" title="123 p.n.e.">
123 p.n.e.



</doc>
<doc id="36244" url="https://pl.wikipedia.org/wiki?curid=36244" title="124 p.n.e.">
124 p.n.e.



</doc>
<doc id="36245" url="https://pl.wikipedia.org/wiki?curid=36245" title="125 p.n.e.">
125 p.n.e.



</doc>
<doc id="36246" url="https://pl.wikipedia.org/wiki?curid=36246" title="126 p.n.e.">
126 p.n.e.

Wydarzenia.
Azja

</doc>
<doc id="36247" url="https://pl.wikipedia.org/wiki?curid=36247" title="127 p.n.e.">
127 p.n.e.



</doc>
<doc id="36248" url="https://pl.wikipedia.org/wiki?curid=36248" title="128 p.n.e.">
128 p.n.e.



</doc>
<doc id="36249" url="https://pl.wikipedia.org/wiki?curid=36249" title="129 p.n.e.">
129 p.n.e.



</doc>
<doc id="36250" url="https://pl.wikipedia.org/wiki?curid=36250" title="130 p.n.e.">
130 p.n.e.



</doc>
<doc id="36251" url="https://pl.wikipedia.org/wiki?curid=36251" title="131 p.n.e.">
131 p.n.e.



</doc>
<doc id="36252" url="https://pl.wikipedia.org/wiki?curid=36252" title="132 p.n.e.">
132 p.n.e.



</doc>
<doc id="36253" url="https://pl.wikipedia.org/wiki?curid=36253" title="133 p.n.e.">
133 p.n.e.



</doc>
<doc id="36254" url="https://pl.wikipedia.org/wiki?curid=36254" title="134 p.n.e.">
134 p.n.e.



</doc>
<doc id="36255" url="https://pl.wikipedia.org/wiki?curid=36255" title="135 p.n.e.">
135 p.n.e.



</doc>
<doc id="36256" url="https://pl.wikipedia.org/wiki?curid=36256" title="136 p.n.e.">
136 p.n.e.



</doc>
<doc id="36257" url="https://pl.wikipedia.org/wiki?curid=36257" title="137 p.n.e.">
137 p.n.e.



</doc>
<doc id="36258" url="https://pl.wikipedia.org/wiki?curid=36258" title="138 p.n.e.">
138 p.n.e.



</doc>
<doc id="36259" url="https://pl.wikipedia.org/wiki?curid=36259" title="139 p.n.e.">
139 p.n.e.



</doc>
<doc id="36260" url="https://pl.wikipedia.org/wiki?curid=36260" title="140 p.n.e.">
140 p.n.e.



</doc>
<doc id="36261" url="https://pl.wikipedia.org/wiki?curid=36261" title="141 p.n.e.">
141 p.n.e.



</doc>
<doc id="36262" url="https://pl.wikipedia.org/wiki?curid=36262" title="142 p.n.e.">
142 p.n.e.



</doc>
<doc id="36263" url="https://pl.wikipedia.org/wiki?curid=36263" title="143 p.n.e.">
143 p.n.e.



</doc>
<doc id="36264" url="https://pl.wikipedia.org/wiki?curid=36264" title="144 p.n.e.">
144 p.n.e.



</doc>
<doc id="36265" url="https://pl.wikipedia.org/wiki?curid=36265" title="145 p.n.e.">
145 p.n.e.



</doc>
<doc id="36266" url="https://pl.wikipedia.org/wiki?curid=36266" title="146 p.n.e.">
146 p.n.e.



</doc>
<doc id="36267" url="https://pl.wikipedia.org/wiki?curid=36267" title="147 p.n.e.">
147 p.n.e.



</doc>
<doc id="36268" url="https://pl.wikipedia.org/wiki?curid=36268" title="148 p.n.e.">
148 p.n.e.



</doc>
<doc id="36269" url="https://pl.wikipedia.org/wiki?curid=36269" title="149 p.n.e.">
149 p.n.e.



</doc>
<doc id="36270" url="https://pl.wikipedia.org/wiki?curid=36270" title="150 p.n.e.">
150 p.n.e.



</doc>
<doc id="36271" url="https://pl.wikipedia.org/wiki?curid=36271" title="151 p.n.e.">
151 p.n.e.



</doc>
<doc id="36272" url="https://pl.wikipedia.org/wiki?curid=36272" title="152 p.n.e.">
152 p.n.e.



</doc>
<doc id="36273" url="https://pl.wikipedia.org/wiki?curid=36273" title="153 p.n.e.">
153 p.n.e.



</doc>
<doc id="36274" url="https://pl.wikipedia.org/wiki?curid=36274" title="154 p.n.e.">
154 p.n.e.



</doc>
<doc id="36275" url="https://pl.wikipedia.org/wiki?curid=36275" title="155 p.n.e.">
155 p.n.e.



</doc>
<doc id="36276" url="https://pl.wikipedia.org/wiki?curid=36276" title="156 p.n.e.">
156 p.n.e.



</doc>
<doc id="36277" url="https://pl.wikipedia.org/wiki?curid=36277" title="157 p.n.e.">
157 p.n.e.



</doc>
<doc id="36278" url="https://pl.wikipedia.org/wiki?curid=36278" title="158 p.n.e.">
158 p.n.e.



</doc>
<doc id="36279" url="https://pl.wikipedia.org/wiki?curid=36279" title="159 p.n.e.">
159 p.n.e.



</doc>
<doc id="36280" url="https://pl.wikipedia.org/wiki?curid=36280" title="160 p.n.e.">
160 p.n.e.



</doc>
<doc id="36281" url="https://pl.wikipedia.org/wiki?curid=36281" title="161 p.n.e.">
161 p.n.e.



</doc>
<doc id="36282" url="https://pl.wikipedia.org/wiki?curid=36282" title="162 p.n.e.">
162 p.n.e.



</doc>
<doc id="36283" url="https://pl.wikipedia.org/wiki?curid=36283" title="163 p.n.e.">
163 p.n.e.



</doc>
<doc id="36284" url="https://pl.wikipedia.org/wiki?curid=36284" title="164 p.n.e.">
164 p.n.e.



</doc>
<doc id="36285" url="https://pl.wikipedia.org/wiki?curid=36285" title="165 p.n.e.">
165 p.n.e.



</doc>
<doc id="36286" url="https://pl.wikipedia.org/wiki?curid=36286" title="166 p.n.e.">
166 p.n.e.



</doc>
<doc id="36287" url="https://pl.wikipedia.org/wiki?curid=36287" title="167 p.n.e.">
167 p.n.e.



</doc>
<doc id="36288" url="https://pl.wikipedia.org/wiki?curid=36288" title="168 p.n.e.">
168 p.n.e.



</doc>
<doc id="36289" url="https://pl.wikipedia.org/wiki?curid=36289" title="169 p.n.e.">
169 p.n.e.



</doc>
<doc id="36290" url="https://pl.wikipedia.org/wiki?curid=36290" title="170 p.n.e.">
170 p.n.e.



</doc>
<doc id="36291" url="https://pl.wikipedia.org/wiki?curid=36291" title="171 p.n.e.">
171 p.n.e.



</doc>
<doc id="36292" url="https://pl.wikipedia.org/wiki?curid=36292" title="172 p.n.e.">
172 p.n.e.



</doc>
<doc id="36293" url="https://pl.wikipedia.org/wiki?curid=36293" title="173 p.n.e.">
173 p.n.e.



</doc>
<doc id="36294" url="https://pl.wikipedia.org/wiki?curid=36294" title="174 p.n.e.">
174 p.n.e.



</doc>
<doc id="36295" url="https://pl.wikipedia.org/wiki?curid=36295" title="175 p.n.e.">
175 p.n.e.



</doc>
<doc id="36296" url="https://pl.wikipedia.org/wiki?curid=36296" title="176 p.n.e.">
176 p.n.e.



</doc>
<doc id="36297" url="https://pl.wikipedia.org/wiki?curid=36297" title="177 p.n.e.">
177 p.n.e.



</doc>
<doc id="36298" url="https://pl.wikipedia.org/wiki?curid=36298" title="178 p.n.e.">
178 p.n.e.



</doc>
<doc id="36299" url="https://pl.wikipedia.org/wiki?curid=36299" title="179 p.n.e.">
179 p.n.e.



</doc>
<doc id="36300" url="https://pl.wikipedia.org/wiki?curid=36300" title="180 p.n.e.">
180 p.n.e.



</doc>
<doc id="36301" url="https://pl.wikipedia.org/wiki?curid=36301" title="Simpleks">
Simpleks



</doc>
<doc id="36302" url="https://pl.wikipedia.org/wiki?curid=36302" title="181 p.n.e.">
181 p.n.e.



</doc>
<doc id="36303" url="https://pl.wikipedia.org/wiki?curid=36303" title="182 p.n.e.">
182 p.n.e.



</doc>
<doc id="36304" url="https://pl.wikipedia.org/wiki?curid=36304" title="183 p.n.e.">
183 p.n.e.



</doc>
<doc id="36305" url="https://pl.wikipedia.org/wiki?curid=36305" title="184 p.n.e.">
184 p.n.e.



</doc>
<doc id="36306" url="https://pl.wikipedia.org/wiki?curid=36306" title="185 p.n.e.">
185 p.n.e.



</doc>
<doc id="36307" url="https://pl.wikipedia.org/wiki?curid=36307" title="186 p.n.e.">
186 p.n.e.



</doc>
<doc id="36308" url="https://pl.wikipedia.org/wiki?curid=36308" title="187 p.n.e.">
187 p.n.e.



</doc>
<doc id="36309" url="https://pl.wikipedia.org/wiki?curid=36309" title="188 p.n.e.">
188 p.n.e.



</doc>
<doc id="36310" url="https://pl.wikipedia.org/wiki?curid=36310" title="189 p.n.e.">
189 p.n.e.



</doc>
<doc id="36311" url="https://pl.wikipedia.org/wiki?curid=36311" title="190 p.n.e.">
190 p.n.e.



</doc>
<doc id="36312" url="https://pl.wikipedia.org/wiki?curid=36312" title="191 p.n.e.">
191 p.n.e.



</doc>
<doc id="36313" url="https://pl.wikipedia.org/wiki?curid=36313" title="192 p.n.e.">
192 p.n.e.



</doc>
<doc id="36314" url="https://pl.wikipedia.org/wiki?curid=36314" title="193 p.n.e.">
193 p.n.e.



</doc>
<doc id="36315" url="https://pl.wikipedia.org/wiki?curid=36315" title="194 p.n.e.">
194 p.n.e.



</doc>
<doc id="36316" url="https://pl.wikipedia.org/wiki?curid=36316" title="195 p.n.e.">
195 p.n.e.



</doc>
<doc id="36317" url="https://pl.wikipedia.org/wiki?curid=36317" title="196 p.n.e.">
196 p.n.e.



</doc>
<doc id="36318" url="https://pl.wikipedia.org/wiki?curid=36318" title="197 p.n.e.">
197 p.n.e.



</doc>
<doc id="36319" url="https://pl.wikipedia.org/wiki?curid=36319" title="198 p.n.e.">
198 p.n.e.



</doc>
<doc id="36320" url="https://pl.wikipedia.org/wiki?curid=36320" title="199 p.n.e.">
199 p.n.e.



</doc>
<doc id="36321" url="https://pl.wikipedia.org/wiki?curid=36321" title="200 p.n.e.">
200 p.n.e.



</doc>
<doc id="36322" url="https://pl.wikipedia.org/wiki?curid=36322" title="201 p.n.e.">
201 p.n.e.



</doc>
<doc id="36323" url="https://pl.wikipedia.org/wiki?curid=36323" title="202 p.n.e.">
202 p.n.e.



</doc>
<doc id="36324" url="https://pl.wikipedia.org/wiki?curid=36324" title="203 p.n.e.">
203 p.n.e.



</doc>
<doc id="36325" url="https://pl.wikipedia.org/wiki?curid=36325" title="204 p.n.e.">
204 p.n.e.



</doc>
<doc id="36326" url="https://pl.wikipedia.org/wiki?curid=36326" title="205 p.n.e.">
205 p.n.e.



</doc>
<doc id="36327" url="https://pl.wikipedia.org/wiki?curid=36327" title="206 p.n.e.">
206 p.n.e.



</doc>
<doc id="36328" url="https://pl.wikipedia.org/wiki?curid=36328" title="207 p.n.e.">
207 p.n.e.



</doc>
<doc id="36329" url="https://pl.wikipedia.org/wiki?curid=36329" title="208 p.n.e.">
208 p.n.e.



</doc>
<doc id="36330" url="https://pl.wikipedia.org/wiki?curid=36330" title="209 p.n.e.">
209 p.n.e.



</doc>
<doc id="36331" url="https://pl.wikipedia.org/wiki?curid=36331" title="210 p.n.e.">
210 p.n.e.



</doc>
<doc id="36332" url="https://pl.wikipedia.org/wiki?curid=36332" title="211 p.n.e.">
211 p.n.e.



</doc>
<doc id="36333" url="https://pl.wikipedia.org/wiki?curid=36333" title="212 p.n.e.">
212 p.n.e.



</doc>
<doc id="36334" url="https://pl.wikipedia.org/wiki?curid=36334" title="213 p.n.e.">
213 p.n.e.



</doc>
<doc id="36335" url="https://pl.wikipedia.org/wiki?curid=36335" title="214 p.n.e.">
214 p.n.e.



</doc>
<doc id="36336" url="https://pl.wikipedia.org/wiki?curid=36336" title="215 p.n.e.">
215 p.n.e.



</doc>
<doc id="36337" url="https://pl.wikipedia.org/wiki?curid=36337" title="216 p.n.e.">
216 p.n.e.



</doc>
<doc id="36338" url="https://pl.wikipedia.org/wiki?curid=36338" title="217 p.n.e.">
217 p.n.e.



</doc>
<doc id="36339" url="https://pl.wikipedia.org/wiki?curid=36339" title="218 p.n.e.">
218 p.n.e.



</doc>
<doc id="36340" url="https://pl.wikipedia.org/wiki?curid=36340" title="219 p.n.e.">
219 p.n.e.



</doc>
<doc id="36341" url="https://pl.wikipedia.org/wiki?curid=36341" title="220 p.n.e.">
220 p.n.e.



</doc>
<doc id="36342" url="https://pl.wikipedia.org/wiki?curid=36342" title="221 p.n.e.">
221 p.n.e.



</doc>
<doc id="36343" url="https://pl.wikipedia.org/wiki?curid=36343" title="222 p.n.e.">
222 p.n.e.



</doc>
<doc id="36344" url="https://pl.wikipedia.org/wiki?curid=36344" title="223 p.n.e.">
223 p.n.e.



</doc>
<doc id="36345" url="https://pl.wikipedia.org/wiki?curid=36345" title="224 p.n.e.">
224 p.n.e.



</doc>
<doc id="36346" url="https://pl.wikipedia.org/wiki?curid=36346" title="225 p.n.e.">
225 p.n.e.



</doc>
<doc id="36347" url="https://pl.wikipedia.org/wiki?curid=36347" title="226 p.n.e.">
226 p.n.e.



</doc>
<doc id="36348" url="https://pl.wikipedia.org/wiki?curid=36348" title="227 p.n.e.">
227 p.n.e.



</doc>
<doc id="36349" url="https://pl.wikipedia.org/wiki?curid=36349" title="228 p.n.e.">
228 p.n.e.



</doc>
<doc id="36350" url="https://pl.wikipedia.org/wiki?curid=36350" title="229 p.n.e.">
229 p.n.e.



</doc>
<doc id="36351" url="https://pl.wikipedia.org/wiki?curid=36351" title="230 p.n.e.">
230 p.n.e.



</doc>
<doc id="36352" url="https://pl.wikipedia.org/wiki?curid=36352" title="231 p.n.e.">
231 p.n.e.



</doc>
<doc id="36353" url="https://pl.wikipedia.org/wiki?curid=36353" title="232 p.n.e.">
232 p.n.e.



</doc>
<doc id="36354" url="https://pl.wikipedia.org/wiki?curid=36354" title="233 p.n.e.">
233 p.n.e.



</doc>
<doc id="36355" url="https://pl.wikipedia.org/wiki?curid=36355" title="234 p.n.e.">
234 p.n.e.



</doc>
<doc id="36356" url="https://pl.wikipedia.org/wiki?curid=36356" title="235 p.n.e.">
235 p.n.e.



</doc>
<doc id="36357" url="https://pl.wikipedia.org/wiki?curid=36357" title="236 p.n.e.">
236 p.n.e.



</doc>
<doc id="36358" url="https://pl.wikipedia.org/wiki?curid=36358" title="237 p.n.e.">
237 p.n.e.



</doc>
<doc id="36359" url="https://pl.wikipedia.org/wiki?curid=36359" title="238 p.n.e.">
238 p.n.e.



</doc>
<doc id="36360" url="https://pl.wikipedia.org/wiki?curid=36360" title="239 p.n.e.">
239 p.n.e.



</doc>
<doc id="36361" url="https://pl.wikipedia.org/wiki?curid=36361" title="240 p.n.e.">
240 p.n.e.



</doc>
<doc id="36363" url="https://pl.wikipedia.org/wiki?curid=36363" title="241 p.n.e.">
241 p.n.e.



</doc>
<doc id="36364" url="https://pl.wikipedia.org/wiki?curid=36364" title="242 p.n.e.">
242 p.n.e.



</doc>
<doc id="36365" url="https://pl.wikipedia.org/wiki?curid=36365" title="243 p.n.e.">
243 p.n.e.



</doc>
<doc id="36366" url="https://pl.wikipedia.org/wiki?curid=36366" title="244 p.n.e.">
244 p.n.e.



</doc>
<doc id="36367" url="https://pl.wikipedia.org/wiki?curid=36367" title="245 p.n.e.">
245 p.n.e.



</doc>
<doc id="36368" url="https://pl.wikipedia.org/wiki?curid=36368" title="246 p.n.e.">
246 p.n.e.



</doc>
<doc id="36369" url="https://pl.wikipedia.org/wiki?curid=36369" title="247 p.n.e.">
247 p.n.e.



</doc>
<doc id="36370" url="https://pl.wikipedia.org/wiki?curid=36370" title="248 p.n.e.">
248 p.n.e.



</doc>
<doc id="36371" url="https://pl.wikipedia.org/wiki?curid=36371" title="249 p.n.e.">
249 p.n.e.



</doc>
<doc id="36372" url="https://pl.wikipedia.org/wiki?curid=36372" title="250 p.n.e.">
250 p.n.e.



</doc>
<doc id="36373" url="https://pl.wikipedia.org/wiki?curid=36373" title="251 p.n.e.">
251 p.n.e.



</doc>
<doc id="36374" url="https://pl.wikipedia.org/wiki?curid=36374" title="252 p.n.e.">
252 p.n.e.



</doc>
<doc id="36375" url="https://pl.wikipedia.org/wiki?curid=36375" title="253 p.n.e.">
253 p.n.e.



</doc>
<doc id="36376" url="https://pl.wikipedia.org/wiki?curid=36376" title="254 p.n.e.">
254 p.n.e.



</doc>
<doc id="36377" url="https://pl.wikipedia.org/wiki?curid=36377" title="255 p.n.e.">
255 p.n.e.



</doc>
<doc id="36378" url="https://pl.wikipedia.org/wiki?curid=36378" title="256 p.n.e.">
256 p.n.e.



</doc>
<doc id="36379" url="https://pl.wikipedia.org/wiki?curid=36379" title="257 p.n.e.">
257 p.n.e.



</doc>
<doc id="36380" url="https://pl.wikipedia.org/wiki?curid=36380" title="258 p.n.e.">
258 p.n.e.



</doc>
<doc id="36381" url="https://pl.wikipedia.org/wiki?curid=36381" title="259 p.n.e.">
259 p.n.e.



</doc>
<doc id="36383" url="https://pl.wikipedia.org/wiki?curid=36383" title="260 p.n.e.">
260 p.n.e.



</doc>
<doc id="36384" url="https://pl.wikipedia.org/wiki?curid=36384" title="261 p.n.e.">
261 p.n.e.



</doc>
<doc id="36385" url="https://pl.wikipedia.org/wiki?curid=36385" title="262 p.n.e.">
262 p.n.e.



</doc>
<doc id="36386" url="https://pl.wikipedia.org/wiki?curid=36386" title="Złoty wiek Polski">
Złoty wiek Polski

Wiek XVI jest nazywany złotym wiekiem dziejów Polski. W połowie tego wieku państwo polskie obejmowało prawie 1 mln km² powierzchni i liczyło około 11 milionów mieszkańców, będąc jednym z największych (wraz z Rosją oraz Imperium Osmańskim) państw Europy, potęgą polityczną, militarną i ekonomiczną, dostawcą drewna i produktów rolnych do zachodniej Europy (przez to nazywane także spichlerzem Europy). Transport towarów odbywał się Wisłą, eksportowane były przez Gdańsk, a dostarczały je rozrastające się folwarki pańszczyźniane. Rozwijało się także rzemiosło i handel, wzrastała liczba i wielkość miast.
Rozwój gospodarczy sprzyjał rozwojowi kultury, wyznaczanemu przez renesansowy humanizm i reformację. Polacy osiągnęli w nauce i sztuce poziom europejski. Działali wtedy: pisarze polityczni Andrzej Frycz Modrzewski, Piotr Skarga, poeci Jan Kochanowski, Łukasz Górnicki, Jan Dantyszek, Mikołaj Rej, który pierwszy porzucił łacinę na rzecz języka polskiego, oraz Mikołaj Kopernik, który udowodnił prawdziwość heliocentrycznej budowy Układu Słonecznego. Swoje miejsce w historii znalazł również Stańczyk, nadworny błazen króla Zygmunta I Starego. W budownictwie rozwinął się polski styl renesansowy. Jego najlepsze osiągnięcia to Kaplica Zygmuntowska na Wawelu i krużganki arkadowe wokół dziedzińca na Wawelu oraz attyki na mieszczańskich kamieniczkach w Kazimierzu Dolnym, Krakowie, Zamościu i wielu innych miastach.
Na arenie międzynarodowej Rzeczpospolita Obojga Narodów miała silną pozycję. Gdy w innych krajach europejskich rozwijał się absolutyzm, w Polsce tworzył się ustrój demokracji szlacheckiej. Panująca szlachta utożsamiała się z narodem, a pojęcie „Rzeczpospolita” oznaczało nie republikę, lecz monarchię parlamentarną szlacheckiej wspólnoty. Z praw stanowych najważniejsze były prawa nietykalności osobistej, nienaruszalności mienia, również wolności wyznania, ale tylko dla stanu szlacheckiego. Szlachta obejmowała 8–10% ludności, a składały się na nią: gołota – bez żadnej majętności, szlachta zagrodowa – pracująca na swych gospodarstwach, średnia – posiadająca do kilku, kilkunastu wsi, magnateria polska – z posiadłościami nawet kilkuset wsi, osiedli i miast.
Mieszczaństwo było bardzo silnie zróżnicowane pod względem zamożności. Bogatsi budowali okazałe kamieniczki z podcieniami, ich dzieci uczyły się w gimnazjach humanistycznych, a nawet na zagranicznych uniwersytetach. Parający się rzemiosłem rękodzielniczym, czy drobnym handlem oraz wyrobnicy żyli w ubóstwie. Znaczną rolę w miastach odgrywali Żydzi, którzy od połowy XIV w. napłynęli falami z zachodniej Europy, gdzie okresowo występowały prześladowania. Za Kazimierza Wielkiego uzyskali oni poważne przywileje osadnicze, jakie ułatwiały im działalność gospodarczą, zwłaszcza handel i rzemiosło oraz nabywanie gruntów i nieruchomości. Żydzi pełnili funkcję pośredników pomiędzy miastem a wsią, pomiędzy szlachtą i mieszczaństwem a chłopstwem. Prowadzili karczmy, gorzelnie, handel jarmarczny i domokrążny, trudnili się lichwiarstwem (pożyczkami na procent), byli dzierżawcami i zarządcami majątków szlacheckich itp.
Natomiast sytuacja kmieci, stosunkowo dobra na początku stulecia, pogarszała się stopniowo, wskutek narastających obciążeń pańszczyźnianych. Rosła nędza chłopów, jej wyznacznikiem były kurne chaty z drewna, chrustu i gliny, kryte słomą, oraz legowiska do spania na zapiecku. Toteż liczni chłopi uciekali z pańszczyźnianych wsi i osiedlali się w Karpatach, borach mazowieckich, a potem głównie na Ukrainie. Tam przyłączali się do buntów, wzniecanych przez Kozaków przeciwko dworom szlacheckim i magnackim.
Za panowania Zygmunta I Starego dotarły również do Rzeczypospolitej reformatorskie nauki Marcina Lutra i Jana Kalwina z zachodniej Europy. Już w latach dwudziestych luteranizm przyjęty został w Gdańsku, a kalwinizm stał się od połowy XVI w. popularny w kręgach szlachty w Małopolsce i na Litwie. Jednym z odłamów tego wyznania byli bracia polscy, których potocznie nazywano „arianami”. Ich głównym ośrodkiem religijno-społecznym do 1638 r. było miasto Raków na Kielecczyźnie, gdzie posiadali drukarnie, gimnazjum i kilka zborów. Natomiast za Zygmunta II Augusta zawitała do Korony także kontrreformacja. Jej realizatorami stały się przede wszystkim nowo powstałe zakony jezuitów i zakładane przez nich liczne szkoły średnie (kolegia jezuickie), nawracające braci polskich z powrotem na katolicyzm.
XVII wiek bywa określany jako Srebrny wiek.

</doc>
<doc id="36387" url="https://pl.wikipedia.org/wiki?curid=36387" title="263 p.n.e.">
263 p.n.e.



</doc>
<doc id="36388" url="https://pl.wikipedia.org/wiki?curid=36388" title="264 p.n.e.">
264 p.n.e.



</doc>
<doc id="36389" url="https://pl.wikipedia.org/wiki?curid=36389" title="265 p.n.e.">
265 p.n.e.



</doc>
<doc id="36390" url="https://pl.wikipedia.org/wiki?curid=36390" title="266 p.n.e.">
266 p.n.e.



</doc>
<doc id="36391" url="https://pl.wikipedia.org/wiki?curid=36391" title="267 p.n.e.">
267 p.n.e.



</doc>
<doc id="36392" url="https://pl.wikipedia.org/wiki?curid=36392" title="268 p.n.e.">
268 p.n.e.



</doc>
<doc id="36393" url="https://pl.wikipedia.org/wiki?curid=36393" title="269 p.n.e.">
269 p.n.e.



</doc>
<doc id="36394" url="https://pl.wikipedia.org/wiki?curid=36394" title="270 p.n.e.">
270 p.n.e.



</doc>
<doc id="36395" url="https://pl.wikipedia.org/wiki?curid=36395" title="271 p.n.e.">
271 p.n.e.



</doc>
<doc id="36396" url="https://pl.wikipedia.org/wiki?curid=36396" title="272 p.n.e.">
272 p.n.e.



</doc>
<doc id="36397" url="https://pl.wikipedia.org/wiki?curid=36397" title="273 p.n.e.">
273 p.n.e.



</doc>
<doc id="36398" url="https://pl.wikipedia.org/wiki?curid=36398" title="274 p.n.e.">
274 p.n.e.



</doc>
<doc id="36399" url="https://pl.wikipedia.org/wiki?curid=36399" title="275 p.n.e.">
275 p.n.e.



</doc>
<doc id="36400" url="https://pl.wikipedia.org/wiki?curid=36400" title="276 p.n.e.">
276 p.n.e.



</doc>
<doc id="36401" url="https://pl.wikipedia.org/wiki?curid=36401" title="277 p.n.e.">
277 p.n.e.



</doc>
<doc id="36402" url="https://pl.wikipedia.org/wiki?curid=36402" title="278 p.n.e.">
278 p.n.e.



</doc>
<doc id="36403" url="https://pl.wikipedia.org/wiki?curid=36403" title="279 p.n.e.">
279 p.n.e.



</doc>
<doc id="36404" url="https://pl.wikipedia.org/wiki?curid=36404" title="280 p.n.e.">
280 p.n.e.



</doc>
<doc id="36405" url="https://pl.wikipedia.org/wiki?curid=36405" title="281 p.n.e.">
281 p.n.e.



</doc>
<doc id="36406" url="https://pl.wikipedia.org/wiki?curid=36406" title="282 p.n.e.">
282 p.n.e.



</doc>
<doc id="36407" url="https://pl.wikipedia.org/wiki?curid=36407" title="283 p.n.e.">
283 p.n.e.



</doc>
<doc id="36408" url="https://pl.wikipedia.org/wiki?curid=36408" title="284 p.n.e.">
284 p.n.e.



</doc>
<doc id="36409" url="https://pl.wikipedia.org/wiki?curid=36409" title="285 p.n.e.">
285 p.n.e.



</doc>
<doc id="36410" url="https://pl.wikipedia.org/wiki?curid=36410" title="286 p.n.e.">
286 p.n.e.



</doc>
<doc id="36411" url="https://pl.wikipedia.org/wiki?curid=36411" title="287 p.n.e.">
287 p.n.e.



</doc>
<doc id="36412" url="https://pl.wikipedia.org/wiki?curid=36412" title="288 p.n.e.">
288 p.n.e.



</doc>
<doc id="36413" url="https://pl.wikipedia.org/wiki?curid=36413" title="289 p.n.e.">
289 p.n.e.



</doc>
<doc id="36414" url="https://pl.wikipedia.org/wiki?curid=36414" title="290 p.n.e.">
290 p.n.e.



</doc>
<doc id="36415" url="https://pl.wikipedia.org/wiki?curid=36415" title="291 p.n.e.">
291 p.n.e.



</doc>
<doc id="36416" url="https://pl.wikipedia.org/wiki?curid=36416" title="292 p.n.e.">
292 p.n.e.



</doc>
<doc id="36417" url="https://pl.wikipedia.org/wiki?curid=36417" title="293 p.n.e.">
293 p.n.e.



</doc>
<doc id="36418" url="https://pl.wikipedia.org/wiki?curid=36418" title="294 p.n.e.">
294 p.n.e.



</doc>
<doc id="36419" url="https://pl.wikipedia.org/wiki?curid=36419" title="295 p.n.e.">
295 p.n.e.



</doc>
<doc id="36420" url="https://pl.wikipedia.org/wiki?curid=36420" title="296 p.n.e.">
296 p.n.e.



</doc>
<doc id="36421" url="https://pl.wikipedia.org/wiki?curid=36421" title="297 p.n.e.">
297 p.n.e.



</doc>
<doc id="36422" url="https://pl.wikipedia.org/wiki?curid=36422" title="298 p.n.e.">
298 p.n.e.



</doc>
<doc id="36423" url="https://pl.wikipedia.org/wiki?curid=36423" title="299 p.n.e.">
299 p.n.e.



</doc>
<doc id="36424" url="https://pl.wikipedia.org/wiki?curid=36424" title="300 p.n.e.">
300 p.n.e.



</doc>
<doc id="36425" url="https://pl.wikipedia.org/wiki?curid=36425" title="301 p.n.e.">
301 p.n.e.



</doc>
<doc id="36426" url="https://pl.wikipedia.org/wiki?curid=36426" title="302 p.n.e.">
302 p.n.e.



</doc>
<doc id="36427" url="https://pl.wikipedia.org/wiki?curid=36427" title="303 p.n.e.">
303 p.n.e.



</doc>
<doc id="36428" url="https://pl.wikipedia.org/wiki?curid=36428" title="304 p.n.e.">
304 p.n.e.



</doc>
<doc id="36429" url="https://pl.wikipedia.org/wiki?curid=36429" title="305 p.n.e.">
305 p.n.e.



</doc>
<doc id="36430" url="https://pl.wikipedia.org/wiki?curid=36430" title="306 p.n.e.">
306 p.n.e.



</doc>
<doc id="36431" url="https://pl.wikipedia.org/wiki?curid=36431" title="307 p.n.e.">
307 p.n.e.



</doc>
<doc id="36432" url="https://pl.wikipedia.org/wiki?curid=36432" title="308 p.n.e.">
308 p.n.e.



</doc>
<doc id="36433" url="https://pl.wikipedia.org/wiki?curid=36433" title="309 p.n.e.">
309 p.n.e.



</doc>
<doc id="36434" url="https://pl.wikipedia.org/wiki?curid=36434" title="310 p.n.e.">
310 p.n.e.



</doc>
<doc id="36435" url="https://pl.wikipedia.org/wiki?curid=36435" title="311 p.n.e.">
311 p.n.e.



</doc>
<doc id="36436" url="https://pl.wikipedia.org/wiki?curid=36436" title="312 p.n.e.">
312 p.n.e.



</doc>
<doc id="36437" url="https://pl.wikipedia.org/wiki?curid=36437" title="313 p.n.e.">
313 p.n.e.



</doc>
<doc id="36438" url="https://pl.wikipedia.org/wiki?curid=36438" title="314 p.n.e.">
314 p.n.e.



</doc>
<doc id="36439" url="https://pl.wikipedia.org/wiki?curid=36439" title="315 p.n.e.">
315 p.n.e.



</doc>
<doc id="36440" url="https://pl.wikipedia.org/wiki?curid=36440" title="316 p.n.e.">
316 p.n.e.



</doc>
<doc id="36441" url="https://pl.wikipedia.org/wiki?curid=36441" title="317 p.n.e.">
317 p.n.e.



</doc>
<doc id="36442" url="https://pl.wikipedia.org/wiki?curid=36442" title="318 p.n.e.">
318 p.n.e.



</doc>
<doc id="36443" url="https://pl.wikipedia.org/wiki?curid=36443" title="319 p.n.e.">
319 p.n.e.



</doc>
<doc id="36444" url="https://pl.wikipedia.org/wiki?curid=36444" title="320 p.n.e.">
320 p.n.e.



</doc>
<doc id="36445" url="https://pl.wikipedia.org/wiki?curid=36445" title="321 p.n.e.">
321 p.n.e.



</doc>
<doc id="36446" url="https://pl.wikipedia.org/wiki?curid=36446" title="322 p.n.e.">
322 p.n.e.



</doc>
<doc id="36447" url="https://pl.wikipedia.org/wiki?curid=36447" title="323 p.n.e.">
323 p.n.e.



</doc>
<doc id="36448" url="https://pl.wikipedia.org/wiki?curid=36448" title="324 p.n.e.">
324 p.n.e.



</doc>
<doc id="36449" url="https://pl.wikipedia.org/wiki?curid=36449" title="325 p.n.e.">
325 p.n.e.



</doc>
<doc id="36450" url="https://pl.wikipedia.org/wiki?curid=36450" title="326 p.n.e.">
326 p.n.e.



</doc>
<doc id="36451" url="https://pl.wikipedia.org/wiki?curid=36451" title="327 p.n.e.">
327 p.n.e.



</doc>
<doc id="36452" url="https://pl.wikipedia.org/wiki?curid=36452" title="328 p.n.e.">
328 p.n.e.



</doc>
<doc id="36453" url="https://pl.wikipedia.org/wiki?curid=36453" title="Malaria">
Malaria

Malaria, zimnica (śrdw. ‘złe powietrze’; łac. "malaria", "plasmodiosis", dawne nazwy: "febra" z łac. "febris" = gorączka i "paludyzm") – ostra lub przewlekła, tropikalna choroba pasożytnicza, której różne postacie wywoływane są przez jeden lub więcej z pięciu gatunków jednokomórkowego pierwotniaka z rodzaju "Plasmodium":
Wyniki najnowszych badań wykazały, że występujący w Azji Południowo-Wschodniej zarodziec małpi, który – jak wcześniej sądzono – jest chorobotwórczy przede wszystkim dla małp, może także prowadzić do zarażeń u człowieka. Jego cechy podobne są do zarodźca malarycznego, ale przebieg zachorowania jest ciężki i zbliżony do zarodźca sierpowatego.
U człowieka najczęściej dochodzi do zarażeń zarodźcem ruchliwym i sierpowatym, przy czym ten ostatni powoduje najcięższą postać choroby i stosunkowo najczęściej prowadzi do zgonu.
Inne gatunki z rodzaju "Plasmodium" zarażają zwierzęta.
Wektorem malarii przenoszącym ją między osobami chorymi i zdrowymi są samice komarów z rodzaju "Anopheles".
Jest to najczęstsza na świecie choroba zakaźna, na którą co roku zapada ponad 220 mln osób, a umiera 1–3 mln (są to głównie dzieci poniżej 5 roku życia z Czarnej Afryki). Szacuje się, że w roku 2016 zachorowało na malarię 216 milionów osób, to jest o 5 milionów osób więcej w porównaniu z rokiem 2015.
Zachorowania poza terenami tropikalnymi i subtropikalnymi endemicznego występowania tej choroby spotykane są u osób powracających z tych regionów, a także sporadycznie w pobliżu lotnisk i portów, gdzie zostają zawleczone komary z rodzaju "Anopheles".
Epidemiologia.
Malaria występuje w ponad stu krajach strefy tropikalnej i subtropikalnej; narażonych na zachorowanie jest około 1 miliard ludzi.
Zarodźce wymagają do pełnego cyklu rozwojowego 2 żywicieli: człowieka, który jest żywicielem pośrednim (dochodzi w nim do rozmnażania bezpłciowego pierwotniaka) i komara z rodzaju "Anopheles", który jest żywicielem ostatecznym (w nim zachodzi rozmnażanie płciowe). To zakażeni ludzie są rezerwuarem czynnika chorobotwórczego – zarodźca malarycznego. Wektorem malarii jest ok. 80 różnych gatunków komarów z rodzaju "Anopheles" (m.in. widliszek).
Do zakażenia dochodzi, kiedy żywiące się krwią ludzką zakażone samice komarów z rodzaju "Anopheles" wraz ze śliną do organizmu człowieka wprowadzają sporozoity zarodźca. Do zakażenia może dochodzić także przez transfuzje krwi, zakażone igły i strzykawki oraz z kobiety w ciąży na płód przez łożysko. Gametocyty od osoby chorującej na malarię dostają się do organizmu samicy komara, gdzie w ciągu 8–35 dni przechodzą cykl rozwojowy, w przebiegu którego powstają sporozoity. Przy ukąszeniu komara sporozoity dostają się do krwi człowieka.
Występowanie zimnicy zależy od zasięgu występowania komarów przenoszących pasożyta, od zasięgu występowania "Plasmodium", a te zależne są od złożonych czynników środowiskowych, biologicznych i społeczno-politycznych, a także od zapoczątkowanego przez WHO w 1953 roku programu masowego zwalczania malarii.
Ze względu na korzystne dla komarów "Anopheles" warunki rozwoju do rozprzestrzeniania się malarii dochodzi przede wszystkim w rejonach, gdzie temperatura powietrza wynosi 16–33 °C, a średnia wilgotność względna wynosi powyżej 60%. W temperaturze powietrza poniżej 10 °C larwy komarów nie rozwijają się, a przy temperaturach 10–16 °C rozwijają się wolniej i wykazują mniejszą żywotność. Ze względu na niższą temperaturę i wilgotność powietrza do zakażeń malarią rzadko dochodzi na wysokościach powyżej 2000–2500 m n.p.m.
Samice komarów pobierają pokarm od zmierzchu do świtu, a miejsca ich rozmnażania znajdują się głównie w rejonach wiejskich. Chociaż w niektórych krajach ryzyko zachorowania w miastach jest bardzo małe, to np. w Afryce Subsaharyjskiej jest znaczące.
U dużej części Afrykanów występuje odporność na zakażenia P. vivax, co jest spowodowane tym, że ich erytrocyty nie posiadają układu grupowego Duffy, który jest konieczny do zapoczątkowania ich inwazji przez ten gatunek zarodźca. Rozwój zarodźców w erytrocytach jest także utrudniony u pacjentów z hemoglobiną S, hemoglobiną C, hemoglobiną E, talasemią, niedoborem dehydrogenazy glukozo-6-fosforanowej i niektórymi typami owalocytozy.
W rejonach wysokiej zachorowalności infekcje u dzieci są powszechne i powodują wysoką śmiertelność, lecz po jej kilkukrotnym przechorowaniu u progu dorosłości najczęściej wytwarza się częściowa odporność o zróżnicowanym stopniu, niemniej nadal możliwe są ponowne zarażenia, aczkolwiek przebieg ich zwykle nie jest już cieżki. Jednakże po emigracji ze strefy malarycznej częściowa ochrona immunologiczna przeciw malarii zanika po około 2 latach, o czym często nie wiedzą lub zapominają emigranci odwiedzający krewnych lub przyjaciół w kraju pochodzenia.
Etiologia.
Malaria jest wywoływana przez pierwotniaki z rodzaju "Plasmodium". U człowieka są to cztery gatunki: "P. falciparum", "P. malariae", "P. ovale" i "P. vivax". Ten ostatni jest najczęstszym czynnikiem etiologicznym malarii w skali światowej, odpowiadając za około 80% zachorowań. Jednak "P. falciparum" uważany jest za istotniejszy patogen, wprawdzie odpowiedzialny tylko za 15% zachorowań, ale aż za 90% zgonów. Pasożytnicze gatunki z rodzaju "Plasmodium" zarażają też ptaki, gady, małpy i gryzonie. Udokumentowano przypadki zarażeń człowieka gatunkami typowo wywołującymi chorobę u małp, mianowicie "P. knowlesi", "P. inui", "P. cynomolgi", "P. simiovale", "P. brazilianum", "P. schwetzi" i "P. simium"; znaczenie epidemiologiczne tych infekcji jest jednak bardzo ograniczone. Ptasia zimnica może być śmiertelna dla kur i indyków, ale nie przyczynia się do ekonomicznych strat u hodujących te ptaki. Jej zawleczenie na Hawaje przyczyniło się jednak do poważnego zagrożenia występującej tam endemicznej awifauny.
Cykl rozwojowy zarodźca u człowieka.
W cyklu rozwojowym zarodźców występuje 2 żywicieli:
Ogólny schemat cyklu rozwojowego przedstawicieli rodzaju Plasmodium
powodujących malarię u człowieka jest identyczny, różnice pomiędzy poszczególnymi gatunkami są niewielkie.
Sporozoity zarodźca dostają się do krwi. Część z nich zostaje zniszczona przez leukocyty, ale wiele z biegiem krwi dostaje się do wątroby. W ciągu ok. 30 minut sporozoity znikają z krwi. W komórkach wątroby (hepatocytach) w ciągu 1-3 tygodni przebiega dalsza faza rozwojowa, tzn. pozakrwinkowa faza rozwojowa ("schizogonia pozakrwinkowa"). Sporozoity zmieniają swój kształt, tworząc formę schizonta. Schizonty dzielą się wielokrotnie, przekształcają się i ostatecznie pękają, uwalniając 2–40 tys. merozoitów, które uwalniane są do krwi. Proces ten w zależności od gatunku zarodźca trwa 5–21 dni, lecz w wypadku "P. vivax" i "P. ovale" schizogonia pozakrwinkowa może być opóźniona nawet do 1–2 lat – takie „uśpione” formy pierwotniaka nazywane są "hypnozoitami". Z tego względu mogą występować późne nawroty malarii. Chociaż zjawisko takie nie występuje w przypadku "P. falciparum" i "P. malariae", to występuje u nich przewlekła faza choroby we krwi, co powoduje nawroty w ciągu kilku lat ("P. falciparum") lub nawet kilkanaście ("P. malariae").
Merozoity zaczynają atakować czerwone krwinki i w wyniku ich działania dochodzi do rozpadu erytrocytów, co powoduje wystąpienie objawów chorobowych typowych dla malarii. W erytrocytach zachodzi albo proces schizogonii krwinkowej, kiedy powstają w dużej liczbie schizonty lub wytwarzane są stosunkowo nieliczne gametocyty (rozmnażanie płciowe zarodźca), które z pobieraną krwią mogą zarażać samice komara z rodzaju "Anopheles". W przewodzie pokarmowym samicy komara tworzą one gamety, a po zapłodnieniu zygotę. Zygota przekształca się w oocystę, w której powstaje do ok. 10 tys. sporozoitów. Gdy oocysta pęka, sporozoity przemieszczają się do jamy ciała, a stamtąd do gruczołów ślinowych. Proces powstawania zakaźnych dla człowieka form inwazyjnych trwa 2-3 tygodnie.
Cechami wspólnymi tych pierwotniaków są schizogoniczny podział w hepatocytach (stadia trofozoita i schizonta) oraz w erytrocytach (stadium pierścienia, schizonta, merozoita) oraz podział gamogoniczny (gamety, ookineta) i sporogoniczny (sporocysta, sporozoity) w organizmie komara.
Objawy kliniczne i przebieg.
Objawy choroby występują po okresie wylęgania, który wynosi zwykle: dla zarodźca sierpowatego 7–14 dni, 7–30 dni dla zarodźca pasmowego i 8–14 dni dla zarodźca ruchliwego i owalnego. Pierwsze objawy są niecharakterystyczne – choroba rozpoczyna się dreszczami i wysoką gorączką (nawet ponad 40 °C), którym towarzyszą bóle głowy, nudności, wymioty, niekiedy biegunka, w końcowym okresie napadu pojawiają się obfite poty i następuje gwałtowne obniżenie temperatury ciała. Napady gorączki pojawiają się co 24 godziny (w zakażeniu zarodźcem małpim), 48 godzin w przypadku malarii nazywanej łagodną trzeciaczką (wywołanej przez zarodźca ruchliwego lub owalnego) lub co 72 godziny (w przypadku malarii wywołanej przez zarodźca pasmowego, zwanej czwartaczką), zarażenie zarodźcem sierpowatym wywołuje gorączkę nieregularną lub ciągłą, występującą co około 36–48 godzin; nazywane jest malarią tropikalną lub złośliwą trzeciaczką. Jednak nie we wszystkich przypadkach, szczególnie na początku zachorowania, przebieg gorączki ma tak „klasyczny” przebieg.
Objawy spowodowane są niszczeniem przez pierwotniaka erytrocytów i w mniejszym stopniu odczuwalne, uszkadzaniem hepatocytów. Efektem rozpadu erytrocytów jest niedokrwistość hemolityczna, żółtaczka i hemoglobinuria.
Inne objawy to: bóle mięśniowe, bóle kręgosłupa, zaburzenia świadomości, objawy neurologiczne, kaszel i duszność. Mogą występować objawy ze strony układu pokarmowego, takie jak nudności, wymioty, ból brzucha, biegunka i brak apetytu.
Atypowy przebieg i objawy chorobowe mogą występować u osób, które uzyskały częściową odporność lub wcześniej stosowały profilaktykę przeciwmalaryczną.
W przypadku inwazji "P. ovale" i "P. vivax" choroba lub jej nawroty mogą wystąpić po miesiącach albo latach (pasożyty wytwarzają specjalne formy – hipnozoity).
W badaniach laboratoryjnych u pacjentów z objawową malarią stwierdza się wzrost aktywności aminotransferaz, proteinurię, urobilinogenurię, wzrost aktywności LDH w osoczu, wzrost stężenia sorbitolu i jonów Na+.
Powikłania.
Powikłania malarii mogą być wczesne i późne.
Do wczesnych należą:
Późne powikłania:
Patogeneza.
W przypadku choroby wywołanej przez zarodźca pasmowatego stwierdzono trzy mechanizmy patogenetyczne:
Niedotlenienie tkanek jest wynikiem rozpadu krwinek czerwonych, spowodowanym zarażeniem pasożyta, w mechanizmach autoimmunologicznych, z powodu hipersplenizmu i masywnej hemolizy. Czynnik martwicy nowotworów powoduje supresję erytropoezy. Sekwestracja płytek polega na zlepianiu się erytrocytów i trombocytów ze sobą oraz przyleganiu ich do śródbłonka. Sekwestracja może prowadzić do zamykania drobnych naczyń, uszkodzenia ich ściany i martwicy; to z kolei prowadzi do zmian narządowych, takich jak rozlane symetryczne zapalenie mózgu, martwica kłębuszków nerkowych, uszkodzenie wątroby.
Rozpoznanie.
Podejrzenie zimnicy można powziąć na podstawie objawów chorobowych u osoby mieszkającej lub powracającej z terenów endemicznego jej występowania. Czasem prawidłowe rozpoznanie jest opóźnione ze względu na mylenie objawów zimnicy z innymi chorobami gorączkowymi.
Laboratoryjnym potwierdzeniem rozpoznania są badania mikroskopowe preparatów krwi obwodowej barwionych metodą Giemsy: tzw. "gruba kropla" pozwalająca na wykrywanie zarodźców wewnątrz krwinek czerwonych celem ustalenia rozpoznania i oceny parazytemii, uzupełniona o tzw. "cienki rozmaz" pozwalający na ocenę gametocytów zarodźca celem ustalenia jego gatunku. Alternatywną metodą wykrycia pasożytów jest koncentracja krwinek w rurkach hematokrytowych.
Dostępne są też testy bibułowe na obecność antygenów "P. falciparum", choć niektóre jego szczepy wykształciły mutacje w genach kodujących wykrywane antygeny, przez co możliwe są wyniki fałszywie ujemne, z kolei niektóre choroby (zwłaszcza układowe choroby tkanki łącznej) mogą dawać wyniki fałszywie dodatnie. Z powyższych względów wyniki testów antygenowych powinny zawsze zostać zweryfikowane badaniami mikroskopowymi.
Wybrane laboratoria dysponują możliwościami wykrycia oraz określenia gatunku pasożyta metodą PCR, a w pojedynczych ośrodkach referencyjnych – także określenia lekooporności.
Różnicowanie.
Malaria wymaga diagnostyki różnicowej z innymi zakaźnymi chorobami gorączkowymi np.:
a także innymi ciężko przebiegającymi chorobami niezakaźnymi, jak:
Leczenie.
Przyczynowe leczenie zimnicy zależy od ciężkości choroby, stwierdzonego gatunku i pochodzenia geograficznego pasożyta, wieku pacjenta, leku stosowanego w ramach ewentualnej chemioprofilaktyki podczas pobytu chorego w rejonie endemicznym, ewentualnej ciąży w przypadku kobiet, a także ewentualnej poważnej nadwrażliwości na dany lek lub innych przeciwwskazań do jego stosowania stwierdzonych u chorego.
Podstawowe leki w leczeniu malarii niepowikłanej to doustne tzw. ACTs (terapie skojarzone oparte na artemizyninach), głównie:
Malaria ciężka początkowo musi być leczona dożylnie artesunatem (lub – wyłącznie w przypadku ciężkiej nadwrażliwości na artesunat albo w wyjątkowych, awaryjnych sytuacjach jego braku – mniej skutecznymi lekami zastępczymi: domięśniowym beta-artemeterem albo dożylną chininą) w skojarzeniu z doksycykliną (wyłącznie &gt;12 r.ż.) lub klindamycyną, a po uzyskaniu poprawy leczenie kontynuuje się jednym z doustnych ACTs. Artesunatu i innych pochodnych artemizyniny nie wolno stosować w monoterapii.
W przypadku zarażenia "P. vivax" lub "P. ovale", leczenie powyższe musi zostać uzupełnione o cykl terapii prymachiną celem wyeliminowania z tkanek (głównie z wątroby) hipnozoitów, czyli postaci uśpionych, które pozostawione stwarzałyby ryzyko nawrotu choroby, niekiedy nawet po wielu latach.
W zależności od sytuacji, stosuje się niekiedy także inne leki: chlorochinę (wyłącznie "P. vivax", tylko w wybranych rejonach), meflochinę i leki skojarzone inne niż ACTs (atowakwon z prokwanilem, pirymetamina z sulfadoksyną).
Leczeniem zajmować się mogą wyłącznie ośrodki zapewniające dostępność szybkiej diagnostyki oraz utrzymujące zabezpieczenie w odpowiedni dostępny na bieżąco na miejscu zapas leków wymaganych wytycznymi, w szczególności dożylnego artesunatu, który do niedawna dostępny był wyłącznie poprzez import docelowy spoza UE, ale od 2021 r. został dopuszczony do obrotu w UE jego pierwszy i jak dotąd jedyny preparat, irlandzki Artesunate Amivas. W warunkach polskich w praktyce oznacza to, że leczenie zimnicy (zwłaszcza zimnicy tropikalnej "P. falciparum" o ciężkim przebiegu) powinno być prowadzone w jednej z dwóch referencyjnych klinik medycyny tropikalnej, tj. w Gdyni lub w Poznaniu. Mniej skomplikowanymi przypadkami zajmują się także wybrane ośrodki chorób zakaźnych: w Warszawie, Szczecinie, Łodzi, Krakowie, Białymstoku i we Wrocławiu.
Oporność na leki przeciwmalaryczne.
Poważnym problemem wobec odległej perspektywy uzyskania szczepionki przeciw malarii dla podróżujących jest wystąpienie i rozprzestrzenianie się oporności zarodźców na wiele istniejących leków stosowanych w chemioprofilaktyce lub leczeniu malarii.
"P. falciparum".
Oporność "P. falciparum" na chlorochinę jest powszechna. Z tego powodu leku tego zupełnie nie wolno już stosować w leczeniu zarażeń "P. falciparum" ani w profilaktyce malarii w rejonach występowania tego gatunku.
Oporność na chlorochinę stwierdzono po raz pierwszy pod koniec lat 50. XX wieku w Kolumbii i Tajlandii. Następnie oporność stwierdzano także w innych krajach Ameryki Południowej i południowo-wschodniej Azji. Sytuacja stała się jeszcze bardziej poważna po stwierdzeniu występowania oporności także w Afryce (po raz pierwszy w Kenii w 1979 r.). W następnych latach stwierdzono rozprzestrzenianie się oporności najpierw w Afryce wschodniej, potem w całej Afryce subsaharyjskiej.
Ustalono, że oporność "P. falciparum" na chlorochininę i niektóre inne środki przeciwmalaryczne jest wywoływana przez mutację jednego genu ("pfcrt").
Szczególnie niepokojącą sytuacją jest pojawienie się szczepów o zmniejszonej wrażliwości na artemizyniny w Subregionie Większego Mekongu (szczególnie Kambodży). Wiązana jest ona z mutacją w genie "Pfkelch13".
"P. vivax".
Szczepy "P. vivax" oporne na chlorochinę zaobserwowano w początkowo Papui-Nowej Gwinei, na Wyspach Salomona, w Birmie oraz w części Indonezji i Indii, obecnie są one rozpowszechnione w wielu rejonach świata.
Presja ewolucyjna malarii na ludzki genom.
Uważa się, że malaria wywarła największą presję selekcyjną na gatunek ludzki w jego najnowszej historii. Powodem tego jest wysoki współczynnik zachorowalności i śmiertelności, zwłaszcza w chorobie wywołanej przez "P. falciparum". Skutkiem presji jest upowszechnienie naturalnych mechanizmów odporności na chorobę na obszarach zagrożenia malarycznego.
Niedokrwistość sierpowatokrwinkowa.
Najlepiej zbadany wpływ pasożyta na frekwencję genów w ludzkim genomie ma genetyczna choroba krwi jaką jest niedokrwistość sierpowatokrwinkowa (anemia sierpowata). Chorobę tę wywołuje mutacja w genie "HBB" kodującym podjednostkę β hemoglobiny. Prawidłowy allel genu koduje glutaminian w pozycji 6 łańcucha β globiny, podczas gdy w niedokrwistości glutaminian zastąpiony jest przez walinę. Zmienia to charakter łańcucha z hydrofilnego na hydrofobowy i sprawia, że cząsteczki hemoglobiny polimeryzują zniekształcając erytrocyty. Krwinki o nieprawidłowym kształcie są szybko usuwane z krążenia i niszczone, przede wszystkim w śledzionie.
Talasemie.
Innym dobrze udokumentowanym przykładem presji selekcyjnej na genom ludzki spowodowanej przez malarię są mutacje wywołujące talasemie. Badania przeprowadzone na Sardynii i Papui-Nowej Gwinei wykazały, że częstość mutacji wywołującej β-talasemię zależy od częstości występującej tam endemicznie malarii. Badanie na grupie ponad 500 dzieci w Liberii dowiodło, że dzieci mające mutację wywołującą β-talasemię mają o 50% mniejsze ryzyko zachorowania na objawową malarię. Inne prace potwierdziły istnienie zależności między częstością endemicznej malarii a prewalencją postaci α+ oraz α-talasemii na tych obszarach, co pozwala przypuszczać, że na geny warunkujące te postaci hemoglobinopatii również wywierana była w toku ewolucji ludzkiego genomu presja selekcyjna.
Antygeny Duffy.
Antygeny Duffy podlegają ekspresji w różnych komórkach ludzkiego organizmu, w tym w erytrocytach, i pełnią funkcje receptorów chemokin. Antygeny Duffy kodowane są przez geny "Fy" ("Fya", "Fyb", "Fyc" itd.). "Plasmodium vivax" potrzebuje antygenów Duffy, by móc wniknąć do erytrocytu. U niektórych ludzi antygeny Duffy nie podlegają ekspresji w tych komórkach (są "Fy−"/"Fy−"). Taki fenotyp zapewnia całkowitą oporność na zarażenie "P. vivax". Spotykany jest rzadko u Europejczyków, Azjatów i w populacji amerykańskiej, za to jest bardzo rozpowszechniony wśród rdzennej ludności zachodniej i środkowej Afryki. Uważa się, że jest to skutek wysokiego narażenia na infekcję "P. vivax" w Afryce na przestrzeni ostatnich kilkuset lat.
Niedobór dehydrogenazy glukozo-6-fosforanowej.
Dehydrogenaza glukozo-6-fosforanowa (G6PD) jest enzymem zapewniającym ochronę erytrocytu przed stresem oksydacyjnym. Niedobór enzymu, określany też jako fawizm (OMIM+305900), jest częstą chorobą genetyczną o dziedziczeniu sprzężonym z chromosomem X. Wykazano, że nosiciele zmutowanego genu "G6PD" rzadziej chorują na ciężką postać zimnicy.
HLA i interleukina-4.
Obecność antygenu HLA-B53 wiąże się z niskim ryzykiem zachorowania na malarię. Ta cząsteczka MHC klasy I prezentuje antygeny wątrobowych postaci zarodźców i sporozoitów komórkom T. Interleukina 4 produkowana przez aktywowane komórki T pobudza proliferację i różnicowanie komórek B wytwarzających przeciwciała. W badaniach przeprowadzonych na Fulanach zamieszkujących Burkina Faso, u których stwierdza się rzadsze zachorowania na ciężką malarię i wyższe niż w sąsiednich plemionach miana przeciwciał przeciwko antygenom zarodźców, stwierdzono związek allelu IL4-524 T z podwyższonym mianem przeciwciał przeciwko antygenom pasożyta; potwierdza to hipotezę o związku HLA-B53 z wrodzoną odpornością na zachorowania.
Profilaktyka.
Ważne jest stosowanie profilaktyki przy podróżach na tereny endemicznego występowania malarii.
Środki niefarmakologiczne.
Do środków niefarmakologicznych należy stosowanie płynów odstraszających komary (repelentów), stosowanie moskitier naokiennych i nadłóżkowych oraz klimatyzacji, eliminacja komarów wewnątrz pomieszczeń środkami owadobójczymi (insektycydami), ubiór zakrywający kończyny.
Chemioprofilaktyka.
Profilaktyka obejmuje także przyjmowanie leków antymalarycznych.
Meflochina jest jednym z najskuteczniejszych leków w zapobieganiu chorobie wywoływanej przez "Plasmodium falciparum" oporne na chlorochinę, jednak wywołuje liczne działania niepożądane, w szczególności zaburzenia neuropsychiatryczne. W dużych badaniach klinicznych małe dawki meflochiny wykazywały działania niepożądane nie częściej niż chlorochina. W Polsce nie jest dopuszczona do obrotu ani na poziomie krajowym ani ogólnounijnym, przez co dostępna jest wyłącznie poprzez skomplikowaną urzędową procedurę importu docelowego.
Połączenie atowakwonu i proguanilu pod nazwą handlową „Malarone” dostępne jest w niektórych krajach europejskich, w tym w Polsce; skuteczność preparatu jest porównywalna z meflochiną, lek ma też mniej działań niepożądanych. W profilaktyce choroby wywoływanej przez zarodźce wrażliwe na chlorochinę nie zaleca się już stosowania chlorochiny z prymachiną z powodu ryzyka wywołania hemolizy u chorych z niedoborem dehydrogenazy glukozo-6-fosforanowej.
Skutecznym preparatem profilaktycznym jest również doksycyklina, która jednakże nie może być stosowana u dzieci, a ponadto powoduje znaczny wzrost podatności na oparzenia słoneczne, powodując konieczność unikania promieni słonecznych i stosowania kremów blokujących promienie UV, uniemożliwiając w ten sposób opalanie, ponadto w trakcie jej przyjmowania przeciwwskazane jest spożywanie alkoholu oraz spożywanie wraz z lekiem nabiału.
Zwalczanie populacji wektora.
W związku ze zsekwencjonowaniem w 2002 roku genomu komara "Anopheles gambiae" powstały plany stworzenia genetycznie zmodyfikowanego komara opornego na zakażenia przez pierwotniaki.
Szczepionki.
Liczne zespoły naukowe pracują nad uzyskaniem skutecznej szczepionki przeciw malarii. Ze względu na pewne cechy cyklu życiowego zarodźca (głównie chodzi o jego wewnątrzkomórkowy rozwój) uzyskanie takiej szczepionki natrafia na różne trudności. Obecnie stosowana jest wyłącznie szczepionka dla dzieci żyjących na terenach malarycznych, nie nadaje się ona jednak do stosowania jako metoda profilaktyczna u podróżujących.
Malaria w Polsce.
Terytorium Polski w przeszłości należało do terenów, na których malaria występowała endemicznie. Pierwsze doniesienia o zachorowaniach na malarię pochodzą z XIX wieku. Ważniejsze epidemie malarii stwierdzono w latach: 1846, 1847, 1854–1856, 1873, 1898, 1920–1923 oraz 1946–1949.
W okresie 1921–1925 stwierdzono prawie 16 tysięcy zachorowań. W latach 1921–1926 podjęto pierwszą akcję zwalczania malarii w Polsce. Zaowocowało to tym, że w 1938 zarejestrowano już tylko 316 przypadków tej choroby, wywołanej głównie przez "P. vivax".
Poprawę zaobserwowano w latach 50. XX wieku, a uzyskano ją w następstwie prowadzenia od 1945 intensywnej akcji przeciwmalarycznej, prowadzonej przez Naczelny Nadzwyczajny Komisariat do Walki z Epidemiami.
Wyraźny i stały spadek zachorowań na malarię stwierdzano od roku 1950, a od 1956 notowano tylko sporadyczne zachorowania zawleczone z innych krajów.
W roku 1968 Światowa Organizacja Zdrowia uznała Polskę za kraj wolny od zimnicy endemicznej. Aktualnie na terenie Polski zachorowania rodzime nie występują.
Liczba zgłaszanych zachorowań na malarię w latach 1970–1993 wahała się od kilku do ponad 30 rocznie. Były to głównie zachorowania wywołane przez "P. vivax" i stwierdzane u osób powracających z zagranicy. Zgony były tylko pojedyncze.
W latach 1994–2000 liczba zgłaszanych zachorowań rocznie wahała się od 18 (1994) do 38 (1998). Czynnikiem etiologicznym w większości był "P. falciparum". Stwierdzono 7 zgonów.
Nie jest całkowicie wykluczone lokalne szerzenie się w Polsce malarii zawleczonej z zagranicy, ponieważ w Polsce występują powszechnie komary zdolne do jej roznoszenia.
Zimnica umieszczona jest w urzędowym wykazie chorób zakaźnych i zakażeń, podlegających zgłaszaniu do jednostek sanitarno-epidemiologicznych.
Rys historyczny.
W 1880 roku francuski lekarz wojskowy Charles Louis Alphonse Laveran przedstawił hipotezę, że malaria jest wywoływana przez pierwotniaka. Po raz pierwszy stwierdzono, że pierwotniaki mogą powodować chorobę u ludzi. Za swój wkład w medycynę Laveran został w roku 1907 uhonorowany Nagrodą Nobla w dziedzinie medycyny.
Rok później kubański lekarz Carlos Finlay lecząc pacjentów chorujących na żółtą febrę po raz pierwszy zasugerował, że tę chorobę przenoszą komary. Brytyjczyk Ronald Ross w roku 1898 wykazał, że niektóre gatunki komarów przenoszą malarię na ptaki i w roku 1902 uzyskał Nagrodę Nobla w dziedzinie medycyny za opisanie cyklu rozwojowego pasożyta.

</doc>
<doc id="36454" url="https://pl.wikipedia.org/wiki?curid=36454" title="329 p.n.e.">
329 p.n.e.



</doc>
<doc id="36455" url="https://pl.wikipedia.org/wiki?curid=36455" title="330 p.n.e.">
330 p.n.e.



</doc>
<doc id="36456" url="https://pl.wikipedia.org/wiki?curid=36456" title="331 p.n.e.">
331 p.n.e.



</doc>
<doc id="36457" url="https://pl.wikipedia.org/wiki?curid=36457" title="332 p.n.e.">
332 p.n.e.



</doc>
<doc id="36458" url="https://pl.wikipedia.org/wiki?curid=36458" title="333 p.n.e.">
333 p.n.e.



</doc>
<doc id="36459" url="https://pl.wikipedia.org/wiki?curid=36459" title="334 p.n.e.">
334 p.n.e.



</doc>
<doc id="36460" url="https://pl.wikipedia.org/wiki?curid=36460" title="335 p.n.e.">
335 p.n.e.



</doc>
<doc id="36461" url="https://pl.wikipedia.org/wiki?curid=36461" title="336 p.n.e.">
336 p.n.e.



</doc>
<doc id="36462" url="https://pl.wikipedia.org/wiki?curid=36462" title="337 p.n.e.">
337 p.n.e.



</doc>
<doc id="36463" url="https://pl.wikipedia.org/wiki?curid=36463" title="338 p.n.e.">
338 p.n.e.



</doc>
<doc id="36464" url="https://pl.wikipedia.org/wiki?curid=36464" title="339 p.n.e.">
339 p.n.e.



</doc>
<doc id="36465" url="https://pl.wikipedia.org/wiki?curid=36465" title="340 p.n.e.">
340 p.n.e.



</doc>
<doc id="36466" url="https://pl.wikipedia.org/wiki?curid=36466" title="341 p.n.e.">
341 p.n.e.



</doc>
<doc id="36467" url="https://pl.wikipedia.org/wiki?curid=36467" title="342 p.n.e.">
342 p.n.e.



</doc>
<doc id="36468" url="https://pl.wikipedia.org/wiki?curid=36468" title="343 p.n.e.">
343 p.n.e.



</doc>
<doc id="36469" url="https://pl.wikipedia.org/wiki?curid=36469" title="344 p.n.e.">
344 p.n.e.



</doc>
<doc id="36470" url="https://pl.wikipedia.org/wiki?curid=36470" title="345 p.n.e.">
345 p.n.e.



</doc>
<doc id="36471" url="https://pl.wikipedia.org/wiki?curid=36471" title="346 p.n.e.">
346 p.n.e.



</doc>
<doc id="36472" url="https://pl.wikipedia.org/wiki?curid=36472" title="347 p.n.e.">
347 p.n.e.



</doc>
<doc id="36473" url="https://pl.wikipedia.org/wiki?curid=36473" title="348 p.n.e.">
348 p.n.e.



</doc>
<doc id="36474" url="https://pl.wikipedia.org/wiki?curid=36474" title="349 p.n.e.">
349 p.n.e.



</doc>
<doc id="36475" url="https://pl.wikipedia.org/wiki?curid=36475" title="350 p.n.e.">
350 p.n.e.



</doc>
<doc id="36476" url="https://pl.wikipedia.org/wiki?curid=36476" title="351 p.n.e.">
351 p.n.e.



</doc>
<doc id="36477" url="https://pl.wikipedia.org/wiki?curid=36477" title="352 p.n.e.">
352 p.n.e.



</doc>
<doc id="36478" url="https://pl.wikipedia.org/wiki?curid=36478" title="353 p.n.e.">
353 p.n.e.



</doc>
<doc id="36479" url="https://pl.wikipedia.org/wiki?curid=36479" title="354 p.n.e.">
354 p.n.e.



</doc>
<doc id="36480" url="https://pl.wikipedia.org/wiki?curid=36480" title="355 p.n.e.">
355 p.n.e.



</doc>
<doc id="36481" url="https://pl.wikipedia.org/wiki?curid=36481" title="356 p.n.e.">
356 p.n.e.



</doc>
<doc id="36482" url="https://pl.wikipedia.org/wiki?curid=36482" title="357 p.n.e.">
357 p.n.e.



</doc>
<doc id="36483" url="https://pl.wikipedia.org/wiki?curid=36483" title="358 p.n.e.">
358 p.n.e.



</doc>
<doc id="36484" url="https://pl.wikipedia.org/wiki?curid=36484" title="359 p.n.e.">
359 p.n.e.



</doc>
<doc id="36485" url="https://pl.wikipedia.org/wiki?curid=36485" title="360 p.n.e.">
360 p.n.e.



</doc>
<doc id="36486" url="https://pl.wikipedia.org/wiki?curid=36486" title="361 p.n.e.">
361 p.n.e.



</doc>
<doc id="36487" url="https://pl.wikipedia.org/wiki?curid=36487" title="362 p.n.e.">
362 p.n.e.



</doc>
<doc id="36488" url="https://pl.wikipedia.org/wiki?curid=36488" title="363 p.n.e.">
363 p.n.e.



</doc>
<doc id="36489" url="https://pl.wikipedia.org/wiki?curid=36489" title="364 p.n.e.">
364 p.n.e.



</doc>
<doc id="36490" url="https://pl.wikipedia.org/wiki?curid=36490" title="365 p.n.e.">
365 p.n.e.



</doc>
<doc id="36491" url="https://pl.wikipedia.org/wiki?curid=36491" title="366 p.n.e.">
366 p.n.e.



</doc>
<doc id="36492" url="https://pl.wikipedia.org/wiki?curid=36492" title="367 p.n.e.">
367 p.n.e.



</doc>
<doc id="36493" url="https://pl.wikipedia.org/wiki?curid=36493" title="368 p.n.e.">
368 p.n.e.



</doc>
<doc id="36494" url="https://pl.wikipedia.org/wiki?curid=36494" title="369 p.n.e.">
369 p.n.e.



</doc>
<doc id="36495" url="https://pl.wikipedia.org/wiki?curid=36495" title="370 p.n.e.">
370 p.n.e.

Wydarzenia.
w zamachu ginie Jazon, tyran Feraj w Tesalii

</doc>
<doc id="36496" url="https://pl.wikipedia.org/wiki?curid=36496" title="371 p.n.e.">
371 p.n.e.



</doc>
<doc id="36497" url="https://pl.wikipedia.org/wiki?curid=36497" title="372 p.n.e.">
372 p.n.e.



</doc>
<doc id="36498" url="https://pl.wikipedia.org/wiki?curid=36498" title="373 p.n.e.">
373 p.n.e.



</doc>
<doc id="36499" url="https://pl.wikipedia.org/wiki?curid=36499" title="374 p.n.e.">
374 p.n.e.



</doc>
<doc id="36501" url="https://pl.wikipedia.org/wiki?curid=36501" title="375 p.n.e.">
375 p.n.e.



</doc>
<doc id="36502" url="https://pl.wikipedia.org/wiki?curid=36502" title="376 p.n.e.">
376 p.n.e.



</doc>
<doc id="36503" url="https://pl.wikipedia.org/wiki?curid=36503" title="377 p.n.e.">
377 p.n.e.



</doc>
<doc id="36504" url="https://pl.wikipedia.org/wiki?curid=36504" title="378 p.n.e.">
378 p.n.e.



</doc>
<doc id="36505" url="https://pl.wikipedia.org/wiki?curid=36505" title="379 p.n.e.">
379 p.n.e.



</doc>
<doc id="36506" url="https://pl.wikipedia.org/wiki?curid=36506" title="380 p.n.e.">
380 p.n.e.



</doc>
<doc id="36507" url="https://pl.wikipedia.org/wiki?curid=36507" title="381 p.n.e.">
381 p.n.e.



</doc>
<doc id="36508" url="https://pl.wikipedia.org/wiki?curid=36508" title="382 p.n.e.">
382 p.n.e.



</doc>
<doc id="36509" url="https://pl.wikipedia.org/wiki?curid=36509" title="383 p.n.e.">
383 p.n.e.



</doc>
<doc id="36510" url="https://pl.wikipedia.org/wiki?curid=36510" title="384 p.n.e.">
384 p.n.e.



</doc>
<doc id="36511" url="https://pl.wikipedia.org/wiki?curid=36511" title="385 p.n.e.">
385 p.n.e.



</doc>
<doc id="36512" url="https://pl.wikipedia.org/wiki?curid=36512" title="386 p.n.e.">
386 p.n.e.



</doc>
<doc id="36513" url="https://pl.wikipedia.org/wiki?curid=36513" title="387 p.n.e.">
387 p.n.e.



</doc>
<doc id="36517" url="https://pl.wikipedia.org/wiki?curid=36517" title="Rydułtowy">
Rydułtowy

Rydułtowy () – miasto w południowej Polsce, w województwie śląskim, w powiecie wodzisławskim.
Według danych pochodzących z 31 grudnia 2019 r. miasto miało 21 514 mieszkańców.
Położenie.
Rydułtowy są położone w południowo-zachodniej części Wyżyny Śląskiej na Płaskowyżu Rybnickim, który na południu graniczy z Kotliną Oświęcimsko-Raciborską. W rejonie wieży ciśnień, na granicy administracyjnej miasta leży najwyższy punkt Płaskowyżu Rybnickiego, jego wysokość wynosi 311 m n.p.m. Położenie geograficzne 18°26′E 50°04′N. Granice Rydułtów wytyczają miasta: Rybnik, Radlin, Pszów, oraz gminy: Kornowac i Gaszowice. Miasto jest położone w strefie nadgranicznej z Czechami. Rydułtowy znajdują się w powiecie wodzisławskim i należą do aglomeracji rybnickiej. Historycznie Rydułtowy położone są na Górnym Śląsku.
Środowisko naturalne.
Budowa geologiczna.
Budowa geologiczna obszaru na którym znajduje się miasto składa się z warstw karbońskich z licznymi pokładami węgla kamiennego, oraz z osadów czwartorzędowych. Wychodnia piaskowców karbońskich, należących do warstw porębskich znajduje w pobliżu ulicy Skalnej. Wychodnia jest objęta ochroną prawną uchwałą Rady Miasta Rydułtowy z dnia 26 kwietnia 1994 r., nadano jej nazwę Stanowisko Przyrody Nieożywionej Skałka.
Utwory czwartorzędowe, to piaski, gliny, żwiry, mady rzeczne i namuły. W północno-wschodniej części miasta znajdują się złoża piaszczysto-żwirowe, w południowo-wschodniej eksploatowane są złoża gliny. Rzeźba terenu Rydułtów jest wynikiem działania lodowca i wód płynących. 
Warunki klimatyczne.
Miasto znajduje się w zasięgu dwóch regionów klimatycznych Śląsko-Wielkopolskiego i Nizinnego-Podkarpackiego.
Występujące wiatry głównie pochodzą z kierunków południowo-zachodnich i północno-zachodnich. Klimat należy do umiarkowanych. Najchłodniejszym miesiącem zimy jest styczeń, w którym przeciętna temperatury wynosi −2 stopnie Celsjusza. Lipiec jest najcieplejszym miesiącem w roku ze średnią temperaturą +17 stopni Celsjusza. Temperatura poniżej zera przypada 90 dni w roku, a powyżej 15 stopni 100 dni. Średnie opady w styczniu wynoszą 50 mm, a w lipcu 100 mm, zaś średni roczny opad wynosi ok. 750 mm-800 mm. Śnieg pokrywa Rydułtowy 55-60 dni w roku.
Warunki glebowe.
Gleby miasta Rydułtowy rozwinęły się na utworach polodowcowych. Bielice właściwe występują w północnej części miasta, zaś bielice pyłowe w południowej. Gleby te zaliczamy do klasy III i IV. Na gruntach ornych występują gleby: bielicowe, pseudobielicowe oraz gleby brunatne kwaśne.
Hydrologia.
Rydułtowy są położone na terenach zasobnych w wodę, znajdujących się w dolinie rzeki Odry, w południowo-zachodniej części miasta, z kolei w północno-wschodniej części występują w znikomej ilości. Cieki wodne i stawy położone w Rydułtowach w znacznej ilości powstały wskutek prowadzonej eksploatacji węgla m.in. stawy Zawalisko, Machnikowiec. Potok Nacyna jest lewym dopływem rzeki Rudy, tworzy jego największą zlewnię, niestety w obecnych czasach silnie zanieczyszczony i zaliczany jest do wód poza klasą czystości. W mieście wyróżniamy wododziały II rzędu: Rzeka Sumina oraz III rzędu: Nacyna i mający tu swoje źródło potok Gzel, znajdują się tu również Rów Rydułtowski i potok z Polesia.
Flora i fauna.
Grunty rolne stanowią 964 ha (64% powierzchni miasta), grunty leśne 38 ha (2%), Zieleń leśna, zieleń urządzona i sady zajmują ogółem 75 ha, tj. 5% obszaru miasta. Nieopodal ulicy Raciborskiej znajduje się las mieszany, największy w Rydułtowach. Północna część miasta od ul. Raciborskiej w kierunku na Czernicę i Jejkowice ze względu na swe wysoki walory przyrodnicze przynależy do otuliny Parku Krajobrazowego Cysterskich Kompozycji Krajobrazowych Rud Wielkich, zgodnie z zarządzeniem nr 18/93, Wojewody Katowickiego z dnia 23 listopada 1993 r. W mieście i najbliższych okolicach żyje ok. 100-110 gatunków ptaków, jest to 50% wszystkich gatunków ptaków występujących w Polsce. Ze względu na małą ilość zalesienia, dominującą ostoją dla ptaków są przydomowe ogrody działkowe, parki, sady, zadrzewienie w rejonie szybu powietrznego V, wyrobiska poeksploatacyjne cegielni oraz hałdy kopalniane i zabudowania przemysłowe.
Struktura powierzchni.
Według danych z 2002 r. Rydułtowy mają obszar 15 km², w tym:
Miasto stanowi 5,23% powierzchni powiatu.
Osiedla.
W skład Rydułtów wchodzi 9 osiedli:
Demografia.
Dane z 30 czerwca 2004 r.::
Piramida wieku mieszkańców Rydułtów w 2014 r.:. 
Nazwa.
Rudolphi Villa była nazwą wsi księstwa raciborskiego znajdująca się w księgach arcybiskupa wrocławskiego pochodzących z 1228 r. Nazwa Rydułtowy pochodzi od imienia Rudolf, prawdopodobnie należącego do pierwszego właściciela, feudała; jest to nazwa dzierżawcza. Cytat z 1300 r., z dokumentu kodeksu dyplomatycznego Śląska właśnie takie pochodzenie nazwy sugeruje: „In villa Rudolphi sunt XXX mansi solventes fertones” – „we wsi Rudolfa 30 łanów uiszczających ćwierć grzywny”.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295-1305 miejscowość wymieniona jest w zlatynizowanej formie "Rudolphi villa". Kronika ta wymienia również wsie, które w procesach urbanizacyjnych zostały wchłonięte przez miasto i stanowią jego części bądź dzielnice jak założona na prawie polskim łac. "iure polonico" wieś Radoszowy we fragmencie "Rastow utroque solvitur decima more polonico".
Zmiany nazwy miasta na przestrzeni wieków:
Zmiany nazwy największej dzielnicy miasta – Radoszów:
W XX w. dodano końcówkę -owy.
Historia.
W połowie XIX w. większość mieszkańców miejscowości oraz regionu stanowiła ludność polskojęzyczna. Topograficzny opis Górnego Śląska z 1865 r. odnotowuje, że "„We wsi znajduje się 234 gospodarstw domowych z 1066 mieszkańców mówiących po polsku”" – "„Es befinden sich im Dorfe 234 Haushaltungen mit 1066 polnisch sprechenden Einwohnern”".
XX w..
W wyniku połączenia samodzielnych gmin: Rydułtów Górnych, Rydułtów Dolnych, Radoszów Górnych i Radoszów Wielkich 20 października 1926 r. Rydułtowy stały się gminą. Gmina Pietrzkowice została przyłączona 1 stycznia 1951 r. W 1947 r. przyłączono kolonię Nalas należącą uprzednio do gminy Krzyżkowice. Zgodnie z rozporządzeniem Rady Ministrów z 8 listopada 1950 r., Rydułtowy w 1951 r. uzyskały prawa miejskie. Na mocy ustawy z dnia 28 maja 1975 r. o dwustopniowym podziale administracyjnym państwa oraz zmianie ustawy o radach narodowych, stały się jedną z dzielnic Wodzisławia Śląskiego, ustawa weszła w życie 1 czerwca 1975 r. Z dniem 1 stycznia 1992 r. Rydułtowy odzyskały prawa miejskie.
W latach 1992-1998 miasto administracyjnie należało do województwa katowickiego.
Zabytki.
Izby pamięci mieszczą się przy:
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Gospodarka.
Ośrodek wydobycia węgla kamiennego. Większość mieszkańców miasta znajduje zatrudnienie w KWK Rydułtowy-Anna oraz firmach świadczących usługi dla kopalni.

</doc>
<doc id="36521" url="https://pl.wikipedia.org/wiki?curid=36521" title="Duisburg">
Duisburg

Duisburg – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Düsseldorf, w Zagłębiu Ruhry ("Ruhrgebiet"). Miasto leży nad Renem i jest dużym ośrodkiem przemysłowym.
Historia.
Duisburg uzyskał prawa miejskie w 1279 roku. Miasto należało w średniowieczu do Hanzy, czyli do związku miast handlowych Europy Północnej z czasów średniowiecza i początku ery nowożytnej.
Dzielnice.
Miasto podzielone jest na siedem głównych dzielnic:
Transport.
Przez miasto lub w jego pobliżu przebiegają autostrady A3, A40, A42, A57, A59 i A524.
W mieście znajdują się stacje kolejowe: Duisburg Hauptbahnhof, Duisburg-Wedau, Duisburg Buchholz, Duisburg Großenbaum, Duisburg Rahm i Duisburg Schlenk.
W Duisburgu mieści się, leżący nad Renem, największy rzeczny port na świecie, jego powierzchnia to ok. 740 ha a przeładunek – ok. 125 mln ton rocznie.
Gospodarka.
W mieście rozwinął się przemysł maszynowy, metalowy, chemiczny, rafineryjny, stoczniowy, koksowniczy oraz hutniczy.
Media.
Duisburg ma własne radio. W każdy wtorek od 19:05 do 19:30 jest w nim nadawana audycja po polsku.
"Studio 47" to pierwsza prywatna, lokalna stacja telewizyjna nadawcza w Nadrenii Północnej-Westfalii.
Współpraca.
Miejscowości partnerskie:
Love Parade.
W Duisburgu 24 lipca 2010 roku odbył się największy plenerowy festiwal muzyki elektronicznej Love Parade odbywający się w Niemczech od 1989 roku. Jedynym wejściem i wyjściem był tunel na stary dworzec towarowy, w którym mogło zmieścić się jedynie 250 tys. osób, przy czym na paradę przybyło aż 1,4 miliona osób. W wyniku chaosu, który powstał z powodu blokady ruchu przez policję, w tunelu tym wybuchła panika, w której zginęło 21 osób, a ponad 340–500 zostało rannych. Po tym zdarzeniu ogłoszono, że Love Parade nigdy więcej się nie odbędzie.

</doc>
<doc id="36522" url="https://pl.wikipedia.org/wiki?curid=36522" title="Düsseldorf">
Düsseldorf

Düsseldorf [] – miasto na prawach powiatu w Niemczech, stolica kraju związkowego Nadrenia Północna-Westfalia oraz rejencji Düsseldorf. Należy do aglomeracji "Rhein-Ruhr" z ok. 10–12 mln mieszkańcami. Leży na wysokości 38 m n.p.m. nad Renem, powierzchnia 217,21 km².
Jest to jedno z większych miast zachodnich Niemiec, o dużym znaczeniu gospodarczym. Düsseldorf, który po II wojnie światowej przeżył fazę przyśpieszonego rozwoju, jest siedzibą wielu niemieckich koncernów przemysłowych. Pod koniec 2019 roku, z liczbą mieszkańców wynoszącą około 620 tys., miasto zajmowało siódme miejsce w Niemczech pod względem liczby ludności.
Historia.
Pierwsza wzmianka historyczna o miejscowości jako "Dusseldorp" pochodzi z 1135 roku. Prawa miejskie zostały nadane w 1288 roku. W 1380 Düsseldorf stał się siedzibą władców księstwa Bergu, a w 1815 stał się częścią państwa pruskiego i stolicą rejencji Düsseldorf. W 1946 roku miasto stało się stolicą nowo utworzonego kraju związkowego Nadrenia Północna-Westfalia.
Środowisko naturalne.
Düsseldorf jest położony przy dolnej części Renu, przy delcie rzeki Düssel, która wpływa do Renu. Poza okręgiem administracyjnym 4, reszta miasta położona jest na prawym brzegu Renu. Po drugiej stronie Renu, na delcie rzeki Erft zbudowano miasto Neuss. Düsseldorf jest położony na południowy zachód od Zagłębia Ruhry.
Düsseldorf został zbudowany w całości na aluwium, mudach, piaskach, glinie i gdzieniegdzie żwirze. Najwyższy punkt w mieście to "Sandberg" we wschodniej części miasta (w dzielnicy Hubbelrath) na wysokości 165 m n.p.m. Najniższy punkt znajduje się na północy miasta w dzielnicy Wittlaer, gdzie rzeka Schwarzbach wpływa do Renu. Średnia wysokość w tym miejscu wynosi 28 m n.p.m. Jak w przypadku reszty Nadrenii, Düsseldorf spotyka umiarkowane zimy i dość ciepłe lata ze średnią temperaturą roczną +10,5 °C i opadami deszczu na poziomie 767 mm rocznie.
Podział administracyjny.
Düsseldorf jest podzielony na dziesięć dzielnic ("Stadtbezirk") nieposiadających własnych nazw, które jednak są ponumerowane od 1 do 10. Każda dzielnica posiada wybranych przedstawicieli ("Bezirksvertretung") i burmistrza ("Bezirksvorsteher"). Przedstawiciele dzielnic działają jedynie w charakterze doradców burmistrza. Każda dzielnica jest podzielona jest na "Stadtteile" (części miasta). W całym Düsseldorfie jest 50 tego typu części miasta.
Dzielnice: 1, 2, 3, 4, 5, 6, 7, 8, 9, 10.
Gospodarka.
Duże znaczenie mają centrale koncernów ubezpieczeniowych takich jak ARAG i Ergo Group (m.in. "Victoria Versicherung"). Inne znaczące koncerny z siedzibą w mieście to ThyssenKrupp, E.ON (energetyka), Henkel (chemia) i Metro AG (handel). Swoją centralę na Niemcy ma w Düsseldorfie zarówno firma Novell, jak i wiele innych koncernów japońskich.
Po Frankfurcie Düsseldorf mieści drugą w Niemczech liczbę banków. W mieście działają liczne agencje reklamowe, firmy doradcze i duże kancelarie adwokackie.
Targi "Collections Premieren Düsseldorf" (CPD) uchodzą za największe targi mody na świecie, a odbywające się corocznie od 1969 roku "Internationale Bootsausstellung Düsseldorf" jest największą na świecie wystawą jachtów i sprzętów do uprawiania sportów wodnych.
O znaczeniu gospodarczym miasta świadczy fakt, że codziennie dojeżdża do niego do pracy z okolicznych miejscowości ok. 250 tys. osób.
Transport.
Nieopodal miasta znajduje się port lotniczy Düsseldorf. Operatorem transportu lokalnego jest Rheinbahn. Rozbudowana jest sieć tramwajowa.
Oświata i nauka.
Miasto jest siedzibą Uniwersytetu Heinricha Heinego ("Heinrich-Heine-Universität Düsseldorf"), założonego w 1965 na bazie Akademii Medycznej działającej od 1907 roku.
Współpraca.
Miejscowości partnerskie:

</doc>
<doc id="36523" url="https://pl.wikipedia.org/wiki?curid=36523" title="Sympleks">
Sympleks



</doc>
<doc id="36525" url="https://pl.wikipedia.org/wiki?curid=36525" title="Karol Borsuk">
Karol Borsuk

Karol Borsuk (ur. 8 maja 1905 w Warszawie, zm. 24 stycznia 1982 tamże) – polski matematyk, jeden z czołowych przedstawicieli warszawskiej szkoły matematycznej.
Życiorys.
Był synem Mariana (chirurga) i Zofii z Maciejewskich. W latach 1915–1923 był uczniem Gimnazjum im. Stanisława Staszica w Warszawie, następnie w latach 1923–1927 studiował matematykę na Wydziale Filozoficznym Uniwersytetu Warszawskiego. W 1930 uzyskał stopień doktora filozofii na UW na podstawie pracy "O retraktach i zbiorach związanych", w której wprowadził pojęcie retraktów. W następnych latach wprowadził także pojęcie sympleksu. Przez trzy następne lata był nauczycielem matematyki w prywatnym gimnazjum Malczewskiego w Warszawie. W latach 1929–1934 pracował w I Katedrze Matematyki UW. W 1934 habilitował się na UW na podstawie rozprawy "O zagadnieniu topologicznego scharakteryzowania sfer euklidesowych". W 1938 został profesorem nadzwyczajnym UW.
W czasie okupacji niemieckiej uruchomił i prowadził sklep papierniczy, który był także punktem kontaktowym Armii Krajowej. Ponadto projektował i wydawał gry planszowe, m.in. "Hodowla zwierzątek", która cieszyła się dużą popularnością i została ponownie wydana w 1997 pod nazwą "Superfarmer". W latach 1939–1944 prowadził wykłady w tajnym Uniwersytecie Warszawskim i kursie politechnicznym w Szkole Budowy Maszyn im. Wawelberga i Rotwanda. Aresztowany w lecie 1943, przebywał na Pawiaku kilka miesięcy za działalność w ruchu oporu. W czasie powstania warszawskiego został wywieziony wraz z rodziną do obozu w Pruszkowie. Po ucieczce z obozu ukrywał się aż do zakończenia wojny.
Po wojnie powrócił na Uniwersytet Warszawski, gdzie w 1946 został profesorem zwyczajnym i kierownikiem Katedry Geometrii. W latach 1952–1964 był kierownikiem Katedry Matematyki (później Instytutu Matematyki) UW. Od chwili powstania Państwowego Instytutu Matematycznego był zastępcą dyrektora, a w latach 1948–1975 kierował Zakładem Topologii tego instytutu (później Instytut Matematyczny PAN). Po wojnie opracował topologiczną teorię kształtu i przestrzeń topologiczną, zwana okręgiem warszawskim.
Od 1952 był członkiem korespondentem, od 1956 członkiem rzeczywistym Polskiej Akademii Nauk, od 1953 członkiem korespondentem Bułgarskiej Akademii Nauk oraz członkiem Towarzystwa Naukowego Warszawskiego i członkiem korespondentem Akademii Umiejętności, do chwili wchłonięcia ich przez PAN. Był członkiem Polskiego Towarzystwa Matematycznego, pełniąc w nim w latach 1939–1953 rolę skarbnika a w latach 1946–1948 również prezesa warszawskiego oddziału Towarzystwa. Był redaktorem Dissertationes Mathematicae, zastępcą redaktora naczelnego Fundamenta Mathematicae, oraz członkiem komitetu redakcyjnego Biuletynu PAN (Seria Nauk Matematycznych, Astronomicznych, Fizycznych).
Jego najwybitniejszym studentem był Samuel Eilenberg. W 1976 otrzymał "doktorat honoris causa" Uniwersytetu w Zagrzebiu. Wielokrotnie wykładał na uczelniach poza granicami Polski, dając semestralne wykłady oraz przemówienia konferencyjne w wielu krajach. Ogółem wykładał w 60 ośrodkach matematycznych świata.
Odznaczenie.
Odznaczony Krzyżem Oficerskim Orderu Odrodzenia Polski (1954).
Miejsce spoczynku.
Spoczywa na cmentarzu Powązkowskim w Warszawie (kwatera 35, rząd 2, miejsce 1).
Rodzina.
Jego córka, profesor Magdalena Białynicka-Birula, jest żoną prof. Andrzeja Białynickiego-Biruli.
Dorobek naukowy.
Profesor Borsuk był wybitnym specjalistą w dziedzinie topologii. Opublikował ponad 170 prac badawczych, wiele z nich miało duże znaczenie dla rozwoju topologii. Na przykład, w 1936 opublikował pracę
w której zdefniował grupy kohomotopii. Teorię tych grup rozwinął w 1949 Edwin H. Spanier, i odtąd grupy te znane są jako grupy kohomotopii Borsuka-Spaniera.
W 1983, 133 wybrane publikacje Borsuka zostały wydane w formie "Dzieł zebranych":
Borsuk był też autorem kilku monografii badawczych i podręczników akademickich, m.in.:

</doc>
<doc id="36527" url="https://pl.wikipedia.org/wiki?curid=36527" title="Żeglarstwo lodowe">
Żeglarstwo lodowe

Żeglarstwo lodowe, bojery – zimowa dyscyplina żeglarstwa polegająca na wyścigach bojerów (ślizgów lodowych) których środkiem napędu jest żagiel, a elementem jezdnym płozy. Zawody w żeglarstwie lodowym rozgrywane są według przepisów regatowych i składają się z kilku wyścigów, po trasie (najczęściej w kształcie trójkąta) wyznaczonej na zamarzniętych zbiornikach wodnych.
Rozwojem i promocją żeglarstwa lodowego na świecie zajmuje się założona w 1962 w Stanach Zjednoczonych organizacja non-profit International DN Ice Yacht Racing Association (IDNIYRA). W Polsce rozwojem żeglarstwa lodowego kieruje Polski Związek Żeglarski.
Historia żeglarstwa lodowego.
Początki wykorzystania zamarzniętych tafli wody do celów żeglarstwa datowane są na początek XVII wieku w Holandii. Pierwsze bojery służyły do transportu towarów oraz ludzi i w prawie niczym nie przypominały dzisiejszych konstrukcji. Pod koniec XVIII wieku ślizgi pojawiły się w Ameryce Północnej, gdzie zawitały razem z emigrantami z Holandii, tam też w 1790 nad rzeką Hudson powstał prawdopodobnie pierwszy na świecie rekreacyjny ślizg.
W Europie rozwój żeglarstwa lodowego koncentrował się w krajach bałtyckich oraz w Rosji. W 1882 w ujściu Newy na dystansie 84 kilometrów odbyły się pierwsze regaty bojerowe. W 1928 została założona Europejska Unia Żeglarstwa Lodowego, którą stworzyły Niemcy, Litwa, Łotwa i Estonia. W 1935 obok Austrii i Holandii dołączyła do niej także Polska.
Na terenach Prus Wschodnich w latach międzywojennych żeglarstwo lodowe było sportem niezwykle popularnym. Najczęściej używanym wtedy bojerem był skonstruowany w 1932 przez Estończyka Erika von Holsta dwuosobowy bojer o nazwie Monotyp XV.
Bojer DN.
W latach 60. XX wieku niezwykłą popularność zdobył skonstruowany w 1937 przez Archiego Arrolla, Arta Jarretta oraz Joe Lodge’a bojer DN, którego nazwa jest skrótem od tytułu gazety "The Detroit News". Redakcja gazety ogłosiła konkurs na projekt bojera, który miał być konstrukcją jednoosobową, tanią i łatwą w transporcie. Obecnie DN jest najpopularniejszym rodzajem bojera, używanym na całym świecie.
Żeglarstwo lodowe w Polsce.
W Polsce żeglarstwo lodowe pojawiło się około 1920. Od lat polscy żeglarze (Romuald Knasiecki, Bogdan Kramer, Piotr Burczyński, Władysław Stefanowicz, Karol Jabłoński, Michał Burczyński i Tomasz Zakrzewski) sięgają po tytuły mistrzów świata w klasie DN.
Do roku 2006 istniały polskie patenty żeglarskie: żeglarz lodowy i sternik lodowy. Aktualny patent dla żeglarstwa lodowego to Sternik lodowy PZŻ.

</doc>
<doc id="36528" url="https://pl.wikipedia.org/wiki?curid=36528" title="Georg Wilhelm Friedrich Hegel">
Georg Wilhelm Friedrich Hegel

Georg Wilhelm Friedrich Hegel (ur. 27 sierpnia 1770 w Stuttgarcie, zm. 14 listopada 1831 w Berlinie) – niemiecki filozof, twórca nowoczesnego systemu idealistycznego.
Życiorys.
Hegel urodził się w Stuttgarcie w rodzinie urzędnika. Początkowo studiował teologię w Tybindze, a jego kolegami ze studiów byli Friedrich Hölderlin i Friedrich Schelling. Filozofią zajął się dopiero w 1801 roku, wykładając początkowo na uniwersytecie w Jenie jako docent, przedstawił swoje poglądy w "Phänomenologie des Geistes" ("Fenomenologia Ducha", 1806), potem pracował jako dyrektor gimnazjum w Norymberdze (1808–1816). Napisał wtedy "Wissenschaft der Logik" ("Nauka Logiki", 1812–1816). W roku 1816 został profesorem w Heidelbergu, tworząc następne dzieło: "Enzyklopädie der philosophischen Wissenschaften im Grundriss" ("Encyklopedia nauk filozoficznych w zarysie"," "1817, 3 wyd. 1830). W roku 1818 został powołany na stanowisko profesora do Berlina. Tu ogłosił "Grundlinien der Philosophie des Rechts" ("Zasady filozofii prawa", 1821). Jego wykłady z filozofii historii, sztuki, religii i historii filozofii wydał Karl Ludwig Michelet pt. "G.W.F. Hegels Werke, vollst/ndige Ausgabe durch einen Verein von Freunden des Verewigten" (1832–1845, 18 t., tom 19. ukazał się w 1887). Najnowsze kompletne wydanie wszystkich dzieł Hegla wychodziło w Berlinie w latach 30. XX wieku. Zdobył za życia wielu uczniów (heglizm) i pozycję największego niemieckiego filozofa. Umarł w czasie epidemii cholery, która wybuchła w Berlinie w 1831 r.
Synem Hegla był historyk Karl von Hegel.
Filozofia.
Rozbicie przez Kanta bytu na zjawisko poznawalne i na niepoznawalną "rzecz samą w sobie" wywołało sprzeciw w systemach absolutnych Fichtego, Schellinga i Hegla. Myślicielom tym chodziło o nawiązanie realnego poznawalnego związku z absolutem. Dedukcja zróżnicowanych zjawisk i form z nieokreślonego "ja" u Fichtego i z bezjakościowego, obojętnego absolutu u Schellinga, nie zadowala, podobnie jak dedukcja określonych mnogich z nieokreślonej jednej substancji u Spinozy. Zjawia się ostatnie i najwyższe zadanie idealizmu: jednoznaczna dedukcja zjawisk z absolutu. Aby to spełnić, musi absolut z nieokreślonego stać się określonym. To zadanie, które stawia sobie każda nauka, postawił sobie i Hegel.
Jest on przekonany, że dedukcja się uda, jeśli pojmiemy absolut jako ducha, rozwijającego się z siebie. Takie ma znaczenie jego twierdzenie, że substancja musi stać się podmiotem. Zasadniczą tezą filozofii idealistycznej jest, że poznanie pojęć musi iść poprzez organizację ducha, umysłu. Umysł ten, ograniczony u Kanta tylko do rodzaju ludzkiego, spowodował rozbicie bytu na zjawisko i "rzecz samą w sobie". U Hegla stwierdzamy tożsamość myślenia i bytu, powracamy do zdecydowanego racjonalizmu, nie nieokreślonego jasno jak przed Kantem, ale uświadomionego i świadomego swego znaczenia i swych konsekwencji. Świat jest historią rozwoju absolutnego ducha, który mając puste pojęcie samego siebie w logice metafizycznej, przechodzi poprzez etap uzewnętrznienia się w świecie zewnętrznym do pełnej świadomości absolutnego ducha.
Tu spotyka się z metodą dialektyczną, zapoczątkowaną w starożytności przez Platona, a rozwiniętą w ciekawy sposób przez idealistyczny romantyzm niemiecki. Istotą rzeczywistości i prawdy jest sprzeczność. Jest ona równoznaczna z pojęciem zmiany, stawania się, wieczną pamięcią nieskończonego zadania. Twierdzenie, przeczenie, synteza, oto prawdziwe życie rzeczywistości i prawdy. Tak rozwija się duch, tak rozwija się indywiduum, tak rozwija się natura. Rzeczywistość i prawda, to nieustannie dokonująca się synteza wiecznych sprzeczności. Każde pojęcie zawiera w swej istocie własne zaprzeczenie, z czego wynika poznawcza tendencja do wytworzenia wyższej syntezy, która znów z kolei jest twierdzeniem, zawierającym w sobie własne zaprzeczenie. Jest to jednak nie tylko dialektyka filozoficznego myślenia, ale jest to też rozwój rzeczywisty świata, jest to akord ducha, który wyraża się w świecie, by wyzwolić się do pełnej świadomości. Stałe etapy tej drogi to kategorie myślenia i rzeczywistości. Rozwój dialektyczny pojęcia jest zarazem rozwojem logiki i metafizyki. Z dialektycznej metody Hegla wynika jego zasadniczy podział systemu własnej filozofii.
System nauki.
Hegel zamierzał zbudować całkowity system nauki, pojmując go jako całościową, a więc jedyną możliwą formę przedstawiania prawdy w nauce. „Prawda jest całością. Całością zaś jest tylko taka istota, która dzięki swemu rozwojowi dochodzi do swojego ostatecznego zakończenia”. System filozofii Hegla składać się miał z trzech części:
Filozofia ducha.
Duch subiektywny.
Podstawową kategorią filozofii Hegla jest duch (świadomość), który wyobcowuje się i ponownie się jedna ze sobą. Poprzez filozofię duch poznaje samego siebie jako podmiot i jako substancję. Podstawą poznania i jednocześnie podstawą rzeczywistości jest dialektyka. Podstawowa reguła dialektyki heglowskiej jest następująca: „Każda teza zawiera już w sobie antytezę, obydwie zaś zostają zniesione w syntezie”. Mimo tego zniesienia, synteza zapośrednicza w sobie zarówno tezę, jak i antytezę.
Duch subiektywny występuje w trzech różnych formach:
"Fenomenologia ducha" opublikowana w 1807 roku za etapy drogi świadomości do wiedzy absolutnej uważa:
Ten proces poznania będzie miał kres, gdy "pojęcie przedmiotu odpowiadać będzie przedmiotowi pojęcia". Forma subiektywna albo indywidualna ducha mówi nam o drodze jaką przebywa dusza ludzka, idąc od swych źródeł jako entelechii ciała organicznego aż do swego kresu, do świadomości identyczności z najwyższym duchem.
Duch obiektywny.
Duch obiektywny przekracza subiektywność, aby kształtować świat zewnętrzny zgodnie ze swoją wolą. Wytworem ducha obiektywnego jest prawo. Hegel opracował szczegółowo swoją filozofię prawa. Jej charakterystycznym uogólnieniem były słowa: „Co jest rozumne, jest rzeczywiste; a co jest rzeczywiste jest rozumne”. Ta zasada została przyjęta za pośrednictwem tzw. prawicy heglowskiej (staroheglizmu) jako półoficjalne hasło konserwatystów w państwie pruskim, sankcjonujące istniejący stan rzeczy, z kolei lewica heglowska (młodoheglizm) interpretowała to samo zdanie w ten sposób, że jeśli coś nie jest rozumne, nie jest też rzeczywiste, wyciągając stąd rewolucyjne wnioski dotyczące ustroju – nieracjonalny ustrój powinien ulec zniesieniu. Sam Hegel nie uważał państwa pruskiego za ucieleśnienie rozumności: rzeczywiste dla niego były nie byty historyczne, w rodzaju określonego państwa, ale wieczna teraźniejszość, która trwa zawsze i zawiera w sobie całą zniesioną przeszłość.
Prawo składało się według Hegla z trzech części:
Historia ludzkości jest historią triumfu wolności, z powodu wzajemnej zależności ludzi. Stan pierwotny – niewolnictwo – generuje potrzebę wolności, dzięki której zostaje obalone. Historia toczy się przechodząc z jednego stanu – tezy – w jego przeciwieństwo, czyli antytezę. W rezultacie wyłania się synteza, która staje się sama tezą. Ten proces jest jednak rozumny.
Forma obiektywna albo zbiorowa jest ucieleśnieniem ducha w życiu społecznym. Tu należą wszystkie instytucje społeczne, sposoby normowania i wyrażania wspólnego życia, jednym słowem wszystko czym się zajmuje socjologia. Istota obiektywnego ducha rozwija się przez legalność, moralność i obyczajność. Legalność jest poprawnością tylko zewnętrzną, moralność postępowaniem uzgodnionym wewnętrznie, obyczajność jest społecznym życiem według norm etycznych, a zatem syntezą zewnętrznej legalności i wewnętrznej moralności. Realizacją tej syntezy jest państwo. Hegel stworzył nowatorską abstrakcyjną koncepcję państwa opartą na krytyce klasycznej republikańskiej teorii umowy społecznej. Historia jest pamięcią rozwoju ducha obiektywnego.
Duch absolutny.
Duch absolutny konstytuuje się dzięki tożsamości wiedzy o sobie i przejawia w trzech formach: sztuce, objawionej religii oraz formie pojęciowej w filozofii.
Twórczość artystyczna, twórczość religijna i twórczość filozoficzna, są różnymi wyrazami jednego i tego samego ducha absolutnego. Piękno jest zupełną identycznością zjawiska i absolutu (są to hasła romantyzmu i neoplatonizmu). Jedność zjawiska i idei rozwija się w trzech formach:
Twórczość religijna wychodzi z religii naturalnej i poprzez religię duchowej indywidualności dochodzi do najwyższej formy, religii chrześcijańskiej.
Sztuka jest przejawem ducha absolutnego w zmysłowej formie, "piękno" stoi pośrodku "między zmysłowością jako taką i czystym myśleniem". Filozofia ma za zadanie ujmować w myślach własną epokę oraz człowieka i dzięki temu samopoznaniu odkryć swoją tożsamość z religią chrześcijańską, która zdaniem Hegla "odpowiada w pełni treści prawdziwej filozofii". Poznanie Boga stanowi ostateczny cel filozofii, albowiem "Człowiek zna Boga tylko w takim stopniu, w jakim Bóg w człowieku poznaje samego siebie".
Rozwój pojęć filozoficznych jest określony wedle założenia Hegla podwójną koniecznością:
Te dwie zasady stanowią o możliwości naukowego traktowania historii filozofii. Nie jest ona zsypiskiem różnych ciekawostek filozoficznych, ale współczesną świadomością dokonanego rozwoju filozoficznego.
Wpływ Hegla na Marksa.
Filozofia Hegla jest kluczowa dla zrozumienia dalszego rozwoju niemieckiej filozofii, w tym myśli Karola Marksa. Trzy pojęcia heglowskie: "alienacja", "uprzedmiotowienie" (reifikacja) i "rozwiązanie sprzeczności" stanowią punkt wyjścia filozofii marksistowskiej. "Alienacja" oznacza pozostawanie w stanie konfliktu z innymi ludźmi, który rozgrywa się także w ich wnętrzu. Prowadzi ona do "uprzedmiotowienia": człowiek postrzegając społeczeństwo, prawo i porządek moralny jako antagonistyczne siły zaczyna traktować ludzi i społeczeństwo jako „przedmioty”. Według Hegla człowiek może rozwiązać tę sprzeczność, kiedy zda sobie sprawę, że stał się obcym w stworzonym przez siebie świecie i wkroczy na drogę budowania samoświadomości. Marks uzna alienację i reifikację relacji międzyludzkich za produkt kapitalizmu, a rozwiązanie tej sprzeczności zobaczy w rewolucji socjalistycznej. Heglowskie społeczeństwo cywilne zostało zaadaptowane przez Marksa jako ekonomiczna baza.
Hegel a empiryczne przyrodoznawstwo.
Według rozpowszechnionej opinii Hegel krytykował lub korygował treściowo współczesne mu empiryczne przyrodoznawstwo. Zdaniem Władysława Tatarkiewicza filozofia Hegla nie liczyła się z faktami i osiągnięciami nauki; gdy zarzucono mu, że jedna z jego koncepcji astronomicznych nie zgadza się z przyrodą, miał odpowiedzieć: „Tym gorzej dla przyrody”. Wbrew temu Hans-Dieter Mutschler zaprzecza takiej postawie Hegla, a przynajmniej przeczy jej występowaniu w "Encyklopedii nauk filozoficznych". Hegel stwierdza w "Encyklopedii" (II, § 246): „Filozofia musi nie tylko współbrzmieć z doświadczeniem przyrody, lecz powstanie i tworzenie nauki filozoficznej posiada jako założenie i warunek fizykę empiryczną”.
Hegel po polsku.
Najważniejszym polskim tłumaczem i komentatorem Hegla był Adam Landman. Heglizm był doktryną, której oddziaływanie miało szeroki zasięg, w tym także w Polsce, szczególnie w kręgu myślicieli związanych z mesjanizmem. W wykładach Hegla w Berlinie uczestniczył Adam Mickiewicz. Interesowali się heglizmem Słowacki i szczególnie Zygmunt Krasiński, echa idei Hegla odnaleźć można w twórczości Norwida. Hegel wywarł duży wpływ na takich filozofów jak: Józef Maria Hoene-Wroński, Bronisław Trentowski, Karol Libelt, Józef Kremer, August Cieszkowski.
Krytyka.
Hegel był krytykowany przez Karla Poppera, m.in. za wspieranie reżimu państwa pruskiego.
Linki zewnętrzne.
Georg Wilhelm Friedrich Hegel – prace w bibliotece Polona

</doc>
<doc id="36532" url="https://pl.wikipedia.org/wiki?curid=36532" title="Husky syberyjski">
Husky syberyjski

Husky syberyjski – jedna z ras psów, należąca do grupy szpiców i psów w typie pierwotnym, zaklasyfikowana do sekcji północnych psów zaprzęgowych. Zgodnie z klasyfikacją amerykańską, należy do grupy psów pracujących. Typ wilkowaty. Nie podlega próbom pracy.
Historia.
Rasa ta jest rasą pierwotną, pochodzącą z rejonu Kołymy w północnej Syberii. Hodowana tam przez pionierów w hodowli psów zaprzęgowych – Czukczów oraz Kamczadalów, Koriaków i Jukagirów. Około 17 tysięcy lat temu wiele paleoazjatyckich plemion zamieszkiwało te tereny, gdy były one cieplejszym i bardziej przyjaznym terenem łowieckim. Ludzie zdobywali tam pożywienie polując, w czym pomagały im psy myśliwskie. Każda grupa stworzyła własny typ psa w zależności od wymagań łowieckich, ukształtowania terenu, występujących temperatur czy grubości pokrywy śnieżnej.
Czukcze żyli na półwyspie rozciągającym się z Syberii w kierunku Alaski. Około 3000 lat temu klimat uległ znacznemu ochłodzeniu, toteż Czukcze zaczęli wykorzystywać psy do ciągnięcia sań. Lud ten żył w stałych osadach, w głębi lądu i aby polować musiał przemierzać duże odległości. Ideałem psa było niewielkie zwierzę, które potrzebowało mało pokarmu, ale było na tyle silne, aby ciągnąć upolowaną zdobycz z umiarkowaną prędkością na długich dystansach. Kiedy zaistniała potrzeba przewiezienia cięższego ładunku, pożyczano psy od sąsiadów i zamiast 6-8 zaprzęgano 16 lub 18. Wszystkie samce, oprócz najlepszych, prowadzących zaprzęgi, kastrowano. Zabieg ten miał na celu nie tylko ukrócenie zbędnych kojarzeń, ale pomagał psom w utrzymaniu tłuszczu na ciele. Czukockie zaprzęgi liczące 20 psów potrafiły podobno przebyć w ciągu 6 godzin odległość 120 km i ciągnąć ciężar o masie około 600 kg. Były one często używane przez Rosjan do transportu pasażerów i poczty. Pokonywały wówczas 160–180 km dziennie w szybkim tempie.
Husky zostały sprowadzone do Kanady w 1909 r. przez rosyjskiego handlarza futrami Williama Goosaka, ale nie jest wykluczone, że mogły się tam przedostać znacznie wcześniej. Goosak wystawił zaprzęg w wyścigu „All Alaska Sweepstake” na dystansie 650 km. W porównaniu z miejscowymi psami zaprzęgowymi wydawały się być tak niepozorne, iż początkowo zostały wyśmiane i ochrzczone mianem „syberyjski szczur”. Zaprzęg owych „szczurów”, prowadzony przez Thurnstrup'a, po pokonaniu morderczego dystansu zjawił się na mecie jako trzeci. I tak rozpoczął się ciąg zwycięstw psów tej rasy. W 1910 r. na trasie tego samego wyścigu John Johnson ze swym zaprzęgiem husky uzyskał rekordowy czas 74 h. 14 min. 39 sek., pobity dopiero niedawno, w 1983 r. W latach 1915, 1916 i 1917 wygrywał słynny zaprzęg husky Leonarda Seppali.
Psy Seppali dały początek hodowli tej rasy na kontynencie amerykańskim, gdzie jako szybkie i wytrzymałe prędko zyskały sławę i uznanie. Rozwój hodowli doprowadził do zarejestrowania rasy przez „Amerykański Kennel Club”. Krzyżówki z miejscowymi psami doprowadziły do uzyskania typu uniwersalnego. Psów używano nie tylko w sporcie, ale również w pracy – do przewożenia niezbyt ciężkich ładunków i poczty.
Norweski badacz Roald Amundsen (1872–1928), planując ekspedycję naukową z Alaski na Biegun północny, wybrał do transportu sprzętu właśnie husky. Niestety, wybuch I wojny pokrzyżował plany ekspedycji, a sprowadzone przez Amundsena psy rozpowszechniły się po Kanadzie i USA.
Kiedy w latach 1950–1960 rozkwitła hodowla husky w Ameryce Północnej przywieziono pierwsze egzemplarze tych psów do Europy. Popularność oraz liczebność psów rasy siberian husky w Europie znacznie wzrosła wraz z rozwojem sportu zaprzęgowego.
Użytkowość.
Współcześnie husky syberyjski jest wykorzystywany, tak jak i dawniej, jako pies zaprzęgowy, także jako pies rodzinny.
Wygląd.
Husky syberyjski to pies silny umiarkowanie, zwarty, o sportowej sylwetce formatu skróconego prostokąta.
Szata i umaszczenie.
Dopuszczalne są wszystkie rodzaje umaszczenia, od czysto białego do jednolicie czarnego, jednak najczęściej spotykane zestawienia barw to: czarny, szary, wilczasty, srebrzysty, rudy, czekoladowy i złocisty z bielą, także pinto (łaciate). Na głowie występuje duża różnorodność rysunku, tzw. maski – z reguły biała kufa i część twarzowa czaszki, reszta barwna. Włos jest dwojakiego rodzaju – tworzą go podszerstek i włos okrywowy średniej długości; bardzo gęsty, sprawia wrażenie obfitego, ale nigdy nie jest tak długi, żeby przesłaniał wyraźny rysunek linii psa.
Zdrowie i pielęgnacja.
Sierść husky wymaga szczotkowania dwa razy w tygodniu. Dwa razy w roku, kiedy wełnisty podszerstek husky wypada płatami, pies potrzebuje wzmożonej pielęgnacji. Najbardziej typowe dla rasy dolegliwości to choroby oczu (w tym postępujący zanik siatkówki), dysplazja bioder i niedobory cynku. Długość życia: 12 do 14 lat.

</doc>
<doc id="36533" url="https://pl.wikipedia.org/wiki?curid=36533" title="Fotografia otworkowa">
Fotografia otworkowa

Fotografia otworkowa – technika wykonywania zdjęć przy pomocy aparatu typu "camera obscura".
Działanie.
Światło przechodząc przez otworek o małej średnicy tworzy na przeciwległej ścianie obraz, którego jasność będzie proporcjonalna do jasności na zewnątrz oraz wielkości otworka. Jeśli otworek nie jest dostatecznie mały, światło utworzy na matówce koło o wielkości proporcjonalnej do wielkości otworka. Dlatego zwiększanie średnicy otworka zmniejsza ostrość obrazu. Zmniejszanie średnicy otworka poprawia ostrość, ale zmniejsza jasność. Poprawa ostrości jest ograniczona przez falową naturę światła. Gdy otworek ma średnicę porównywalną z długością fali świetlnej, na ekranie pojawia się rozmycie obrazu wywołane interferencją światła, które ulega dyfrakcji na brzegach otworu.
Dobierając rozmiary otworu można uzyskać wewnątrz natężenie światła wystarczające do tego, by naświetlić materiał światłoczuły. Obraz powstający różni się od obrazu uzyskanego przez aparat fotograficzny tym, że jest bardziej miękki (nieostry). Powiększenie kątowe jest stałe dla przedmiotów znajdujących się w dowolnej odległości od kamery, dzięki czemu głębia ostrości w fotografii otworkowej rozciąga się od zera do nieskończoności.
Tworzenie kamery otworkowej.
Do zbudowania kamery potrzebne jest pudełko lub puszka, czarny materiał do wyłożenia wnętrza pudełka, aby uniknąć wewnętrznych refleksów, oraz folia aluminiowa, w której należy zrobić otwór pełniący funkcję obiektywu. W pudełku trzeba wyciąć otwór, a następnie od środka nakleić zakrywającą go folię aluminiową. Folia umożliwia zrobienie bardzo małego otworu, np. przez nakłucie igłą. Średnica otworu powinna być w granicach 0,1–0,3 mm.
Metodę wyliczenia optymalnej średnicy otworu określił Jozef Petzval. Wzór rozwinął Lord Rayleigh i w tej postaci jest stosowany nadal:
gdzie:
Technika wykonywania fotografii otworkowych.
Na tylnej ściance pudełka od wewnątrz instaluje się materiał światłoczuły. Należy to zrobić w ciemni, po czym trzeba zakleić otwór nieprzezroczystym materiałem. Od odległości między fotografowanym przedmiotem a obiektywem, między obiektywem a płaszczyzną obrazu i od wielkości negatywu zależy kąt widzenia, powiększenie (lub pomniejszenie) i perspektywa obrazu. Te same zależności występują w kamerze otworkowej. Im dalej jest negatyw od otworka, tym mniejszy będzie kąt widzenia aparatu i tym większe powiększenie obrazu. Efekt będzie odpowiadał użyciu obiektywu o długiej ogniskowej. I odwrotnie: zbliżając negatyw, zwiększa się kąt widzenia, a obraz będzie mniejszy. Uzyskuje się wówczas efekt obiektywu krótkoogniskowego (szerokokątnego).
Przedmiot fotografowany z daleka będzie wykazywał niewielkie zniekształcenia perspektywy (jak w obiektywie długoogniskowym). Kiedy jednak podejdzie się bliżej (ponieważ obraz przedmiotu w kamerze otworkowej pozostaje ostry niezależnie od odległości, można fotografować niewielkie przedmioty z odległości nawet kilku centymetrów), przerysowania perspektywy staną się duże (jak w obiektywie szerokokątnym).
Oddalanie błony światłoczułej od otworu nie jest nieograniczone. Im dalej będzie negatyw, tym mniejsza będzie jasność uzyskanego obrazu. Otwór przepuszcza przez cały czas taką samą ilość światła, jednak jeżeli odsunie się płaszczyznę obrazu na dwukrotnie większą odległość, obraz, który uzyskamy, będzie powiększony dwukrotnie, a światło będzie się rozkładać na czterokrotnie większej powierzchni, wymagając czterokrotnie dłuższej ekspozycji. Jest to praktyczna demonstracja zasady, że natężenie światła jest odwrotnie proporcjonalne do kwadratu odległości od źródła.
Aby zmierzyć natężenie światła, można skorzystać ze światłomierza lub korzystając z tabel ustalić czas naświetlania.
Ciekawe efekty uzyskuje się nadając otworkowi kształt inny niż koło lub układając w kamerze materiał światłoczuły nie na płaszczyźnie, lecz na walcu, a otrzymane zdjęcie nakleja się wtedy także na walec (np. szklankę).
Współcześni artyści wykorzystujący aparaty otworkowe to m.in.: Paweł Bownik, Jakub Byrczek, Sławomir Decyk, Tomasz Dobiszewski, Michalina Hendrys, Paweł Janczaruk, Georgia Krawiec, Paweł Kula, Jacek Lalak, Andrzej J. Lech, Katarzyna Majak, Ewa Martyniszyn, Marek Noniewicz, Dominik Pabis, Marek Poźniak, Konrad Pustoła, Joanna Rajkowska, Witold Węgrzyn, Stefan Wojnecki, Piotr Wołyński, Przemek Zejfert, Henryk Żychowski.

</doc>
<doc id="36534" url="https://pl.wikipedia.org/wiki?curid=36534" title="Bezpieczeństwo czynne pojazdu">
Bezpieczeństwo czynne pojazdu

Bezpieczeństwo czynne (aktywne) – zespół czynników wpływających na zmniejszenie prawdopodobieństwa kolizji lub wypadku drogowego. Zalicza się do nich zespół poniższych cech pojazdu.
Oprócz cech konstrukcyjnych na bezpieczeństwo wpływa również stan techniczny wyżej wymienionych elementów. Z tego względu podlegają one obowiązkowej, okresowej diagnostyce technicznej na stacji kontroli pojazdów.
Do czynników zwiększających bezpieczeństwo zalicza się również „zapas” mocy silnika umożliwiający przyspieszenie w razie zagrożenia.
Do czynników mających wpływ na bezpieczeństwo czynne zaliczany bywa również kierowca – jego umiejętności, stan psychiczny i fizyczny.

</doc>
<doc id="36537" url="https://pl.wikipedia.org/wiki?curid=36537" title="Europejski Trybunał Obrachunkowy">
Europejski Trybunał Obrachunkowy

Trybunał Obrachunkowy (fr. "Cour des Comptes", ang. "Court of Auditors"), zwany też Europejskim Trybunałem Obrachunkowym (ETO), Trybunałem Rewizyjnym, Trybunałem Audytorów lub Trybunałem Rewidentów Księgowych – instytucja Unii Europejskiej kontrolująca wykonanie budżetu oraz wpływy i wydatki Wspólnot Europejskich. Działa od 18 października 1977. Powołany został na mocy tzw. II traktatu budżetowego z 22 lipca 1975 (wówczas jako organ wspólnotowy, jako instytucja funkcjonuje od Traktatu z Maastricht). Siedzibą Trybunału jest Luksemburg.
Skład i organizacja.
Składa się z 27 rewidentów powoływanych na okres 6 lat przez Radę UE. Ponowne mianowanie jest możliwe. Członkowie ze swojego składu wybierają prezesa Trybunału Obrachunkowego na okres 3 lat. Gwarancją niezależności jest przepis art. 247 ust. 6 TWE stanowiący, że oprócz zwykłego zastąpienia lub śmierci członek Trybunału przestaje pełnić swój obowiązek jedynie z chwilą rezygnacji lub dymisji orzeczonej przez Trybunał Sprawiedliwości. Rada określa zasady zatrudniania prezesa i członków. Trybunał mianuje swojego Sekretarza Generalnego.
Trybunał zatrudnia 250 kontrolerów, a liczba wszystkich pracowników wynosi ok. 760.
Zadania i kompetencje.
Kontroluje rachunki wszystkich ciał Wspólnot. Trybunał przedkłada Parlamentowi i Radzie UE oświadczenia o wiarygodności dokumentów księgowych, a także zgodność z prawem i prawidłowość wszelakich transakcji.
Trybunał w każdej chwili może przedstawić uwagi w formie sprawozdań, ma również moc kontroli poszczególnych zrzeszonych członków.
Sposób działania.
Jest stale działającą instytucją kolegialną. Prezes zwołuje i przewodniczy kolegiom, które odbywają się przy drzwiach zamkniętych.

</doc>
<doc id="36538" url="https://pl.wikipedia.org/wiki?curid=36538" title="Pielęgnica zebra">
Pielęgnica zebra

Pielęgnica zebra ("Amatitlania nigrofasciata") – gatunek słodkowodnej ryby z rodziny pielęgnicowatych (Cichlidae). Popularna ryba akwariowa.
Występowanie.
Ameryka Środkowa, gdzie zasiedla średnio twarde, lekko zasadowe wody.
Charakterystyka.
Czarne, białe lub kremowe paski. 
Dymorfizm płciowy.
Dorosłe i dobrze karmione samce wytwarzają garb tłuszczowy na płacie czołowym. Samiec większy od samicy, samica posiada brzuch zabarwiony na pomarańczowo (w czasie rozrodu barwa pomarańczowa się intensyfikuje). 
Warunki hodowlane.
Agresywna i nietowarzyska, niszcząca rośliny. W dużym zbiorniku można dla niej zbudować groty z kamieni i inne kryjówki, które w połączeniu z kilkoma korzeniami stworzą jej odpowiednie warunki do rozmnażania. Przy układaniu grot należy uważać na układanie kamieni, ponieważ ryby potrafią podkopać je w taki sposób, że może powstać zagrożenie rozbicia
akwarium.
Rybę można spokojnie trzymać w dużych akwariach wielogatunkowych, pod warunkiem, że jej towarzystwo nie zmieści się jej do pyska i ma podobny temperament. Samo akwarium musi być na tyle duże, żeby ryby walcząc między sobą miały szansę ucieczki i ukrycia, do czego służą wcześniej wspominane groty. Akwarium musi być wyposażone w wydajny filtr, ponieważ ryby mają dość szybki metabolizm i błyskawicznie zanieczyszczają zbiornik.
Z zebrami nie należy sadzić miękkich roślin akwariowych, ponieważ bardzo szybko staną się uzupełnieniem diety tej żarłocznej ryby. Pielęgnica ta jest polecana początkującym akwarystom ze względu na odporność. W prawidłowo utrzymanym akwarium gatunek ten łatwo przystępuje do rozrodu.
Rozmnażanie.
Ryby te łatwo dobrać w pary i doprowadzić do tarła, które odbywają w grotach skalnych wykopując także dołki, w które składają ikrę. Zdarza się, że ikra składana jest bezpośrednio na kamieniu, żwirze lub na dolnym odcinku dużej rośliny. Gatunek bardzo płodny. Do pierwszego tarła mogą przystąpić już 4–5 cm samice z nieco większymi samcami. Narybek rośnie bardzo szybko. Samica jest mniejsza od samca, który ma wyraźnie wydłużone pierwsze promienie płetwy grzbietowej i odbytowej. Pielęgnice zebry stają się bardzo agresywne w okresie rozrodu i potrafią przegonić, a nawet zabić każdą rybę zagrażającą narybkowi lub ikrze. Atakują nawet włożoną do zbiornika rękę hodowcy, wywołując u niego bolesne odczucie. Jeżeli ryby znajdują się w akwarium z innymi gatunkami, najlepiej jest przenieść parę w okresie rozrodu do osobnego zbiornika. Podczas wychowywania potomstwa pielęgnice zebry są bardzo opiekuńcze. Dorosłe osobniki w przypadku braku naturalnych kryjówek w akwarium, potrafią wydrążyć w podłożu kryjówki dla swoich młodych. Ciekawym zachowaniem, charakterystycznym dla wielu pielęgnic, jest ukrywanie młodych w pysku w przypadku napotkania niebezpieczeństwa. Pokarm jest przez rodziców rozdrabniany na mniejsze kawałki i wypluwany w kierunku narybku tak aby mógł zostać przez niego przełknięty. Mogą zdarzyć się kłótnie pomiędzy rodzicami podczas wychowywania narybku i wtedy najlepiej przenieść samca do innego akwarium (może też się zdarzyć, że narybkiem zaopiekuje się samiec).

</doc>
<doc id="36542" url="https://pl.wikipedia.org/wiki?curid=36542" title="Bojer">
Bojer

Bojer, także Ślizg lodowy – jednostka żaglowa napędzana siłą wiatru poruszająca się po lodzie na płozach.
Charakterystyka.
W bojerach pędnikiem jest żagiel (lub rzadziej płat lotniczy – skrzydło) zamocowany na kadłubie poruszającym się na płozach po zamarzniętych zbiornikach wodnych. O poruszającym się bojerze mówimy, że "lata".
Najpopularniejsze klasy bojerów w Polsce to DN oraz Monotyp XV.
Inne.
Żaglowozy to konstrukcje podobne do bojerów, ale poruszające się na kołach, zazwyczaj wykorzystują dna wyschniętych słonych jezior lub - dzięki zjawisku pływów - okresowo odsłaniane dno morskie.

</doc>
<doc id="36544" url="https://pl.wikipedia.org/wiki?curid=36544" title="Beton">
Beton

Beton – niejednorodny i wielofazowy kompozyt, powstały głównie z cementu, kruszywa i wody, które po wymieszaniu stają się ciałem lepkoplastyczno-stałym. Mieszanka ta dzięki hydratacji cementu przechodzi w ciało stałe, które w czasie dojrzewania wciąż zmienia swoje właściwości. Jest jednym z najbardziej powszechnych materiałów budowlanych we współczesnym budownictwie.
 pojęcie betonu uległo znacznemu poszerzeniu, ze względu na możliwość wymiany cementu na inne spoiwa oraz zastosowania wzbogacających dodatków. Stąd można teraz nazwać beton materiałem kompozytowym uzyskanym z drobnoziarnistego wypełniacza spoiwem. Jednym z przykładów tej definicji mogą być tzw. betony żywiczne.
Historia.
Określany jako sztuczny kamień, beton został wynaleziony i był używany w budownictwie w Asyrii, potem w starożytnym Rzymie czasów republiki (około 200 p.n.e.). W starożytności używano mieszaniny piasku i drobnych kamieni z zaprawą wapienną do łączenia kamieni w murze i sklepieniach. Rzymianie używali jako zaprawy naturalnej pucolany pochodzącej z popiołów wulkanicznych, najpierw z Wezuwiusza, później z innych miejsc. Dodatek popiołu wulkanicznego czynił rzymski beton wodoodpornym. W okolicach odległych od wulkanów wykorzystywano zużyte drobno zmielone dachówki. Wiele zabytków starożytnego Rzymu w całym basenie Morza Śródziemnego zostało wykonanych z betonu. Niektóre z nich przetrwały do dnia dzisiejszego - najlepszym tego przykładem jest kopuła Panteonu z kładzionego betonu, o średnicy 43,3 m, ważąca ok. 5 tys. ton powstała w latach 118–125. Inne to m.in. Termy Karakalli, mosty i akwedukty.
Na ziemiach polskich znany we wczesnym średniowieczu, wykonano z niego fundamenty kościoła na Ostrowie Lednickim.
W gotyku stosowano mieszaninę zaprawy wapiennej z bardzo drobnym piaskiem do wykonywania odlewów powtarzalnych elementów dekoracyjnych.
W XIX w. (po wynalezieniu cementu portlandzkiego) upowszechnił się materiał budowlany zwany betonem. Pierwszą konstrukcję z użyciem betonu (latarnię morską Eddystone w zatoce Plymouth, zwaną "Smeaton’s Tower") postawił w 1756 roku John Smeaton. Wynalezienie cementu portlandzkiego przypisywane jest innemu Anglikowi – Josephowi Aspdinowi, który w 1824 roku uzyskał patent na jego wyrób.
Uzyskiwanie.
Beton (zwykły) powstaje w wyniku wiązania i stwardnienia mieszanki betonowej. Mieszanka betonowa to mieszanina spoiwa (cement), kruszywa, wody i ewentualnych dodatków (do 20% w stosunku do masy spoiwa) i domieszek (do 5% w stosunku do masy spoiwa).
Kruszywa mogą być naturalne: grube (żwir), drobne (piasek o frakcjach do 2 mm) lub sztuczne (np. keramzyt). Dodatki i domieszki poprawiają właściwości mieszanek betonowych i betonów, np. zwiększają urabialność, opóźniają proces wiązania, zwiększają mrozoodporność, wodoszczelność itd.
Nie wolno stosować wody morskiej (zasolonej), mineralnej i zanieczyszczonej (np. ściekowej, rzecznej). Bez wykonywania badań można stosować wodę wodociągową.
Skład mieszanki betonowej dobiera się na podstawie analiz laboratoryjnych i obliczeń (receptura betonu), tak aby otrzymać beton o oczekiwanej wytrzymałości, odporności na działanie czynników zewnętrznych (np. o odpowiedniej ścieralności, wodoszczelności, kwasoodporności, żaroodporności, izolacyjności cieplnej).
Wytrzymałość.
Ważną cechą betonu jest jego wytrzymałość na ściskanie. Gwarantowaną wartość wytrzymałości określa klasa betonu. Wytrzymałość betonu, jak i jego trwałość i odporność na korozję zależą w dużej mierze od jego porowatości.
Wytrzymałość na ściskanie betonu – zależy od wielu parametrów:
Wraz z wejściem Polski do Unii Europejskiej i dostosowywaniem polskich przepisów do unijnych, została wprowadzona nowa norma (PN-EN 206-1) określająca wytrzymałość betonów zwykłych i ciężkich symbolem C../.., np. C20/25 oznacza beton o minimalnej wytrzymałości charakterystycznej oznaczonej na próbkach walcowych wynoszącej 20 MPa (próbka walcowa o wymiarach: średnica 15 cm, wysokość 30 cm) i minimalnej wartości wytrzymałości charakterystycznej (wytrzymałość charakterystyczna to wartość osiągana przez minimum 95% próbek danej partii, równoznaczne jest to z 5% przedziałem ufności) oznaczonej na próbkach sześciennych wynoszącej 25 MPa (próbka sześcienna 15 × 15 × 15 cm). Dla betonów lekkich ta sama norma wprowadza oznaczenie symbolem LC../.. (np. LC20/22).
Norma PN-B-03264:2002 została w 2004 r. uzupełniona poprawką, zgodnie z którą klasom betonu oznaczanym B-20 itp. przyporządkowano równoznaczne oznaczenia np. C16/20.
Wytrzymałość betonu na rozciąganie jest dziesięciokrotnie mniejsza w stosunku do jego wytrzymałości na ściskanie. Przypuszczalnie spowodowane jest to powstawaniem mikrorys między zaczynem a kruszywem. Aby możliwe było przenoszenie sił rozciągających stosuje się zbrojenie betonu wkładkami stalowymi (pręty i siatki stalowe) – taki materiał kompozytowy nazywany jest żelbetem. Wówczas to stal przejmuje naprężenia rozciągające, a zadaniem betonu jest „praca” z siłami ściskającymi.
Wytrzymałość betonu zależy również od zawartości cementu, jednak zwiększenie jego udziału wpływa negatywnie na właściwości reologiczne, głównie na skurcz. Powstawać przez to mogą w betonie rysy i pęknięcia wynikające ze zwiększonych naprężeń oraz temperatury hydratacji.
Wodoszczelność.
Wodoszczelność betonu, czyli zdolność betonu do przeciwstawiania się przepływowi wody będącej pod ciśnieniem, zależy w dużej mierze od jego porowatości. Beton wodoszczelny powinien odznaczać się więc możliwie małą ilością wolnych przestrzeni w strukturze. Oznacza się ją stopniami wodoszczelności: W-2, W-4, W-6, W-8, itd, oznaczającymi 10-krotną wielkość ciśnienia wody w MPa, przy którym woda przenika w ilości dopuszczalnej podczas normowego badania tzw. badania przepuszczalności wody.

</doc>
<doc id="36551" url="https://pl.wikipedia.org/wiki?curid=36551" title="Senacheryb">
Senacheryb



</doc>
<doc id="36556" url="https://pl.wikipedia.org/wiki?curid=36556" title="Graf skierowany">
Graf skierowany

Graf skierowany, sgraf, graf zorientowany digraf, od ang. "directed graph", DG – rodzaj grafu rozważanego w teorii grafów. Graf skierowany definiuje się jako uporządkowaną parę zbiorów. Pierwszy z nich zawiera wierzchołki grafu, a drugi składa się z krawędzi grafu, czyli uporządkowanych par wierzchołków. Ruch po grafie możliwy jest tylko w kierunkach wskazywanych przez krawędzie. Graf skierowany można sobie wyobrazić jako sieć ulic, z których każda jest jednokierunkowa. Ruch pod prąd jest zakazany. Najczęściej grafy skierowane przedstawia się jako zbiór punktów reprezentujących wierzchołki połączonych strzałkami (stąd nazwa) albo łukami zakończonymi grotem (strzałką, zwrotem).
Definicja formalna.
Matematyczna definicja zakłada, że graf skierowany formula_1 to uporządkowana para formula_2 spełniająca następujące warunki:
Alternatywna definicja zakłada, że graf skierowany formula_1 definiuje dwójka: formula_10 gdzie formula_3 jest dowolnym, niepustym zbiorem zwanym zbiorem wierzchołków, natomiast formula_12 jest podzbiorem iloczynu kartezjańskiego formula_13 czyli:
Elementy rodziny formula_16 są nazwane krawędziami grafu. Krawędź formula_17 można w skrócie oznaczać formula_18 Mówimy, że krawędź formula_19 łączy wierzchołki formula_20 i formula_21
Moc zbioru formula_3 nazywamy rzędem grafu formula_1 i oznaczamy przez formula_24 a moc zbioru formula_12 nazywamy jego rozmiarem i oznaczamy przez formula_26 Niekiedy w definicjach krawędzi zakłada się, że kierunek ruchu pomiędzy nimi jest określany przez kolejny zbiór. W takim podejściu mamy podstawowy graf nieskierowany oraz zbiór określający, które z kierunków ruchu są w nim dozwolone. W efekcie powstaje struktura równoważna dla grafu skierowanego.

</doc>
<doc id="36561" url="https://pl.wikipedia.org/wiki?curid=36561" title="System wyborczy">
System wyborczy



</doc>
<doc id="36563" url="https://pl.wikipedia.org/wiki?curid=36563" title="Stała Hubble'a">
Stała Hubble'a



</doc>
<doc id="36566" url="https://pl.wikipedia.org/wiki?curid=36566" title="Materiał budowlany">
Materiał budowlany

Materiał budowlany – substancje stosowane do budowy, naprawy i konserwacji budowli.
Parametry techniczne.
Aby materiały budowlane spełniały swoją rolę, muszą posiadać odpowiednie właściwości fizyczne, fizykochemiczne, mechaniczne i chemiczne. Cechy te określane są parametrami technicznymi i badane przed dopuszczeniem materiałów na rynek. Materiały podlegają kontroli podczas produkcji i odbioru na budowie w zakresie możliwym do sprawdzenia: np. wymiary dostarczonych wyrobów, data przydatności do stosowania np. cementu itp. Ponadto prowadzi się kontrolę laboratoryjną dla każdej partii dostarczanych materiałów. Ilość i zakres badań określają normy państwowe. 
Stosowanie materiałów odpowiedniej jakości jest jednym z warunków wykonania trwałego budynku lub budowli. Znajomość cech materiałów pozwala przewidzieć zachowanie samego materiału i wybudowanego obiektu podczas zmiennych warunków atmosferycznych oraz w przypadku pożaru.
Rodzaje materiałów budowlanych.
Podział materiałów budowlanych można przeprowadzić na kilka sposobów takich jak:
Poniższy podział opiera się częściowo na klasyfikacji według rodzaju tworzywa i częściowo według ich właściwości technicznych i miejsca zastosowania. Nie obejmuje wszystkich materiałów. Rozwój nauki, udoskonalanie procesów technologicznych, konkurencja na rynku powoduje stałe zmiany, wprowadza się nowe materiały, zaprzestaje się produkcji niektórych z nich. Ponadto część materiałów może mieć zastosowanie do różnych elementów: np. cegły stosowano do budowy sklepień, czasem używa się ich przy konstrukcji stropów, ale najczęściej używa się ich przy murowaniu ścian, zatem zostały wymienione w poniższym zestawieniu w wyrobach ściennych:

</doc>
<doc id="36571" url="https://pl.wikipedia.org/wiki?curid=36571" title="Redshift">
Redshift



</doc>
<doc id="36573" url="https://pl.wikipedia.org/wiki?curid=36573" title="John von Neumann">
John von Neumann

John von Neumann, właściwie János Lajos Neumann (ur. 28 grudnia 1903 w Budapeszcie, zm. 8 lutego 1957 w Waszyngtonie) – węgierski matematyk pochodzenia żydowskiego, inżynier chemik, fizyk i informatyk, pracujący głównie w Stanach Zjednoczonych. Wniósł znaczący wkład do wielu dziedzin matematyki – w szczególności był głównym twórcą teorii gier, teorii automatów komórkowych i stworzył formalizm matematyczny mechaniki kwantowej. Uczestniczył w projekcie Manhattan. Przyczynił się do rozwoju numerycznych prognoz pogody.
Życiorys.
John von Neumann urodził się 28 grudnia 1903 roku w Budapeszcie jako "Margittai Neumann János Lajos", w czasie pobytu w Niemczech nazywał się Johann von Neumann, dziś znany jest jednak przede wszystkim pod swym amerykańskim imieniem John.
János Neumann pochodził z bankierskiej rodziny żydowskiej. Jako dziecko odznaczał się niezwykłymi umiejętnościami. Jako sześciolatek potrafił np. szybko dzielić w pamięci ośmiocyfrowe liczby. Posiadał fotograficzną pamięć, która pozwalała mu po krótkim spojrzeniu na stronę książki cytować dokładnie jej zawartość. Uczęszczał wraz z rok starszym Eugene Wignerem do Budapesti Evangélikus Gimnázium. Nauczycielem matematyki obu był László Rátz. János był wybitnie zdolnym uczniem, pierwszy artykuł matematyczny opublikował w wieku 17 lat.
Po uzyskaniu matury studiował na kilku europejskich uniwersytetach (ETH Zürich, Uniwersytety: Budapeszt, Getynga, Hamburg, Berlin). W latach 1926–1930 był najmłodszym docentem na uniwersytecie Humboldta w Berlinie. Jesienią 1929 został zaproszony przez Oswalda Veblena do Princeton New Jersey, dokąd w 1930 wyjechał, i rozpoczął pracę naukową na Uniwersytecie Princeton. Od 1933 roku objął profesurę matematyki na nowo założonym, elitarnym Institute for Advanced Study. Innym znanym wykładowcą tego instytutu był Albert Einstein.
John von Neumann wniósł znaczący wkład do szeregu dziedzin matematyki m.in. logiki matematycznej, teorii mnogości, analizy matematycznej, udowodnił twierdzenie min-max. W 1944 roku napisał razem z Oskarem Morgensternem "The Theory of Games and Economic Behavior", pionierską w dziedzinie teorii gier. Von Neumann był też autorem pierwszej matematycznie przemyślanej książki z mechaniki kwantowej. Był też jednym z pionierów informatyki.
Od 1943 roku uczestniczył również w projekcie Manhattan, w ramach którego zbudowano pierwszy efektywnie funkcjonujący reaktor atomowy oraz pierwszą bombę atomową. Z tego czasu pochodzą takie odkrycia, jak powstanie pierwszej metody numerycznej rozwiązania hiperbolicznych równań różniczkowych cząstkowych i rozwój architektury komputerowej zwanej architekturą Von Neumanna, która została opisana w 1945 w książce "First Draft of a Report on the EDVAC".
W 1956 roku otrzymał nagrodę Amerykańskiego Towarzystwa Meteorologicznego za wkład do nauki o meteorologii i rozwój szybkich komputerów elektronicznych do zastosowań meteorologicznych i kierownictwo w stworzeniu grupy naukowej, która opracowała pierwszą numeryczną prognozę pogody.
Oprócz pracy naukowej von Neumann był też aktywny politycznie. Przed zrzuceniem bomby atomowej na Japonię należał do Target Committee, który współdecydował o wyborze celu bomb. Von Neumann proponował zrzucenie bomby na Kioto – miasto to jest dla Japończyków ważnym centrum religijnym. Brał też udział w projektach rakiet balistycznych oraz w projekcie budowy bomby wodorowej.
Profesor John von Neumann był prywatnie wesołym, lubiącym towarzystwo człowiekiem. Był dwukrotnie żonaty (Mariette Kovesi i Klara Dan), miał jedną córkę (Marina). W jego domu w Princeton odbywały się słynne Princeton-Parties, które znane były z dużej ilości pitego alkoholu.
Von Neumann zmarł 8 lutego 1957 roku po przewlekłej, pełnej cierpień chorobie w Walter Reed Hospital na raka trzustki.
W 1990 na jego cześć ustanowiono nagrodę – medal Johna von Neumanna.

</doc>
<doc id="36583" url="https://pl.wikipedia.org/wiki?curid=36583" title="Diabeł">
Diabeł

Diabeł (gr. "διάβολος" "diábolos" „oskarżyciel, oszczerca”) – w judaizmie i chrześcijaństwie ogólna nazwa złych, upadłych aniołów; inne określenia: "szatan" (małą literą), "demon".
W tradycji judaizmu i chrześcijaństwa.
W demonologii judaizmu i chrześcijaństwa oraz satanologii średniowiecznej diabły (szatany) tworzą hierarchię i są upostaciowione.
Geneza.
Teorie religioznawców liberalnej szkoły pocz. XX w..
Według religioznawców początku XX w. z niemieckiej "Religionsgeschichtliche Schule" ("Szkoła historii religii"), "diabeł" jako pojęcie pojawił się w religiach i wierzeniach, których panteon był bipolarny, spolaryzowany na przeciwstawne sobie, walczące ze sobą dominia. Według tych autorów, dokonało się w tych religiach przejście od religii mitologicznej do soteriologicznej. Jednocześnie pojawiło się pojęcie zła moralnego. Tak w chrześcijaństwie i islamie pojęcie "diabeł" miało się pojawić poprzez judaizm z wierzeń starożytnego Iranu (mazdaizm i zaratusztrianizm). W manicheizmie, zwłaszcza w doktrynie katarskiej, uważa się, iż świat jest domeną diabła i jest on władcą materii; z tego powodu jest ona zła, świat duchowy i sam Bóg znajdują się poza materią, są więc wolne od wpływu diabła, zatem dobre.
Teologia biblijna.
Nazwa "diabeł" występuje w Nowym Testamencie równie często jak "szatan" (hebr. "šatan", "przeciwnik"). Określa istotę o charakterze osobowym, której duchowe oddziaływanie widoczne jest w innych istotach, zwanych demonami lub duchami nieczystymi, oraz w pokusach. Jak zauważył Stanislas Lyonnet, Biblia w porównaniu z literaturą późnego judaizmu i sąsiednich cywilizacji starożytnego Wschodu „jest pełna wyjątkowego umiaru, ograniczając się do poinformowania nas o samym istnieniu tych osobowości, o ich podstępnym działaniu i o sposobach obrony przed nimi”. "Diabeł" to upadłe stworzenie duchowe, które sprzeciwiło się Bogu. Jest uważany za przeciwnika prawdy, kłamcę i ojca kłamstwa. Nowy Testament ukazuje go jako kusiciela samego Chrystusa na pustyni judzkiej w czasie jego 40 dniowego pobytu, podobnie jak kuszony był Izrael w czasie 40 letniej wędrówki przez pustynię do ziemi obiecanej.
Autor i władca królestwa grzechu i śmierci.
W nauczaniu świętego Pawła, jak i wcześniej w nauczaniu samego Jezusa, diabeł stał za grzechem pierwszych rodziców i dalej stoi za grzesznością potomstwa Adama i Ewy, nakłaniając ich ku życiu "według ciała" (por. Rz 8,5-7). Jest on bytem osobowym, przywódcą wielkiej liczby duchów. Jego królowanie jest tożsame z panowaniem grzechu.
Autor królestwa grzechu.
Według tak Pawła, jak i Jana, którzy kontynuowali tradycję biblijną zapisaną w rozdziale trzecim Księgi Rodzaju oraz w Księdze Mądrości 2,24, diabeł, "wąż piekielny" był pierwszym bytem osobowym, który nakłaniał Adama i Ewę do grzechu: „Ewa została zwiedziona przez przebiegłość węża” (2 Kor. 11, 3). Poprzez Ewę diabeł podziałał też na Adama (por. 1 Tm 2, 14).
Jezus w Ewangelii Janowej określił diabła, jako ojca swoich rozmówców Żydów, sprzeciwiających się jego misji. Jego postawą, według Jezusa, jest dążenie do zabijania: „Od początku był on zabójcą i w prawdzie nie wytrwał, bo prawdy w nim nie ma” (J 8, 44nn). Księga Apokalipsy w rozdziale dwunastym w wersie 9 mówiła o diable jako o potworze: "Wąż starodawny, który się zwie diabeł i szatan, zwodzący całą zamieszkałą ziemię." Diabeł według tej księgi kontynuuje na ziemi, w historii to, czego dokonał w życiu pierwszych rodziców. Rozszerza tyrańską władzę grzechu pierworodnego nad ludzkością.
Tyran królestwa grzechu.
Diabeł w Nowym Testamencie jest nazwany "księciem" królestwa grzechu, „księciem tego świata” (J 12, 31). Działa w "synach buntu" żyjących „według doczesnego sposobu tego świata, według sposobu Władcy mocarstwa powietrza, to jest ducha, który działa teraz w synach buntu (Ef 2,1)”. Ma „władzę nad śmiercią” i trzyma w niewoli ludzi, gdyż mają w sobie lęk przed śmiercią (Hbr 2, 14-15). Jest też nazwany „bogiem tego świata”, zaślepiającym umysły niewierzących (2 Kor 4, 4).
Sprzeciw chrześcijan.
Chrześcijanie są wezwani, by walczyć z dominacją diabła w świecie:
Diabły mitologii Europy Środkowo-Wschodniej.
Początkowo w folklorze Słowiańszczyzny (bies, czart) i części regionów niemieckojęzycznych (Krampus, Mefistofales) diabły były to legendarne, rogate postacie, wywodzące się od złych lub złośliwych demonów – tzw. czartów lub biesów – pochodzących z mitologii regionalnej. Dopiero po chrystianizacji słowo diabeł stało się synonimem słowa szatan. 
Diabły stanowił jedne z licznych demonów zabierających ludzkie dusze. Reprezentowały personifikację zła, kusiły ludzi do złych bądź nieodpowiednich czynów, by ich przekląć. Ich celem było kolekcjonowanie ludzkich dusz dla złego bóstwa, którego po chrystianizacji utożsamiono z szatanem/lucyferem. Krainę diabłów stanowiło piekło - podziemna kraina ognia, gdzie diabły tworzyły państwo na wzór państw i stanów ludzkich. Diabły współpracowały z czarownicami i zawierały cyrografy.
Utożsamienie diabłów pogańskich z szatanem, doprowadziło (głównie w katolicyzmie i prawosławiu) do wyparcia enigmatycznego, biblijnego motywu samodzielnego szatana bez bazy operacyjnej, przez bardziej rozbudowany, mityczny motyw rogatych stworzeń, posiadających własną krainę i hierarchię. Jednym ze skutków, było przejęcie przez chrześcijaństwo motywu podziemnej krainy ognia, oraz zamiany potępienia symbolicznego, na potępienie fizyczne a także uznanie istnienia wielu milionów diabłów przez teologów katolickich. Zarówno szatan jak i złe bóstwa z legend stanowiły personifikację zła, lecz w drugim przypadku zło ujawniało się w nie tylko liczny i zorganizowany, ale i też bardzo materialny, dosłowny sposób. Z diabłami powiązane były też pośrednio stworzenia takie jak topielec, chowaniec, wampir czy latawiec. 
Zdaniem Toma Hollanda badacz odłamów chrześcijaństwa i islamu, takie motywy jak piekło, demonologia czy czyściec są importem ze świata pogańskiego i nie mają zbyt dużo wspólnego z Biblią. Opisując powstanie biskupstwa do chrystianizacji Karantian i ludów Bawarii, zwrócił uwagę że doktryna o piekle, oraz panujących w nich demonach z rogami, łączy się przede wszystkim z wierzeniami pogan Europy Środkowo-Wschodniej. Motyw ten przeniknął na zachód i stał się źródłem dla takich tworów sztuki jak Boska Komedia (literatura) czy Sąd Ostateczny (malarstwo). 
Lista diabłów ze słowiańszczyzny (Polska).
Diabły powstawały jako twór złego bóstwa, strącone do piekieł duchy, dusze złych ludzi, bądź istoty wykluta z jaja. Każda sfera ludzkiej słabości i czynów nie uznawanych za moralne, miała swojego własnego diabła, tak samo jak każda wieś czy zawód. Lucyfer spędzał czas głównie w piekle, zaś diabły współpracowały z czarownicami między innymi, spotykając się na Łysej Górze. Wiara w wiele elementów legendarnych (takich jak materialne piekło czy wykluwanie się diabłów z jaj) przetrwała na terenach wiejskich, nawet do pierwszych lat XXI wieku, obecnie demonologia pozostaje żywa głównie jako część wiary chrześcijańskiej. Lista głównych diabłów jest obszernie rozbudowana. Rozbudowana lista obejmuje kilkaset różnorodnych stworzeń, w tym:

</doc>
<doc id="36585" url="https://pl.wikipedia.org/wiki?curid=36585" title="Mezony">
Mezony

Mezony – cząstki elementarne należące do hadronów, o liczbie barionowej "B" = 0 oraz spinach całkowitych. Mezony zbudowane są z par kwark-antykwark, co jest związane z tym, że wypadkowy ładunek kolorowy cząstki musi być równy zeru (antykwark posiada antykolor kwarku). Wewnętrzna geometria mezonu może być określona poprzez geometrię Bolyai-Łobaczewskiego i przypuszczalnie ma, tak jak grawitacja, naturę geometryczną.
Historycznie nazwa mezon dotyczyła cząstek o masie pośredniej (po grecku "mesos" – pośredni) między masą elektronu a masą protonu. Obecnie do mezonów zalicza się także wiele rezonansów o masach większych od masy protonu.
Do metatrwałych (trwałych ze względu na oddziaływanie silne) mezonów należą mezony π (piony), K (kaony), η, D i B, a do rezonansów mezonowych mezony ρ, ω, φ, J/ψ i Υ,
przy czym zgodnie z regułą OZI lekkie stany mezonów ψ i Υ są jednak stosunkowo trwałe.
Wszystkie metatrwałe mezony mają spin 0 i parzystość – chociaż dla B nie jest to pewne.
Jądro atomowe, interpretowane jako stany związane barionów, istnieje wskutek wymiany mezonów między barionami.
Historia.
W 1935 Hideki Yukawa opublikował teorię silnych oddziaływań jądrowych, która przewidywała istnienie cząstek o masie pośredniej między protonem a elektronem. Proponowano dla nich takie nazwy, jak "barytron", "yukon", "mesotron", "meson". W 1936 Carl David Anderson odkrył cząstkę o odpowiedniej masie, dzisiaj nazywaną mionem, ale jej własności nie odpowiadały przewidywaniom teorii. Przewidywaną cząstkę, dziś nazywaną mezonem π albo pionem, odkrył Cecil Frank Powell.
Nazewnictwo.
Mezony pozbawione zapachu – różne możliwości i odpowiednie symbole są podane w tabeli:
Mezony obdarzone zapachem:

</doc>
<doc id="36591" url="https://pl.wikipedia.org/wiki?curid=36591" title="Prusowie">
Prusowie

Prusowie – ludy bałtyckie zamieszkujące w średniowieczu tereny między Pomorzem, Mazowszem, Litwą, Bałtykiem (wybrzeże Bałtyku między dolną Wisłą a dolnym Niemnem) oraz Niwą. Obecnie ich terytorium zajmują: województwo warmińsko-mazurskie, fragment województwa pomorskiego i część województwa kujawsko-pomorskiego (ziemia chełmińska) oraz obwód kaliningradzki.
Źródła.
W najstarszych źródłach ludy bałtyjskie są określane jako Estowie ("Aestii, Aisti, Esti"). Nazwą tą posłużył się również Wulfstan, anglosaski podróżnik, który około 890 roku odwiedził Truso i pozostawił opis życia ówczesnych Prusów. 
Uważa się, że nazwa Prusowie ("Bruzi") została pierwszy raz wymieniona przez tzw. Geografa Bawarskiego w połowie IX wieku. Jednak Geograf Bawarski lokalizuje ten lud pomiędzy rzeką Anizą w Austrii a Renem ("Bruzi plus est undique quam de Enisa ad Rhenum"), co jest „informacją jawnie fałszywą”. 
Kolejne wzmianki, odnoszące się już na pewno do Prusów, pochodzą z drugiej połowy X wieku i dotyczą sąsiadów państwa piastowskiego (relacja Ibrahima ibn Jakuba, "Dagome iudex"), a więcej informacji pojawia się dopiero na przełomie X i XI wieku w związku z misjami św. Wojciecha i Brunona z Kwerfurtu ("Żywot pierwszy św. Wojciecha, Żywot drugi św. Wojciecha, List Brunona z Kwerfurtu do króla Henryka II, Kronika Thietmara"). 
Piszący w XI wieku kronikarz Adam z Bremy wspomina o Prusach zamieszkujących w Sambii. Powstała na początku XII wieku "Kronika Galla Anonima" opisuje najazd Bolesława Krzywoustego na ziemie Prusów. Źródła duńskie wzmiankują wyprawę króla Waldemara II Zwycięskiego do Prus w 1210 roku, a jego księga podatkowa "Liber Census Daniae" zawiera po raz pierwszy opis „ziem pruskich” z listą zamieszkujących je plemion (wzmianka datowana na ok. 1210-1231 r). 
Żyjący w XII wieku Helmold tak opisywał Prusów (Pruzi):
Większość informacji o Prusach pochodzi jednak dopiero z czasów podboju Prus przez zakon krzyżacki (1230-1283) i późniejszych. Oprócz dokumentów z epoki, najważniejszym źródłem wiedzy jest "Kronika ziemi pruskiej" Piotra z Dusburga z 1326 roku.
Geneza i terytorium.
Nazwa krainy – Prusy została przejęta od nazwy ludu. W połowie IX wieku Prusowie zasiedlali ziemie, które rozciągały się od zachodu od jeziora Druzno-rzeki Dzierzgoń-Jeziora Jeziorak po rzekę Niemen na wschodzie. Przybyli na ten obszar zapewne około VI – V w p.n.e. z obszaru środkowej Rusi z dorzeczy Dniepru i Wołgi. W XIII wieku ich terytorium zajmowało około 42 000 km² przy 170 000 mieszkańców. O zamieszkujących Prusy plemionach w latach wczesnego średniowiecza dowiadujemy się z prac kronikarza krzyżackiego Piotra z Dusburga. Według niego, tereny Prus zamieszkiwały plemiona:
Plemiona te nigdy nie utworzyły jednolitego państwa, co ułatwiło ich podbój przez zakon krzyżacki. Prusowie jako wyznawcy religii etnicznej czcili siły natury: ciała niebieskie, jak Słońce czy Księżyc, zjawiska atmosferyczne, jak piorun czy grzmot, a także zwierzęta i rośliny. Miejscami kultu były święte gaje, miejsca składania ofiar bogom. Prusowie wierzyli też w demony i bóstwa, kultywowali kult przodków. Ze znanych dziś bóstw pruskich należy wymienić bóstwo żeńskie Kurko ("Kurche"), bogini stworzenia i urodzaju, oraz bóstwo męskie Perkuna ("Perkunis"), boga wojny, władcę burzy i grzmotów. Wierzyli w życie pozagrobowe. Utrzymywali, że dusze zmarłych snują się po ich rodzimych okolicach.
Organizacja państwa.
Najwyższą władzą pruską był wiec. Na nim decydowano o sprawach obrony, wyprawach wojennych i ustalano podział prac. W okresach wojen, na wiecach, wybierano wodzów.
Wojska zwoływane były przez gońców. Dużą rolę odgrywały grodziska, stanowiące miejsca schronień podczas wojen i rozruchów. Prawo oparte było na zasadach rodowych. Dziedziczenie odbywało się wyłącznie w linii męskiej.
W życiu politycznym główną rolę stanowili możni – "nobiles". Najwięcej było pospólstwa (wolni) – z takimi samymi prawami jak możni. Niewolników pozyskiwano w trakcie wojen.
Życie codzienne.
Prusowie byli przede wszystkim rolnikami. Uprawiali rolę, zbierali grzyby, zioła, jagody, orzechy, hodowali konie, krowy, owce, świnie. Zakładali barcie. Gospodarstwa nad jeziorami posiadały wyłączność na połów ryb. Handlowali z Germanami (w tym Anglosasami), Czechami, Arabami.
Próby chrystianizacji.
Prusowie najeżdżani byli już w IX wieku – do 1210 Duńczycy najeżdżali Sambię, jednak bez trwałych efektów. W X wieku wyprawy prowadzili Rusini, jednak prawdopodobnie nie wyszły one poza Jaćwież. Gdy nie powiodła się misja chrystianizacyjna czeskiego biskupa Wojciecha w roku 997, który został zabity przez Prusów zaraz na początku swej wyprawy, stając się pierwszym męczennikiem polskim oraz niemieckiego biskupa Brunona z Kwerfurtu w roku 1009, doszło do polskich wypraw Bolesława Chrobrego. Kolejne wyprawy polskie odbyły się w latach 1107/1108 i 1110/1111, podjęte przez Bolesława Krzywoustego. Jednak podobnie jak poprzednie, nie pozostawiły trwałych zdobyczy. W roku 1141 do Prus wyruszył biskup ołomuniecki Henryk Zdik, zapewne nie bez porozumienia z polskimi książętami, jednak bez trwałych rezultatów.
W 1147 roku odbyła się wyprawa na Prusy z udziałem Rusinów, zorganizowana przez Bolesława Kędzierzawego na fali zainteresowania drugą krucjatą lewantyńską. Wyprawa ta wywołała pruski odwet i najazd na ziemie polskie w roku 1149. Kolejne wyprawy w latach 1149–1157 zaowocowały podbiciem części ziem pruskich. Kolejna próba chrystianizacji nie powiodła się na skutek buntu Prusów, a w roku 1166 zginął w karnej wyprawie młodszy brat Bolesława, książę Henryk Sandomierski.
W początku XIII wieku Prusowie rozpoczęli działania militarne w całej strefie Pojezierza Iławskiego, w efekcie czego upadły wszystkie polskie grody położone w zachodniej części Pomezanii, w ziemi lubawskiej i ziemi świeckiej (michałowskiej).
Schyłek Prusów.
Dalsza misja ewangelizacyjna.
W XIII wieku nasiliła się akcja misyjna w Prusach, zapoczątkowana bullą papieża Innocentego III z dnia 26 października 1206 roku, w której polskie duchowieństwo zostało wezwane do poparcia działań misyjnych opata łeknieńskiego Godfryda. Z bulli tej wynika, że początek misji cystersów datować należy na początek XIII wieku. Około 1210 na czele misji stanął mnich z Oliwy, Chrystian, a cała misja chrystianizacji Prusów nabrała rangi krucjaty. W 1215/1216 Chrystian został biskupem pruskim, zyskał od papieża prawo rzucania klątwy na krzyżowców, którzy wkroczyliby na ziemie nawróconych Prusów. Dzięki takiemu wsparciu w latach 20. XIII wieku liczne wyprawy podjęli Leszek Biały, Henryk Brodaty i Świętopełk pomorski. Z kolei plemiona pruskie dokonywały najazdów w latach 1213, 1216, 1220. W roku 1222 Prusowie dotarli do Płocka. W roku 1226 zniszczono klasztor w Oliwie oraz zajęto na krótko ziemię chełmińską. W wyniku prowadzonych przez Prusów najazdów Polacy utracili m.in. grody Gutowo, Zwiniarz, Kołodzieje, Nowy Dwór Bratiański, Węgry koło Malborka, Podzamcze koło Kwidzyna, a cały rejon Pojezierza Iławskiego został trwale podbity. Skutki tych najazdów nie były porównywalne ze zniszczeniami po późniejszych najazdach Krzyżaków na ziemie pruskie, posłużyły jednak za pretekst do stosowania drastycznych metod.
Ekspansja zakonu krzyżackiego.
Dla ochrony szlaku wiślanego przed Prusami zostały sprowadzone na pogranicze pruskie zakony rycerskie – do ziemi chełmińskiej Krzyżacy, kalatrawensi Świętopełka do Tymawy, w Dobrzyniu nad Wisłą bp Chrystian założył zakon braci dobrzyńskich. Zakony te miały m.in. przejąć zadania ochrony granic od pogranicznych rodów rycerskich. Ambicje polityczne Konrada mazowieckiego i zaangażowanie w Małopolsce skłoniły go do sprowadzenia zakonu krzyżackiego na pogranicze polsko-pruskie, przy czym nie docenił on roli Zakonu jako zaplecza dla żywiołu niemieckiego, zainteresowanego ekspansją w rejonie Bałtyku.
Po nadaniu ziemi chełmińskiej zakonowi krzyżackiemu ściągnęło tam początkowo dwóch rycerzy, którzy zajęli gródek Vogelsang. Dopiero w roku 1230 przybył do Prus właściwy oddział 7 braci rycerzy pod dowództwem Hermana Balka. Oddział ten, dzięki wsparciu papiestwa, a także oddziałów polskich, śląskich, pomorskich i zachodnioeuropejskich, podbił Pomezanię i kolejne ziemie pruskie. W roku 1233 biskup Chrystian dostał się do niewoli pruskiej na Sambii, a uwolniony został dopiero w roku 1238, kiedy biskupstwo pruskie dostało się pod władzę papieża i Krzyżaków. W roku 1233 Chełmno i Toruń otrzymały nowe prawo chełmińskie od Hermana von Salza i Hermana Balka, które stało się podstawą regulacji miejskich i administracyjnych w przyszłym państwie krzyżackim. W 1234 roku Krzyżacy otrzymali znaczną militarną pomoc od książąt polskich w wyprawie przeciwko Prusom. W roku 1235 Krzyżacy wchłonęli zakon braci dobrzyńskich, a w roku 1237 inflancki zakon kawalerów mieczowych. W roku 1236, pod nieobecność Chrystiana, legat papieski Wilhelm z Modeny otrzymał polecenie podziału Prus na 3 diecezje i mianowania 3 biskupów z zakonu dominikanów. Pomimo oporu uwolnionego Chrystiana w roku 1243 powstały 4 diecezje. Chrystian umarł w roku 1245.
Podbój Prus został przerwany kilkoma powstaniami pruskimi. Za ostateczną datę podboju przyjmuje się rok 1283, gdyż według krzyżackiego kronikarza Piotra z Dusburga rozpoczęły się wówczas walki na Litwie i Żmudzi. Pomimo dużej przewagi liczebnej Prusów i znajomości terenu, wyprawy zbrojne w XIII wieku górowały nad nimi lepszą organizacją i przewagą uzbrojenia. Słabe związki plemienne i niemożność zjednoczenia się sprawiała, że najeźdźcy prowadzili skuteczną walkę. Stosowana często przez Krzyżaków taktyka spalonej ziemi była drastyczna i różniła się od wcześniejszych walk, toczonych głównie dla zdobycia sławy i łupów.
Dalsze losy Prusów.
Podbici Prusowie przejęli język i kulturę niemiecką, natomiast na wschodzie zasymilowali się z Litwinami, a na południu z Mazurami. Szacuje się, że w sumie nawet 15 tysięcy Prusów mogło opuścić swoją ojczyznę. Część z nich w następnych latach powróciła do Prus w związku z możliwością otrzymania nowych nadań. Pozostali osiedlili się na wcześniej wymienionych terenach. Nieliczni Prusowie zamieszkali również w Wielkopolsce, Małopolsce i na Lubelszczyźnie.
Prusowie (wraz z Jaćwięgami) zostali poddani przesiedleniom, głównie na tereny Warmii, Pomezanii oraz Sambii. Uważa się, że doprowadziło to do powstania tzw. pustki osadniczej na terenie Jaćwieży, Sasinii i Galindii, choć istnieją również głosy twierdzące, że tereny te nie mogły stać się zupełnie bezludnymi, czego dowodem ma być pruska proweniencja części toponimii na terenach objętych akcją wysiedleńczą. Niewykluczone również, że pruskie nazwy są w istocie nie tyle spadkiem po pierwotnych mieszkańcach, a efektem kolonizacji wewnętrznej. W okresie względnej stabilności państwa zakonnego Prusowie przeżywając swoistą demograficzną rekompensatę powojenną, uczestniczyli w ponownym zasiedlaniu opuszczonych ziem.
Według szacunków opartych na źródłach historycznych walki z Krzyżakami przetrwało ok. 100 tysięcy Prusów. Na podstawie liczby wsi zakładanych na tzw. prawie pruskim szacuje się, że na początku XV wieku na terenie Prus mieszkało ok. 150 tysięcy Prusów, blisko 40% ludności. Zamieszkiwali przede wszystkim Sambię (95–100%), Natangię (90%), na Warmii stanowili ok. 60%, między 30 a 50% w Pomezanii, Pogezanii i Barcji. Pozostali byli rozproszeni na innych terytoriach plemiennych. W następnych wiekach zasymilowali się z ludnością napływową z Polski, Niemiec, Litwy i innych.
Pogańskie obyczaje Prusów przetrwały sporadycznie w Sambii do pierwszej połowy XVI w. Jeszcze w 1561 r. pastor Abel Will z Pobethen opublikował "Mały katechizm" Marcina Lutra w języku pruskim, jednak mowa ta ostatecznie wymarła na przełomie XVII i XVIII wieku.
Bibliografia.
a) materiały źródłowe:
b) specjalistyczna:

</doc>
<doc id="36592" url="https://pl.wikipedia.org/wiki?curid=36592" title="Bezpieczeństwo czynne">
Bezpieczeństwo czynne



</doc>
<doc id="36594" url="https://pl.wikipedia.org/wiki?curid=36594" title="16 Pomorska Dywizja Piechoty">
16 Pomorska Dywizja Piechoty

16 Pomorska Dywizja Piechoty (16 DP) – wielka jednostka piechoty Armii Wielkopolskiej i Wojska Polskiego II RP.
Powstanie 4 Dywizji Strzelców Wielkopolskiej.
Rodowód dywizji sięga okresu tworzenia regularnych jednostek podczas powstania wielkopolskiego.
30 maja 1919 roku głównodowodzący Sił Zbrojnych w byłym zaborze pruskim generał piechoty Józef Dowbor-Muśnicki rozkazał „niezwłocznie przystąpić do formowania w Inowrocławiu Toruńskiego Pułku Strzelców. Do mianowania rozkazem dowódcy Toruńskiego Pułku, żołnierzy, wysyłanych na stworzenie tego ostatniego, przyjmie pod swoją pieczę Dowództwo 5-go pułku strzelców wielkopolskich. Urząd Wojskowy wyznaczy dla tworzącego się w Inowrocławiu toruńskiego pułku strzelców oficera rachunkowego”. 16 czerwca 1919 roku generał piechoty Dowbor-Muśnicki polecił „kapitanowi Władysławowi Koczorowskiemu z 1 pułku strzelców wielkopolskich objąć czasowo dowództwo toruńskiego pułku strzelców w Inowrocławiu”, a 30 czerwca 1919 roku podporządkował oddział „pod względem operacyjnym dowódcy 2 Dywizji Strzelców Wielkopolskich”.
30 lipca 1919 roku głównodowodzący Wojsk Polskich byłego zaboru pruskiego generał piechoty Dowbor-Muśnicki rozkazał „przystąpić natychmiast do formowania 4. dywizji strzelców z roczników poborowych i ochotników z Prus Królewskich. Jako kadra służyć będzie toruński pułk strzelców. Formowanie jednostki 4. dywizji polecam pułkownikowi Skrzyńskiemu zgodnie z otrzymanymi przez niego ode mnie wskazówkami”. 28 sierpnia 1919 roku generał piechoty Dowbor-Muśnicki, w uzupełnieniu rozkazu z dnia 30 lipca, „Dowódcę II. Brygady 2 Dywizji Strzelców Wielkopolskich płk. Skrzyńskiego naznaczył Dowódcą Pomorskiej Dywizji”.
7 sierpnia 1919 Naczelne Dowództwo WP rozkazem nr 2536/III nakazało Dowództwu Sił Zbrojnych w byłym zaborze pruskim przystąpić do formowania 4 Dywizji Strzelców Wielkopolskich, której zadaniem miało być zajęcie Pomorza. Duży napływ ochotników – Pomorzan i Kaszubów – spowodował, że 16 sierpnia dywizję przemianowano na Dywizję Strzelców Pomorskich. 26 sierpnia 1919 roku głównodowodzący Wojsk Polskich b. zaboru pruskiego przeniósł kapitana Władysława Zakrzewskiego z Dowództwa Głównego „do Sztabu 4. Dywizji Strzelców w celu pełnienia obowiązków Szefa Sztabu Dywizji”.
Drugim pułkiem był, tworzony od 17 sierpnia w Inowrocławiu, Grudziądzki Pułk Strzelców pod dowództwem porucznika Ludwika Bociańskiego. Zalążkiem tego oddziału stała się 2. kompania strzelecka, znana wcześniej jako kompania obornicka, wydzielona z Toruńskiego Pułku Strzelców.
7 października 1919 roku dowódca dywizji rozkazem nr 30 nakazał przystąpić do formowania kolejnych pułków: Starogardzkiego Pułku Strzelców w Pakości (dowódca kapitan Stefan Meissner) i Kaszubskiego Pułku Strzelców w Poznaniu (dowódca porucznik Leon Kowalski).
Brak wykwalifikowanej kadry artyleryjskiej opóźnił proces tworzenia pododdziałów artylerii dywizyjnej. Dopiero bowiem 10 listopada 1919 roku ppor. Tadeusz Łukowicz rozpoczął formowanie Pomorskiej Baterii Artylerii Polowej. Wspólnym elementem podkreślającym polskość oddziałów dywizji był biały orzełek noszony na rogatywkach.
24 października 1919 roku Naczelnik Państwa Józef Piłsudski przyjął szefostwo nad Kaszubskim Pułkiem Strzelców. Od początku 1920 roku Dywizja Strzelców Pomorskich stanowiła trzon Frontu Pomorskiego pod dowództwem generała Józefa Hallera.
17 stycznia 1920 roku oddziały dywizji przekroczyły linię demarkacyjną pod Inowrocławiem, wkraczając na Pomorze Gdańskie przyznane Polsce decyzją traktatu wersalskiego. Pułki skierowały się najpierw na Toruń. Toruński Pułk Strzelców pod Gniewkowem, a Grudziądzki Pułk Strzelców pod Wygodą i Brannem napotkały na opór oddziałów Grenzschutzu, który został jednym uderzeniem złamany. 18 stycznia w południe Pomorska Dywizja Strzelców osiągnęła Podgórz – przedmieście Torunia.
W związku z reorganizacją jednostek Wojska Polskiego Minister Spraw Wojskowych rozkazem nr 1401 z 5 marca 1920 roku przemianował Pomorską Dywizję Strzelców na 16 Pomorską Dywizję Piechoty. Pułki strzelców przemianowano na pułki piechoty, nadając im odpowiednią numerację, przy jednoczesnym zachowaniu dotychczasowych nazw wyróżniających. Tak więc od tego momentu nazwy poszczególnych oddziałów były następujące: 63 Toruński pułk piechoty, 64 Grudziądzki pułk piechoty, 65 Starogardzki pułk piechoty, 66 Kaszubski pułk piechoty i 16 Pomorski pułk artylerii polowej.
16 Pomorska Dywizja Piechoty na wojnie z bolszewikami w 1920 roku.
Pod koniec kwietnia 1920 roku dywizja rozpoczęła przygotowania do wyruszenia na front polsko-rosyjski, w składzie:
W trakcie organizacji pozostawała XVI Brygada Artylerii
Najpierw na front wyruszyła XXXI Brygada Piechoty, biorąc udział w ofensywie kijowskiej. Toczyła m.in. walki w rejonie Rzeczycy, Czarnobyla, Krzywicz i Pankratów. W tym samym czasie 66 Kaszubski pułk piechoty pod dowództwem ppłk. Czesława Jarnuszkiewicza wziął udział 26 czerwca 1920 roku w obronie wsi Bobrujki, w którym całkowitemu zniszczeniu uległ rosyjski 216 pułk strzelców im. Lenina.
Po odwrocie z Kijowa wszystkie pododdziały dywizji z powrotem połączyły się na północnym odcinku frontu. Po rozpoczęciu 16 sierpnia 1920 roku kontrofensywy znad Wieprza, 16 DP wraz z Grupą Uderzeniową ruszyła do natarcia i – po załamaniu się słabej obrony rosyjskiej – doszła 25 sierpnia do granicy Prus Wschodnich na północny zachód od Łomży.
Po zakończeniu Bitwy Warszawskiej dywizja uczestniczyła w pościgu na środkowym odcinku frontu. Brała udział m.in. 24 września w szturmie Horodca, a następnie w bitwach o Drohiczyn, Chomsk i Nieśwież.
Za waleczność i męstwo podczas działań wojennych z bolszewikami odznaczono 133 żołnierzy dywizji srebrnym Krzyżem Virtuti Militari V klasy, a 389 Krzyżem Walecznych.
16 Pomorska Dywizja Piechoty w okresie pokoju.
Po zakończeniu wojny oddziały 16 DP powróciły na Pomorze – sztab dywizji do Grudziądza, 65 pułk piechoty do Starogardu i Gniewu, 63 pułk piechoty do Torunia, 64 pp i 16 pap do Grudziądza, zaś 66 Kaszubski pułk piechoty do Kościerzyny i Kartuz, a następnie do Chełmna.
Podczas przewrotu majowego w 1926 roku 16 DP pozostała w koszarach i opowiedziała się po stronie rządowej.
22 września 1929 roku na rynku w Grudziądzu 64 i 65 pp dywizji otrzymały sztandary ufundowane przez lokalne społeczności.
Wiosną 1932 została sformowana kompania telegraficzna 16 Dywizji Piechoty, która w 1937 została przeformowana w kompanię łączności 16 Dywizji Piechoty.
W lutym 1935 roku na bazie kompanii wydzielonej ze składu 8 batalionu saperów sformowana została 16 kompania saperów. W maju 1937 roku kompania przeformowana została w Ośrodek Sapersko-Pionierski 16 DP.
W styczniu 1939 roku rozpoczęto formowanie 16 dywizjonu artylerii ciężkiej.
Organizacja pokojowa 16 DP w 1939 roku
Obsada personalna dowództwa dywizji w latach 1919–1939.
W organizacji wojennej dywizji w latach 1919–1921 istniało stanowisko proboszcza, które zajmował ks. Józef Wrycza.
Obsada personalna we wrześniu 1929 roku.
Obsada personalna dowództwa dywizji 22 września 1929 roku
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Dywizja w kampanii wrześniowej 1939 roku.
W czerwcu 1939 roku 16 Dywizja Piechoty pod dowództwem płk. dypl. Stanisława Świtalskiego wraz z 4 DP została włączona w skład Grupy Operacyjnej „Wschód” gen. Mikołaja Bołtucia w ramach Armii „Pomorze”. Została rozlokowana w rejonie Grudziądza z zadaniem utrzymania linii rzeki Osy od jej ujścia do Wisły do Jeziora Duże koło wsi Gruta. Zachodnia granica pasa działania dywizji opierała się o Wisłę, wschodnia o linię Łasin – Słup – Radzyń Chełmiński.
Wskutek decyzji Naczelnego Wodza marszałka Edwarda Śmigłego-Rydza dywizja znalazła się w kontakcie z wrogiem już od pierwszych godzin inwazji. 1 września na dywizję broniącą rubieży Osy na odcinku od Grudziądza do ujścia rzeki Lutryny uderzyły niemieckie oddziały XXI Korpusu z 3 Armii. Niemcom udało się odrzucić polskie pułki i zająć przyczółki nad rzeką. Kontratak, jaki wykonał w nocy 66 pułk piechoty, nie przyniósł sukcesu. Niezdolny opanować sytuacji i będący w depresji płk Świtalski rozkazał wycofać broniący się na prawym brzegu Osy 64 pułk piechoty ppłk. Bolesława Ciechanowskiego. W tym samym dniu do dyspozycji dywizji został przydzielony 14 pułk piechoty z 4 DP. 2 września, po wycofaniu się, dywizja obsadziła nową rubież obrony wzdłuż kompleksu jezior Mełno, Gruta i Annowo. W ciągu całego dnia jej oddziały cofały się pod naporem wroga. Dowództwo armii, obawiając się o morale żołnierzy, postanowiło wycofać ją do odwodu, a na jej miejsce wprowadzić 4 DP. W końcu jej oddziały nieatakowane rozpoczęły odwrót do Radzynia. Nowym dowódcą dywizji został mianowany płk dypl. Zygmunt Szyszko-Bohusz, dotychczasowy dowódca piechoty dywizyjnej. Przygotował on plan przeciwuderzenia od Mełna w kierunku wioski Słup do Osy i wzdłuż rzeki na lewe skrzydło wojsk niemieckich przecinających Pomorze. Nie doszło to jednak do skutku i dywizja została odcięta od większej części wojsk Armii „Pomorze”.
6 września artyleria dywizyjna wraz z 4 DP przeszła przez Toruń i dotarła do rejonu na północ od Aleksandrowa Kujawskiego. Pozostała część dywizji doszła prawym brzegiem rzeki do lasów koło Dobrzejewic, gdzie z nieznanych powodów nie doszło do budowy mostu łyżwowego, spławianego Wisłą. O zmierzchu zarówno piechota, jak i artyleria ruszyły obydwoma brzegami Wisły na Włocławek. 7 IX piechota dywizyjna w marszu na to miasto osiągnęła Bobrowniki. 8 IX rano 16 DP przeszła przez most we Włocławku i do południa osiągnęła rejon na pd. wsch. od miasta. Późnym wieczorem dywizję skierowano do Gostynina, skąd miała dalej zmierzać do rejonu Łowicz – Sobota. Od 9 września 16 DP znajdowała się bowiem na obszarze toczonej bitwy nad Bzurą, stanowiąc część GO „Wschód” jako odwód Armii „Poznań”. 10 IX 16 DP przesunęła się do rejonu Kutno (gdzie oddano do jej dyspozycji 2 pociągi pancerne) – Żychlin. Do walki została wprowadzona 11 września, mając nacierać na Łowicz. O godzinie 11:00 główna kolumna dywizji osiągnęła rejon Jackowice –Zduny, a kolumna boczna Złaków Kościelny. W południe do dowódcy dywizji przybył dowódca GO gen. Bołtuć i nakazał jak najszybsze opanowanie miasta. Zadanie to powierzono 64 pp przy wsparciu 16 pal i 16 dac, skierowując jednocześnie 65 pp z III dywizjonem 16 pal w rejon wsi Sierżniki dla osłony wschodniego skrzydła, a w razie potrzeby obejścia Łowicza od wschodu.
Natarcie 64 pp w sile 2 batalionów pod dowództwem mjra Rewerowskiego wyruszyło o godzinie 15:00 wzdłuż toru kolejowego. Nie napotykając większego oporu pułk odrzucił słabe ubezpieczenia niemieckie i sforsował Bzurę. Stawiany przez Niemców pod Maurzycami i Klewkowem opór złamano dzięki potężnemu wsparciu własnej artylerii. Dywizję na podejściach do miasta próbował zatrzymać broniący się tu 102. pp niemieckiej 24 DP, który dopiero po południu siłą batalionu zajmował przedmoście na północnym brzegu Bzury; reszta tego pułku została zaskoczona polskim atakiem w centrum miasta, szczególnie po wprowadzeniu do walki w zachodniej części miasta III batalionu 64 pp, który uderzył nocą na skrzydło i tyły Niemców.
W nocnym natarciu 64 pułk piechoty wdarł się do Łowicza, będącego głównym celem taktycznym pierwszej fazy operacji, i przed świtem 12 września odrzucił Niemców poza miasto, po czym podjął pościg za wycofującym się nieprzyjacielem, docierając do linii Łowicz Poduchowny – Placencja (64 pp) i Mysłaków (65 pp). Dowództwo dywizji stanęło w mieście. Błędne decyzje strategiczne podjęte przez gen. Władysława Bortnowskiego spowodowały jednak wycofanie dywizji następnego dnia na lewy brzeg Bzury na odcinek od Maurzyc po Zabostów (według pierwotnych planów 16 DP wraz z 4 i 15 DP oraz Wielkopolską BK miała uderzyć na Skierniewice). 14 września w ramach natarcia Armii „Pomorze” dywizja ponownie atakowała opuszczony wcześniej Łowicz dwoma pułkami, jednak tym razem już bez elementu zaskoczenia i z wiele większymi stratami. W tym czasie lewy sąsiad dywizji wycofał się za Bzurę, odsłaniając Niemcom drogę na tyły 16 DP. Mimo to natarcie prowadzono dalej. 64 pułk piechoty wyparł Niemców znad Bzury i wdarł się do miasta, natomiast 66 pułk piechoty po przekroczeniu rzeki został skutecznie przez wroga zatrzymany. Po niemieckich kontratakach musiano miasto oddać. Po południu do walki skierowany został także odwodowy 65 pułk piechoty ppłk. dypl. Witolda Kirszensteina i walki o miasto rozgorzały na nowo, lecz bez skutku i dywizja musiała ostatecznie wycofać się za Bzurę. W wyniku walk o miasto liczebność jej pułków zmalała do 1/3 stanów wyjściowych.
Wieczorem 16 września dywizja otrzymała rozkaz przegrupowania w rejon Czerniew–Kiernozia, jednak do wieczora dnia następnego tylko 65 pułkowi piechoty i dwóm batalionom 64 pułku piechoty udało się oderwać od nieprzyjaciela i przebić w nocy z 17 na 18 września w kierunku Iłowa. Wykonały one z powodzeniem zadanie osłony od południa głównych sił Armii „Poznań” w natarciu na Sochaczew. Resztki dywizji wycofujące się w kierunku na Warszawę zostały doszczętnie rozbite w nocy z 18 na 19 września w bitwie w Puszczy Kampinoskiej.
Ośrodek Zapasowy dywizji zlokalizowany na czas wojny w Radomiu wziął udział w walkach o Kielce a następnie został włączony w skład południowego zgrupowania Armii Prusy i podzielił jego losy.
Organizacja wojenna dywizji we wrześniu 1939 roku.
Jednostki włączone w skład dywizji na czas wojny:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="36595" url="https://pl.wikipedia.org/wiki?curid=36595" title="16 Kaszubska Dywizja Pancerna">
16 Kaszubska Dywizja Pancerna

16 Kaszubska Dywizja Pancerna (16 DPanc) – związek taktyczny wojsk pancernych ludowego Wojska Polskiego.
Dywizja była rozwiniętym związkiem taktycznym, który na wypadek wojny wchodził w skład 1 Armii Ogólnowojskowej rozwijanej z jednostek Pomorskiego Okręgu Wojskowego.
Na początku stanu wojennego 13 grudnia 1981 r. dywizja została przegrupowana do Warszawy.
Znakiem taktycznym malowanym na pojazdach dywizji był żółty wiatrak.
Formowanie i zmiany organizacyjne.
W lipcu 1945 r. sformowano 16 Dywizję Piechoty, dyslokując dowództwo w Gdańsku-Wrzeszczu.
W 1949 r. na bazie 16 Dywizji Piechoty oraz dotychczas samodzielnych 1 Pułku Czołgów Średnich, 4 Pułku Czołgów Ciężkich i 13 Pułku Artylerii Pancernej sformowano 16 Kaszubską Dywizję Pancerną i przeniesiono ją do Elbląga, Braniewa, Malborka i Tczewa.
W 1951 roku, ze względu na niewystarczającą ilość sprzętu pancernego, przeformowano ją na 16 Kaszubską Dywizję Zmechanizowaną, a w 1955 r. – w ramach redukcji wojsk lądowych – ponownie na 16 Kaszubską Dywizję Pancerną, której trzon stanowiły 1. i 58. Pułki Czołgów w Elblągu i 55 Pułk Zmechanizowany w Braniewie.
Na początku lat 60. przeniesiono dywizję na etaty pokojowo-wojenne.
W 1989 r. zostały wprowadzone dalsze zmiany organizacyjne. Dywizja przestała być związkiem pancernym, przechodząc na struktury dywizji zmechanizowanej. Dywizję ponownie przeformowano na 16 Kaszubską Dywizję Zmechanizowaną.
Dywizja w wydarzeniach grudniowych 1970 roku.
W godzinach rannych 15 grudnia 1970 roku dowódca POW gen. dyw. Józef Kamiński wprowadził dla oddziałów dywizji stanu podwyższonej gotowości bojowej. O 10.05 wydał rozkaz przegrupowania części oddziałów dywizji z miejsc stacjonowania w rejon Pruszcz Gdański.
16 grudnia 0.25 szef Sztabu Generalnego gen. dyw. Bolesław Chocha postawił dowódcy dywizji następujące zadanie:
16 Dywizja Pancerna z 28 pułkiem zmechanizowanym i częścią sił 13 pułku WOW, we współdziałaniu z 7 DDes i 14 pułkiem WOW zablokować ulice prowadzące ze Stoczni Gdańskiej do miasta. Na każdej z tych ulic zgrupować zespoły w składzie co najmniej 3-4 czołgów i transporterów, w odpowiedniej odległości od ogrodzenia, w celu niedopuszczenia do wyjścia tłumu ze stoczni. W głębi, naprzeciw trzech bram stoczni, zgrupować silne odwody. Zablokować od wschodu mosty i przejścia na Motławie, by uniemożliwić przemieszczenie się demonstrantów do centrum miasta. Z chwilą przybycia 28 pułku zmechanizowanego obsadzić nim mosty na kanale w rejonie Sienna Grobla - Rudno oraz zablokować od zachodu rubież Raduni. Obsadzić i ochronić w strefie działania: KW MO, WRN, drukarnie, gmach związków zawodowych, więzienie, Pocztę Główną, Rozgłośnię PRiTV, elektrownię i gazownię. Stanowisko dowodzenia 16 Dywizji Pancernej - w koszarach 13 p WOW.
Zgodnie z otrzymanymi rozkazami oddziały dywizji zajęły do 4.00 nakazane rejony i przystąpiły do realizacji zadań. Do ochrony wyznaczonych obiektów wydzielono:
W akcji tej zaangażowanych było łącznie 141 czołgów i 76 transporterów opancerzonych.
W celu wzmocnienia ochrony Stoczni Gdańskiej przydzielony 13 p WOW (300 żołnierzy) rozdzielono dodatkowo do osłony trzech bram stoczni (po 100 żołnierzy do każdej bramy).
Do odwodu dowódcy 16 Dywizji Pancernej wyznaczony został batalion rozpoznawczy oraz 28 pułk zmechanizowany bez jednego batalionu. Batalion piechoty na transporterach obsadził 10 mostów na Motławie i Nowej Motławie. Odwód zgrupowano na zachodnim skraju miasta i do końca akcji nie był użyty do działań.
Od wczesnych godzin rannych 16 grudnia załogi Stoczni im. Lenina, Remontowej i Północnej proklamowały strajki okupacyjne. Przed godziną 8.00 z głośników stoczniowych kierowane były do żołnierzy apele nawołujące do solidaryzowania się ze strajkującymi, wezwania do odmowy wykonywania rozkazów dowódców. Stoczniowcy, zwłaszcza młodzi, zaczęli w stronę żołnierzy i sprzętu rzucać kamieniami i butelkami. Oficerowie wojska tymczasem przez zwrócone w kierunku stoczni kolumny głośnikowe wzywali robotników do zachowania spokoju i nieopuszczania terenu zakładu. Wezwania te nie odnosiły zamierzonego skutku. Około 8.00 kilkusetosobowa grupa głównie młodych ludzi, uzbrojona w łomy, metalowe pręty i inne tego typu przedmioty, ruszyła w kierunku bramy nr 2. Dowodzący na tym kierunku oficer wezwał tłum do zatrzymania się i ostrzegł, że zostanie użyta broń. Ponieważ wezwania nie odniosły skutku, wydał kompanii szkolnej 13 pułku WOW rozkaz otwarcia ognia. Zgodnie z rozkazem pierwsze strzały oddano w górę, a gdy maszerujący nie zatrzymali się, strzelano w jezdnię. Rykoszety pocisków spowodowały ofiary. Według oficjalnych danych 2 osoby zginęły, a 11 odniosło rany.
Strajki, demonstracje i zamieszki uliczne w Gdańsku utrzymywały się przez cały dzień 16 grudnia. Dopiero późnym wieczorem strajkujący opuścili teren zakładów pracy i rozwiezieni zostali do domów. 17 grudnia dowódca POW polecił dowódcy 16 Dywizji Pancernej zorganizowanie ochrony ważniejszych obiektów w mieście siłami 55 pułku zmechanizowanego, pozostałe zaś jednostki dywizji wycofać z miasta i ześrodkować w rejonach:
19 grudnia 28 pułk zmechanizowany przekazany został w podporządkowanie dowódcy 7 DDes.
Oddziały 16 Dywizji Pancernej, a w zasadzie pozostałości wojsk po wymarszu jednostek do Gdańska brały również udział w działaniach na terenie Elbląga.
15 grudnia po południu dowódca POW nakazał dowódcy Garnizonu Elbląg, płk. Władysławowi Grzonkowi, opracowanie planu ochrony najważniejszych obiektów i instytucji w mieście. Plan przewidywał ochronę następujących obiektów:
O 14.00 16 grudnia grupy żołnierzy obsadziły przydzielone im obiekty, a w koszarach Ośrodka Szkolenia Wojsk Lądowych im. Rodziny Nalazków przygotowano odwód w składzie 250 elewów i 180 żołnierzy zawodowych.
Wzrost napięcia nastąpił 17 grudnia w godzinach popołudniowych. Demonstranci usiłowali podpalić budynek KP PZPR. W godzinach wieczornych w rejonie MRN tłumy manifestantów okrążyły grupę 40 żołnierzy z 13 pułku artylerii przeciwlotniczej.Podobnie działo się w innych punktach miasta. Żołnierze nie używali broni. O 17.40, na prośbę KM PZPR i za zgodą dowódcy POW, wprowadzono do akcji 57 czołgów z 1 pułku czołgów i 60 pułku czołgów oraz 100 żołnierzy z OSWL w celu odblokowania kompanii żołnierzy ochraniających więzienie przy ul. Jedności Narodowej oraz kompleks budynków sądu i prokuratury. Żołnierze strzelali w górę amunicją ćwiczebną.
18 grudnia, na prośbę KP PZPR, wojsko obsadziło dodatkowo następujące obiekty w Elblągu:
Na prośbę I sekretarza KM i KP PZPR i komendanta MO wzmocniono dodatkowo ochronę gmachu KP PZPR przez grupę 24 oficerów i 200 elewów z OSWL.
18 grudnia około 4 tysięcy demonstrantów uderzyło na więzienie. Ochraniające budynek czołgi obrzucono butelkami z benzyną. Podpalono jeden czołg. Żołnierze użyli ćwiczebnej amunicji armatniej. Pododdziały wojska zaatakowano też w rejonie banku i poczty. W żołnierzy rzucano kamieniami. Tu żołnierze użyli amunicji ćwiczebnej i bojowej strzelając w powietrze. Po godzinie 17.00 (godzina milicyjna) wysłano na teren miasta 72 patrole. Każdy patrol liczył 1 żołnierza zawodowego, 5 elewów i 1 milicjanta. Ponadto przygotowano do działań patrolowych 12 skotów. W każdej załodze było 2 oficerów, 6 kadetów i 1 milicjant.
19 grudnia na terenie miasta panował spokój. Żołnierze w dalszym ciągu ochraniali obiekty. O 22.00 dowódca garnizonu wydał rozkaz wycofania czołgów i tropów do rejonu zakwaterowania. Pododdziały ochraniające obiekty odwołane zostały dopiero rano 21 grudnia. W czasie działań w Elblągu ranny też został jeden żołnierz z 60 pułku czołgów.
16 Dywizja Pancerna wydzieliła do działań w Gdańsku 2289 ludzi, w tym 1978 żołnierzy, 149 czołgów, 104 transportery opancerzone, 101 SKOT i 3 BRDM, 5 ciągników gąsienicowych oraz 163 środki transportu, w tym m.in. 20 samochodów GAZ 69, 57 samochodów Star 66, 24 cysterny. Do działań w Elblągu wydzieliła 823 ludzi w tym 113 oficerów i 710 żołnierzy służby zasadniczej, 48 czołgów, 12 transporterów opancerzonych, oraz 13 samochodów.
Struktura organizacyjna (1962).
Dowództwo i sztab – Elbląg
Uzbrojenie.
W chwili sformowania dywizji w 1949 r. podstawowe uzbrojenie stanowiły czołgi średnie typu T-34/85, czołgi ciężkie IS-2 oraz ciężkie działa pancerne typu ISU-122 i ISU-152. Na uzbrojeniu kompanii rozpoznawczej znajdowały się natomiast samochody pancerne BA-64. W połowie lat pięćdziesiątych podstawowy sprzęt dywizji stanowiły czołgi średnie T-34/85 produkcji krajowej. W latach sześćdziesiątych do uzbrojenia wprowadzono produkowane w Polsce czołgi T-54A, a w latach siedemdziesiątych czołgi T-55. W połowie lat osiemdziesiątych na uzbrojenie wprowadzono czołgi średnie T-55AM Merida, które znajdowały się na uzbrojeniu dywizji do chwili jej przeformowania na dywizję zmechanizowaną. Samochody pancerne zastąpiono najpierw opancerzonymi samochodami rozpoznawczymi BRDM-1 i FUG, a następnie wozami BRDM-2.
Żołnierze dywizji.
Dowódcy dywizji

</doc>
<doc id="36596" url="https://pl.wikipedia.org/wiki?curid=36596" title="16 Kaszubska Dywizja Zmechanizowana">
16 Kaszubska Dywizja Zmechanizowana



</doc>
<doc id="36597" url="https://pl.wikipedia.org/wiki?curid=36597" title="Szatan">
Szatan

Szatan (, "satan" – ‘przeciwnik’, ‘oskarżyciel’, ‘oszczerca’; , "Satanás"; , "Szajtan") – w chrześcijaństwie, judaizmie i islamie jest to jeden z aniołów, który zbuntował się przeciwko Bogu i pociągnął do buntu inne anioły, główny sprawca zła na świecie. Niekiedy bywa utożsamiany z Lucyferem lub Belzebubem. Najczęściej uważany jest za najwyższego rangą demona, przywódcę wszystkich złych duchów. Inne imiona Szatana to: Mastema, Gadriel, Satanael, Samaël, Samiel, Siegel, Satan, anioł Edomu. W tradycji rabinicznej nosi on przydomek „szpetny”.
Słowo „szatan” (pisane małą literą) może też być rozumiane jako ogólne określenie każdego upadłego anioła (diabła, demona), a nie tylko najwyższego rangą. Poza tym ten termin tłumaczy się czasem jako symbol, personifikację zła.
Judaizm.
Lb 22, 22-35.
Termin „szatan” po raz pierwszy pojawia się w Księdze Liczb 22, 22-35 w wersecie 22 i 32:
Anioł Jahwe staje jako przeciwnik wobec Balaama. Wobec człowieka przyjmuje postawę grożącą, która ma powiedzieć człowiekowi, że jeśli będzie występował przeciwko woli Boga, zostanie ukarany. Więc zadaniem szatana nie było ukaranie, a objawienie woli Bożej. W jego działaniu mamy element oskarżenia i sądu typowy dla szatana, który grozi śmiercią zasugerowaną za pomocą miecza.
Dalsze odniesienia.
Termin „szatan” początkowo oznaczał przeciwnika i odnoszony był do ludzi (np. 1 Sm 29,4; 1 Krl 5,18).
W Starym Testamencie pojęcie Szatana pojawia się w znaczeniu przeciwnik, nieprzyjaciel, przeszkoda na drodze. Szatan występuje też jako oskarżyciel przed Bogiem. Jest przeciwnikiem Boga Jahwe.
W późniejszym okresie Szatana łączy się z demonami jako jego poddanymi. Demony, zgodnie z zapisem w apokryficznej 1 Księdze Henocha, miały powstać z „bezprawnego obcowania aniołów z kobietami ludzkimi”. Wtedy Szatana zaczyna się uważać za personifikację zła, podobną do perskiego Arymana.
Według Talmudu Szatan został stworzony szóstego dnia stworzenia. Pierwotnie był potężnym aniołem, wodzem chóru serafinów oraz cnót. Szatan zgodnie z popularnymi wyobrażeniami, ma dwa skrzydła. Jednak jako serafin powinien być przedstawiany jako istota z trzema parami skrzydeł.
Chrześcijaństwo.
Według Ewangelii Mateusza, w rozmowach z Jezusem faryzeusze odnosili się do istnienia "przywódcy demonów", "władcy złych duchów" (por. Mt 9,34; 12,24), a Jezus nie zaprzeczał tym wypowiedziom. Mówił o władztwie szatana jako o "państwie" czy "panowaniu", co sugeruje pewien porządek hierarchiczny. Podobnie w wizji Sądu Ostatecznego: "ogień przygotowany diabłu i jego aniołom", w Księdze Apokalipsy jest mowa o Smoku i jego aniołach. Paweł z Tarsu podaje następujące nazwy: "Zwierzchności, władze, rządcy świata ciemności" (Ef 6,11-12).
W przeciwieństwie do Nowego Testamentu, w Starym Testamencie określenie to oznacza funkcję, nie imię, a upadły anioł wypełniający tę funkcję traktowany jest tam jako źródło zła i nieprzyjaciel Boga, kusiciel człowieka. Symboliści uznają te istoty za symbole zła, realiści Kościoła katolickiego mówią zaś o jak najbardziej osobowej egzystencji Szatana. Realizm dotyczący osoby Szatana jest oficjalną nauką Kościoła. W Nowym Testamencie pozycja Szatana, jako przeciwnika Boga i nieprzyjaciela rodzaju ludzkiego, zostaje poszerzona o rolę przeciwnika w dziele zbawienia dokonywanym przez Jezusa Chrystusa (Mt 16,21-23, Mk 4,15) oraz rolę przeciwnika wspólnoty chrześcijańskiej (Ap 12,17).
Nazywany jest „oskarżycielem”, „władcą tego świata”, „władcą mocarstw powietrza”, „diabłem”, „nieprzyjacielem”, „Złym”, „Belzebubem”, „złym duchem”, „duchem nieczystym”, „kłamcą”, „ojcem kłamstwa”, „zabójcą”, „Wężem”, „wężem starodawnym”, „Smokiem”, „władcą ognia piekielnego”. Może być utożsamiany z wyszydzanym w 14 rozdziale Księgi Izajasza Królem Babilonu.
Teologia chrześcijańska o Szatanie.
Problem Szatana w chrześcijaństwie odzwierciedla pytanie o początek zła. Szatan jest w tej religii głównym sprawcą zarówno wszystkich niemoralnych uczynków ludzi w całej historii istnienia człowieka na ziemi, jak i wystąpienia cierpienia oraz śmierci. Według teologii chrześcijańskiej Szatan, będąc istotą duchową stworzoną przez Boga i obdarzoną wolnością wyboru, odrzucił w sposób nieodwracalny i ostateczny swój związek z Bogiem poprzez grzech pychy. Szatan zbuntował przeciw Bogu także inne anioły. Teologia chrześcijańska głosi, iż nieodwracalność decyzji Diabła wynika z najdoskonalszego stopnia poznania Boga ze wszystkich stworzonych istot. Działalność Szatana i innych zbuntowanych aniołów jest ograniczona do Dnia Sądu Ostatecznego nad Światem, po którym wszystkie jego czyny mają zostać osądzone przez Boga. Działanie Szatana, polegające na zerwaniu więzi człowieka z Bogiem poprzez okazywanie nieufności wobec niego i łamania jego przykazań, związane jest z niezaspokojonym pragnieniem kultu siebie samego, nienawiści do Boga i wszystkich jego stworzeń. Według teologii chrześcijańskiej dzięki działalności Jezusa Chrystusa wymierzonej przeciwko Szatanowi możliwe jest uzyskanie życia wiecznego przez ludzi po śmierci.
O Szatanie i jego roli w dziejach ludzkości (również przyszłych) jest mowa m.in. w Księdze Rodzaju oraz Apokalipsie świętego Jana (spisana na greckiej wyspie Patmos).
Wpływ Szatana.
Według chrześcijan szatan może ingerować w życie człowieka na wiele różnych sposobów i na wielu różnych poziomach, w sposób zwyczajny oraz nadzwyczajny. Zwyczajny sposób działania szatana to kuszenie człowieka do grzechu – poddawany jest mu każdy człowiek.
Zgodnie z teologią chrześcijańską szatani (duchy nieczyste) mają dostęp do ludzkiej pamięci, zmysłów i wyobraźni (poprzez obrazy i sugestie), ponieważ są to władze cielesne człowieka, nie mają jednak władzy nad wolną wolą ludzi ani ich intelektem (które są władzami duchowymi), nie znają też tajników ludzkiego sumienia. W wypadku zwykłych pokus za kluczową uznaje się walkę o pamięć i wyobraźnię człowieka. Duchy nieczyste, jako byty stworzone, nie mogą znać ludzkich myśli.
Gabriel Amorth, egzorcysta, sporządził klasyfikację nadzwyczajnego wpływu Szatana:
Walka duchowa.
W Kościele katolickim za oręże zwyczajne chrześcijanina w walce duchowej uznawane są:
Islam.
W islamie jedno z imion "Szajtana" (Szatana), przywódcy zbuntowanych dżinnów, to Iblis. Został on wygnany z nieba, gdy odmówił złożenia hołdu Adamowi, pierwszemu człowiekowi (por. Azazel). Pozwolono mu pozostać na ziemi, aby wodził ludzi na pokuszenie i wystawiał ich na próbę. Jego pierwszymi ofiarami byli Adam i Hawwa (Ewa). Próbował także zwieść Mahometa, dyktując mu nieprawdziwe wersety Koranu, tzw. "szatańskie wersety". Pojawia się wszędzie tam, gdzie łatwo o występek (na bazarach, w łaźniach, przy muzyce i śpiewie) oraz tam, gdzie znajdują się nieczystości.
W ludowych wierzeniach muzułmańskich Szatan (arab. شيطان "Szajtan") to przede wszystkim zły duch szkodzący ludziom, utożsamiany zwykle z dżinnami.
Dla niektórych fundamentalistów muzułmańskich, zwłaszcza w Iranie, Wielki Szatan to określenie Stanów Zjednoczonych, a Mały Szatan – Izraela.
W mitologii kabardyńskiej (Kaukaz) występuje księżniczka o imieniu "Satanei" (w cyrylicy "Сатаней"), nie jest ono jednak kojarzone z szatanem jako takim.
Szatan a zły bóg Aryman.
Niektórzy autorzy sugerują, że wpływ na wygląd dzisiejszego szatana miał dualistyczny zaratusztriański zły bóg Aryman czy inaczej Angra Mainju. Z tym poglądem nie zgadza się profesor historii ks. Krzysztof Tadeusz Kościelniak, który nazywa go „uproszczeniem metodologiczno-historycznym”:

</doc>
<doc id="36600" url="https://pl.wikipedia.org/wiki?curid=36600" title="Stalag VIIA Murnau">
Stalag VIIA Murnau



</doc>
<doc id="36604" url="https://pl.wikipedia.org/wiki?curid=36604" title="Oflag VIIa Murnau">
Oflag VIIa Murnau



</doc>
<doc id="36611" url="https://pl.wikipedia.org/wiki?curid=36611" title="Liw">
Liw

Liw – wieś w Polsce położona w województwie mazowieckim, w powiecie węgrowskim, w gminie Liw. Ośrodek krajoznawczy i letniskowy. Dawniej miasto; uzyskał lokację miejską przed 1421 rokiem, zdegradowany w 1869 roku. Miejsce obrad sejmików ziemskich ziemi liwskiej od XVI wieku do pierwszej połowy XVIII wieku. W latach 1975–1998 miejscowość administracyjnie należała do województwa siedleckiego.
Liw Stary i Liw Nowy były miastami królewskimi Korony Królestwa Polskiego, położonymi w drugiej połowie XVI wieku w powiecie liwskim ziemi liwskiej województwa mazowieckiego. W czasach Rzeczypospolitej Obojga Narodów w Liwie mieściła się kasa szafarzy podatków dla Mazowsza.
Liw leży w północnej części Obniżenia Węgrowskiego, nad rzeką Liwiec. Rzeka przepływająca przez miejscowość stanowi granicę dwóch historycznych dzielnic Podlasia i Mazowsza. 
Wieś jest siedzibą rzymskokatolickiej parafii św. Leonarda w Liwie.
Etymologia nazwy.
Nazwa miejscowości Liw pochodzi prawdopodobnie z języka Bałtów, od słowa oznaczającego "bagna", "teren bagienny". Oddaje ona charakter historyczny tego miejsca, gdyż pierwotnie osadę otaczały rozlewiska rzeki Liwiec.
Historia.
Pierwotnie gród obronny, strzegący przeprawy przez rzekę oraz wschodnich granic Mazowsza, znajdował się na południe od dzisiejszego Liwa w miejscowości Grodzisk. W XIII w. osada została przeniesiona bardziej na północ w miejsce dzisiejszego zamku. Pierwsza wzmianka pisana o Liwie pochodzi z dokumentów książęcych Bolesława II z 1304 r. i dokumentu księcia czerskiego Siemowita III wystawionego w 1335 r. Był to jeden z głównych punktów obronnych tego księstwa oraz siedziba kasztelanii. Bliskość granicy z Wielkim Księstwem Litewskim oraz przebiegający tędy trakt na Ruś sprzyjał rozwojowi handlu i osadnictwa. Osada przygrodowa bardzo szybko rozwinęła się w organizm miejski. Jednak prawa miejskie Liw uzyskał dopiero ok. 1421 r., co było związane z wybudowaniem w miejscowości zamku książęcego oraz ustanowieniem go stolicą ziemi liwskiej. Istnieją jednak przypuszczenia, że lokacja na prawie chełmińskim mogła się odbyć znacznie wcześniej, w II poł. XIV w. Wraz ze wzrostem miasta rozrosło się również przedmieście, które w latach 1453–1789 było odrębnym miastem pod nazwą "Liw Nowy". "Liw Stary" otrzymał odnowione prawo miejskie w 1453 r. od księcia Bolesława IV.
Po śmierci księcia mazowieckiego Konrada III Rudego (zm. 1503) ziemia liwska znalazła się w oprawie wdowiej księżnej Anny Radziwiłłówny (zm. 1522), a później stała się własnością jej córki, ostatniej przedstawicielki Piastów Mazowieckich Anny Mazowieckiej (zm. 1557). W 1526 r. zmarł ostatni książę mazowiecki Janusz III i Mazowsze zostało inkorporowane do Korony. Precedens sprawił jednak, że zarówno Liw, jak i okalające go terytorium na krótki okres stały się udzielnym księstwem. Spór o majątek między Zygmuntem I Starym i Anną Mazowiecką toczył się do 1537 r. Miasto i zamek Liw w tym czasie były kilkakrotnie oblegane przez wojska królewskie.
Po objęciu władzy przez starostę koronnego rozpoczął się dalszy rozwój miasta. W I Rzeczypospolitej Liw korzystał wciąż z położenia geograficznego na styku dwóch państw – Korony i Litwy. Odbywały się tu sądy ziemskie i grodzkie. Kościół parafialny św. Jana Chrzciciela w Liwie był salą obrad sejmiku ziemskiego. Pod koniec XVI i na początku XVII w. był tutaj duży ośrodek rzemieślniczy i handlu zbożem, na przeprawie przez rzekę zorganizowano komorę celną, raz w tygodniu były targi, a trzy razy do roku jarmarki. W 1572 r. Liw był typowany jako jedno z miast, w którym mogłaby odbywać się elekcja królów polskich. XVII wiek przyniósł jednak również upadek gospodarczy miasta. Przede wszystkim przyczynił się do tego rozwój Węgrowa na drugim brzegu rzeki oraz wojny prowadzone przez Rzeczpospolitą z państwami ościennymi. Duże znaczenie dla upadku miasta miała ogólnoeuropejska sytuacja gospodarcza na rynku zboża. Miasto wyludniło się podczas potopu szwedzkiego. W latach 1631 i 1652 wybuchła w mieście zaraza. Zostało spalone w 1657 r. przez wojska księcia siedmiogrodzkiego. Kolejne pożary z 1700 i 1703 r. wywołali Szwedzi, którzy również zburzyli zamek i większość zabudowy. W 1762 r. w zatargu władz miejskich z kościołem o dziesięcinę nałożono na miasto ekskomunikę.
Po 1795 r. Liw znalazł się pod zaborem austriackim i został kolejny raz ograbiony. Zlikwidowano wówczas ziemię liwską i zdegradowano zupełnie rolę miasteczka, gdyż stolicą cyrkułu stały się Siedlce. Od 1807 r. Liw był w granicach Księstwa Warszawskiego i wszedł w skład powiatu węgrowskiego w departamencie siedleckim. W tym czasie bardziej już przypominał dużą wieś niż miasto. Od 1815 r. należał do Królestwa Polskiego. Podczas powstania listopadowego pod Liwem na początku 1831 r. rozegrała się bitwa wojsk polskich z wojskami rosyjskimi, której celem było odparcie próby przedarcia się Rosjan przez most na Liwcu i osłonięcie Warszawy przed kontruderzeniem gen. Dybicza. W 1866 r. ukazem carskim za udział mieszkańców Liwu w powstaniu styczniowym władze rosyjskie odebrały mu prawa miejskie. Od tej pory miejscowość była już tylko wsią sąsiadującą z większym organizmem miejskim, jakim jest Węgrów.

</doc>
<doc id="36613" url="https://pl.wikipedia.org/wiki?curid=36613" title="Żurawiowe">
Żurawiowe

Żurawiowe (Gruiformes) – rząd ptaków z podgromady ptaków nowoczesnych Neornithes. Obejmuje gatunki prowadzące naziemny tryb życia, zamieszkujące stepy, pustynie i półpustynie, bagna oraz lasy tropikalne. Występują na wszystkich kontynentach oprócz Antarktydy, wiele jako gatunki reliktowe. Stanowią grupę silnie zróżnicowaną, co powoduje, że niektóre rodziny bywają klasyfikowane w innych rzędach, a ich systematyka jest powodem kontrowersji.
Charakterystyka.
Żurawiowe znacznie różnią się między sobą pod względem budowy, kształtu ciała i barwy upierzenia. Najmniejsze, np. karliczka ważą zaledwie 40 g, największe natomiast, wśród nich żuraw indyjski, osiągają do 23 kg masy ciała. Chruściele to nieduże, niskie, przez większość czasu ukrywające się wśród roślin zwierzęta. Część przedstawicieli rzędu prowadzi wodny lub ziemno-wodny tryb życia. Część gatunków bardzo dobrze lata, choć inne mają małe skrzydła i są słabymi lotnikami (np. chruściele) lub są wręcz nielotami. Inne przystosowały się do wodnego trybu życia i są dobrymi pływakami. Wspólną cechą żurawiowych jest brak wola.
Odżywianie się.
Żurawiowe są wszystkożercami: w skład ich pokarmu wchodzą zarówno rośliny, jak i owady, pierścienice, małże, mięczaki, skorupiaki, gryzonie, gady, płazy czy ryby. Niektóre gatunki żerują na polach uprawnych, jedząc kukurydzę, sorgo i inne zboża.
Rozmnażanie się.
W zależności od gatunku żurawiowe są monogamiczne lub poligamiczne. U większości przedstawicieli występują złożone rytuały godowe, np. widowiskowe tańce żurawi, które łączą się w pary na całe życie. Gniazda ptaki te tworzą na ziemi, na kępach roślin, zbiornikach wodnych lub na drzewach. W zależności od gatunku liczba jaj w zniesieniu wynosi od 1 do 17. Inkubacja trwa 12–30 dni. Żurawiowe są zagniazdownikami.
Podział systematyczny.
Do rzędu zaliczane są następujące rodziny:
Nadrodzina: Ralloidea 
Nadrodzina: Gruoidea 
Do żurawiowych zaliczane są także wymarłe rodziny:
Dawniej do żurawiowych zaliczano też madagaskarniki (Mesitornithidae), kagu (Rhynochetidae), słonecznice (Eurypygidae), dropie (Otididae), kariamy (Cariamidae), a niekiedy także przepiórniki (Turnicidae), jednak badania wykazały, że nie są one z żurawiowymi blisko spokrewnione. Obecnie umieszcza się je odrębnych, monotypowych rzędach, a przepiórniki zalicza się do rzędu siewkowych (Charadriiformes).
Filogeneza.
Kladogram według Tree of Life Web Project

</doc>
<doc id="36617" url="https://pl.wikipedia.org/wiki?curid=36617" title="Fregata (typ ożaglowania)">
Fregata (typ ożaglowania)

Fregata, pełnorejowiec (ang. "full-rigged ship") – typ ożaglowania, a także sam statek żaglowy charakteryzujący się takim typem ożaglowania. Fregata posiada przynajmniej trzy maszty (a czasami cztery lub nawet pięć), wszystkie niosące ożaglowanie rejowe. Na ostatnim maszcie, poza żaglami rejowymi, może znajdować się też żagiel gaflowy. Pełnorejowce należą do największych żaglowców świata, a nosić mogą do ośmiu pięter żagli rejowych.

</doc>
<doc id="36620" url="https://pl.wikipedia.org/wiki?curid=36620" title="Lucyfer">
Lucyfer

Lucyfer [z łac. – niosący światło; "lucem" biernik od "lux" (światło) + "ferre" (nieść); heb. הֵילֵל – Gwiazda Poranna], także Lucyper ["fer" zamieniono na "per" – od łac. "perdere" (stracić)] – we współczesnej oraz późnośredniowiecznej myśli chrześcijańskiej jeden z upadłych aniołów.
Historia.
Lucyfer w mitologii rzymskiej.
W starożytnym Rzymie termin ten stosowany był przez astrologów do określenia Gwiazdy Porannej, czyli planety Wenus widocznej nad horyzontem przed wschodem Słońca. Słowo było najprawdopodobniej dosłownym tłumaczeniem greckich "eosphoros" () – „niosący świt” lub "phosphoros" () – „niosący światło”, „nosiciel światła”. W mitologii rzymskiej bóg gwiazdy porannej Lucyfer był dowódcą gwiezdnych legionów, który zawsze poprzedzał poranek, był synem Aurory, a sam był ojcem Cejksa i Dedaliona.
W łacińskim przekładzie Biblii.
W nomenklaturze chrześcijańskiej imię to pojawiło się najprawdopodobniej po raz pierwszy w Wulgacie, łacińskim przekładzie Biblii dokonanym pod koniec IV w. n.e. przez Hieronima ze Strydonu. Znajduje się ono w:
Obiekt kultu średniowiecznej sekty Lucyferian.
W XIII i XIV wieku działała głównie w krajach zachodniej Europy gnostycko-manichejska sekta Lucyferian, która swoją nazwę wzięła od przywódcy zbuntowanych aniołów, któremu jej członkowie oddawali cześć boską, a także wierzyli w ostateczne zwycięstwo Lucyfera nad archaniołem Michałem.
Lucyfer w antropozofii.
Antropozofia uznaje Lucyfera za brata Chrystusa, który był inspiratorem religii orientalnych, jak buddyzm i hinduizm. Reprezentuje on erotykę, literaturę, prostą technikę, idee poprawy ziemskiego świata, jak demokracja czy ekologizm. Jest demonem słabszym od Arymana.
Lucyfer jako jutrzenka.
Do czwartego wieku, nie zawsze wiązano imię Lucyfer (pol. "niosący światło") z upadłym aniołem światłości, czyli diabłem.
"Lucifer" w łacińskiej liturgii jest nazwą gwiazdy porannej dosłownie, a metaforycznie symbolem, w którym widziano Jezusa, a także Marię z Nazaretu, która jak gwiazda poranna zwiastuje, niesie światło Słońca, tak Maria zwiastuje nadejście Chrystusa.
Inne poglądy.
Świadkowie Jehowy uważają, że słowo tłumaczone w niektórych przekładach Biblii na „Lucyfer” oznacza „jaśniejący” (Iz 14:12) i użyto go ironicznie w odniesieniu do dynastii babilońskiej po jej upadku.

</doc>
<doc id="36621" url="https://pl.wikipedia.org/wiki?curid=36621" title="Grzebiące">
Grzebiące

Grzebiące, kuraki (Galliformes) – rząd ptaków z podgromady ptaków nowoczesnych Neornithes. Obejmuje gatunki lądowe, grzebiące, zamieszkujące wszystkie strefy klimatyczne na całym świecie, poza Antarktydą i niektórymi wyspami. Ptaki te przypominają z wyglądu kurę, są jednak masywniejsze, mają mocny dziób i pazury, co umożliwia im wyszukiwanie pokarmu w glebie. Odżywiają się nasionami, owocami i małymi zwierzętami. W grupie tej obserwuje się znaczny dymorfizm płciowy, samce są większe i barwniejsze. Grzebiące gnieżdżą się na ziemi, pisklęta są zagniazdownikami.
Systematyka.
Do rzędu należą następujące rodziny:
oraz wymarłe:
Dawniej (Wetmore, 1960) do grzebiących zaliczano też rodzinę hoacynów (Opisthocomidae) – obecnie rodzina ta jest klasyfikowana w osobnym rzędzie hoacynów (Opisthocomiformes). Z kolei w innych klasyfikacjach w tym rzędzie wydzielano tylko 3 rodziny (czubacze Cracidae, nogale Megapodiidae oraz bażantowate Phasianidae). U Mielczarka i Cichockiego wyróżniano również rodziny: indyki (Melagrididae) oraz głuszcowate (Tetraonidae).
Charakterystyka.
Grzebiące są w większości średniej wielkości ptakami o krępym tułowiu, małej głowie. Nogi są silne, pazury duże, dziób krótki, przystosowany do jedzenia pokarmu roślinnego. Skrzydła są małe, acz silnie umięśnione, co umożliwia grzebiącym szybki, wręcz pionowy start. Ułatwia to ptakom tym życie w lasach i zaroślach. U grzebiących występuje silny dymorfizm płciowy: samce są większe i barwniejsze od samic, u których występuje maskujące, szarobrązowe ubarwienie.
Pożywienie.
Podstawę pokarmu grzebiących stanowią nasiona, owoce, zielone części roślin, rzadziej ptaki te jedzą owady czy dżdżownice. Drobne bezkręgowce, takie jak one stanowią natomiast podstawowe pożywienie piskląt. Rodzaj pobieranego przez dorosłe pokarmu zależy od pory roku.
Lęgi.
Większość grzebiących jest poligamiczna. Występują widowiskowe toki. Samce niektórych gatunków toczą walki o samice. Jaja są małe, w jednym zniesieniu samica składa ich od 4 do 24, w zależności od gatunku. Okres inkubacji trwa 12–30 dni, wysiadywaniem jaj i opieką nad pisklętami u gatunków poligamicznych zajmuje się samica, natomiast u gatunków monogamicznych – oboje rodziców. Spośród wszystkich grzebiących jedynie nogale nie zakładają gniazd: jaja chowają w kopcach lub dołkach, tam gdzie są one ogrzewane przez światło słoneczne, energię geotermalną lub ciepło butwiejących roślin. Grzebiące są zagniazdownikami.
Szczątki kopalne.
Odnaleziono skamieniałości m.in. następujących wymarłych gatunków:

</doc>
<doc id="36623" url="https://pl.wikipedia.org/wiki?curid=36623" title="Fregata (okręt żaglowy)">
Fregata (okręt żaglowy)

Fregata – historyczna klasa okrętów żaglowych, w XIX wieku także parowo-żaglowych (nie należy jej mylić z fregatą w znaczeniu typu ożaglowania).
Na przestrzeni wieków jako fregaty określano różne okręty żaglowe. Początkowo, do XVI wieku nazywano tak różne małe jednostki wiosłowe, z pomocniczym ożaglowaniem rejowym, zbliżone do galer. Ustalona klasa fregat jako pełnomorskich okrętów żaglowych zaczęła się wykształcać od połowy XVI wieku i zaczęto tak wówczas określać okręty pełnomorskie, cechujące się smukłą sylwetką i obniżonymi kasztelami lub ich brakiem. Inspiracją dla tych okrętów były szybkie żaglowce korsarzy hiszpańskich z Dunkierki. Na przełomie XVI i XVII wieku klasa fregat jednak dopiero formowała się i budowano jeszcze okręty o wielu cechach galeonów. Ostatecznie klasa wczesnych fregat została ukształtowana w połowie XVII wieku (za pierwszą klasyczną fregatę uznaje się brytyjską "Constant Warwick" z 1645). Klasa ta uległa jednak dalszym zmianom w drugiej połowie XVIII wieku, w związku z rozwojem flot liniowych i standaryzacją klas okrętów i artylerii.
Klasyczne fregaty, od XVI do początku XIX wieku, były to średnie lub duże okręty żaglowe konstrukcji drewnianej, mniejsze i słabiej uzbrojone od galeonów i późniejszych okrętów liniowych, ale szybsze i zwrotniejsze. Ostatecznie ukształtowały się jako okręty trzymasztowe, z ożaglowaniem typu fregata. Wyporność fregat wynosiła zwykle 1000-2000 t., załoga – 250-300. Mniejsze od fregat były korwety i slupy. Fregaty przeznaczone były głównie do zadań rozpoznawczych i eskortowych oraz samodzielnych działań na odległych akwenach (np. zwalczania żeglugi – działań rajderskich, zwalczania piratów itp.). Często też zatrudniane były do wypraw badawczych.
Artyleria fregat składała się z dział umieszczonych w bateriach burtowych, tak więc na każdą burtę mogła strzelać jedynie połowa dział. Ostatecznie ustalona klasa fregat charakteryzowała się tym, że posiadały tylko jeden pokład działowy, ciągnący się przez prawie całą długość kadłuba i zakryty pokładem górnym. Na odkrytym pokładzie górnym ustawiano ponadto lżejsze działa i karonady (okręty liniowe miały więcej zakrytych pokładów działowych, a korwety miały całe uzbrojenie na odkrytym pokładzie górnym). Górny pokład fregat czasami bywał zakryty jeszcze jednym, lekkim pokładem ochronnym (spardekiem), który jednak nie stanowił pokładu działowego i nie ustawiano na nim dział. Fregaty klasycznej postaci miały działa nie na całej długości pokładu górnego, ale silniejsze jednostki tej klasy miały dwa pełne rzędy dział, mimo to lżejszych od dwurzędowych liniowców. Należy dodać, że na przełomie XVIII i XIX wieku na duże fregaty przebudowano część mniejszych okrętów liniowych, ścinając im kasztele i wyższe pokłady działowe. Ich zaletą było przenoszenie cięższych dział w baterii. W ten sposób powstał m.in. holenderski 44-działowy „Mars” z 1795 roku. Na większą skalę Brytyjczycy przebudowali tak w latach 1816-1845 część 74-działowych okrętów liniowych. Mimo dużej siły ognia (działa 32-funtowe w głównej baterii), modyfikacja taka jednak nie była zbyt udana.
Uzbrojenie XVIII i XIX-wiecznych fregat stanowiło 30-50 dział, z czego 20-30 najcięższych dział stanowiło główną baterię, usytuowaną na zakrytym pokładzie działowym. Największe francuskie i rosyjskie fregaty żaglowe I połowy XIX wieku miały do 60 dział. W drugiej połowie XVIII wieku typowym wagomiarem dział w głównej baterii były działa 12-funtowe, lecz na przełomie XVIII i XIX wieku, w okresie wojen napoleońskich, typowym wagomiarem artylerii głównej fregat stały się armaty 18-funtowe. Pod koniec XVIII wieku amerykańska seria dużych fregat typu "Constitution" została uzbrojona w działa 24-funtowe, co dawało im przewagę nad angielskimi odpowiednikami w wojnie brytyjsko-amerykańskiej 1812 roku (sporadycznie działa takie stosowano na fregatach jeszcze przed nimi). W ciągu następnych lat wagomiar uzbrojenia rósł i fregaty z lat 20. XIX wieku nosiły już działa 32-funtowe, lecz o krótszej lufie i mniejszym ciężarze i skuteczności, a fregaty z połowy XIX wieku miały już na ogół takie same działa 32-funtowe w głównej baterii, jak okręty liniowe, jedynie w mniejszej liczbie. Masa salwy burtowej fregat żaglowych z połowy XIX w. dochodziła do 450-500 kg.
W latach 20. XIX wieku obok żagli na fregatach pojawiły się maszyny parowe. Początkowo stosowano je jedynie na niewielką skalę, z napędem bocznokołowym. Z powodu instalacji bocznych kół łopatkowych, fregaty te miały tylko po kilka – kilkanaście dział, w tym ciężkie działa (zwykle 68-funtowe) umieszczone obrotowo na pokładzie dziobowym i rufowym. Pod koniec lat 40. wprowadzono napęd śrubowy, po czym parowe fregaty śrubowe pojawiły się we wszystkich marynarkach wojennych i wkrótce wyparły fregaty żaglowe. Ich uzbrojenie stanowiło zwykle około 50 dział. Prędkość fregat parowych wynosiła zwykle 9-11 węzłów. Wszystkie fregaty parowe zachowały jednocześnie pomocnicze pełne ożaglowanie.
Począwszy od 1856, amerykańskie fregaty typu "Merrimac" zapoczątkowały schyłkowy okres wielkich fregat śrubowych, o wyporności 4000-6000 ton. Masa ich salwy burtowej wynosiła ok. 600-700 kg. Pomimo zbudowania w Wielkiej Brytanii na początku lat 40. XIX wieku dwóch pierwszych fregat konstrukcji żelaznej, żelazo w konstrukcji okrętów nie przyjęło się aż do lat 60. XIX wieku i fregaty nadal budowano jako drewniane.
Od 1860 roku pojawiły się parowo-żaglowe fregaty pancerne, początkowo drewniane pokryte pancerzem, następnie całkowicie żelazne. Około lat 70. XIX wieku klasa fregat zanikła: fregaty pancerne przekształciły się w pancerniki, natomiast nieopancerzone fregaty wyewoluowały w klasę lekko opancerzonych lub nieopancerzonych krążowników, przejmujących dotychczasowe zadania fregat. Klasy te jeszcze do lat 80. zachowywały pomocnicze ożaglowanie, lecz nie było już używane w praktyce.
Nazwa fregat jako klasy okrętów pojawiła się ponownie podczas II wojny światowej – zobacz fregata.

</doc>
<doc id="36631" url="https://pl.wikipedia.org/wiki?curid=36631" title="Dialekt asyryjski">
Dialekt asyryjski

Dialekt asyryjski języka akadyjskiego – odmiana języka akadyjskiego, która wykształciła się na przełomie trzeciego i drugiego tysiąclecia p.n.e. na północnych obszarach Mezopotamii. Zapisywany był pismem klinowym i używany do połowy pierwszego tysiąclecia p.n.e., zanikł po upadku imperium asyryjskiego w 612 roku p.n.e. Poświadczony został przez teksty, zapisane na tabliczkach glinianych, z których największa część datowana jest na okres IX–VII wiek p.n.e.
Etapy rozwoju dialektu asyryjskiego.
W rozwoju dziejowym dialektu asyryjskiego języka akadyjskiego wyróżnia się trzy okresy:

</doc>
<doc id="36634" url="https://pl.wikipedia.org/wiki?curid=36634" title="Porucznik">
Porucznik

Porucznik (por.) – oficerski stopień wojskowy występujący w większości armii świata. W Wojsku Polskim zaliczany jest do korpusu oficerów młodszych. Niższym stopniem jest podporucznik, a wyższym kapitan. Polski oficer w stopniu porucznika na naramiennikach nosi trzy gwiazdki.
Obecnie w WP zawodowi oficerowie posiadający stopień porucznika głównie pełnią służbę na stanowiskach szefów i oficerów sekcji sztabów batalionów/dywizjonów oraz zastępców dowódców kompanii/baterii. Są to stanowiska, które przygotowują do objęcia stanowiska dowódcy kompanii/baterii (przewidziane dla kapitanów).
W XVI wieku był zastępcą hetmana w dowodzeniu całym wojskiem, jego częścią lub częścią szyku. W końcu XVI wieku zastępca dowódcy roty. W drugiej połowie XVII wieku dowódca chorągwi, a dowódcy chorągwi pułkownikowskich byli faktycznymi dowódcami pułków często tytułowanymi pułkownikami.
Stopień porucznika występuje również w
Straży Granicznej, Służbie Więziennej, Służbie Ochrony Państwa, Agencji Wywiadu, Służbie Wywiadu Wojskowego, Służbie Kontrwywiadu Wojskowego oraz Agencji Bezpieczeństwa Wewnętrznego. Odpowiednikiem tego stopnia w policji jest komisarz, w Państwowej Straży Pożarnej kapitan, a w Służbie Celnej komisarz celny.
Etymologia.
„Porucznik” wywodzi się z występującego w staropolszczyźnie czasownika „poruczyć”, czyli ‘oddać w czyje ręce z zaufaniem, powierzyć’, który z kolei wywodzi się od słowa „ręka”. Pierwotnie słowo „porucznik” miało znaczenie bardziej ogólne: ‘ten, któremu co poruczono, pełnomocnik, posłannik, zastępca’.
Oznaczenia.
Oznaczenie stopnia na czapce garnizonowej lub rogatywce składa się z wąskiego galonu umieszczonego na całej długości łuku daszka oraz z trzech gwiazdek umieszczonych na środku otoku. Na berecie i furażerce oznaka stopnia składa się z jednej belki i trzech gwiazdek. Natomiast na naramiennikach znajdują się trzy gwiazdki (bez belki). W Wojsku Polskim II Rzeczypospolitej, Polskich Siłach Zbrojnych na Zachodzie oraz w Ludowym Wojsku Polskim do 1952 roku stopień ten był opisywany dwiema gwiazdkami.
Zgodnie z przepisami ubiorczymi żołnierzy Wojska Polskiego z 1972 roku porucznik nosił trzy gwiazdki umieszczone na środku taśmy otokowej w linii równoległej do krawędzi taśmy; odległość między ramionami gwiazdek wynosiła 2 mm. Na daszku czapki garnizonowej – jeden galon szerokości 6 mm, naszyty w odległości 6 mm od krawędzi daszka na całej długości jego łuku.
Na beretach i furażerkach – jeden pasek na lewej stronie beretu (furażerki) długości 3 cm szerokości 5 mm, umieszczony pod kątem 45° w stosunku do dolnej krawędzi beretu (furażerki) oraz trzy gwiazdki rozmieszczone w linii prostej nad środkiem paska – prostopadle do jego położenia. Pierwszą gwiazdkę umieszczano w odległości 5 mm od paska do podstawy jej ramion, drugą gwiazdkę i następną – w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
Na naramiennikach trzy gwiazdki umieszczone wzdłuż linii prostej biegnącej przez środek naramiennika: pierwsza umieszczona w odległości 1,2 cm od wszycia rękawa, druga w odległości 5 mm od wierzchołka ramienia pierwszej gwiazdki do kąta wklęsłego między dwoma ramionami drugiej gwiazdki, trzecia podobnie jak druga.
W myśl Przepisu Ubioru Polowego Wojsk Polskich r. 1919: na środku naramiennika wzdłuż dwie gwiazdki haftowane oksydowanymi nićmi lub wytłaczane pięciopromienne, o ostrych promieniach
Na czapce na szwach wierzchu pojedynczy srebrny, oksydowany, płaski, szerokości 5 mm, sznurek. Na górnej krawędzi otoku dokoła, jeden takiż sznurek. Z przodu otoku dwie gwiazdki.
W Wojsku Polskim Królestwa Kongresowego oznaką stopnia były szlify gładkie bez frędzli z 1 paskiem, a od 1827 roku 2 gwiazdki. Na srebrnych epoletach gwiazdki złote, a na złotych gwiazdki srebrne.
W Armii Księstwa Warszawskiego oznaką stopnia były epolet z frędzlami na lewym ramieniu, a na prawym ramieniu kontrepolet (naramiennik bez frędzli). Na taśmie jedwabny pręcik karmazynowy. Naramienniki jazdy posiadały taśmy w karpią łuskę.
W Wojsku polskim w okresie Sejmu Wielkiego i w wojsku Kościuszki oznaką stopnia były 3 gwiazdki.

</doc>
<doc id="36636" url="https://pl.wikipedia.org/wiki?curid=36636" title="Kapitan (ranga)">
Kapitan (ranga)

Kapitan – termin pochodzi z łac. "capitaneus" („zwierzchnik”), od "caput" („głowa”).
Historia.
Kapitan po raz pierwszy pojawił się w XIV wieku we Francji jako dowódca rycerstwa jednego okręgu, a później we Francji i we Włoszech jako dowódca rot najemnych. Od połowy XVI wieku w Europie Zachodniej pełnił funkcję dowódcy chorągwi jazdy lub kompanii piechoty.
W Polsce kapitan pojawił się w XVI wieku jako dowódca zaciężnej roty piechoty niemieckiej lub węgierskiej, złożonej z kilku kompanii – był więc wtedy równy rangą pułkownikowi. W XVII wieku istniał w Polsce urząd kapitana wojskowego, który dowodził przyboczną strażą hetmańską.
W XVII i XVIII wieku w niemal wszystkich armiach europejskich kapitan był dowódcą kompanii piechoty lub szwadronu jazdy bądź dragonii (także w Polsce w wojskach autoramentu cudzoziemskiego). W Polsce w okresie Księstwa Warszawskiego i Królestwa Kongresowego kapitan był dowódcą szwadronu jazdy, kompanii piechoty lub baterii artylerii.
W okresie międzywojennym 1918-1939 kapitan był stopniem oficera starszego we wszystkich rodzajach sił zbrojnych (w odróżnieniu oficerów młodszych – do porucznika, i sztabowych – od majora).
Oznaczenia.
Oznaczenie stopnia na czapce garnizonowej lub rogatywce składa się z wąskiego galonu umieszczonego na całej długości łuku daszka oraz z czterech gwiazdek umieszczonych na środku otoku.
Na berecie i furażerce oznaka stopnia składa się z jednej belki i czterech gwiazdek. Natomiast na naramiennikach znajdują się cztery gwiazdki (bez belki). W Wojsku Polskim II Rzeczypospolitej, Polskich Siłach Zbrojnych na Zachodzie oraz w Ludowym Wojsku Polskim do 1952 roku stopień ten był opisywany trzema gwiazdkami.
Zgodnie z przepisami ubiorczymi żołnierzy Wojska Polskiego z 1972 roku kapitan nosił cztery gwiazdki umieszczone na środku taśmy otokowej w linii równoległej do krawędzi taśmy; ramiona gwiazdek stykały się ze sobą. Na daszku czapki garnizonowej – jeden galon szerokości 6 mm, naszyty w odległości 6 mm od krawędzi daszka na całej długości jego łuku.
Na beretach i furażerkach – jeden pasek na lewej stronie beretu (furażerki) długości 3 cm szerokości 5 mm, umieszczony pod kątem 45° w stosunku do dolnej krawędzi beretu (furażerki) oraz cztery gwiazdki rozmieszczone w linii prostej nad środkiem paska – prostopadle do jego położenia. Pierwszą gwiazdkę umieszczano w odległości 5 mm od paska do podstawy jej ramion, drugą gwiazdkę i następne – w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
Na naramiennikach cztery gwiazdki umieszczone wzdłuż linii prostej biegnącej przez środek naramiennika: pierwsza umieszczona w odległości 1,2 cm od wszycia rękawa, druga w odległości 5 mm od wierzchołka ramienia pierwszej gwiazdki do kąta wklęsłego między dwoma ramionami drugiej gwiazdki, trzecia i czwarta podobnie jak druga.
W myśl Przepisu Ubioru Polowego Wojsk Polskich r. 1919: na środku naramiennika wzdłuż trzy gwiazdki haftowane oksydowanymi nićmi lub wytłaczane pięciopromienne, o ostrych promieniach
Na czapce na szwach wierzchu pojedynczy srebrny, oksydowany, płaski, szerokości 5 mm, sznurek. Na górnej krawędzi otoku dokoła, jeden takiż sznurek. Z przodu otoku trzy gwiazdki.
W Wojsku Polskim Królestwa Kongresowego oznaką stopnia były szlify gładkie bez frędzli, a od 1827 roku szlify gładkie bez frędzli. Kapitan II klasy 4 gwiazdki. Na srebrnych epoletach gwiazdki złote, a na złotych gwiazdki srebrne.
W Armii Księstwa Warszawskiego oznaką stopnia były epolet z frędzlami na lewym ramieniu, a na prawym ramieniu kontrepolet (naramiennik bez frendzli).
W Wojsku polskim w okresie Sejmu Wielkiego i w wojsku Kościuszki oznaką stopnia były 4 gwiazdki.

</doc>
<doc id="36637" url="https://pl.wikipedia.org/wiki?curid=36637" title="Podporucznik">
Podporucznik

Podporucznik (ppor.) – najniższy stopień oficerski w Wojsku Polskim, z korpusu oficerów młodszych. Niższym stopniem jest starszy chorąży sztabowy, a wyższym porucznik. Polski oficer w stopniu podporucznika na naramiennikach nosi dwie gwiazdki. 
Na stopień podporucznika (jako pierwszy stopień oficerski) mianuje Prezydent RP na wniosek Ministra Obrony Narodowej. Uroczyste mianowanie zawodowych oficerów WP odbywa się podczas promocji wieńczących ukończenie uczelni wojskowej.
Stopień podporucznika mogą otrzymać również żołnierze rezerwy ze zdanym egzaminem na oficera, posiadający nadany przydział mobilizacyjny albo którym przewiduje się nadanie takiego przydziału oraz spełniający jeden z poniższych warunków:
a) odbyte przeszkolenie wojskowe przed dniem 1 stycznia 2004 r. oraz ćwiczenia wojskowe o łącznym wymiarze co najmniej pięciu dni,
b) odbyty kurs oficerski realizowany w ramach ćwiczeń wojskowych,
c) odbyta służba przygotowawcza realizowana na potrzeby kształcenia oficerów oraz ćwiczenia wojskowe o łącznym wymiarze co najmniej piętnastu dni.
W obecnych uregulowaniach prawnych warunkiem mianowania na stopień podporucznika jest posiadanie dyplomu ukończenia studiów wyższych. Obecnie stopień wojskowy podporucznika jest zaszeregowany dla grupy uposażenia nr 11, a stopień etatowy podporucznika posiada najczęściej stanowisko dowódcy plutonu, które jest pierwszym stanowiskiem służbowym przewidzianym dla nowo mianowanego oficera.
Stopień podporucznika występuje również w Straży Granicznej, Służbie Więziennej, Służbie Ochrony Państwa, Agencji Wywiadu, Służbie Wywiadu Wojskowego, Służbie Kontrwywiadu Wojskowego oraz Agencji Bezpieczeństwa Wewnętrznego. Odpowiednikiem tego stopnia w policji jest podkomisarz, w Państwowej Straży Pożarnej młodszy kapitan, a w Służbie Celnej podkomisarz celny.
Oznaczenia.
Oznaczenie stopnia na czapce garnizonowej i rogatywce składa się z wąskiego galonu umieszczonego na całej długości łuku daszka oraz z dwóch gwiazdek umieszczonych na środku otoku. Na berecie i furażerce oznaka stopnia składa się z jednej belki i dwóch gwiazdek. Natomiast na naramiennikach znajdują się dwie gwiazdki (bez belki). W Wojsku Polskim II Rzeczypospolitej, Polskich Siłach Zbrojnych na Zachodzie oraz w Ludowym Wojsku Polskim do 1952 roku stopień ten był opisywany jedną gwiazdką.
Zgodnie z przepisami ubiorczymi żołnierzy Wojska Polskiego z 1972 roku podporucznik nosił dwie gwiazdki umieszczone na środku taśmy otokowej w linii równoległej do krawędzi taśmy; odległość między ramionami gwiazdek wynosiła 2 mm. Na daszku czapki garnizonowej – jeden galon szerokości 6 mm, naszyty w odległości 6 mm od krawędzi daszka na całej długości jego łuku.
Na beretach i furażerkach – jeden pasek na lewej stronie beretu (furażerki) długości 3 cm szerokości 5 mm, umieszczony pod kątem 45° w stosunku do dolnej krawędzi beretu (furażerki) oraz dwie gwiazdki rozmieszczone w linii prostej nad środkiem paska – prostopadle do jego położenia. Pierwszą gwiazdkę umieszczano w odległości 5 mm od paska do podstawy jej ramion, drugą gwiazdkę – w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
Na naramiennikach dwie gwiazdki umieszczone wzdłuż linii prostej biegnącej przez środek naramiennika: pierwsza umieszczona w odległości 3 cm od wszycia rękawa, druga w odległości 5 mm od wierzchołka ramienia pierwszej gwiazdki do kąta wklęsłego między dwoma ramionami drugiej gwiazdki.
W myśl Przepisu Ubioru Polowego Wojsk Polskich r. 1919: na środku naramiennika wzdłuż jedna gwiazdka haftowana oksydowanymi nićmi lub wytłaczana pięciopromienna, o ostrych promieniach
Na czapce na szwach wierzchu pojedynczy srebrny, oksydowany, płaski, szerokości 5 mm, sznurek. Na górnej krawędzi otoku dokoła, jeden takiż sznurek. Z przodu otoku jedna gwiazdka.
Siły Zbrojne Polskie w byłym zaborze pruskim (tzw. Armia Wielkopolska), 
oznaczenia stopni na rękawie i na rozetce (treflu) na czapce (rogatywce).
W Wojsku Polskim Królestwa Kongresowego oznaką stopnia były szlify gładkie bez frędzli z 2 paskami, a od 1827 roku 2 gwiazdki. Na srebrnych epoletach gwiazdki złote, a na złotych gwiazdki srebrne.
W Armii Księstwa Warszawskiego oznaką stopnia były epolet z frędzlami na lewym ramieniu, a na prawym ramieniu kontrepolet (naramiennik bez frędzli). Na taśmie 2 pręciki skrzyżowane. Naramienniki jazdy posiadały taśmy w karpią łuskę.
W Wojsku polskim w okresie Sejmu Wielkiego i w wojsku Kościuszki oznaką stopnia były 2 gwiazdki.

</doc>
<doc id="36638" url="https://pl.wikipedia.org/wiki?curid=36638" title="Fregata (okręt eskortowy)">
Fregata (okręt eskortowy)

Fregata – klasa średniej wielkości okrętów przeznaczonych do służby eskortowej, budowanych od II wojny światowej, nazwanych tak od zanikłej w XIX wieku klasy fregat – okrętów żaglowych. Fregaty o uzbrojeniu jedynie artyleryjskim były budowane przeważnie do lat 60. XX wieku, a zostały wyparte przez fregaty rakietowe.
Do XIX wieku "fregata" oznaczała klasę okrętów o napędzie żaglowym lub parowo-żaglowym (fregaty żaglowe), zanikłą pod koniec XIX wieku. Nazwa ta została ponownie użyta dla nowej klasy okrętów przez Brytyjczyków podczas II wojny światowej, kiedy rozpoczęli oni w 1941 budowę serii nowych okrętów eskortowych, nazwanych fregatami (typu "River"). Budowę fregat według wzorców brytyjskich rozpoczęto podczas wojny również w USA, po czym po wojnie okręty klasy fregat pojawiły się w większości marynarek wojennych świata.
Nowo wprowadzone fregaty były początkowo okrętami eskortowymi – służącymi do ochrony konwojów, przede wszystkim przed atakami okrętów podwodnych, w mniejszym stopniu samolotów. Dlatego posiadały one silne uzbrojenie przeciw okrętom podwodnym (liczne wyrzutnie i miotacze bomb głębinowych) oraz względnie słabe uzbrojenie artyleryjskie, składające się zwykle z kilku (2-4) dział uniwersalnych kalibru do 102-127 mm i kilku lub kilkunastu działek przeciwlotniczych. Fregaty okresu II wojny światowej charakteryzowały się sporym zasięgiem i umiarkowaną prędkością (ok. 20 węzłów), wystarczającą do służby konwojowej. Ich wyporność wynosiła 1000-1500 ton.
W latach 30. i 40. XX wieku Brytyjczycy budowali także zbliżone do fregat eskortowce, klasyfikowane jako slupy ("sloop") – miały one nieco silniejsze uzbrojenie artyleryjskie. Podobną klasę stanowiły także zbliżone do fregat wielkością niszczyciele eskortowe, lecz były one szybsze i miały silniejsze uzbrojenie artyleryjskie. Klasą mniejszych okrętów eskortowych były korwety. Należy wspomnieć, że w latach 60. i 70. XX w. istniała duża niejednolitość w rozróżnianiu klas okrętów i w niektórych krajach fregatami nazywano także niszczyciele (do tej pory we Francji), a nawet krążowniki rakietowe. W polskiej terminologii okręty tego rodzaju określano też jako wielkie fregaty. Od lat 50. do 1974 roku w USA fregatami nazywano okręty większe od niszczycieli (oficjalnie oznaczane prefiksem DL od "destroyer leader" – lidery niszczycieli); później przeklasyfikowano je na krążowniki, a fregatami zaczęto nazywać mniejsze okręty eskortowe.
Fregaty budowane po II wojnie światowej służyły do ochrony konwojów i zespołów floty oraz do zadań patrolowych. Oprócz fregat wyspecjalizowanych do walki z okrętami podwodnymi, rozwijanych zwłaszcza w Wielkiej Brytanii, budowano też okręty bardziej uniwersalne. Do lat 60. XX wieku wyporność fregat sięgnęła 1500-2500 ton, a prędkość 25-30 węzłów. Wprowadzano na nich bogatsze wyposażenie elektroniczne i nowsze środki zwalczania oraz wykrywania okrętów podwodnych. W uzbrojeniu pojawiły się automatyczne działa uniwersalne i kierowane torpedy przeciw okrętom podwodnym, a w niektórych typach śmigłowiec pokładowy.
W latach 60. na fregatach zaczęto montować wyrzutnie przeciwlotniczych kierowanych pocisków rakietowych i rakietotorped, a później także pocisków przeciwokrętowych i dotychczasowe fregaty o uzbrojeniu artyleryjskim zostały zastąpione przez fregaty rakietowe. Fregaty o uzbrojeniu wyłącznie artyleryjskim używane są jeszcze głównie w niektórych marynarkach państw III świata, sporadycznie były budowane jeszcze do lat 80.

</doc>
<doc id="36644" url="https://pl.wikipedia.org/wiki?curid=36644" title="Materiałoznawstwo">
Materiałoznawstwo

Materiałoznawstwo – dziedzina wiedzy technicznej (inżynierskiej), zajmująca się opisem materiałów. 
W zależności od dziedziny materiałoznawstwo kiedyś dzielono na:
Wyodrębnione jest ponadto między innymi:
Ze względu na rodzaj materiału tradycyjny podział obejmował metaloznawstwo i materiały niemetalowe. 
Wraz z postępem naukowym w kręgu zainteresowań materiałoznawstwa znajdują się coraz to nowe, kolejne materiały np. półprzewodniki, nadprzewodniki, nanomateriały, materiały hybrydowe (łączące materię ożywioną i nieożywioną).

</doc>
<doc id="36645" url="https://pl.wikipedia.org/wiki?curid=36645" title="Materiałoznawstwo maszynowe">
Materiałoznawstwo maszynowe

Materiałoznawstwo maszynowe – dziedzina materiałoznawstwa zajmująca się materiałami używanymi do budowy konstrukcji, urządzeń, maszyn i instalacji mechanicznych, energetycznych i elektrycznych.
Materiałoznawstwo maszynowe dzieli się na:

</doc>
<doc id="36646" url="https://pl.wikipedia.org/wiki?curid=36646" title="Afonso de Albuquerque">
Afonso de Albuquerque

Afonso de Albuquerque (ur. 1453, zm. 16 grudnia 1515) – portugalski żeglarz, odkrywca i zdobywca, wicekról Indii, wywodzący się z otoczenia króla Jana II. Jego bratem był inny znany żeglarz portugalski Francisco de Albuquerque. Uczestniczył w portugalskich próbach dotarcia do Indii.
W 1503 został mianowany głównym dowódcą jednej z eskadr wysłanych przez króla Manuela I Szczęśliwego do Indii. Drugą eskadrą dowodził jego brat Francisco. W sumie bracia mieli pod swoją komendą sześć jednostek. 
Założył pierwszą europejską osadę na Przylądku Dobrej Nadziei (1503), następnie wpłynął na Ocean Indyjski. Został mianowany przez króla wicekrólem Indii po Francisco de Almeida.
W 1507 roku flotylla pod dowództwem Alfonsa d'Albuquerque pojawiła się w Zatoce Perskiej, rabując i paląc osiedla. De Albuquerque zarządził obcinać jeńcom nosy, mężczyznom oprócz tego prawe dłonie, a kobietom – uszy. 
Do Indii dopłynął w grudniu 1508, jednakże de Almeida początkowo uwięził go, odmawiając przekazania władzy. Ostatecznie doszło do tego w listopadzie 1509.
Afonso de Albuquerque zajął Goa (1510) oraz Malakkę (1511), skąd Portugalczycy wywieźli około trzech i pół tony złota. W grudniu 1511 wysłał trzy karawele na poszukiwanie Wysp Korzennych. Jego flota walczyła z Arabami (wspieranymi przez Wenecjan) o kontrolę nad handlem na Oceanie Indyjskim oraz na Morzu Czerwonym. W 1515 zajął wyspę Ormuz. Zmarł na morzu niedaleko Goa.

</doc>
<doc id="36647" url="https://pl.wikipedia.org/wiki?curid=36647" title="Bel-ibni">
Bel-ibni

Bel-ibni (akad. "Bēl-ibni", tłum. „(bóg) Bel stworzył”) – król Babilonii w latach 703-700 p.n.e.
Po niepowodzeniach polityki unii personalnej między Asyrią a Babilonią trzech wcześniejszych królów asyryjskich i oporze stawianym przez Babilończyków Sennacheryb postanowił powołać na tron Babilonu lokalnego władcę.
W ten sposób chciał pozyskać przychylność babilońskiej ludności.
Według podań źródłowych Bel-ibni dorastał na dworze asyryjskim "jak młody szczeniak", co miało gwarantować jego lojalność.
Podczas jednej z kampanii przeciwko siejącym niepokój Chaldejczykom, Sennacheryb zastąpił nieudolnego namiestnika swoim synem Aszur-nadin-szumim.

</doc>
<doc id="36648" url="https://pl.wikipedia.org/wiki?curid=36648" title="George Vancouver">
George Vancouver

George Vancouver (ur. 22 czerwca 1757 w King’s Lynn, Norfolk, zm. 10 maja 1798 w Petersham koło Richmond upon Thames, Surrey) − brytyjski oficer Royal Navy, podróżnik i odkrywca. Z pochodzenia Holender (Van Coeverden).
Uczestniczył w drugiej wyprawie Cooka na statku „Resolution” (trafił tam przez znajomości rodzinne), podczas której badano obszary podbiegunowe (Antarktyda). Następnie brał udział w trzeciej wyprawie Cooka (1780), podczas której miano sprawdzić, czy jest możliwe opłynięcie Ameryki od północy. Cook zginął w 1779 roku na Hawajach, a próbę odkrycia Przejścia Północno-Zachodniego podjął Vancouver.
Badał pacyficzne wybrzeża Ameryki Północnej wzdłuż Oregonu, Waszyngtonu i Kolumbii Brytyjskiej w latach 1791-1795. 
Jego nazwiskiem nazwano wyspę Vancouver u brzegów Kanady i miasto Vancouver. Upamiętnia go również nazwa naukowa rodzaju roślin z rodziny berberysowatych – "Vancouveria".

</doc>
<doc id="36649" url="https://pl.wikipedia.org/wiki?curid=36649" title="Stożek">
Stożek

Matematyka:
Biologia:
Fizyka:
Geologia:
Obiekty geograficzne:
Osoby:

</doc>
<doc id="36651" url="https://pl.wikipedia.org/wiki?curid=36651" title="Ziemie Rzeczypospolitej pod zaborami">
Ziemie Rzeczypospolitej pod zaborami

Ziemie Rzeczypospolitej pod zaborami – ziemie Rzeczypospolitej Obojga Narodów wcielone w następstwie rozbiorów do państw zaborczych.
Historia.
1914–1918.
Historia Polski w latach 1914–1918 obejmuje krótki, bo zaledwie czteroletni fragment dziejów, ale wydarzenia tego czterolecia zaważyły w sposób decydujący na sytuacji Polski na arenie tak międzynarodowej, jak i wewnętrznej. W 1914 roku wybuchła I wojna światowa z udziałem mocarstw rozbiorowych: Austro-Węgier, Niemiec i Rosji. Doprowadziła ona do wzmocnienia wśród Polaków poczucia tożsamości narodowej, a jej przebieg i rezultaty (przede wszystkim upadek wszystkich trzech mocarstw zaborczych) umożliwiły odtworzenie niepodległego państwa polskiego.
Okres ten zawiera się pomiędzy dwiema datami – 3 sierpnia 1914 (przemówienie Piłsudskiego do żołnierzy w krakowskiej dzielnicy Oleandry) i 11 listopada 1918 (przekazanie Piłsudskiemu władzy przez Radę Regencyjną). Na przestrzeni tego czasu – wraz z przesuwaniem się frontów i zmiennymi losami poszczególnych mocarstw zaborczych, kształtowały się zarówno koncepcje polskie (dotyczące sposobów i dróg do odzyskania niepodległości), jak i koncepcje zaborców oraz Europy Zachodniej i Stanów Zjednoczonych, prowadzące do rozwiązania sprawy polskiej. W rezultacie trudnego wcześniej do przewidzenia przebiegu wojny wszystkie zainteresowane strony musiały prześcigać się w deklaracjach, a wkrótce także i w czynach, które legły u podstaw tworzenia polskiego wojska (Austro-Węgry, okupacja niemiecka, Rosja, Francja) i zalążków organizmu państwowego (okupacja niemiecka, Francja). Wszystko to razem sprawiło, że gdy 11 listopada 1918 roku I wojna światowa została zakończona, Polska powstała jako państwo uznane na arenie międzynarodowej, dysponujące przygotowaną kadrą polityczną i administracyjną oraz zawiązkami wojska, organów władzy wykonawczej i sądowniczej.
Kultura polska w okresie zaborów.
Okres rozbiorów stanowił czas dynamicznego rozwoju polskiej kultury, która przyczyniła się do rozwoju polskiej świadomości narodowej.
Druga połowa XIX w. stanowi okres kształtowania się świadomości narodowej warstw ludowych we wszystkich zaborach.
Gospodarka na ziemiach polskich w okresie zaborów.
Transport.
Na przełomie XIX i XX w. rozwinęło się na ziemiach polskich budownictwo dróg utwardzonych. Przed I wojną światową gęstość dróg utwardzonych wynosiła: w Wielkopolsce 24 km na 100 km², w Galicji – 30 km, a w Królestwie Polskim – 7 km.

</doc>
<doc id="36655" url="https://pl.wikipedia.org/wiki?curid=36655" title="Walowate">
Walowate

Walowate, wieloryby gładkoskóre, wale gładkoskóre, wieloryby właściwe (Balaenidae) – rodzina morskich ssaków łożyskowych z infrarzędu waleni w obrębie rzędu Cetartiodactyla, zamieszkujące wszystkie oceany. Zapis kopalny sięga 23 milionów lat. Obecnie występują 2 rodzaje, monotypowy wal i liczący 3 gatunki waleń. Osiągają olbrzymie rozmiary, sięgając 20 m długości, z czego nawet jedną czwartą zajmuje olbrzymia głowa o specyficznym, łukowato zakrzywionym otworze gębowym. W środku znajdują się długie, sięgające od 3 do 5 m fiszbiny służące odfiltrowywaniu pokarmu z wody (głównie drobne skorupiaki). Siłę napędową stanowi głównie ogon, przednie kończyny przekształcone w płetwy. Skórę mogą zamieszkiwać pąkle i inne pasożyty. Żerowanie odbywa się w chłodnych wodach wyższych szerokości geograficznym, rozród w bardziej umiarkowanych. Po ponadrocznej ciąży samica rodzi jedno młode, które karmi mlekiem. Poza relacją matka-dziecko nie występują trwałe relacje społeczne. Z uwagi na rabunkową eksploatację przez wielorybników połowie gatunków zagraża wyginięcie. 
Budowa.
Walowate dzielą wiele cech wspólnych z innymi fiszbinowcami.
Są to wielkie zwierzęta. Waleń biskajski czy południowy dorastają 16 m, a waleń japoński przerastać je może o kolejny metr. Jeszcze większy jest wal grenlandzki, dochodzący do 18 m w przypadku samców, a samic nawet 20 m, cechujący się też mocniejszą budową ciała. Masa ciała walowatych również jest ogromna. Waleń południowy waży 60 ton, waleń biskajski 70 ton, zaś waleń japoński aż 80 ton. Wszystkich przerasta jednak wal grenlandzki o masie mogącej nawet przekraczać 100 ton. Ewolucji gigantyzmu u walowatych poświęcono osobne prace naukowe. Wśród przyczyn uwzględniano zmiany klimatyczne, sprzyjające obfitości pokarmu, oraz ochronę przed drapieżnikami. Wydaje się, że powstał on niezależnie w liniach wala i walenia. W tym drugim przypadku pojawił się on już w późnym miocenie, na wczesnym etapie ewolucji rodziny. W pliocenie rozmiary walowatych zmniejszyły się. Natomiast wal swoje gigantyczne rozmiary osiągnął około 3 milionów lat temu dzięki zasiedlenia bogatych w pokarm wód arktycznych. Obecnie to właśnie dostępność pokarmu wydaje się czynnikiem ograniczającym dalszy wzrost rozmiarów ciała filtratorów.
Zwierzęta te ubarwione są raczej na czarno, niekiedy nieco jaśniejsze. U walenia zwracają uwagę jaśniejsze modzelowatości, nieobecne u wala, rodzaj ten może mieć też białe laty na żuchwie czy tułowiu. Wal grenlandzki okolice ogona ma szarawe. W odróżnieniu od ssaków lądowych skóry walowatych nie porasta futro. Na głowie można znaleźć pojedyncze włosy. Na brodzie wala widnieją jasne mieszki włosowe, mogą z nich wyrastać nieliczne, rzadkie, szczeciniaste włosy długości do 1 cm, spełniające raczej funkcje dotykowe, pomagając wykrywać zooplankton.
Mają wielką głowę, stanowiącą jedną czwartą czy nawet jedną trzecią długości ciała, a nawet 40% u wala, więcej, niż w przypadku pletwalowatych. Pysk jest wydłużony, wąski, bardzo zakrzywiony. U walenia pokrywają go modzelowatości ("callosities"), których nie stwierdza się u wala. Buduje je pogrubiała tkanka. Mogą porastać je włosy. Naturalnie szare lub białe, stanowią miejsce życia pasożytów zewnętrznych (Cyamidae, pąkle), przez co przybierają barwy bieli i żółci. Leżą wzdłuż pyska, w okolicy nozdrzy, nad oczami, na żuchwie, ale to na szczycie pyska znajduje się najwydatniejsza z nich, zwana "bonnet". Określeniem tym nazywali ją polujący na te ssaki wielorybnicy. Reszta skóry jest raczej czarna. W tylnej części głowy znajduje się parzyste, przedzielone nozdrze, z którego walowaty potrafi wystrzeliwać V-kształtną fontannę wody sięgającą wysokości 5 m.
W budowie czaszki Curry i Brownell zwracają uwagę na wydatną kość "allisphenoid".
Pysk walowatych ma charakterystyczny, wygięty kształt. Kości szczękowa i przedszczękowa są długie, towarzyszy im wysoka, wygięta żuchwa. W jamie ustnej znajdują się stanowiące charakterystyczną cechę fiszbinowców fiszbiny, od których bierze się nazwa całej grupy. Są to zbudowane z keratyny zwieszające się po obu stronach podniebienia płyty służące filtracji pokarmu, zastępujące obecne u przodków wielorybów zęby. U walowatych fiszbiny są szczególnie długie, nie dorównują im fiszbiny innych rodzin fiszbinowców, co przekłada się również na wysokość głowy. Waleń biskajski ,a ich przeciętnie 250, a wal grenlandzki od 230 do 360. Dorastać mogą długości 5 m u wala, u walenia raczej 3 m. Zabarwione są szarobrązowo, a rozszczepiają się na drobną szczecinę. Na gardle obecne są rowki ("gular groove") mogące mieścić wodę z pokarmem.
Szyjny odcinek kręgosłupa liczy 7 kręgów. Dalej następuje odcinek piersiowy z 14-15 parzystymi żebrami przyczepionymi do mostka.
Kształt ciała walowatych umożliwia im pływanie z niewielką prędkością, ale pozwala na długodystansowe wędrówki. Występują przednie płetwy, o pięciopalczastym szkielecie (czym różnią się od innych waleni), względnie duże i wiosłowate, ale służące raczej manewrowaniu w wodzie, oraz płetwa ogonowa ("flukes"), dostarczająca im napędu. Na szerokość dorasta 30% długości zwierzęcia. Płetwy grzbietowej, obecnej u płetwalowatych, nie stwierdza się.
Systematyka.
Dawniej do wali gładkoskórych zaliczano też walenika małego ("Caperea marginata"). Różni się on jednak od pozostałych Balaenidae tak znacznie, że obecnie umieszcza się go w rodzinie walenikowatych (Neobalaenidae). Do walowatych należą następujące żyjące współcześnie rodzaje:
Opisano również rodzaje wymarłe:
Ewolucja.
Wzajemne pokrewieństwa pomiędzy różnymi grupami fiszbinowców nie zostały do końca rozwikłane. Marx i Fordyce dzielą ewolucję fiszbinowców na trzy fazy po powstaniu tej grupy przed 38 milionami lat. Pierwsza z nich, sprzed 36–30 milionów lat, obejmuje gwałtowną radiację adaptacyjną, druga, trwająca 30–23 milionów lat temu – powstanie fiszbinów, utratę zębów i w konsekwencji wykształcenie specyficznego sposobu odżywiania się poprzez filtrację. Ta pierwsza ma prawdopodobnie związek z istotnymi zmianami klimatycznymi związanymi z rozpadem południowego superkontynentu Gondwany oraz otwarciem się Oceanu Południowego jakieś 30 milionów lat temu. Pojawiły się na nim znaczne zasoby pokarmowe. Otworzyło to nowe nisze ekologiczne dla filtratorów. Jednakże szczegóły wyodrębnienia się walowatych okryła ciągle tajemnica. Dzielą one liczne przystosowania z walenikiem, niegdyś zaliczanym do tej rodziny, obecnie jednak uważa się je często za wynik paralelizmu. O ile dane morfologiczne wskazują na bliskie pokrewieństwo obu rodzin, badania molekularne stoją z nimi w sprzeczności, sytuując walenika bliżej pletwalowatych. Walowate wydają się jednak monofiletyczny.
Sprzed 23 milionów lat pochodzą też najstarsze szczątki kopalne walowatych (wczesny miocen). Skamieniałości znane są z Atlantyku, Pacyfiku i Oceanu Południowego, jednak najprymitywniejszym znanym członkiem walowatych jest argentyński "Morenocetus parvus" długości ponad 5 m. Dalej w zapisie kopalnym występuje luka obejmująca środkowy i późny miocen, podczas gdy skamieniałości z pliocenu są liczniejsze. Pochodzą z Europy, Japonii i Ameryki Północnej. Wymienia się wśród nich "Balaenula astensis" i "B. balaenopsis", "Balanenella brachyrhynchus" czy zaliczane do obecnie istniejących rodzajów "Balaena ricei" oraz "Eubalaena belgica". W pliocenie rozmiary walowatych zmniejszyły się.
Zależności pomiędzy walowatymi także były przedmiotem kontrowersji. W przeszłości wszystkie obecne gatunki zaliczano do jednego rodzaju "Balaena", od 2015 znanego pod polską nazwą wal. Pogląd ten nie ostał się, a wszystkie współczesne gatunki poza walem grenlandzkim przeniesiono do rodzaju "Eubalaena", czyli waleń. Przez długi czas wyróżniano w nim 2 gatunki (waleń biskajski, waleń południowy), następnie różnice pomiędzy nimi uznano za niewystarczające, synonimizując je, by w końcu, posiłkując się mtDNA, powrócić do rozróżniania osobnych gatunków, dodając do wyżej wymienionych jeszcze walenia japońskiego. Rozróżnienie to wspierają także badania pasożytów skórnych ("whale lice").
Buono i inni przedstawili w 2017 następujący kladogram wykonany metodą "strict consensus" (uproszczono):
Zastosowanie metody największej parsymonii wprowadziło niewielkie zmiany, między innymi wskazując istnienie kladów obejmującego tylko "Peripolocetus" i "Morenocetus", wala grenlandzkiego i "Balaena montalionis" oraz walenia biskajskiego i "Eubalaena shinshuensis".
Bisconti i inni w 2021 zaprezentowali następujący kladogram (uproszczono):
Tryb życia.
Wal grenlandzki spotykany jest zazwyczaj samotnie, niekiedy w niewielkich grupkach dwóch-trzech osobników. Większe grupy widywano podczas migracji bądź na ternach obfitujących w pokarm. Waleń najczęściej widywany jest samotnie bądź jako para, aczkolwiek widywano grupy do 12 stworzeń. Liczne grupy tworzą się też podczas godów. Walowate pływają dość wolno, 3-9 km/h, często odpoczywają. Niekiedy uderzają płetwami ("lobtailing") o wodę czy wyskakują z niej ("breaching"). Niekiedy też wystawiają nad wodę głowę ("spy hopping"), być może rozglądając się po otoczeniu. W poszukiwaniu pokarmu sprawnie nurkują. Waleń nurkuje zwykle na 10-20 minut, podczas gdy wal pozostaje pod wodą od 5 do 15 min. W razie potrzeby waleń potrafi jednak osiągnąć głębokość 300 m i czas nurkowania 40 min, ustępuje jednak walowi zdolnemu pozostawać pod powierzchnią nawet godzinę i zniżać się do głębokości 350 m. Walowate są gatunkami wędrownymi. Lato spędzają na wyższych szerokościach geograficznych, zimą zaś preferują cieplejsze, bardziej umiarkowane wody.
Pomimo samotnego trybu życia zaobserwowano interakcje społeczne w postaci dotykania się. Interakcje społeczne stają się rzadsze w razie niepokojenia walowatych choćby łódkami. Walowate utrzymują ze sobą także kontakt głosowy. Może on wyrażać agresję, nawoływanie się, zwłaszcza w czasie poszukiwania partnera do rozrodu. Walowate porozumiewają się niskimi dźwiękami. Wydają z siebie głośne piosenki niosące się na duże odległości po ocenie, jak również krótsze dźwięki szerokopasmowe, krzyki i jęki, a nawet odgłosy przypominające wystrzał. Najczęstszą częstotliwością walenia jest około 500 Hz, ale zdarza się zakres 1500-2000 Hz. Wal preferuje dźwięki poniżej 300 Hz, ale dochodzi i do 3500 Hz.
Rozmnażanie się zachodzi w płytkich wodach przybrzeżnych na niższych szerokościach geograficznych. Cieplejsze wody stanowią lepsze środowisko dla noworodków. Młode są tam również bezpieczniejsze, niż w zimnych wodach z polującymi orkami. Zostało ono poznane w przypadku walenia biskajskiego i południowego, w przypadku japońskiego pozostaje tajemnicą.
Długowieczne walowate stosują w rozrodzie strategię K, zorientowaną na jakość. Samica osiąga dojrzałość płciową w wieku 9 lat, nie wiadomo, kiedy dzieje się to w przypadku samca. Osiągnięcie sukcesu rozrodczego wymaga od samicy zbudowania wpierw odpowiedniej masy ciała z grubym zapasem tłuszczu. Tak więc rodzi ona co 3-5 lat. Kiedy przybywa na tereny rozrodu, otacza ją grupa samców, tłoczących się przy powierzchni i konkurujących o jej względy. Tworzą tzw. "surface-active group", mogące liczyć nawet i do pół setki zwierząt, ale zwykle w centrum znajduje się jedna-dwie samice. Grupy takie obserwowano również poza czasem rozrodu, co wskazuje na zdarzające się niekiedy zaloty podejmowane są w stosunku do niepłodnych samic. Funkcja tych zachowań musi więc być szersza niż tylko rozród, być może chodzi o utrzymanie samców w formie. Wal grenlandzki rozmnaża się właściwie cały rok, pieśni godowe słychać najczęściej wiosną czy jesienią. Samica walenia przywabia samce specjalnymi odgłosami. Jeśli nie jest zainteresowana, kładzie się na plecach, uniemożliwiając niechcianym samcom dostęp do jej narządów rozrodczych. Samce nie tylko konkurują między sobą, niekiedy drapiąc się modzelowatościami, ale starają się popychać czy podtapiać samicę, by umożliwić sobie kopulację. Dalsza konkurencja dotyczy nasienia. Waleń ma olbrzymie jądra, rekord wśród fiszbinowców należy do walenia japońskiego i wynosi łącznie 972 kg. Towarzyszy im prącie długie na 2 m. Sukces rozrodczy samców przedstawia się bardzo różnie. Część z nich nie dochowuje się żadnego potomka, inne natomiast przekazują swe geny licznym osobnikom, tutaj właściwie spotyka się wyłącznie starsze osobniki.
Ciąża trwa 12-13 miesięcy. Następnie samica rodzi pojedyncze młode. Noworodek mierzy od 4 do 4,5 m długości, ważąc około 800 kg. Początkowo żywi się mlekiem matki. Zapewnia mu ono szybki wzrost. Pije je przed 8-17 miesięcy, odstawianie najczęściej zachodzi jeszcze w pierwszym roku jego życia. Po odstawieniu od piersi młode rośnie już wolniej. Największa śmiertelność cechuje pierwszy rok życia cielęcia, umiera wtedy 17% młodych waleni biskajskich. W kolejnych latach ich życia śmiertelność spada do 3%, tak że po czterech latach pozostaje 63% młodych.
Długość życia walowatych również jest znaczna, aczkolwiek trudna do oceny. Służą jej rozmaite metody, jak badanie racemizacji kwasu asparaginowego w soczewce oka czy po prostu wizualna identyfikacja konkretnych osobników. Widywano walenie biskajskie liczące minimum 70 lat. Jeszcze dłużej żyją wale grenlandzkie. W 1980 i w 2007 odłowiono osobniki z tkwiącymi w ciałach resztkami używanej dawno temu broni, wyprodukowanej między 1879 a 1885. Najstarszy znany samiec oceniony został na 145 lat, samica natomiast na 133 lata. 
Co do zasady walowate migrują. W przeciwieństwie do zachodzącego w cieplejszych wodach rozrodu lato spędzają w chłodniejszych, zasobniejszych w pokarm wodach wyższych szerokości geograficznych. zwłaszcza płytkich mórz szelfowych z istotnych upwellingiem. Nie dotyczy to jednak wszystkich osobników. W przypadku walenia biskajskiego migrują głównie rozmnażające się samice. Wal grenlandzki zimuje w okolicach granicy lodu na Morzu Beringa, wiosną zaś zapuszcza się dalej na północ wśród lodów.
Ekologia.
Siedliskiem walowatych są wody oceaniczne bogate w pokarm, zwłaszcza umiarkowane wody przybrzeżne. Zwierzęta te z łatwością przepływają jednak głębsze wody, wypływają poza szelf kontynentalny. Rozmnażają się również w płytkich wodach przybrzeżnych. Waleń unika lodu, podczas gdy wal grenlandzki pływa w lodowatych wodach Arktyki pomiędzy lodem pakowym, oddychając w polyannach.
Te wielkie zwierzęta odżywiają się drobnymi organizmami morskimi odcedzanymi z wody, zooplanktonem. Tak więc występowanie walenia pokrywa się z regionami bogatymi w widłonogi "Calanus" i "Neocalanus". Waleń biskajski preferuje wśród nich "Calanus finmarchicus", uzależniając swe podróże od cyklu życiowego tego skorupiaka, rozwijającego się w zatoce Maine w okresie sezonowej termokliny poza zakwicie fitoplanktonu. Inne rodzaje to "Centropages", "Pseudocalanus". Wal konsumuje głównie "Calanus glacialis" i "Calanus hyperboreus". Ważną rolę odgrywa też "Meganyctiphanes norvegica" i w ogóle Euphasiidae. Z innej, rzaszej zdobyczy wymienia się obunogi, równonogi, Mustidae, Pteropoda, larwy pąkli i innych skorupiaków. Niekiedy zdarzają się i ryby. Waleń konsumuje dużą ilość skorupiaków i odgrywa istotną rolę w ekosystemie. Dziennie potrafią pochłonąć pół tony pokarmu. W trakcie jednego sezonu może zwiększyć swą masę o połowę.
Walowate rozwinęły specyficzny sposób zdobywania pokarmu ("skim feeders"). W odróżnieniu od szybko podpływających do ławicy płetwalowatych walowate płyną dosyć wolno z otwartymi ustami, powoli zagarniając gęste w drobny pokarm ławice. Odfiltrowują go z wody zwieszające się z podniebienia fiszbiny. Pozwalają one odcedzać z wody bardzo drobną zdobycz, drobniejszą niż w przypadku innych fiszbinowców. Badania żołądków ujawniły średnią wielkość zdobyczy 3,5 mm. Wieloryb może żywić się zarówno na powierzchni wody, w jej toni, jak i w okolicach dnia. Waleń biskajski wedle badań kanadyjskich najczęściej żywił się na głębokości 80-175 m z czasem nurkowania 5-14 min, podczas gdy wal grenlandzki w wodach Grenlandii na głębokości od 53 do 109 m. Długość czasu spędzanego pod wodą nie korelowała z głębokością.
Walowatym ogromnej wielkości zagrażają nieliczne drapieżniki. Poluje na nie orka oceaniczna i niektóre rekiny, jak żarłacz biały. O atakach tych drapieżników świadczą obserwowano na ciałach walowatych blizny, zwłaszcza na płetwach, będące śladami ugryzień orek. Od 4 do 8% zabijanych przez Inuitow walów grenlandzkich nosiło blizny po atakach orek, które stanowią prawdopodobnie najważniejsze drapieżnika czyhające na wieloryby tego gatunku.
Walowate same stanowią siedlisko życia innych organizmów. W modzelowatościach ich skóry zamieszkują Cyamidae ("Cyamus erraticus", "Cyamus gracilis", "Cyamus ovalis") i pąkle, wśród których walenia biskajskiego i japońskiego zamieszkują "Cetopirus complanatus", "Coronula diadema", "Coronula reginae". Natomiast walenia południowego zasiedla "Tubicinella major", zagłębiająca się w skórę zwierzęcia w przeciwieństwie do powierzchownej "C. diadema".
Zagrożenia i ochrona.
Walowate były od wielu lat obiektem intensywnych polowań. Świadczy o tym sama anglojęzyczna nazwa walenia, "Right Whale" – dosłownie wieloryb właściwy (właściwy, by na niego polować). Na wala grenlandzkiego polowano już dwa tysiąclecia temu. Miejscowa ludność czerpała z niego żywność, ale też paliwo, trofea stanowiły oznakę statusu społecznego. Polowania na walenia rozpoczęły się 1000 lat później, kiedy to Baskowie poczęli urządzać polowania na walenia biskajskiego. Pierwsza udokumentowana wyprawa miała miejsce w 1059, pozyskane w ten sposób mięso sprzedano na targu w Bayonne. Głównym produktem z kolejnych wypraw stał się jednak olej. W XVI i XVII wieku zabijanie walenia zidentyfikowało się, posuwając się dalej na zachód wzdłuż iberyjskiego wybrzeża. Nie wiadomo, ile osobników zamordowano, w każdym razie liczby te zagroziły istnieniu całej populacji (nie pomógł też fakt preferencji przez Basków młodych osobników). Wytrzebiwszy wschodnią populację walenia biskajskiego, Baskowie poczęli posuwać się na zachód celem eksploatacji waleni żyjących dalej od europejskiego wybrzeża. Korzystali też z północno-wschodniego Atlantyku, wód Grenlandii i Spitsbergenu. Zakończyli polowania w połowie XVIII stulecia po Chrystusie. Tymczasem w XVII wieku zaczęto polowania w amerykańskich koloniach. Do połowy kolejnego wieku znacznie uszczuplono populację. Pomimo tego rzeź kontynuowano do XX wieku. Między 1634 a 1950 zabito przynajmniej 5500 waleni biskajskich z tamtej populacji. W północnym Atlantyku odłowiono przynajmniej kilkaset zwierząt ,w południowym aż 38000, w północnym Pacyfiku 15000, w południowym 39000, na południu Oceanu Indyjskiego 1300.
Na początku XX wieku polowania kontynuowano. Uczestniczyły w nich Szkocja, Islandia, Irlandia, Norwegia i inne kraje. W Ocenie Południowym do II wojny światowej zabito ponad 1600 osobników. W 1931 działania przeciw zabijaniu waleni podjęła Liga Narodów. Zakazu zabijania nie uznały wszystkie kraje, szczególnie Japonia kontynuowała rzeź walowatych. Po wojnie inicjatywę podjęły USA, tworząc w 1946 International Convention for the Regulation of Whaling, a 3 lata później International Whaling Commission. Walowate kolejny raz objęto ochroną. Pomimo tego Rosjanie od lat czterdziestych do siedemdziesiątych potajemnie zabijali wieloryby, co odkryto dopiero w ostatniej dekadzie XX wieku. Zabijali je w Morzu Ochockim i w północnym Pacyfiku, nie zrażając się łamaniem prawa. Obecnie odłów na niewielką skalę prowadzi miejscowa ludność Alaski czy Grenlandii, jednakże liczby wynoszą po kilkadziesiąt sztuk. Rozwija się raczej turystyka oparta o obserwacje wielorybów.
Pomimo zaprzestania polowań przez większość świata walowatym ciągle zagraża wiele czynników. Rozwija się rybołówstwo, wiążące się z zaplątywaniem się walowatych w pozostawiane sieci. Skutkuje to zgonami bądź trwałymi obrażeniami skutkującymi bliznami Statki niekiedy zderzają się z wielorybami. Ma to niewielkie znaczenie w przypadku odległych, pokrytych lodem wód polarnych, stanowi natomiast istotny problem choćby w Massachusetts, gdzie walenie biskajskie pływają pod powierzchnią płytkiej wody, niewidoczne dla statków. Ponadto uprzemysłowienie dotyka także Arktyki. Walowatym przeszkadza hałas emitowany przez człowieka, na co wskazują zmiany w ich zachowaniu. Zmiany klimatu wpływają na dostępność pokarmu, cofa się także lód morski. Innym zagrożeniem jest zanieczyszczenie środowiska. Waleń południowy ma status gatunku najmniejszej troski. W przypadku walenia biskajskiego populacja wschodnia została wybita i jest funkcjonalnie wymarła, populacja zachodnia liczy niecałe pół tysiąca zwierząt. Waleń japoński uznawany jest za zagrożony wyginięciem. Natomiast wal grenlandzki o pogłowiu 24 000 zwierząt jest gatunkiem najmniejszej troski.
W kulturze.
Walowate uważane są za zwierzęta ikoniczne. Wieloryby pojawiały się w pracach pisarzy, a ich gwałtowny spadek liczebności zwrócił uwagę opinii publicznej. Waleń biskajski odgrywa wręcz rolę gatunku flagowego dla północnego Atlantyku.

</doc>
<doc id="36657" url="https://pl.wikipedia.org/wiki?curid=36657" title="Marszałek Polski">
Marszałek Polski

Marszałek Polski – najwyższy stopień wojskowy w Siłach Zbrojnych Rzeczypospolitej Polskiej. Poniżej stopnia marszałka w hierarchii wojskowej znajdują się stopnie generalskie i admiralskie.
Historia.
19 marca 1920 roku Józef Piłsudski przyjął dla siebie i zatwierdził jako Naczelny Wódz unikatowy stopień Pierwszego Marszałka Polski. W niedzielę 14 listopada 1920 roku na Placu Zamkowym w Warszawie miało miejsce uroczyste wręczenie buławy marszałkowskiej Pierwszemu Marszałkowi Polski Józefowi Piłsudskiemu. Buławę, symbol władzy i bezwzględnego posłuchu, Naczelnemu Wodzowi Polskich Sił Zbrojnych wręczył żołnierz frontowy. Buława została poświęcona przez biskupa polowego Stanisława Galla w czasie polowej mszy świętej.
13 kwietnia 1923 roku prezydent Stanisław Wojciechowski na wniosek ministra spraw wojskowych gen. Kazimierza Sosnkowskiego i premiera gen. Władysława Sikorskiego mianował gen. Ferdinanda Focha marszałkiem Polski. 15 kwietnia 1923 roku generał Kazimierz Sosnkowski wręczył mu nominację.
10 listopada 1936 roku prezydent Ignacy Mościcki mianował gen. Edwarda Śmigłego-Rydza generałem broni i jednocześnie marszałkiem Polski oraz odznaczył Orderem Orła Białego. Buławę marszałkowską poświęcono w kaplicy Zamku Królewskiego w Warszawie. Uroczystość przekazania jej Edwardowi Śmigłemu-Rydzowi miała miejsce na dziedzińcu Zamku Królewskiego. Brali w niej udział przedstawiciele Rady Ministrów, delegacje pułków, duchowieństwa, attaché wojskowi i poczty sztandarowe wojska. Mianowanie Edwarda Rydza-Śmigłego na stopień marszałka Polski zostało negatywnie przyjęte przez część obozu sanacyjnego. Szczególnie „starzy” piłsudczycy uważali, że godność ta należała się jedynie Józefowi Piłsudskiemu, a Edward Śmigły-Rydz nie zasługiwał na takie wyróżnienie. Walery Sławek uznał datę mianowania nowego marszałka Polski za "najsmutniejszy dzień w swoim życiu". Podwójna promocja Edwarda Rydza-Śmigłego była nazywana przez jego przeciwników politycznych ironicznie „buławizacją”.
Podstawy prawne.
W chwili mianowania się Józefa Piłsudskiego na stopień wojskowy Pierwszego Marszałka Polski brak było przepisów regulujących tę materię. W szczególności zaś podstawą do takiego aktu nie mogły być powołane przez Ogólną Komisję Weryfikacyjną przepisy ustawy z dnia 2 sierpnia 1919 r. o ustaleniu starszeństwa i nadaniu stopni oficerskich w wojsku polskim, które nie przewidywały stopnia wojskowego marszałka oraz umożliwiały, przy uznaniu zasług wojennych, zweryfikowanie pułkownika Józefa Piłsudskiego co najwyżej w stopniu generała podporucznika.
Zgodnie z art. 39 ustawy z dnia 23 marca 1922 r. o podstawowych obowiązkach i prawach oficerów Wojsk Polskich stopień marszałka Polski nadawał prezydent Rzeczypospolitej za wyjątkowe zasługi w obronie Ojczyzny. W powyższym trybie nastąpiło mianowanie Ferdynanda Focha.
Obowiązującym i dotąd niewykorzystanym uregulowaniem prawnym dotyczącym mianowania na stopień wojskowy Marszałka Polski jest ustawa z dnia 11 marca 2022 r. o Obronie Ojczyzny. Zgodnie z art. 135 ust. 4 tejże ustawy najwyższym stopniem wojskowym w Polsce jest stopień Marszałka Polski. Zgodnie z art. 140 ust. 4 tejże ustawy Prezydent Rzeczypospolitej Polskiej na wniosek Ministra Obrony Narodowej mianuje na stopień wojskowy Marszałka Polski oficera posiadającego stopień wojskowy generała (admirała) za wyjątkowe zasługi dla Sił Zbrojnych.
Oznaki i insygnia.
Oznakami marszałka Polski są:
Insygnium w Polsce stanowi buława marszałkowska.
Podsumowania.
Poza Pierwszym Marszałkiem Polski Józefem Piłsudskim stopień marszałka Polski otrzymało jeszcze trzech Polaków, jeden obywatel Związku Radzieckiego (polskiej narodowości) i jeden obywatel Francji. Oficerowie legitymujący się obcym obywatelstwem, obok stopnia marszałka Polski, posiadali już wcześniej stopnie marszałków Związku Radzieckiego (Rokossowski) oraz Francji i Wielkiej Brytanii (Foch).
W II Rzeczypospolitej stopień marszałka Polski otrzymało trzech oficerów. Dwaj kolejni mianowani byli w latach 1945–1949. Władze Polskiej Rzeczypospolitej Ludowej mianowały tylko jednego oficera. Trzech z sześciu marszałków Polski w czasie I wojny światowej walczyło w Legionach Polskich. Wszyscy oficerowie mianowani marszałkami Polski po II wojnie światowej byli ofiarami stalinizmu. Uwzględniając osobę Józefa Piłsudskiego, jako represjonowanego przez carską tzw. ochranę, to czterech z pięciu Polaków, mianowanych marszałkami Polski, miało w swoich życiorysach pobyt w więzieniach, gułagu i na zesłaniu, z powodów politycznych i ideologicznych. Szczególnym przypadkiem jest Michał Rola-Żymierski, który w dwudziestoleciu międzywojennym XX w. był również zdegradowany i więziony z przyczyn natury kryminalnej. Po jego śmierci 15 października 1989 nie było już w Polsce żołnierzy noszących stopień Marszałka Polski. W literaturze podkreśla się, że jedynymi legalnymi Marszałkami Polski zostali Edward Śmigły - Rydz oraz Marian Spychalski. W przypadku Józefa Piłsudskiego, Ferdynanda Focha, Michała Żymierskiego i Konstantego Rokossowskiego podkreśla się, że w świetle ówcześnie obowiązujących przepisów prawnych otrzymali stopień Pierwszego Marszałka Polski (Józef Piłsudski) oraz Marszałka Polski (Ferdynand Foch, Michał Żymierski, Konstanty Rokossowski) z naruszeń przepisów, co oznacza, że powyższe stopnie zostały im przyznane nielegalnie .
Niedoszli Marszałkowie Polski.
Stopień Marszałka Polski planowano przyznać również Wojciechowi Jaruzelskiemu. Najpierw w latach 70. takie zamierzenia przewijały się na szczycie władz partyjno-państwowych. Z różnych względów oraz z racji niechęci samego gen. Wojciecha Jaruzelskiego odstąpiono od tego. Następnie w 1983 roku Wojewódzka Rada Narodowa w Białymstoku, pomimo braku takich kompetencji, również zasugerowała nadanie stopnia Marszałka Polski Wojciechowi Jaruzelskiemu. I tym razem Wojciech Jaruzelski odmówił.
3 maja 1979 roku samozwańczy Prezydent Wolnej Polski na Wychodźstwie Juliusz Nowina-Sokolnicki mianował gen. bryg. Antoniego Zdrojewskiego Marszałkiem Polski. Awans ten, podobnie jak inne nominacje przyznawane przez samozwańczego „Prezydenta”, nie został nigdy uznany przez władze RP na uchodźstwie, PRL oraz III RP.

</doc>
<doc id="36659" url="https://pl.wikipedia.org/wiki?curid=36659" title="388 p.n.e.">
388 p.n.e.



</doc>
<doc id="36660" url="https://pl.wikipedia.org/wiki?curid=36660" title="389 p.n.e.">
389 p.n.e.



</doc>
<doc id="36661" url="https://pl.wikipedia.org/wiki?curid=36661" title="390 p.n.e.">
390 p.n.e.



</doc>
<doc id="36662" url="https://pl.wikipedia.org/wiki?curid=36662" title="391 p.n.e.">
391 p.n.e.



</doc>
<doc id="36663" url="https://pl.wikipedia.org/wiki?curid=36663" title="392 p.n.e.">
392 p.n.e.



</doc>
<doc id="36664" url="https://pl.wikipedia.org/wiki?curid=36664" title="393 p.n.e.">
393 p.n.e.



</doc>
<doc id="36665" url="https://pl.wikipedia.org/wiki?curid=36665" title="394 p.n.e.">
394 p.n.e.



</doc>
<doc id="36666" url="https://pl.wikipedia.org/wiki?curid=36666" title="395 p.n.e.">
395 p.n.e.



</doc>
<doc id="36667" url="https://pl.wikipedia.org/wiki?curid=36667" title="396 p.n.e.">
396 p.n.e.



</doc>
<doc id="36668" url="https://pl.wikipedia.org/wiki?curid=36668" title="Funkcja ściśle malejąca">
Funkcja ściśle malejąca



</doc>
<doc id="36669" url="https://pl.wikipedia.org/wiki?curid=36669" title="397 p.n.e.">
397 p.n.e.



</doc>
<doc id="36670" url="https://pl.wikipedia.org/wiki?curid=36670" title="Funkcja ściśle rosnąca">
Funkcja ściśle rosnąca



</doc>
<doc id="36671" url="https://pl.wikipedia.org/wiki?curid=36671" title="398 p.n.e.">
398 p.n.e.



</doc>
<doc id="36672" url="https://pl.wikipedia.org/wiki?curid=36672" title="399 p.n.e.">
399 p.n.e.



</doc>
<doc id="36673" url="https://pl.wikipedia.org/wiki?curid=36673" title="400 p.n.e.">
400 p.n.e.



</doc>
<doc id="36674" url="https://pl.wikipedia.org/wiki?curid=36674" title="401 p.n.e.">
401 p.n.e.



</doc>
<doc id="36675" url="https://pl.wikipedia.org/wiki?curid=36675" title="402 p.n.e.">
402 p.n.e.



</doc>
<doc id="36676" url="https://pl.wikipedia.org/wiki?curid=36676" title="403 p.n.e.">
403 p.n.e.



</doc>
<doc id="36677" url="https://pl.wikipedia.org/wiki?curid=36677" title="404 p.n.e.">
404 p.n.e.



</doc>
<doc id="36678" url="https://pl.wikipedia.org/wiki?curid=36678" title="405 p.n.e.">
405 p.n.e.



</doc>
<doc id="36680" url="https://pl.wikipedia.org/wiki?curid=36680" title="406 p.n.e.">
406 p.n.e.



</doc>
<doc id="36681" url="https://pl.wikipedia.org/wiki?curid=36681" title="407 p.n.e.">
407 p.n.e.



</doc>
<doc id="36682" url="https://pl.wikipedia.org/wiki?curid=36682" title="408 p.n.e.">
408 p.n.e.



</doc>
<doc id="36683" url="https://pl.wikipedia.org/wiki?curid=36683" title="409 p.n.e.">
409 p.n.e.



</doc>
<doc id="36684" url="https://pl.wikipedia.org/wiki?curid=36684" title="410 p.n.e.">
410 p.n.e.



</doc>
<doc id="36685" url="https://pl.wikipedia.org/wiki?curid=36685" title="Głuszcowate">
Głuszcowate

Głuszcowate (Tetraonidae) – wyróżniana dawniej rodzina ptaków z rzędu grzebiących (Galliformes), zamieszkujących Eurazję i Amerykę Północną. Jednak badania genetyczne oparte na analizie DNA nie potwierdziły statusu odrębnej rodziny, dlatego gatunki, które należały do tej rodziny, zaliczane są obecnie do rodziny kurowatych (Phasianidae). Niektórzy systematycy nadają głuszcowatym rangę podrodziny (Tetraoninae), inni zaliczają je do plemienia Tetraonini w obrębie podrodziny bażantów (Phasianinae).

</doc>
<doc id="36686" url="https://pl.wikipedia.org/wiki?curid=36686" title="411 p.n.e.">
411 p.n.e.



</doc>
<doc id="36687" url="https://pl.wikipedia.org/wiki?curid=36687" title="412 p.n.e.">
412 p.n.e.



</doc>
<doc id="36688" url="https://pl.wikipedia.org/wiki?curid=36688" title="413 p.n.e.">
413 p.n.e.



</doc>
<doc id="36689" url="https://pl.wikipedia.org/wiki?curid=36689" title="414 p.n.e.">
414 p.n.e.



</doc>
<doc id="36690" url="https://pl.wikipedia.org/wiki?curid=36690" title="415 p.n.e.">
415 p.n.e.



</doc>
<doc id="36691" url="https://pl.wikipedia.org/wiki?curid=36691" title="Trogony">
Trogony

Trogony – rząd (Trogoniformes) oraz rodzina (Trogonidae) ptaków z podgromady Neornithes.
Zasięg występowania.
Rząd obejmuje gatunki zamieszkujące Amerykę od południowej Arizony po północną Argentynę, podzwrotnikową strefę Afryki oraz krainę orientalną od Indii po Filipiny i Sumatrę. Zasięg gatunków azjatyckich rozciąga się od zachodnich Indii do płd.-wsch. Chin, kontynentalnej części płd.-wsch. Azji i indonezyjskich wysp.
Morfologia.
Trogony osiągają długość ciała około 23–38 cm. Ozdobny ogon kwezala herbowego, który tworzą pokrywy nadogonowe, dorasta do 60 cm długości. Ptaki z rodziny Trogonidae posiadają krótkie, grube nogi oraz krótkie, zaokrąglone skrzydła, które w połączeniu z długimi ogonami zapewniają zwrotność w locie. Dzioby są grube, często piłkowane. Trogony posiadają dwa palce skierowane do przodu i dwa do tyłu. Wizualnie ich układ podobny jest do papug (u których występuje zygodaktylia), jednak do przodu skierowane są inne palce – trzeci i czwarty (w j. angielskim taki układ palców nazywa się "heterodactyly"). 
Upierzenie jest miękkie i gęste. Dymorfizm płciowy zwykle przejawia się jedynie w nasyceniu barw, które jest mniejsze u samic; mogą one również różnić się deseniem na zewnętrznych sterówkach. Niekiedy jaskrawozielony lub niebieski połysk piór samców u samic zastąpiony jest barwą brązową, brązowoszarą lub grafitową. Dwadzieścia pięć gatunków amerykańskich z wierzchu ma pióra zielone, niebieskie, brązowe lub fioletowe, zaś na brzuchu silnie kontrastujące czerwone, różowe, pomarańczowe lub żółte upierzenie. Trzy gatunki afrykańskie z rodzaju "Apaloderma" są niezwykle podobne do gatunków amerykańskich, różnią się jaskrawo ubarwionymi plamami nagiej skóry ulokowanymi z przodu głowy. U gatunków z rodzaju "Harpactes" nie występują barwy metaliczne; za to u obu płci są obecne plamy nagiej skóry wokół oczu. 
Ekologia.
Środowiskiem życia trogonów są lasy i zadrzewienia, także te wtórne, od poziomu morza do wysokości ponad 3000 m n.p.m. Nadzwyczaj różnorodne siedliska zasiedla trogon obrożny – są to zarówno wilgotne lasy Kostaryki, jak i chłodne, dębowo-sosnowe lasy południowego zachodu USA do wysokości 2500 m n.p.m. W Afryce trzy gatunki zasiedlają wilgotną strefę równikową. Najpospolitszy jest tam afrotrogon zielony, żyjący w lasach, zarówno nizinnych, jak i tych leżących w okolicach 3300 m n.p.m. Na jego zasięg częściowo nachodzi zasięg afrotrogona prążkowanego, który jednak sięga do jedynie 1600 m n.p.m. W Azji Indonezja i Malezja są najbogatsze w gatunki. Do gatunków o obszerniejszym zasięgu należy sędzioł zielonkawy.
Trogony żywią się głównie owocami i bezkręgowcami, w tym pająkami. Połykają także owoce o dużych pestkach, jak awokado. Pestka zostaje zwrócona. Ptaki zbierają również zwierzęta z liści i gałęzi. Preferują duże owady, jak prostoskrzydłe i gąsienice motyli, ale większe gatunki niekiedy łapią kręgowce, np. jaszczurki i płazy. Pokarm zwierzęcy zyskuje na znaczeniu podczas okresu lęgowego.
Zarówno samce, jak i samice wydają głosy terytorialne i te wabiące partnerów. Gniazdo przeważnie znajduje się w naturalnym zagłębieniu, opuszczonej dziupli dzięcioła lub nowej dziupli, wydłubanej w próchniejącym drewnie. Kilka gatunków tropikalnych drąży dziuple w termitierach. W zniesieniu 2–4 jaja, o skorupce barwy płowej, białawej lub niebieskiej – jak u ptaków z rodzaju "Pharomachrus" i kwezala ciemnego. Inkubacja trwa 17–19 dni. Wysiadują oba ptaki z pary, również oboje rodzice opiekują się młodymi, które pozostają w gnieździe 17–28 dni i mogą pozostawać niesamodzielne jeszcze przez kilka miesięcy po wykluciu.
Systematyka.
Nie jest pewne, w jakim stopniu trogony są spokrewnione z pozostałymi rzędami ptaków nowoczesnych. Zasugerowano, że cały rząd trogonów powinien zostać włączony do rzędu kraskowych. Do rodziny należą następujące rodzaje: 

</doc>
<doc id="36692" url="https://pl.wikipedia.org/wiki?curid=36692" title="416 p.n.e.">
416 p.n.e.



</doc>
<doc id="36693" url="https://pl.wikipedia.org/wiki?curid=36693" title="417 p.n.e.">
417 p.n.e.



</doc>
<doc id="36694" url="https://pl.wikipedia.org/wiki?curid=36694" title="418 p.n.e.">
418 p.n.e.



</doc>
<doc id="36695" url="https://pl.wikipedia.org/wiki?curid=36695" title="419 p.n.e.">
419 p.n.e.



</doc>
<doc id="36696" url="https://pl.wikipedia.org/wiki?curid=36696" title="420 p.n.e.">
420 p.n.e.



</doc>
<doc id="36697" url="https://pl.wikipedia.org/wiki?curid=36697" title="421 p.n.e.">
421 p.n.e.



</doc>
<doc id="36698" url="https://pl.wikipedia.org/wiki?curid=36698" title="422 p.n.e.">
422 p.n.e.



</doc>
<doc id="36699" url="https://pl.wikipedia.org/wiki?curid=36699" title="423 p.n.e.">
423 p.n.e.



</doc>
<doc id="36700" url="https://pl.wikipedia.org/wiki?curid=36700" title="424 p.n.e.">
424 p.n.e.



</doc>
<doc id="36701" url="https://pl.wikipedia.org/wiki?curid=36701" title="425 p.n.e.">
425 p.n.e.



</doc>
<doc id="36702" url="https://pl.wikipedia.org/wiki?curid=36702" title="426 p.n.e.">
426 p.n.e.



</doc>
<doc id="36703" url="https://pl.wikipedia.org/wiki?curid=36703" title="427 p.n.e.">
427 p.n.e.



</doc>
<doc id="36704" url="https://pl.wikipedia.org/wiki?curid=36704" title="428 p.n.e.">
428 p.n.e.



</doc>
<doc id="36705" url="https://pl.wikipedia.org/wiki?curid=36705" title="429 p.n.e.">
429 p.n.e.



</doc>
<doc id="36706" url="https://pl.wikipedia.org/wiki?curid=36706" title="430 p.n.e.">
430 p.n.e.



</doc>
<doc id="36707" url="https://pl.wikipedia.org/wiki?curid=36707" title="431 p.n.e.">
431 p.n.e.



</doc>
<doc id="36708" url="https://pl.wikipedia.org/wiki?curid=36708" title="432 p.n.e.">
432 p.n.e.



</doc>
<doc id="36709" url="https://pl.wikipedia.org/wiki?curid=36709" title="433 p.n.e.">
433 p.n.e.



</doc>
<doc id="36710" url="https://pl.wikipedia.org/wiki?curid=36710" title="434 p.n.e.">
434 p.n.e.



</doc>
<doc id="36711" url="https://pl.wikipedia.org/wiki?curid=36711" title="435 p.n.e.">
435 p.n.e.



</doc>
<doc id="36712" url="https://pl.wikipedia.org/wiki?curid=36712" title="436 p.n.e.">
436 p.n.e.



</doc>
<doc id="36713" url="https://pl.wikipedia.org/wiki?curid=36713" title="437 p.n.e.">
437 p.n.e.



</doc>
<doc id="36715" url="https://pl.wikipedia.org/wiki?curid=36715" title="438 p.n.e.">
438 p.n.e.



</doc>
<doc id="36717" url="https://pl.wikipedia.org/wiki?curid=36717" title="439 p.n.e.">
439 p.n.e.



</doc>
<doc id="36718" url="https://pl.wikipedia.org/wiki?curid=36718" title="440 p.n.e.">
440 p.n.e.



</doc>
<doc id="36719" url="https://pl.wikipedia.org/wiki?curid=36719" title="441 p.n.e.">
441 p.n.e.



</doc>
<doc id="36720" url="https://pl.wikipedia.org/wiki?curid=36720" title="442 p.n.e.">
442 p.n.e.



</doc>
<doc id="36721" url="https://pl.wikipedia.org/wiki?curid=36721" title="443 p.n.e.">
443 p.n.e.



</doc>
<doc id="36722" url="https://pl.wikipedia.org/wiki?curid=36722" title="444 p.n.e.">
444 p.n.e.



</doc>
<doc id="36723" url="https://pl.wikipedia.org/wiki?curid=36723" title="445 p.n.e.">
445 p.n.e.

Wydarzenia.
Europa
Bliski Wschód

</doc>
<doc id="36724" url="https://pl.wikipedia.org/wiki?curid=36724" title="446 p.n.e.">
446 p.n.e.



</doc>
<doc id="36725" url="https://pl.wikipedia.org/wiki?curid=36725" title="447 p.n.e.">
447 p.n.e.



</doc>
<doc id="36726" url="https://pl.wikipedia.org/wiki?curid=36726" title="448 p.n.e.">
448 p.n.e.



</doc>
<doc id="36727" url="https://pl.wikipedia.org/wiki?curid=36727" title="449 p.n.e.">
449 p.n.e.



</doc>
<doc id="36728" url="https://pl.wikipedia.org/wiki?curid=36728" title="Sztukateria">
Sztukateria

Sztukateria – stiuki i inne elementy dekoracyjne (np. putta, ornamenty, gzymsy wewnątrz pomieszczeń) wykonane z gipsu lub żywicy poliestrowej, często odlewane i montowane do podłoża (do ścian, sufitów). Stosowane w architekturze od starożytności, upowszechniły się w okresie renesansu i baroku.
W chwili obecnej często zastępowane są elementami wykonanymi ze styropianu z naniesioną powłoka zabezpieczającą. Istnieją dwie metody nakładania warstwy zewnętrznej, tj.:
Sztukaterię można podzielić ze względu na zastosowanie. Wyróżnia się sztukaterię elewacyjną oraz wewnętrzną, do której zaliczają się listwy przysufitowe, ścienne, przypodłogowe oraz rozety i ramy (obrazów, luster itp.).

</doc>
<doc id="36729" url="https://pl.wikipedia.org/wiki?curid=36729" title="450 p.n.e.">
450 p.n.e.



</doc>
<doc id="36730" url="https://pl.wikipedia.org/wiki?curid=36730" title="451 p.n.e.">
451 p.n.e.



</doc>
<doc id="36731" url="https://pl.wikipedia.org/wiki?curid=36731" title="452 p.n.e.">
452 p.n.e.



</doc>
<doc id="36732" url="https://pl.wikipedia.org/wiki?curid=36732" title="453 p.n.e.">
453 p.n.e.



</doc>
<doc id="36734" url="https://pl.wikipedia.org/wiki?curid=36734" title="454 p.n.e.">
454 p.n.e.



</doc>
<doc id="36735" url="https://pl.wikipedia.org/wiki?curid=36735" title="455 p.n.e.">
455 p.n.e.



</doc>
<doc id="36736" url="https://pl.wikipedia.org/wiki?curid=36736" title="Wzór użytkowy">
Wzór użytkowy

Wzór użytkowy – nowe i nadające się do przemysłowego zastosowania rozwiązanie o charakterze użytkowym, dotyczące kształtu lub budowy przedmiotu o trwałej postaci albo przedmiotu składającego się ze związanych ze sobą funkcjonalnie części o trwałej postaci. Przed 27 lutego 2020 r. w polskim prawie było to nowe i użyteczne rozwiązanie o charakterze technicznym, dotyczące kształtu, budowy i zestawienia przedmiotu o trwałej postaci, przy czym użyteczność takiego rozwiązania wyraża się możliwością osiągnięcia celu mającego praktyczne znaczenie przy wytwarzaniu lub korzystaniu z wyrobu o cechach wzoru użytkowego.
Od wzoru użytkowego (w przeciwieństwie do wynalazku) wymaga się jedynie, aby w dacie pierwszeństwa był nowy i cechował się charakterem technicznym (może być on więc rozwiązaniem wynikającym w sposób oczywisty ze stanu techniki). Pozwala to na konwersję zgłoszenia wynalazku na zgłoszenie wzoru użytkowego z zachowaniem pierwotnej daty zgłoszenia, jeżeli urząd patentowy odmawia udzielenia patentu na wynalazek, który zdaniem eksperta Urzędu jest oczywisty dla znawcy. Konwersja ta możliwa jest tylko dla rozwiązań, które same w sobie są wzorami użytkowymi.
Na wzór użytkowy (niem. "Gebrauchsmuster", ang. "utility model") udzielane jest prawo ochronne, które upoważnia właściciela do wyłącznego korzystania ze wzoru użytkowego w sposób zarobkowy lub zawodowy na całym obszarze kraju. Czas trwania prawa ochronnego na wzór użytkowy jest znacznie krótszy od czasu trwania patentu i wynosi 6 lub 10 (w Polsce) lat od daty dokonania zgłoszenia w Urzędzie Patentowym.
W wielu krajach (np. w Niemczech i Austrii) nie bada się nawet nowości wzoru użytkowego – uzyskuje on ochronę po spełnieniu minimum wymogów formalnych (procedura rejestracyjna).

</doc>
<doc id="36737" url="https://pl.wikipedia.org/wiki?curid=36737" title="456 p.n.e.">
456 p.n.e.



</doc>
<doc id="36738" url="https://pl.wikipedia.org/wiki?curid=36738" title="457 p.n.e.">
457 p.n.e.



</doc>
<doc id="36739" url="https://pl.wikipedia.org/wiki?curid=36739" title="458 p.n.e.">
458 p.n.e.



</doc>
<doc id="36740" url="https://pl.wikipedia.org/wiki?curid=36740" title="459 p.n.e.">
459 p.n.e.



</doc>
<doc id="36741" url="https://pl.wikipedia.org/wiki?curid=36741" title="460 p.n.e.">
460 p.n.e.

Urodzili się.
Hipokrates - grecki lekarz (data przybliżona)

</doc>
<doc id="36742" url="https://pl.wikipedia.org/wiki?curid=36742" title="Alkowa">
Alkowa

Alkowa (z arabskiego "al-qubba", hiszp. "alcoba", franc. "alcove") – wydzielona część izby, pokoju, najczęściej w formie wnęki bez okien, przeznaczona na sypialnię (w miejscu tym stawiano łóżko).
Alkowa spotykana była w starożytnym Rzymie, w domach arabskich, z Hiszpanii dotarła do Francji w drugiej połowie XVII w, w budowanych pałacach, w pozostałych krajach Europy rozpowszechniła się w XVIII w. W XIX wieku przekształciła się we wnękę sypialną.

</doc>
<doc id="36744" url="https://pl.wikipedia.org/wiki?curid=36744" title="461 p.n.e.">
461 p.n.e.



</doc>
<doc id="36745" url="https://pl.wikipedia.org/wiki?curid=36745" title="462 p.n.e.">
462 p.n.e.



</doc>
<doc id="36746" url="https://pl.wikipedia.org/wiki?curid=36746" title="463 p.n.e.">
463 p.n.e.



</doc>
<doc id="36747" url="https://pl.wikipedia.org/wiki?curid=36747" title="Alkierz">
Alkierz

Alkierz (st.franc. "arquière" "miejsce dla łuczników" (wystające z muru), z łac. "arcuarium", "wykusz dla łuczników", niem. "Erker") – narożnik, zwykle na rzucie kwadratu lub prostokąta, wyraźnie występujący z bryły budynku, z odrębnym dachem, niekiedy wyższy od korpusu głównego i wówczas zwany wieżą alkierzową. 
Alkierzem nazywano również izbę znajdującą się w takim narożniku. W budownictwie wiejskim alkierzem określano małą izdebkę przy dużej izbie.
Opis.
Alkierz powstał z przekształcenia narożnych baszt średniowiecznych zamków warownych w baszty alkierzowe w XV w., a te, po utracie funkcji obronnych, przekształciły się w alkierze. Alkierze były typowym, charakterystycznym elementem polskich dworów z XVI–XIX w. i pałaców z XVII w.
Określenie to odnosi się także do:

</doc>
<doc id="36749" url="https://pl.wikipedia.org/wiki?curid=36749" title="464 p.n.e.">
464 p.n.e.



</doc>
<doc id="36750" url="https://pl.wikipedia.org/wiki?curid=36750" title="465 p.n.e.">
465 p.n.e.



</doc>
<doc id="36751" url="https://pl.wikipedia.org/wiki?curid=36751" title="466 p.n.e.">
466 p.n.e.



</doc>
<doc id="36752" url="https://pl.wikipedia.org/wiki?curid=36752" title="Łuk pozorny">
Łuk pozorny



</doc>
<doc id="36753" url="https://pl.wikipedia.org/wiki?curid=36753" title="467 p.n.e.">
467 p.n.e.



</doc>
<doc id="36754" url="https://pl.wikipedia.org/wiki?curid=36754" title="Manat turkmeński">
Manat turkmeński

Manat turkmeński (ISO 4217: TMT) – waluta obowiązująca w Turkmenistanie. Jeden manat dzieli się na sto tenge.
Słowo "manat" pochodzi od rosyjskiego "монета". 
Manat został wprowadzony do obiegu 1 listopada 1993 r. i zastąpił dotychczas obowiązujące ruble radzieckie i rosyjskie w stosunku: 500 rubli = 1 manat. Wymiana rubli trwała od 29 października do 2 listopada 1993. Każdy obywatel mający skończone 16 rok życia i posiadający paszport mógł jednorazowo wymienić 30000 rubli na 60 manatów. 
1 stycznia 2009 r. nastąpiła denominacja według przelicznika 5000 TMM (starych) = 1 nowy (ISO 4217: TMT). Wprowadzono monety o nominałach 1, 2, 5, 10, 20 i 50 tenge oraz banknoty: 1, 5, 10, 20, 50, 100. Od 1 stycznia 2009 roku do 31 grudnia 2009 roku obowiązywał okres przejściowy, w którym w obiegu jako prawne środki płatnicze występowały zarówno stare, jak i nowe banknoty. W momencie denominacji dostępne były banknoty o nominałach: 50, 100, 500, 1000, 5000 i 10000 manatów. Na wszystkich banknotach przed denominacją znajdował się portret Turkmenbaszy Saparmurata Nijazowa.
Oficjalny kurs manata zrównał się z czarnorynkowym. Według kursu obowiązującego (stan na 18 lipca 2010) 1 USD to 14251 manatów. Euro kosztuje 18527 manatów, rubel – 468 manatów, funt szterling – 21890 manatów, złoty – 4509 manatów.
Zobacz też.
Manat azerski

</doc>
<doc id="36755" url="https://pl.wikipedia.org/wiki?curid=36755" title="468 p.n.e.">
468 p.n.e.



</doc>
<doc id="36757" url="https://pl.wikipedia.org/wiki?curid=36757" title="Impost">
Impost

Impost, nasadnik – w architekturze, element w formie płyty lub bloku, stanowiący przejście między głowicą podpory a dźwiganym przez nią elementem (np. łukiem arkady). Impost mógł przybrać formę głowicy i podpora w efekcie otrzymywała podwójną głowicę (tzn. na jedną głowicę nasadzona była druga, zwana nasadnikową).
Impost znany był od starożytnego Rzymu, popularny w architekturze bizantyjskiej, rozpowszechniony w czasach renesansu, baroku i klasycyzmu.

</doc>
<doc id="36758" url="https://pl.wikipedia.org/wiki?curid=36758" title="469 p.n.e.">
469 p.n.e.



</doc>
<doc id="36760" url="https://pl.wikipedia.org/wiki?curid=36760" title="470 p.n.e.">
470 p.n.e.



</doc>
<doc id="36761" url="https://pl.wikipedia.org/wiki?curid=36761" title="471 p.n.e.">
471 p.n.e.



</doc>
<doc id="36762" url="https://pl.wikipedia.org/wiki?curid=36762" title="472 p.n.e.">
472 p.n.e.



</doc>
<doc id="36763" url="https://pl.wikipedia.org/wiki?curid=36763" title="473 p.n.e.">
473 p.n.e.



</doc>
<doc id="36764" url="https://pl.wikipedia.org/wiki?curid=36764" title="475 p.n.e.">
475 p.n.e.



</doc>
<doc id="36765" url="https://pl.wikipedia.org/wiki?curid=36765" title="476 p.n.e.">
476 p.n.e.



</doc>
<doc id="36767" url="https://pl.wikipedia.org/wiki?curid=36767" title="477 p.n.e.">
477 p.n.e.



</doc>
<doc id="36769" url="https://pl.wikipedia.org/wiki?curid=36769" title="478 p.n.e.">
478 p.n.e.



</doc>
<doc id="36770" url="https://pl.wikipedia.org/wiki?curid=36770" title="479 p.n.e.">
479 p.n.e.



</doc>
<doc id="36771" url="https://pl.wikipedia.org/wiki?curid=36771" title="480 p.n.e.">
480 p.n.e.



</doc>
<doc id="36773" url="https://pl.wikipedia.org/wiki?curid=36773" title="481 p.n.e.">
481 p.n.e.



</doc>
<doc id="36776" url="https://pl.wikipedia.org/wiki?curid=36776" title="482 p.n.e.">
482 p.n.e.



</doc>
<doc id="36778" url="https://pl.wikipedia.org/wiki?curid=36778" title="483 p.n.e.">
483 p.n.e.



</doc>
<doc id="36779" url="https://pl.wikipedia.org/wiki?curid=36779" title="484 p.n.e.">
484 p.n.e.



</doc>
<doc id="36780" url="https://pl.wikipedia.org/wiki?curid=36780" title="Nasadnik">
Nasadnik



</doc>
<doc id="36781" url="https://pl.wikipedia.org/wiki?curid=36781" title="485 p.n.e.">
485 p.n.e.



</doc>
<doc id="36782" url="https://pl.wikipedia.org/wiki?curid=36782" title="486 p.n.e.">
486 p.n.e.



</doc>
<doc id="36783" url="https://pl.wikipedia.org/wiki?curid=36783" title="Głowica nasadnikowa">
Głowica nasadnikowa

Głowica nasadnikowa – głowica występująca w architekturze wczesnochrześcijańskiej. Charakteryzowała się występowaniem ponad głowicą dodatkowego bloku rozszerzonego ku górze. Blok przejmował obciążenie od łęku lub architrawu.

</doc>
<doc id="36784" url="https://pl.wikipedia.org/wiki?curid=36784" title="487 p.n.e.">
487 p.n.e.



</doc>
<doc id="36785" url="https://pl.wikipedia.org/wiki?curid=36785" title="488 p.n.e.">
488 p.n.e.



</doc>
<doc id="36787" url="https://pl.wikipedia.org/wiki?curid=36787" title="489 p.n.e.">
489 p.n.e.



</doc>
<doc id="36788" url="https://pl.wikipedia.org/wiki?curid=36788" title="490 p.n.e.">
490 p.n.e.



</doc>
<doc id="36789" url="https://pl.wikipedia.org/wiki?curid=36789" title="Saum">
Saum

Saum (arab. صوم, – "post") – w islamie jeden z pięciu obowiązków każdego dorosłego muzułmanina. W czasie miesiąca ramadan (dziewiątego według kalendarza muzułmańskiego) od brzasku do zachodu słońca obowiązuje ścisły post – nie wolno ani jeść, ani pić, kłamać, a także palić tytoniu i odbywać stosunków seksualnych. Po zachodzie słońca post nie obowiązuje. Od obowiązku przestrzegania postu zwolnione są: osoby przewlekle chore, odbywający długą i wyczerpującą podróż oraz kobiety w ciąży lub karmiące piersią, jeśli obawiają się o zdrowie dziecka. W zamian taki wierny ma obowiązek zachowania postu przez taki sam czas w innym okresie roku, ewentualnie nakarmienia jednej osoby, której nie stać na przyzwoity posiłek, za każdy opuszczony dzień postu.
Koran (2:183) mówi:
Użyte określenia oznaczają:

</doc>
<doc id="36791" url="https://pl.wikipedia.org/wiki?curid=36791" title="491 p.n.e.">
491 p.n.e.



</doc>
<doc id="36792" url="https://pl.wikipedia.org/wiki?curid=36792" title="492 p.n.e.">
492 p.n.e.



</doc>
<doc id="36794" url="https://pl.wikipedia.org/wiki?curid=36794" title="493 p.n.e.">
493 p.n.e.



</doc>
<doc id="36795" url="https://pl.wikipedia.org/wiki?curid=36795" title="494 p.n.e.">
494 p.n.e.



</doc>
<doc id="36796" url="https://pl.wikipedia.org/wiki?curid=36796" title="495 p.n.e.">
495 p.n.e.



</doc>
<doc id="36797" url="https://pl.wikipedia.org/wiki?curid=36797" title="496 p.n.e.">
496 p.n.e.



</doc>
<doc id="36798" url="https://pl.wikipedia.org/wiki?curid=36798" title="497 p.n.e.">
497 p.n.e.



</doc>
<doc id="36799" url="https://pl.wikipedia.org/wiki?curid=36799" title="498 p.n.e.">
498 p.n.e.



</doc>
<doc id="36800" url="https://pl.wikipedia.org/wiki?curid=36800" title="499 p.n.e.">
499 p.n.e.



</doc>
<doc id="36801" url="https://pl.wikipedia.org/wiki?curid=36801" title="500 p.n.e.">
500 p.n.e.



</doc>
<doc id="36802" url="https://pl.wikipedia.org/wiki?curid=36802" title="501 p.n.e.">
501 p.n.e.



</doc>
<doc id="36803" url="https://pl.wikipedia.org/wiki?curid=36803" title="503 p.n.e.">
503 p.n.e.



</doc>
<doc id="36805" url="https://pl.wikipedia.org/wiki?curid=36805" title="504 p.n.e.">
504 p.n.e.



</doc>
<doc id="36806" url="https://pl.wikipedia.org/wiki?curid=36806" title="505 p.n.e.">
505 p.n.e.



</doc>
<doc id="36807" url="https://pl.wikipedia.org/wiki?curid=36807" title="506 p.n.e.">
506 p.n.e.



</doc>
<doc id="36808" url="https://pl.wikipedia.org/wiki?curid=36808" title="507 p.n.e.">
507 p.n.e.



</doc>
<doc id="36809" url="https://pl.wikipedia.org/wiki?curid=36809" title="508 p.n.e.">
508 p.n.e.



</doc>
<doc id="36810" url="https://pl.wikipedia.org/wiki?curid=36810" title="509 p.n.e.">
509 p.n.e.



</doc>
<doc id="36811" url="https://pl.wikipedia.org/wiki?curid=36811" title="510 p.n.e.">
510 p.n.e.



</doc>
<doc id="36812" url="https://pl.wikipedia.org/wiki?curid=36812" title="511 p.n.e.">
511 p.n.e.



</doc>
<doc id="36813" url="https://pl.wikipedia.org/wiki?curid=36813" title="Atrium">
Atrium

Atrium, również autrium – najczęściej niezadaszone pomieszczenie wewnętrzne.
Atrium jest to zamknięta przestrzeń, niekoniecznie wyrównana w pionie, przechodząca przez dwie lub więcej kondygnacji w obiekcie budowlanym.
Etruria.
W architekturze etruskiej – pomieszczenie przed główną izbą, w którym umieszczano palenisko, tak by dym mógł uchodzić swobodnie i jednocześnie ogień nie został zalany opadami deszczu, (łac. "ater" – czarny).
Starożytny Rzym.
W domach mieszkalnych starożytnego Rzymu centralne pomieszczenie w kształcie prostokąta, wokół którego rozmieszczone były pokoje mieszkalne. Najczęściej z otworem w dachu (compluvium) i zbiornikiem na wodę deszczową (impluvium), którą później (w czasach Republiki) zastąpiono fontanną. Dach wsparty był na kolumnach, a wnętrze ozdobione zielenią, posągami, mozaikami – zwłaszcza dno zbiornika na wodę, ściany pokrywano malowidłami lub stiukami. W atrium umieszczano kapliczkę – lararium – poświęconą duchom opiekuńczym larom oraz podobizny przodków. Było to miejsce, gdzie koncentrowało się życie rodzinne, przyjmowano interesantów.
Marcus Vitruvius Pollio (Witruwiusz) – architekt i konstruktor rzymski z I w. p.n.e., autor traktatu „O architekturze ksiąg dziesięć” ("De architectura libri X") – opisał i podzielił atrium na:
Wczesne chrześcijaństwo.
W okresie wczesnego chrześcijaństwa – dziedziniec poprzedzający kościół, otoczony krużgankami lub portykiem, pełnił rolę narteksu. W atrium znajdowała się studnia lub zbiornik wody przeznaczony do ablucji.
Współczesność.
We współczesnej architekturze jako atrium określa się dziedziniec domów w zabudowie dywanowej ("domy atrialne"), a także zadaszony szklanym przekryciem dziedziniec w budynkach biurowych i usługowych.

</doc>
<doc id="36814" url="https://pl.wikipedia.org/wiki?curid=36814" title="512 p.n.e.">
512 p.n.e.



</doc>
<doc id="36815" url="https://pl.wikipedia.org/wiki?curid=36815" title="513 p.n.e.">
513 p.n.e.



</doc>
<doc id="36816" url="https://pl.wikipedia.org/wiki?curid=36816" title="Pardwa górska">
Pardwa górska

Pardwa górska ("Lagopus muta") – gatunek średniej wielkości ptaka z rodziny kurowatych (Phasianidae), zamieszkujący północną część Półwyspu Skandynawskiego, Szkocję, Islandię, północną część Azji i Ameryki Północnej. Jako relikt izolowane populacje w Alpach i Pirenejach.
Systematyka.
Systematyka tego gatunku jest skomplikowana, głównie ze względu na złożony proces pierzenia. Niektórzy autorzy wyróżniają nawet 30 podgatunków. Wiele podgatunków tylko nieznacznie różni się od siebie kolorem i wzorem letniego upierzenia. Międzynarodowy Komitet Ornitologiczny (IOC) wyróżnia 23 podgatunki "L. muta":

</doc>
<doc id="36817" url="https://pl.wikipedia.org/wiki?curid=36817" title="514 p.n.e.">
514 p.n.e.



</doc>
<doc id="36818" url="https://pl.wikipedia.org/wiki?curid=36818" title="515 p.n.e.">
515 p.n.e.



</doc>
<doc id="36819" url="https://pl.wikipedia.org/wiki?curid=36819" title="Compluvium">
Compluvium

Compluvium – prostokątny otwór w dachu nad atrium w domach etruskich i rzymskich. Służył do zbierania wody w impluvium i oświetlania wnętrza. W domach etruskich dodatkowo pozwalał na odprowadzenie dymu znad paleniska.

</doc>
<doc id="36820" url="https://pl.wikipedia.org/wiki?curid=36820" title="516 p.n.e.">
516 p.n.e.



</doc>
<doc id="36822" url="https://pl.wikipedia.org/wiki?curid=36822" title="517 p.n.e.">
517 p.n.e.



</doc>
<doc id="36823" url="https://pl.wikipedia.org/wiki?curid=36823" title="518 p.n.e.">
518 p.n.e.



</doc>
<doc id="36825" url="https://pl.wikipedia.org/wiki?curid=36825" title="519 p.n.e.">
519 p.n.e.



</doc>
<doc id="36826" url="https://pl.wikipedia.org/wiki?curid=36826" title="Impluvium">
Impluvium

Impluvium – w domu rzymskim prostokątny basen w posadzce atrium, zbierający wodę deszczową spływającą z dachu przez otwór compluvium. 
Zajmował centralne miejsce i był najważniejszym elementem architektonicznym tego pomieszczenia. Wykładano go mozaiką, marmurem. W późniejszych czasach wyposażano go w fontannę. Wodę z impluvium często odprowadzano rurami do cysterny w podziemiach domu i wykorzystywano np. do celów higienicznych.
Najstarsze impluvia pochodzące z II wieku p.n.e. stwierdzono w Pompejach.

</doc>
<doc id="36827" url="https://pl.wikipedia.org/wiki?curid=36827" title="520 p.n.e.">
520 p.n.e.



</doc>
<doc id="36830" url="https://pl.wikipedia.org/wiki?curid=36830" title="521 p.n.e.">
521 p.n.e.



</doc>
<doc id="36831" url="https://pl.wikipedia.org/wiki?curid=36831" title="Ruch 26 lipca">
Ruch 26 lipca



</doc>
<doc id="36832" url="https://pl.wikipedia.org/wiki?curid=36832" title="522 p.n.e.">
522 p.n.e.



</doc>
