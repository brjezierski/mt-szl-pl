<doc id="43625" url="https://pl.wikipedia.org/wiki?curid=43625" title="Omar Sharif">
Omar Sharif

Omar Sharif, również znany jako Omar El-Sharif ( '), właściwie Michel Demitri Shalhoub"' (ur. 10 kwietnia 1932 w Aleksandrii, zm. 10 lipca 2015 w Kairze) – egipski aktor, piosenkarz, scenarzysta, producent filmowy i autor. Jeden z najbardziej charakterystycznych aktorów światowego kina XX wieku, grał w wielu filmach wyprodukowanych w Hollywood, brał udział w ponad 30 filmach anglojęzycznych, m.in.: "Lawrence z Arabii" (1962), "Doktor Żywago" (1965) i "Zabawna dziewczyna" (1968), nominowany do Oscara, laureat trzech Złotych Globów, Césara i Złotego Lwa za całokształt swojej aktorskiej pracy.
Życiorys.
Wczesne lata.
Urodził się w Aleksandrii w rodzinie chrześcijańskiej pochodzenia libańsko-syryjskiego jako syn Claire (z domu Saada) i Josepha Shalhoubów. W wieku dziesięciu lat uczęszczał do Victoria College, gdzie był prymusem. Jego pasją były piłka nożna, krykiet i teatr.
Ukończył studia na uniwersytecie w Kairze na wydziale matematyczno-fizycznym. Początkowo pracował w lombardzie prowadzonym przez swojego ojca. Studiował aktorstwo w Royal Academy of Dramatic Art (RADA) w Londynie.
Kariera.
W 1953 zaczął karierę aktorską od udziału w filmie "Sira Fi al-Wadi" i potem występował w wielu innych egipskich produkcjach. Międzynarodową sławę, dwie nagrody Złotego Globu oraz nominację do Oscara zdobył dzięki roli Sherifa Alego w dramacie przygodowym "Lawrence z Arabii" ("Lawrence of Arabia", 1962) obok Petera O’Toole’a, Aleca Guinnessa i Anthony’ego Quinna.
W dramacie wojennym "A oto koń siny" ("Behold a Pale Horse", 1964) obok Gregory Pecka i Anthony’ego Quinna zagrał postać hiszpańskiego duchownego Francisco, w komediodramacie "Żółty Rolls-Royce" ("The Yellow Rolls-Royce", 1964) z Ingrid Bergman, Rexem Harrisonem, Shirley MacLaine, Alainem Delonem i Jeanne Moreau był jugosłowiańskim patriotą Davichem, w dramacie przygodowym "Dżingis chan" ("Genghis Khan", 1965) obok Stephena Boyda wystąpił w roli mongolskiego zdobywcy.
Tytułowa rola lekarza Jurija Żywago w ekranizacji powieści Borisa Pasternaka "Doktor Żywago" ("Doctor Zhivago", 1965) przyniosła mu nagrodę Złotego Globu. W musicalu "Zabawna dziewczyna" ("Funny Girl", 1968) z Barbrą Streisand zagrał układnego hazardzistę Nicka Arnsteina.
Można go było potem zobaczyć m.in. w melodramacie "Ziarnko tamaryszku" ("The Seed Tamarind", 1974), sequelu "Zabawna dama" ("Funny Lady", 1975), komedii kryminalnej Blake’a Edwardsa "Różowa Pantera kontratakuje" ("Pink Panther Strikes Again", 1976), parodii filmów szpiegowskich "Ściśle tajne" ("Top Secret!", 1984) z Valem Kilmerem, "Trzynasty wojownik" ("The 13th Warrior", 1999) z Antonio Banderasem, "Krok w stronę raju" ("Heaven Before I Die", 1997) i "Hidalgo – ocean ognia" ("Hidalgo", 2004) z Viggo Mortensenem.
Sharif grywał także w produkcjach telewizyjnych "Dalekie pawilony" ("The Far Pavilions", 1984), "Harem" (1984) i "Podróże Guliwera" ("Gulliver's Travels", 1996). W miniserialu "Piotr Wielki" ("Peter the Great", 1986) wystąpił w roli księcia Fiodora Romodanowskiego.
W 2003 zdobył uznanie krytyków za tytułową rolę muzułmańskiego sklepikarza we francuskim filmie "Pan Ibrahim i kwiaty Koranu" ("Monsieur Ibrahim et les fleurs du Coran"). W ekranizacji Księgi Estery – "Jedna noc z królem" ("One Night with the King", 2006) wystąpił jako książę Memuchan, jeden z niewielu prawdziwie lojalnych książąt perskich.
Zasiadał w jury konkursu głównego na 47. MFF w Wenecji (1990). Otrzymał Honorowego Złotego Lwa za całokształt twórczości na 60. MFF w Wenecji (2003).
Życie prywatne.
Ożenił się z egipską gwiazdą Fatin Hamamą i konwertował z katolicyzmu na islam, dzięki temu stał się popularny w świecie arabskim. Małżeństwo to rozpadło się w 1974 roku, lecz do tego czasu Sharif sam już był znanym aktorem. Ze związku tego urodził się jego syn o imieniu Tarik (ur. 1957). W maju 2015 „Los Angeles Times” poinformował, że Sharif cierpi na chorobę Alzheimera. 10 lipca 2015 zmarł w szpitalu w Kairze w wieku 83 lat na zawał serca.
Brydż.
Był jednym z najlepiej rozpoznawalnych brydżystów na świecie. Przez kilka lat współredagował kolumnę poświęconą brydżowi w dzienniku „Chicago Tribune”. Był także autorem wielu książek na temat brydża, udzielił licencji na użycie swojego imienia w brydżowej grze komputerowej wydanej na platformę DOS w 1993. Gra "Omar Sharif Bridge" była nadal sprzedawana pod system Windows oraz platformy mobilne. Przez wiele lat jego partnerem na międzynarodowych zawodach był trener amerykańskiego futbolu Tommy Prothro.
W 1967 zorganizował francusko-włoską drużynę zawodowych brydżystów, rozgrywającą mecze podczas tras konkursowych z czołowymi drużynami narodowymi lub reprezentującymi miasta, nazwaną Cyrkiem Sharifa (ang. "Sharif Bridge Circus"). Poza Sharifem grali w niej Giorgio Belladonna (Włochy), (Francja), Benito Garozzo (Włochy), Leon Yallouze (Francja) oraz – od 1970 r. – Pietro Forquet (Włochy).
Podczas pierwszej podróży w latach 1967–1968 Cyrk Sharifa odwiedził Holandię, Belgię, Włochy, Wielką Brytanię oraz 6 miast Ameryki Północnej (Montreal, Toronto, Los Angeles, Dallas, Nowy Orlean i Nowy Jork). W Stanach Zjednoczonych do podróżującego Cyrku Sharifa dołączyła drużyna Asów z Dallas i rozgrywane były trójmecze między Cyrkiem, Asami i drużyną lokalną. Większość meczów wygrała drużyna Sharifa.
Drugą podróż w 1970 Cyrk Sharifa rozpoczął meczem rozegranym w Londynie przeciwko drużynie Jeremiego Flinta i Jonathana Cansino. Mecz wygrała drużyna Sharifa. 
Następnie Cyrk udał się do Stanów Zjednoczonych (Chicago, Los Angeles, Saint Paul, Dallas, Detroit i Filadelfia) i Kanady (Winnipeg). W każdym mieście Cyrk rozgrywał mecze przeciwko najlepszej drużynie lokalnej oraz 120-rozdaniowy fragment meczu z drużyną Asów z Dallas (zatem cały mecz Cyrk kontra Asy składał się z 840 rozdań).
Cyrk Sharifa wygrał 3 mecze z 7 rozegranych przeciwko drużynom lokalnym (w Chicago, Winnipeg i Saint Paul), a mecz przeciwko Asom z Dallas zakończył się wynikiem 1692:1793 IMP na korzyść Asów. Gracze Cyrku Sharifa podczas wszystkich rozgrywek stosowali system Blue Team Club.
Hazard.
Sharif regularnie odwiedzał kasyna we Francji, gdzie raz pobił pracownika kasyna po przegranej tysięcy dolarów w jednym obstawieniu w ruletce.
5 sierpnia 2003 został skazany na miesiąc więzienia w zawieszeniu, 1700 dolarów grzywny i 340 dolarów odszkodowania za uderzenie francuskiego policjanta w paryskim kasynie w lipcu tego roku. Policjant interweniował, kiedy doszło do kłótni pomiędzy grającym w ruletkę Omarem a krupierem.
W 2006 zadeklarował, że kończy z brydżem, ponieważ nie chce być sługą żadnej ze swoich pasji z wyjątkiem pracy. Woli także więcej przebywać z rodziną, ponieważ nie poświęcał jej wystarczająco wiele czasu.

</doc>
<doc id="43627" url="https://pl.wikipedia.org/wiki?curid=43627" title="Analogia">
Analogia

Analogia (gr. ἀναλογία – odpowiedniość, podobieństwo) – oznacza orzekanie o pewnych cechach (właściwościach) jednego przedmiotu (rzeczy, osoby, zjawiska, pojęcia itp.) na zasadzie jego podobieństwa do innego przedmiotu (którego odpowiednie cechy są określone i znane) lub równoległości występujących pomiędzy nimi innych cech. Do analogii zwykło się sięgać w filozofii, prawie, teologii, polityce, retoryce, matematyce, fizyce, biologii (np. narządy analogiczne), statystyce itp.
Z rozumowaniem "per analogiam" wiąże się głównie funkcję heurystyczną, traktując je jako środek do wynajdowania (inkubacji) nowych pomysłów i rozwiązań, w tym stawiania tzw. hipotez naukowych. Odmawia mu się natomiast niekiedy funkcji dowodowej, co najwyżej przyznając mu wtedy możliwość uprawdopodabniania tez, na których zasadność ono wskazuje. Dotyczy to zwłaszcza nauk empirycznych (przyrodniczych). W niektórych jednak dziedzinach – jak filozofia, teologia czy nauki prawne – ten rodzaj rozumowania służy nie tylko do wysuwania wstępnych wniosków, ale jest zarazem pełnowartościowym sposobem na ich udowodnienie. Jest tak zwłaszcza wtedy, gdy w danej dyscyplinie nie da się skorzystać z innych rodzajów dowodów typowych dla nauk empirycznych (przyrodniczych) i formalnych takich jak eksperyment i obserwacja oraz rozumowanie dedukcyjne (w tym z przyjętych odgórnie (bez dowodu) pewników "vel" aksjomatów) lub gdy w danej dziedzinie z powodu tego, że poszczególne przypadki się od siebie istotnie różnią, nie da się ustanowić jakichś ogólnych praw (np. wycenianie wartości konkretnej nieruchomości, jakie jest często kwestią indywidualną).
Zgodnie z niektórymi poglądami umiejętność rozumowania drogą analogii jest czymś immanentnie tkwiącym w umyśle ludzkim i człowiek posługuje się nim na co dzień, często sobie tego nawet nie uświadamiając. Porównywanie różnych spraw (zdarzeń, zachowań, przedmiotów) w celu podjęcia decyzji w życiu codziennym, wydania wyroku sądowego czy oszacowania wartości nieruchomości jest jednym z przykładów korzystania z rozumowania z analogii. Czasem twierdzi się też, że za pomocą analogii ludzie dokonują percepcji – tj. zgodnie z założeniem, iż posługiwanie się ogólnymi pojęciami języka wymaga porównania obiektów (desygnatów danej nazwy, danego pojęcia), jakie spotykamy w rzeczywistości, z jakimś idealnym wyobrażeniem odpowiadającym danemu pojęciu/nazwie.
Zastosowanie.
W prawie.
W prawie analogia służy zwłaszcza do wypełniania tzw. luk w prawie ustawowym (stanowionym), które mogą polegać na braku regulacji prawnej dla jakiegoś zakresu stosunku społecznych, istnieniu regulacji prawnej, jaka jest nazbyt ogólna, by się ją dało zastosować w konkretnym przypadku, istnieniu regulacji prawnej, jaka jest dla danego przypadku niepożądana. Istnieje też wiele innych – mniej popularnych – zastosowań rozumowania z analogii w tym prawie.
W prawie precedensowym analogia służy przede wszystkim do rozstrzygania spraw sądowych na podstawie ich podobieństwa do którejś lub którychś ze spraw, w jakich został ustanowiony wcześniej precedens. Na niej – a dokładnie na jej odwrotności, dysanalogii – zasadza się też instytucja tzw. distinguishing.
Ponadto analogia może służyć jako środek do stosowania w konkretnych stanach faktycznych reguł (norm) prawa stanowionego i reguł precedensowych ("rationes decidendi") – dochodzi wówczas do porównywania przypadku, w jakim ma zostać zastosowana dana reguła, z przypadkami, jakie pod tę regułę podpadają na pewno (tzw. przypadkami wzorcowymi), w celu ustalenia czy zachodzi między nimi podobieństwo wystarczające dla potraktowania ich w sposób jednakowy.
Istnieje wiele ograniczeń dla stosowania analogii w prawie – np. nie wolno z niej korzystać, gdyby miało się to odbyć ze szkodą dla oskarżonego lub podatnika lub gdyby na jej podstawie miało dojść do dotworzenia nowych wyjątków nieprzewidzianych przez prawo lub odstąpienia od jasnego i precyzyjnego tekstu ustawy.
Analogia, jaka występuje w prawie, różni się od analogii, z jakiej korzysta się w naukach przyrodniczych i życiu codziennym. Jest tak między innymi z powodu normatywnego (preskryptywnego) charakteru prawa oraz braku możliwości prowadzenia w nim empirycznych dowodów, jakie potwierdzałyby prawidłowość jego zawartości i podejmowanych na jego podstawie decyzji.
Nazewnictwo.
Inne spotykane nazwy używane na określenie analogii lub rozumowania (argumentu) z analogii to:
Struktura.
Schemat rozumowania z analogia posiada zazwyczaj strukturę:
Przesłanka pierwsza: A posiada cechy X, Y, Z i G.
Przesłanka druga: B posiada cechy X, Y, Z.
Wniosek z rozumowania "per analogiam": B posiada też cechę G.
Schemat rozumowania z analogii może też przybrać strukturę (matematycznej) proporcji:
Wersja pierwsza: A jest do B tak jak C jest do D.
Wersja druga: A jest do B tak jak B jest do C.
W przypadku analogii z proporcji liczy się podobieństwo nie cech (właściwości), lecz relacji, jakie zachodzą w porównywanych przedmiotach, podmiotach lub zjawiskach.
Przykładem analogi proporcji jest następujące porównanie: Bóg jest dla człowieka tym, czym dorosły jest dla dziecka, lub 2 do 4 jest jak 4 do 8.
Analogia z proporcji ma starożytny rodowód. Współczesnymi jej zwolennikami są Chaïm Perelman i Lucie Olbrechts-Tyteca.
Istotne (wystarczające) podobieństwo.
Najbardziej zagadkowe w analogii jest samo podobieństwo, od stwierdzenia którego zależy postawienie wniosku drogą tego rozumowania. Na płaszczyźnie logicznej nie da się go wytłumaczyć. Pewnym rozwiązaniem tego problemu jest powiązanie analogii z rozumowaniem intuicyjnym, którego właściwości między innymi polegają na budowaniu skojarzeń, w tym poprzez podobieństwo i przyległość oraz związki przyczynowe.
Powiązanie analogii z rozumowaniem intuicyjnym wyjaśnia zarówno to, że wnioskowaniu "per analogiam" można ufać i może ono przez to pełnić nie tylko funkcję heurystyczną, ale również funkcję dowodową, że wnioski przez podobieństwo można stawiać bardzo szybko (same przychodzą na myśl), że pewne analogie wydają się ludziom lepsze od innych mimo iż nie da się tego racjonalnie wytłumaczyć, bo na płaszczyźnie czysto logicznej mają one równą wartość, że wnioski, do jakich dochodzą "per analogiam" ludzie mający sporą wiedzę i doświadczenie, są więcej warte niż takie wnioski stawiane przez nowicjuszy w danym zawodzie/dziedzinie wiedzy, jak i to że wnioskowanie z analogii może przebiegać bez pośrednictwa ogólnych reguł oraz być wnioskowaniem istotnie odmiennym od dedukcji i indukcji, reprezentując zupełnie inną od nich kategorię wnioskowań.
Ponadto wskazuje ono na źródło skąd biorą się u ludzi twierdzenia, iż coś jest do czegoś podobne, oraz wyjaśnia to, w jaki sposób ludzie są władni do podejmować decyzji, którą z dwóch lub większej liczby możliwych analogii należy wybrać. Tłumaczy ono również to, dlaczego analogia jest nieprzechodnia (A może być istotnie podobne do B, ale zarazem już nie do C, które jest istotnie podobne do B), a nawet niesymetryczna (A może być istotnie podobne do B, ale B może nie być już istotnie podobne do A). Objaśnia także dlaczego postawione za jej pomocą wnioski mogą być ważne w pewnym momencie czasowym, a w innym – jak zmienią się okoliczności, które towarzyszyły postawieniu tych wniosków – już nie.

</doc>
<doc id="43632" url="https://pl.wikipedia.org/wiki?curid=43632" title="Husni Mubarak">
Husni Mubarak

Husni Mubarak, właśc. Muhammad Husni as-Sajjid Mubarak (arab. محمد حسني السيد مبارك, wymowa egipska: []; ur. 4 maja 1928 w Kafr al-Musajliha, zm. 25 lutego 2020 w Kairze) – egipski polityk i wojskowy, prezydent Egiptu od 14 października 1981 do 11 lutego 2011, a wcześniej oficer w lotnictwie egipskim i wiceprezydent.
Od 1950 służył w egipskich siłach powietrznych, a jako ich dowódca od 1972 wyróżnił się w wojnie Jom Kipur. Po odejściu z wojska w 1975 został wiceprezydentem Egiptu u boku Anwara as-Sadata. Po zabójstwie as-Sadata w 1981 przejął po nim urząd prezydencki. Rządy Mubaraka charakteryzowały się z jednej strony represjami wobec radykalnych organizacji islamistycznych, odpowiedzialnych za zamach na poprzednika, z drugiej – liberalnymi reformami ekonomicznymi, których skutkiem był szybki rozwój gospodarczy kraju, ale i wzrost rozwarstwienia społecznego. W polityce zagranicznej Mubarak doprowadził do przełamania izolacji Egiptu w świecie arabskim, w którą kraj popadł po podpisaniu przez as-Sadata traktatu pokojowego z Izraelem w 1979, za cenę pogorszenia relacji z Izraelem. Z inicjatywy Mubaraka Egipt przystąpił do I wojny w Zatoce Perskiej po stronie koalicji antyirackiej.
Na początku 2011 Mubarak został obalony w wyniku protestów ulicznych. Po rewolucji został aresztowany wraz z synami, Alą i Dżamalem; w 2012 został skazany na dożywotnie więzienie za krwawe tłumienie demonstracji w 2011. Opuścił więzienie w 2017.
Życiorys.
Do 1981.
Husni Mubarak urodził się 4 maja 1928 w miejscowości Kafr al-Musajliha w muhafazie Al-Minufijja, leżącej na północ od Kairu. Ukończył szkołę średnią w pobliskiej Szibin al-Kaum, a potem Egipską Akademię Wojskową w 1949. W tym samym roku wstąpił do Akademii Sił Powietrznych, którą ukończył w roku następnym. Służył jako oficer lotnictwa, następnie został instruktorem w Akademii Sił Powietrznych, trzykrotnie wyjeżdżał na szkolenia do ZSRR. Awansował kolejno na dowódcę eskadry, dowódcę skrzydła i dowódcę bazy. W 1967 został komendantem Akademii Sił Powietrznych, zaś w 1969 został szefem sztabu lotnictwa. Rok później mianowano go wiceministrem obrony Egiptu.
W 1972 prezydent Anwar as-Sadat wyznaczył go na dowódcę sił lotniczych Egiptu. Mubarak brał udział w opracowywaniu planów ataku egipsko-syryjskiego na Izrael 6 października 1973, rozpoczynającego wojnę Jom Kipur. W czasie konfliktu Mubarak dowodził egipskim lotnictwem, które spisywało się na tyle dobrze, iż po wojnie prezydent Sadat ogłosił go bohaterem wojennym i nadał mu stopień marszałka sił powietrznych.
W 1975 nieoczekiwanie został mianowany wiceprezydentem Egiptu, co było ze strony prezydenta gestem pod adresem wojska. Mubarak nie miał jednak szczególnych wpływów w państwie, najważniejsze decyzje Anwar as-Sadat podejmował bowiem jednoosobowo.
Władzę w Egipcie przejął po zamordowaniu Anwara as-Sadata w zamachu w czasie parady wojskowej w Kairze 6 października 1981. Mubarak w czasie parady znajdował się obok prezydenta i został lekko ranny w rękę.
Prezydentura.
Pierwsza kadencja (1981–1987).
13 października 1981 obywatele Egiptu w referendum zdecydowaną większością (98,4%) opowiedzieli się za objęciem urzędu prezydenckiego przez Mubaraka. Za rozwiązaniem takim opowiadały się prawie wszystkie krajowe partie, z wyjątkiem Narodowo-Postępowej Partii Zjednoczenia, poparcie dla niego wyraziło także wojsko. Mubarak objął urząd prezydenta 14 października 1981. W otoczeniu nowego prezydenta elitę rządzącą nadal tworzyli politycy Partii Narodowo-Demokratycznej. Początkowo stanowiska kierownicze piastowali w niej działacze, którzy objęli je za prezydentury as-Sadata, jednak przed wyborami parlamentarnymi w maju 1984 Mubarak wymienił kierownictwo partii, usuwając osoby zbyt blisko związane z nieżyjącą głową państwa. Ważnymi jego doradcami byli także oficerowie, spośród których największą rolę odgrywali Abd al-Halim Abu Ghazala oraz Usama al-Baz. Mubarak zachował styl rządzenia swojego poprzednika i podstawowe założenia polityki wewnętrznej i zagranicznej.
Bezpośrednio po objęciu władzy Mubarak zniszczył organizacje radykalnych muzułmanów, odpowiedzialnych za zamordowanie jego poprzednika i nawołujących w poprzednich latach do przebudowy całego systemu państwowego w duchu islamskim. We wrześniu 1984 przeprowadzony został proces 174 członków i sympatyków grup Dżihad oraz Wspólnota Islamska, zapadło w nich 16 wyroków dożywotnich robót przymusowych, inni podsądni otrzymali kary więzienia. Mubarak zachował w mocy stan wyjątkowy ogłoszony po zamordowaniu Sadata. Po zdławieniu opozycji ze strony islamskich radykałów przyjął kurs bardziej liberalny, nawiązujący do działań poprzednika. Dopuścił druk prasy opozycyjnej. Był zdania, że liberalizacja życia politycznego w państwie będzie mieć pozytywny wpływ na gospodarkę i ułatwi mu kontrolowanie społecznych nastrojów. Zgodził się na ponowną legalizację partii Wafd (pod nazwą Nowy Wafd), Socjalistycznej Partii Pracy oraz umiarkowanego skrzydła Stowarzyszenia Braci Muzułmanów, pod warunkiem jednak, że nie będą one głosić haseł gruntownej przebudowy systemu politycznego. W 1984 prezydencka partia odniosła zdecydowane zwycięstwo w wyborach, co zawdzięczała znacznie większym środkom na cele propagandowe, jakimi dysponowała, w porównaniu z konkurentami.
W ekonomii Mubarak kontynuował zapoczątkowaną przez Sadata politykę otwarcia (infitah), modyfikując niektóre jej założenia. Zapowiedział nowe inwestycje w przemyśle i w rolnictwie. W 1983 wprowadził system bodźców finansowych, który miał skłonić załogi zakładów do bardziej wydajnej pracy, zapewniając im udziały w zyskach i konsekwentnie współodpowiedzialność za straty. Rok wcześniej zmodyfikował prawo inwestycyjne. Umożliwił inwestorom krajowym korzystać z przywilejów, które polityka "infitah" nadawała dotąd jedynie przedsiębiorcom zagranicznym. W kolejnych latach państwo egipskie stopniowo ograniczało skalę swoich inwestycji, rósł procent inwestycji prywatnych (głównie w budownictwie). Zmiany wprowadzone przez Mubaraka nie dały spodziewanych efektów. Wzrost PKB był znacznie wolniejszy niż w ostatnich latach rządów as-Sadata, a najważniejsze dochody państwa pochodziły z opłat za korzystanie z Kanału Sueskiego oraz z eksportu ropy naftowej. Załamanie się koniunktury naftowej w 1986 było poważnym ciosem dla krajowej gospodarki. W polityce społecznej Mubarak wycofywał się stopniowo z programów pomocy socjalnej wprowadzonych przez Abdel Nasera i częściowo ograniczonych przez Sadata, dążąc do równowagi budżetowej (mimo to w budżecie utrzymywał się deficyt). Równocześnie nie chciał doprowadzić do większych niepokojów społecznych, co nie zawsze okazywało się możliwe wobec powiększającej się liczby żyjących w ubóstwie. W 1984 w Kafr ad-Dawarze miały miejsce manifestacje przeciwko planowanym podwyżkom cen żywności. W latach 80. XX wieku Egipt pozostawał uzależniony od pomocy zagranicznej, a jego zadłużenie, głównie względem Stanów Zjednoczonych, szybko wzrastało.
W polityce zagranicznej Mubarak doprowadził do uporządkowania stosunków Egiptu z naftowymi państwami arabskimi. W pierwszych miesiącach sprawowania urzędu, zgodnie z porozumieniem z Camp David, przejął od Izraela kontrolę nad Synajem. Już w czerwcu 1982 relacje egipsko-izraelskie ponownie uległy pogorszeniu, gdy Mubarak negatywnie odniósł się do interwencji izraelskiej w Libanie i do stłumienia powstania palestyńskiego na terytoriach okupowanych. Odwołanie egipskiego ambasadora w Izraelu doprowadziło do zakończenia bojkotu Kairu przez pozostałe kraje arabskie, trwającego od czasu, gdy Anwar as-Sadat podpisał porozumienie z Izraelem. Tendencję tę jeszcze wzmocniła wizyta Jasira Arafata w Egipcie w grudniu 1983 (Mubarak poparł Arafata, gdy władze Syrii usiłowały doprowadzić do zmiany kierownictwa Organizacji Wyzwolenia Palestyny). Polityka Mubaraka wobec problemu palestyńskiego była jednak niekonsekwentna. W czerwcu 1982 zaprosił kierownictwo OWP, by urządziło stałą siedzibę w Kairze, po miesiącu wycofał się z tej propozycji. W listopadzie natomiast apelował do Palestyńczyków, by uznali istnienie Izraela, co również ostatecznie odwołał. Z uwagi na fakt, iż większość pomocy zagranicznej napływającej do Egiptu pochodziła z USA, prezydent podtrzymał wydaną przez poprzednika zgodę na udostępnienie Amerykanom egipskich lotnisk i innych urządzeń wojskowych oraz zgodził się na budowę bazy w Ras Banas (oficjalnie tymczasowej). Mubarak pragnął przy tym, by Egipt uchodził za państwo niezaangażowane. Przedstawiciele kraju działali w ruchu państw niezaangażowanych, zaś w 1982 prezydent stwierdził, że istnieje możliwość unormowania stosunków z ZSRR pod warunkiem, że kraj ten nie będzie ingerował w politykę wewnętrzną Egiptu. W roku następnym Kair i Moskwa ponownie zawarły umowy kulturalną i handlową, zaś w roku następnym wznowiły pełne stosunki dyplomatyczne.
W wojnie iracko-irańskiej Egipt poparł Irak, kierując do niego znaczne dostawy broni, jak również doradców wojskowych i tymczasowych pracowników, którzy mieli zastępować mężczyzn zmobilizowanych do wojska. Dzięki temu w 1982 obydwa państwa wznowiły oficjalne stosunki.
Wiosną 1984, z inicjatywy Arafata, Egipt został ponownie przyjęty do Organizacji Kongresu Islamskiego. Nieoficjalnie utrzymywał kontakty z Marokiem, Mubarak stopniowo poprawiał relacje z Jordanią, która również poparła wniosek Kairu o powrót do Organizacji Kongresu Islamskiego.
W 1985 Mubarak ogłosił ponowne przejęcie przez państwo kontroli nad meczetami. Nie zgodził się na wzmocnienie roli szariatu w ustawodawstwie egipskim i starał się nie dopuścić do dyskryminacji Koptów. Zabraniając radykalnym muzułmanom prowadzenia otwartej agitacji, zaostrzył także cenzurę obyczajową i ograniczył aktywność organizacji feministycznych. Odmawiając zwiększenia roli religii w życiu politycznym, Mubarak krytykował niektóre partie opozycyjne za brak przywiązania do islamu, rząd finansował uroczystości religijne, a prezydencka partia wydawała pismo o profilu umiarkowanie muzułmańskim.
W 1986 został odznaczony duńskim Orderem Słonia.
Pragnąc dać dowód gotowości do dialogu nawet z radykalnymi muzułmanami, w 1987 Mubarak amnestionował kilkuset więźniów skazanych po zamachu na Anwara as-Sadata za przynależność do ekstremistycznych organizacji islamskich.
Mubarak zgodził się na zmianę ordynacji wyborczej do parlamentu, gwarantującej opozycji 48 miejsc w 448-osobowym Zgromadzeniu Narodowym. W przedterminowych wyborach w kwietniu 1987 ponownie sukces odniosła Partia Narodowo-Demokratyczna, zdobywając 346 mandatów. W październiku tego samego roku Mubarak został ponownie wybrany na prezydenta, uzyskując w lipcu nominację parlamentu, a następnie akceptację społeczeństwa w referendum (był jedynym kandydatem, poparło go 97,1% głosujących). W ostatnich miesiącach przed reelekcją ponownie poddał represjom organizacje islamistyczne, które jawnie występowały przeciwko panującemu systemowi, dopuszczając się m.in. zamachów terrorystycznych na lewicowych dziennikarzy, dyplomatów USA i byłego ministra obrony Hasana Abu Baszę.
Stale wygrywając zwolenników świeckiego państwa przeciwko organizacjom islamskim, jak również podsycając konflikt między muzułmanami radykalnymi i umiarkowanymi, Mubarak utrzymywał równowagę gwarantującą mu pozostanie przy władzy. W wielkie spory ideologiczne prezydent nie angażował się, a jego hasła polityczne były z założenia ogólnikowe (np. „Wielkie Przebudzenie” z 1985 czy „Rozwój, Stabilność, Demokracja” z 1987).
Druga kadencja (1987–1993).
Dzięki swojemu stanowisku w konflikcie iracko-irańskim Mubarak na początku drugiej kadencji doprowadził do ostatecznego wznowienia stosunków dyplomatycznych Egiptu z innymi państwami arabskimi. Od listopada 1988 w jego polityce zagranicznej wyraźny był ponowny zwrot ku panarabizmowi, czego wyrazem było uznanie niepodległego państwa palestyńskiego w listopadzie 1988, próby objęcia go nieformalnym patronatem i tym samym potwierdzenie swojej przodującej pozycji wśród państw arabskich. Jedynie Libia, Syria, Liban i Algieria w 1988 nie nawiązały kontaktów dyplomatycznych z Egiptem, Algieria i Syria uczyniły to rok później. W marcu 1989 Mubarak podejmował w Kairze króla Arabii Saudyjskiej Fahda.
Odrębne wysiłki Mubaraka dotyczyły zakończenia konfliktu izraelsko-palestyńskiego, w którym Egipt w końcu lat 80. XX wieku występował jako główny mediator. We wrześniu 1989 prezydent Egiptu przedstawił dziesięciopunktowy program, w którym wzywał Izrael do wyrażenia zgody na powstanie niepodległej Palestyny (w myśl zasady „pokój za ziemię”) oraz do przeprowadzenia wyborów na terytoriach okupowanych w celu wyłonienia pierwszego rządu palestyńskiego. Plan został poparty przez USA, ale rząd izraelski go odrzucił. W połowie r. 1990 Mubarak usztywnił swoje stanowisko względem Izraela, a po powstaniu trzeciego rządu Icchaka Szamira rozmowy pokojowe zostały zawieszone w ogóle.
W tym samym roku w Egipcie doszło do kryzysu konstytucyjnego po tym, gdy Najwyższy Sąd Konstytucyjny uznał ordynację wyborczą z 1986 za niezgodną z ustawą zasadniczą. W związku z tym 29 listopada i 6 grudnia 1990 odbyły się nowe wybory, które zakończyły się ponownie zdecydowanym zwycięstwem Partii Narodowo-Demokratycznej (przy bojkocie ze strony opozycji). Elekcja odbywała się w napiętej atmosferze, wywołanej zabójstwem przewodniczącego Zgromadzenia Ludowego Rifata al-Mahdżuba 12 października i nowymi aresztowaniami islamskich fundamentalistów.
W 1990 Husni Mubarak nawiązał bliższe kontakty z Syrią. Złożył oficjalną wizytę jej prezydentowi Hafizowi al-Asadowi, a następnie podejmował go w Kairze. W sierpniu tego samego roku był gospodarzem obrad przywódców krajów arabskich, w czasie którego postanowiono stworzyć wspólny front przeciwko ekspansywnej polityce Iraku. W październiku tego samego roku Liga Państw Arabskich ponownie przeniosła swoją siedzibę do Kairu. Mubarak opowiadał się początkowo za dyplomatycznym rozwiązaniem problemu irackiego (sam próbował prowadzić mediację), ostatecznie jednak potępił agresję Iraku na Kuwejt, a następnie udostępnił egipską przestrzeń powietrzną i Kanał Sueski wojsku amerykańskiemu, jak również skierował do sił interweniujących w Iraku 27 tys. żołnierzy. Oznaczało to, że Egipt był trzecią – po USA i Arabii Saudyjskiej – siłą w operacji Pustynna Burza w 1991. Udział w interwencji oznaczał załamanie się bardzo dobrych relacji egipsko-irackich. Równocześnie jednak USA, państwa Europy Zachodniej oraz arabskie kraje naftowe umorzyły 14 mld egipskiego długu, zaś jego pozostała część została rozłożona na korzystne raty.
Wobec utrzymywania się trudności gospodarczych, Mubarak na początku lat 90. rozpoczął szeroko zakrojoną reformę ekonomiczną. W maju 1991 Egipt wymienił listy intencyjne z Międzynarodowym Funduszem Walutowym, a następnie podpisał porozumienie z Bankiem Światowym. W ich następstwie Egipt całkowicie uwolnił ceny, radykalnie zmniejszył wydatki publiczne, sprywatyzował ponad 300 zakładów, zniósł ograniczenia w handlu międzynarodowym. W zamian Bank Światowy zgodził się umorzyć połowę zadłużenia kraju. Rezultatem była poprawa wskaźników makroekonomicznych przy równoczesnym zubożeniu społeczeństwa. Fakt, iż 23% mieszkańców Egiptu żyło w ubóstwie, a połowa obywateli pozostawała w biedzie, sprzyjał destabilizacji społecznej i wzmożeniu się agitacji radykalnych ugrupowań muzułmańskich, które do tej pory zyskiwały sympatyków przede wszystkim na uniwersytetach, nie ciesząc się zbytnią popularnością w skali całego kraju. Na początku lat 90. sympatycy radykalnych muzułmanów pojawili się nawet w armii. W 1992 islamiści ponownie zapowiedzieli zintensyfikowanie działań antyrządowych aż do obalenia panującego systemu.
Seria ataków terrorystycznych w całym kraju, wymierzonych m.in. w zagranicznych turystów oraz w najwyższych urzędników państwowych, skłoniła Mubaraka do ponownego zaostrzenia represji przeciwko organizacjom islamistycznym. Usunął także ze stanowisk rządowych polityków skłonnych do dialogu z radykalnymi muzułmanami. Dopuścił stosowanie przez policję i służby bezpieczeństwa odpowiedzialności zbiorowej i tortur, co spotkało się z krytyką społeczności międzynarodowej i egipskich intelektualistów.
Trzecia kadencja (1993–1999).
W lipcu 1993 Mubarak uzyskał w egipskim parlamencie reelekcję. W referendum jego pozostanie na urzędzie prezydenta poparło 96% głosujących przy niskiej frekwencji. Natychmiast po tym wydarzeniu, pragnąc podkreślić znaczenie wojska w państwie, Mubarak awansował ministra obrony, gen. Muhammada Husajna Tantawiego, na marszałka. Nie mianował natomiast wiceprezydenta.
Wbrew nadziejom opozycji, która apelowała do Mubaraka o dalszą demokratyzację systemu władzy, po rozpoczęciu swojej trzeciej kadencji prezydent zapowiedział jedynie „szeroki dialog narodowy”, do którego zaprosił wszystkie partie wyrzekające się terrorystycznych metod działania. W grudniu 1993 na jego apel odpowiedziało pozytywnie dziesięć legalnie działających ugrupowań, jak również półlegalni Bracia Muzułmańscy oraz komuniści. 25 czerwca 1994 rozpoczęła się Konferencja Dialogu Narodowego, zdominowana przez przedstawicieli partii prezydenckiej. Przez to debata o przyszłości państwa została sprowadzona do kwestii walki z terroryzmem i problemów gospodarczych. Na początku lat 90. Mubarak zgadzał się na tworzenie nowych partii politycznych, zakładał jednak, że wzrost ich liczby przyczyni się do rozproszenia sił opozycji.
W latach 1994–1997 w Egipcie miała miejsce fala ataków terrorystycznych. Mubarak i jego otoczenie w zdecydowany sposób zwalczali zarówno fundamentalistyczne organizacje muzułmańskie, jak i muzułmanów umiarkowanych. W marcu 1994 wykryty został spisek antyprezydencki w wojsku, którego organizatorzy szykowali zamach na Mubaraka. W roku następnym prezydencka partia ponownie odniosła sukces w wyborach parlamentarnych, jednak obserwatorzy oskarżali rząd o sfałszowanie wyników i wpływanie na wyborców. Szczególne utrudnienia władzy czyniły kandydatom niezależnym, którzy startowali z nieformalnym poparciem Braci Muzułmanów. 26 czerwca 1995 Mubarak przeżył kolejny zamach na swoje życie, zorganizowany przez fundamentalistyczną Wspólnotę Islamską w Addis Abebie. W listopadzie tego samego roku oskarżył kraje Europy Zachodniej o udzielanie azylu politycznego działaczom muzułmańskim zamieszanym w organizację zamachów terrorystycznych.
Husni Mubarak odegrał znaczącą rolę w skłonieniu rządu izraelskiego i przywódców Organizacji Wyzwolenia Palestyny do ponownego przystąpienia do rozmów pokojowych. 4 maja 1994 w Kairze premier Izraela Icchak Rabin oraz Jasir Arafat podpisali umowę o samorządzie palestyńskim w Jerychu i Gazie, ceremonię tę prowadził osobiście prezydent Egiptu. Próbował także mediować w sporze izraelsko-syryjskim o wzgórza Golan, jednak nie odniósł większego sukcesu z powodu nieustępliwego stanowiska izraelskiego. W 1995, jako pierwszy w historii przywódca egipski, uczestniczył w pogrzebie premiera Izraela Icchaka Rabina. Po zwycięstwie Likudu w wyborach parlamentarnych w Izraelu, co było osobistą porażką Mubaraka, wspierającego otwarcie izraelską Partię Pracy, w 1996 relacje egipsko-izraelskie uległy ponownemu pogorszeniu. W 1998 Mubarak określił premiera izraelskiego Binjamina Netanjahu jako człowieka, który zniszczył proces pokojowy w konflikcie izraelsko-palestyńskim. W 1999 prezydent Egiptu skrytykował rząd Izraela za łamanie postanowień porozumienia z Wye Plantation, co pociągnęło za sobą całkowite zawieszenie wzajemnych relacji.
Bliskie relacje utrzymywał Mubarak z prezydentem Syrii Hafizem al-Asadem, czego wyrazem była jego wizyta w Syrii w maju 1997, a także trzy kolejne spotkania obydwu przywódców w roku następnym. Mubarak stale dążył do integracji świata arabskiego pod wodzą Egiptu. Dlatego w 1998 skrytykował ataki lotnicze na Irak, dokonane przez USA i Wielką Brytanię bez zgody Rady Bezpieczeństwa ONZ.
Po kolejnych wyborach parlamentarnych w 1996 powołany przez Mubaraka rząd Kamala al-Dżanzuriego skupiał się na gospodarczych problemach kraju. Kontynuował także zwalczanie islamskiego fundamentalizmu i terroryzmu. Ponieważ mimo represji wymierzonych w radykalnych muzułmanów ataki terrorystyczne powtarzały się i miały negatywny wpływ na dochody kraju z turystyki, Mubarak w 1997 postanowił wprowadzić szczególne środki, których celem miała być ochrona turystów.
Mubarak utrzymywał bardzo dobre stosunki ze Stanami Zjednoczonymi. Kraj ten życzył sobie, by Egipt zachował status regionalnego mocarstwa, które pozytywnie wpływa na relacje na całym Bliskim Wschodzie. W 1999 USA i Egipt podpisały umowę, na mocy której Kair nadal otrzymywał z Waszyngtonu wielomilionową pomoc ekonomiczną oraz 1,3 mld na szkolenie i uzbrojenie sił zbrojnych. W tym samym roku Mubarak przeżył kolejny zamach na swoje życie, przeprowadzony w Port Saidzie przez Sajjida Hasana Sulajmana.
W latach 90. XX wieku Mubarak rozpoczął wielkie projekty irygacyjne – doprowadzenie wody z Nilu Kanałem Szajcha Zajida do oazy Charga i innych w okolicach jezior Toszka.
Czwarta kadencja (1999–2005).
26 września 1999 Mubarak został po raz kolejny wybrany na prezydenta. W plebiscycie w tej sprawie przy frekwencji 79% uzyskał 93,8% głosów. Głosowaniu towarzyszyła szeroko zakrojona akcja propagandowa, przed lokalami wyborczymi organizowane były wiece, których uczestnicy śpiewali pieśni na cześć prezydenta. Głosy na Mubaraka oddała część działaczy ugrupowań pozostających w opozycji. Jedynie grupa ok. 100 intelektualistów związanych z lewicą zaapelowała o niegłosowanie na prezydenta, wskazując na wzrost bezrobocia, wywołany przez wdrażanie wynegocjowanego przez niego programu liberalizacji gospodarczej, przeprowadzanie aresztowań przeciwników politycznych i stosowanie tortur. Oficjalne wyniki głosowania mogły zostać sfałszowane. 5 października 1999 prezydent po raz kolejny zmienił skład gabinetu, ostatecznie eliminując z niego polityków niechętnych prywatyzacji i przyspieszając liberalne reformy gospodarcze. W wyborach parlamentarnych w 2000 ponownie sukces odniosła partia rządowa, jednak jego rozmiary były znacznie mniejsze niż poprzednio; zdecydowaną przewagę w Zgromadzeniu Ludowym zyskała dopiero wtedy, gdy do jej klubu parlamentarnego dołączyło 150 deputowanych startujących jako niezależni. Mubarak nie czuł się pewien posiadanego poparcia, toteż w regionach, gdzie opozycja była silna, dochodziło do utrudniania jej działalności przez służbę bezpieczeństwa.
W 2000 roku Mubarak przyjął w stolicy Egiptu papieża Jana Pawła II.
Prezydent Egiptu prowadził w dalszym ciągu aktywną politykę zagraniczną. W marcu 2000 doprowadził do rozmów między nowym prezydentem Syrii Baszszarem al-Asadem i prezydentem USA Billem Clintonem. W tym samym roku odbył oficjalną wizytę w USA, spotykał się także z Jasirem Arafatem i premierem Izraela Ehudem Barakiem. W październiku 2000 w Szarm el-Szejk był gospodarzem spotkania Arafata, Baraka i Clintona, w czasie którego wypracowano projekt rozwiązania konfliktu izraelsko-palestyńskiego, ostatecznie nigdy niezrealizowany.
W czasie trzeciej i czwartej kadencji prezydenckiej Mubaraka, począwszy od udziału Egiptu w I wojnie w Zatoce Perskiej, wokół jego osoby wytworzył się kult jednostki. Z okazji 20. rocznicy objęcia przez niego rządów w prasie drukowano wiersze i listy pochwalne na jego cześć. Od 2004 zaczął jednak narastać ruch sprzeciwu przeciwko jego autorytarnym rządom.
Piąta kadencja (2005–2011).
Wybory prezydenckie w 2005 odbyły się 7 września. Wystartowało w nich oprócz Mubaraka, dwóch innych kandydatów: Ajman Nur oraz Numan Dżuma. Wybory przy 22,9% frekwencji zwyciężył urzędujący prezydent z wynikiem 88,6%. Zaprzysiężenie odbyło się 27 września.
W czerwcu 2007, z inicjatywy prezydenta Mubaraka odbyło się spotkanie na szczycie w Szarm el-Szejk z królem Jordanii Abd Allahem II, przywódcą Palestyny Mahmudem Abbasem oraz premierem Izraela Ehuda Olmertem. W czerwcu 2008 roku, Husni Mubarak pośredniczył w negocjacjach dotyczących przerwy w działaniach wojennych między Izraelem a Hamasem
Prezydent Egiptu Husni Mubarak w dniach 10–12 marca 2008 złożył oficjalną wizytę w Polsce. Prowadził rozmowy z prezydentem Lechem Kaczyńskim i z premierem Donaldem Tuskiem. Został odznaczony Krzyżem Wielkim Orderu Zasługi RP. Była to pierwsza wizyta egipskiej głowy państwa w Polsce.W styczniu 2011 przeciwko rządom prezydenta Mubaraka i ogólnej sytuacji polityczno-gospodarczej w kraju wybuchły masowe protesty społeczne, które doprowadziły do śmierci ponad 300 osób. W ich wyniku prezydent Mubarak powołał nowy rząd z Ahmadem Szafikiem na czele, mianował Umara Sulajmana na stanowisko wiceprezydenta oraz zadeklarował nieubieganie się o kolejną kadencję w wyborach prezydenckich we wrześniu 2011. Nie spełniło to jednak oczekiwań demonstrujących, których głównym postulatem była natychmiastowa rezygnacja prezydenta. 10 lutego 2011 Mubarak poinformował o przekazaniu części uprawnień wiceprezydentowi Sulajmanowi. 11 lutego 2011 wiceprezydent ogłosił ustąpienie Mubaraka z urzędu i przejęcie władzy w państwie przez Najwyższą Radę Sił Zbrojnych na czele z ministrem obrony i szefem sił zbrojnych, marszałkiem Muhammadem Husajnem Tantawim. Tego samego dnia Husni Mubarak opuścił pałac prezydencki w Heliopolis i udał się do swojej rezydencji w Szarm el-Szejk. Prokuratura zakazała mu wyjazdu z Egiptu i zamroziła jego konta bankowe w kraju.
Od 2011.
13 kwietnia 2011 Husni Mubarak oraz jego dwaj synowie: Ala i Dżamal zostali aresztowani na 15 dni.
3 sierpnia 2011 rozpoczął się w Kairze jego proces z oskarżenia m.in. o spowodowanie śmierci setek demonstrantów w trakcie protestów w styczniu owego roku, przewieziony tam ze szpitala w Szarm el-Szejk zeznawał leżąc na łóżku. Nie przyznał się do zarzucanych mu czynów. 2 czerwca 2012 wyrokiem kairskiego sądu Mubarak został skazany na karę dożywotniego więzienia za współudział w śmierci kilkuset demonstrantów. 13 stycznia 2013 egipski sąd apelacyjny przyjął odwołanie Mubaraka i nakazał ponowne przeprowadzenie procesu.
Sytuacja Mubaraka przed egipskim wymiarem sprawiedliwości całkowicie uległa zmianie po puczu wojskowym z lipca 2013, kiedy to obalono Muhammada Mursiego i rozpoczęto represje wobec Bractwa Muzułmańskiego. 19 sierpnia 2013 prokurator oczyścił go z zarzutów korupcji, dzięki czemu obalony dyktator został zwolniony. Trafił do szpitala wojskowego ze względu na swój stan. Mubaraka czekał jeszcze proces sądowy za współudział w zabiciu ponad 800 uczestników rewolucji z 2011. Jednak rozprawa została odroczona ze względów bezpieczeństwa do 29 października 2013.
21 maja 2014 Mubarak został skazany na trzy lata więzienia za kradzież funduszy publicznych. Jego synowie – Ala i Dżamal – otrzymali karę czterech lat więzienia. Ponadto na skazanego nałożono karę grzywny w wysokości 21,1 mln funtów egipskich (2,9 mln USD) i nakaz zwrotu państwu sprzeniewierzonych pieniędzy – 125 mln funtów egipskich (17,6 mln USD). Mubarak odwołał się jednak od tego wyroku.
29 listopada 2014 egipski sąd oczyścił Husniego Mubaraka z zarzutu stłumienia antyprezydenckich protestów w 2011, podczas których zginęło kilkuset demonstrantów. Taką samą decyzję wydano w sprawie czterech doradców prezydenta i byłego szefa MSW.
Sąd uniewinnił też Mubaraka w dwóch sprawach o korupcję (Mubarakowi zarzucano korupcję m.in. w związku z eksportem gazu do Izraela). W tej sprawie uniewinniono również byłego ministra ds. surowców. Na początku grudnia 2014 egipski prokurator odwołał się od decyzji sądu w Kairze, który oczyścił b. prezydenta, jego szefa MSW i doradców z zarzutów współudziału w zabójstwie kilkuset demonstrantów podczas tłumienia antyrządowych protestów w 2011.
13 stycznia 2015 sąd kasacyjny w Egipcie unieważnił wyrok trzech lat więzienia dla Husniego Mubaraka za defraudację funduszy publicznych. Sąd zdecydował, że Mubarak, będzie ponownie sądzony w tej sprawie. Chodzi o sprzeniewierzenie 125 mln funtów egipskich (17,6 mln USD). Środki te miały być przeznaczone na renowację i utrzymanie pałaców prezydenckich, a zostały wykorzystane na podniesienie standardu prywatnych rezydencji rodziny Mubaraków. W maju 2014 r. Mubarak został uznany za winnego w tej sprawie, wyrok został jednak uchylony za względu na stan zdrowia. Były prezydent z powodów zdrowotnych był zmuszony do pozostania w szpitalu wojskowym na przedmieściach Kairu, gdzie prędzej odbywał karę. 9 maja 2015 Husni Mubarak i jego synowie zostali uznani za winnych w tej sprawie. Mubarak został skazany na trzy lata więzienia, jego synowie Ala i Dżamal dostali po cztery lata. Były prezydent Egiptu w związku ze stanem zdrowia nie trafił do więzienia, a karę odbywał w Szpitalu Wojskowym w Kairze.
2 marca 2017 najwyższy sąd apelacyjny w Egipcie uniewinnił Mubaraka od zarzutu współodpowiedzialności za śmierć demonstrantów podczas rewolucji z 2011. Sąd odrzucił także wnioski prawników rodzin ofiar o wznowienie procesu cywilnego w tej sprawie, co oznaczało wyczerpanie możliwości odwoławczych. W związku z uniewinnieniem egipska prokuratura generalna 13 marca 2017 zadecydowała o jego uwolnieniu (do tej pory były prezydent przebywał pod strażą w szpitalu wojskowym). Na mocy tej decyzji Mubarak 24 marca 2017 po sześciu latach wyszedł na wolność i udał się do swojego domu w Heliopolis.
Husni Mubarak zmarł 25 lutego 2020 w szpitalu wojskowym w Kairze. Po jego śmierci w Egipcie ogłoszono trzydniową żałobę narodową, a Zjednoczone Emiraty Arabskie ogłosiły dzień żałoby. Został pochowany w Kairze, z wojskowym ceremoniałem.
Rodzina i życie prywatne.
Był żonaty z Suzan Sabet, absolwentką socjologii na Uniwersytecie Amerykańskim w Kairze, miał dwóch synów: Alę i Dżamala. Urzędował w Pałacu Heliopolis w kairskiej dzielnicy Heliopolis, natomiast jego prywatny dom znajdował się na terenie bazy wojskowej w tej samej dzielnicy. Druga rezydencja prezydenta Mubaraka znajdowała się w bazie lotnictwa w Szarm el-Szejk; takie rozmieszczenie prywatnych rezydencji wynikało z silnych obaw Mubaraka przed zamachem na swoje życie.

</doc>
<doc id="43635" url="https://pl.wikipedia.org/wiki?curid=43635" title="Brygada Kryzys">
Brygada Kryzys

Brygada Kryzys – polski zespół muzyczny, założony w 1981 roku. Wykonuje muzykę rockową z pogranicza punka i nowej fali.
Historia.
1981–1982.
Zespół został utworzony w lipcu 1981 w Warszawie przez: gitarzystę/wokalistę Roberta Brylewskiego (ex-Kryzys) oraz wokalistę i gitarzystę Tomasza Lipińskiego (ex-Tilt). Skład uzupełniali: basista Ireneusz Wereński (ex-Kryzys), perkusista Sławek Słociński, saksofonista Tomasz Świtalski (ex-Kryzys) oraz grający na instrumentach perkusyjnych Jarosław Ptasiński.
Pierwszy większy publiczny występ zespołu miał mieć miejsce w sierpniu 1981 r. na I Przeglądzie Piosenki Prawdziwej w gdańskiej Hali Olivia, lecz nie doszło do niego w wyniku konfliktu z organizatorami. Muzycy ostatecznie pokazali się szerszej publiczności jesienią tego samego roku w warszawskim klubie „Riviera-Remont” występując razem z toruńskim zespołem Republika. Koncert Brygady Kryzys został zarejestrowany i wydany (bez zgody członków zespołu) na początku 1982 w formie LP pt. "Brygada Kryzys" w Wielkiej Brytanii przez wytwórnię Fresh Records UK. W tym czasie zespół zagrał trasę koncertową po Polsce u boku brytyjskiej grupy TV 21. W listopadzie muzycy udali się do Jugosławii na koncerty (dwa występy w Belgradzie). Dostali również od wytwórni Jugoton propozycję nagrania płyty – planów jednak nie zrealizowano z powodu wprowadzenia w Polsce stanu wojennego, który uniemożliwił muzykom ponowny wyjazd do Jugosławii. Stan wojenny przekreślił także plany koncertów na następny rok w Holandii. W tym okresie muzycy dostali propozycję występów od Rock Estrady (organizatora dużych koncertów) – jednak podstawowym warunkiem współpracy miała być skrócona nazwa zespołu z Brygada Kryzys na Brygada K., na co Lipiński z Brylewskim nie przystali. Odmowa pójścia na kompromis uniemożliwiła im granie dalszych koncertów.
Na początku 1982 członkowie Brygady Kryzys zostali wybrani do przetestowania możliwości nowo otwartego studia Tonpressu na warszawskim Wawrzyszewie. W tym czasie Słocińskiego na perkusji zastąpił Janusz Rołt. Podczas sesji testowych (luty/marzec) pod okiem realizatora Józefa B. Nowakowskiego (Kuby Nowakowskiego) nagrano kilkanaście utworów. Dziewięć z nich ukazało się na albumie "Brygada Kryzys" (zwanym również od koloru okładki „Czarną Brygadą”).
We wrześniu Brygada Kryzys zagrała swoje ostatnie koncerty. Brylewski i Lipiński rozwiązali zespół z powodu braków dalszych perspektyw działalności.
Po zakończeniu działalności Brygady Kryzys Lipiński, Brylewski, Ptasiński razem z Pawłem „Kelnerem” Rozwadowskim utworzyli zespół Aurora (niemająca nic wspólnego z późniejszym zespołem rzeszowskim o tej samej nazwie), który wkrótce po odejściu Lipińskiego (reaktywował Tilt) przekształcił się w zespół Izrael.
1991–1994.
W 1991 doszło do reaktywacji zespołu w składzie: Brylewski, Lipiński, Wereński, perkusista Piotr „Stopa” Żyżelewicz, wokalistka Vivian Quarcoo oraz saksofoniści Włodzimierz Kiniorski i Aleksander Korecki. Latem wzięli udział w festiwalu jarocińskim, natomiast jesienią w katowickich „Odjazdach”. W tym okresie muzycy rozpoczęli sesję nagraniową na kolejny album "Cosmopolis", który ukazał się w 1992. Kilka utworów z tej płyty stanowiły kompozycje, które ze względów cenzuralnych nie mogły zostać opublikowane we wcześniejszych latach działalności zespołu (np. „To co czujesz”, „Wojna”, „Too Much”). Od końca 1992 aktywność zespołu zaczęła maleć. 13 grudnia (rocznica wprowadzenia stanu wojennego) w latach 1992–1994 (w warszawskim klubie „Remont”) zespół grał koncerty pt. „Stanik” – jeden z nich (z 13 grudnia 1993) został nagrany i wydany w 1996 na kasecie "Live in Remont '93". Po „Staniku '94” zespół zawiesił działalność.
2003–2018.
Wiosną 2003 Brygada Kryzys po raz kolejny została reaktywowana. Brylewskiemu i Lipińskiemu tym razem towarzyszyli zupełnie nowi muzycy: Tomasz Kvajah Szymborski (gitara basowa), Filip Gałązka (perkusja) i Sergiusz Lisecki (saksofon). Zespół zagrał koncerty (głównie klubowe) na terenie całej Polski, a także w londyńskim klubie „Garage” (grudzień). W 2003 roku zespół planował wydać singel oraz album studyjny (zatytułowany "Eurocrisis"), jednak z niewiadomych przyczyn zarówno singel, jak i album nie ukazały się. W tym samym roku zespół pojawił się w talk-show „Kuba Wojewódzki”.
W 2005 doszło do kolejnej zmiany personalnej w zespole – na miejsce Liseckiego powrócili Korecki i Kiniorski.
21 listopada 2012 roku, w 30. rocznicę wydania albumu "Brygada Kryzys", zespół zagrał koncert w Studio Koncertowym Polskiego Radia im. Agnieszki Osieckiej, który został na żywo wyemitowany na antenie Programu III Polskiego Radia. Materiał z tego wydarzenia muzycznego został wydany na płycie "Koncerty w Trójce vol. 4 – Brygada Kryzys XXX Live[4]."
Robert Brylewski zmarł 3 czerwca 2018 roku (por. Robert Brylewski#Śmierć).

</doc>
<doc id="43637" url="https://pl.wikipedia.org/wiki?curid=43637" title="Nakomiady">
Nakomiady

Nakomiady (niem. "Eichmedien") – wieś mazurska w Polsce położona w województwie warmińsko-mazurskim, w powiecie kętrzyńskim, w gminie Kętrzyn. W latach 1975–1998 miejscowość położona była w województwie olsztyńskim.
Nakomiady leżały na trasie (zlikwidowanej) linii kolejki wąskotorowej z Kętrzyna do Rynu. W Nakomiadach znajduje się pałac von Hoverbecków. Jeden z Hoverbecków, będąc elektorskim dyplomatą, dokonał porwania pruskiego opozycjonisty, Kalksteina-Stolińskiego. Historia ta uwieczniona została w serialu telewizyjnym pt. "Czarne chmury“. Filmowy von Hoverbeck to namiestnik von Hollstein (grany przez Janusza Zakrzeńskiego), porwanym zaś był pułkownik Dowgird (w te role wcielił się Leonard Pietraszak).
Historia.
Pierwsza wzmianka o Nakomiadach pochodzi z aktu wydanego przez komtura Bałgi (niem. "Balga", ros. "Wiesiołoje", obecnie w powiecie Bagrationowsk na terenie obwodu kaliningradzkiego) Konrada Kyburga w roku 1392. W roku 1402 przywilej dla wsi odnowiony został przez kolejnego komtura Bałgi Ulricha von Jungingena.
Wieś była obsadzona na 70 włókach, w tym 7 włók dla sołtysa oraz 4 włóki dla proboszcza. Pierwszym sołtysem wsi był Tyle Lewe. Osadnicy zwolnieni byli przez okres 15 lat od podatku. Obowiązujący czynsz od włóki wynosił pół grzywny oraz po ćwierć szefela pszenicy i żyta. Obowiązywała także dziesięcina na rzecz kościoła. W roku 1437 podatek z Nakomiad wynosił 33,5 grzywny, w tym po 3 grzywny z dwóch karczm. Zakon krzyżacki miał monopol na przemiał zbóż. Mieszkańcy Nakomiad mieli młyn wodny od strony Salpiku. Za usługę przemielenia zboża płaciło się w naturze 20% ilości dostarczonego do młyna zboża. Młyn był przy strumieniu płynącym od Koczarek, obok Nakomiad do Gubra. Funkcjonował jeszcze pod koniec XVIII w.
W drugiej połowie XIX w. w Nakomiadach było 625 mieszkańców (ewangelików). Były też tu 3 cegielnie. Do Rastemborka dochodziła poczta posłańcowa. W 1910 w Nakomiadach było 670 mieszkańców, w tym 308 na terenie majątku.
W 2000 Nakomiadach funkcjonuje majątek ziemski oraz zakład produkujący wędliny. Jest poczta i szkoła podstawowa. W roku 2000 Nakomiady liczyły 651 mieszkańców.
Kościół w Nakomiadach.
Kościół w Nakomiadach nie występował w spisie parafii lub kościołów filialnych parafii diecezji warmińskiej przed 1525 rokiem. Jednak w zapisie lokacyjnym wsi były 4 łany na utrzymanie kościoła.
Pierwsza wzmianka o kościele w Nakomiadach pochodzi z 1554 roku i to pw. św. Antoniego. Takiego patrona kościoła nie wybrali protestanci.
Kościół w Nakomiadach najprawdopodobniej obsługiwał krzyżacki kapelan zamku w Rynie. Kapelan ten obsługiwał też kaplicę św. Wawrzyńca w Rynie. Z obsługą duszpasterską w Nakomiadach, podobnie jak w Wilkowie, chodziło o to, aby dziesięcina trafiała do kapelana, a nie do diecezjalnego proboszcza. Samodzielna parafia protestancka powstała w Nakomiadach w 1556 r.
W 1880 na terenie parafii było 1882 mieszkańców (w tym 1552 luteran). W roku tym urodziło się 59 dzieci, zmarły 54 osoby i zawarto 8 małżeństw.
W 1932 r. kościół w Nakomiadach przeszedł gruntowny remont. Dobudowano wówczas wieżę (wcześniej była wolno stojąca dzwonnica drewniana). Kościół powiększony też został o kruchtę i zakrystię. Wewnątrz kościoła przesunięto XVII-wieczny ołtarz w ten sposób, że opiera się o ścianę. Kiedyś za ołtarzem było zejście do krypty pod kościołem. Według miejscowych podań z kościelnych podziemi prowadził tunel do dawnego zameczku krzyżackiego.
Od 1980 r. kościół użytkują katolicy. Świątynia otrzymała nowego patrona – św. Józefa.
Zabytki.
Majątek i pałac.
W Nakomiadach zawsze żyli chłopi i był majątek ziemski. Majątek początkowo był krzyżacki, później elektorski. Majątek w Nakomiadach otrzymał Jan von Hoverbeck od elektora Fryderyka Wilhelma za zasługi w oderwaniu Prus Książęcych od Korony (zachował się akt nadania majątku w języku polskim i łacińskim).
Jako miejsce budowy pałacu Hoverbeck wybrał pozostałości krzyżackiego zameczku. Z tego zamku, który według kroniki rodowej późniejszych właścicieli Nakomiad miał się nazywać Fliehburg, w istniejącym pałacu zachowała się sala gotycka i fragmenty murów w parku. Pałac ma dwie kondygnacje piwnic. (Dwie kondygnacje piwnic posiada także pałac w Jegławkach).
Pierwotny pałac w Nakomiadach wybudowany został w 1680 roku. Pałac został przebudowany w latach 1704-1706 według projektu Józefa Pioli.
Rodzina Hoverbeck była właścicielem Nakomiad przez 136 lat. Od 1789 do 1945 roku właścicielami dóbr w Nakomiadach była rodzina von Redecker. Ta ostatnia rodzina ma dobrze zachowany cmentarz rodowy w pobliskim Godzikowie.
W drugiej połowie XIX w. majątek ziemski w Nakomiadach miał powierzchnię 956,13 ha, w tym 450,9 ha gruntów ornych, 230,3 łąk, 19,1 pastwisk, 266,4 lasów i 17,43 nieużytków.
Po II wojnie światowej pałac był użytkowany przez miejscowy PGR. Kiedy zlikwidowano PGR, bez właściciela pałac niszczał w zastraszającym tempie. Pałac zakupiła osoba fizyczna z Warszawy i restauruje go z pietyzmem. Można zobaczyć rekonstruowany regularny ogród warzywny.
Przy Pałacu działa także manufaktura ceramiczna (Manufaktura Pałac Nakomiady), która wytwarza repliki XVIII-wiecznych pieców kaflowych z terenu dawnych Prus Wschodnich.
Inne zabytki.
Spór (z reperkusjami w mediach ogólnopolskich) podzielił miejscową społeczność na zwolenników pozostawienia historycznej pamiątki i przeciwników czczenia pamięci osoby wyjątkowo niechętnej Polakom. Negatywnie wypowiadała się Rada Ochrony Pamięci Walk i Męczeństwa, wojewoda, wśród historyków i naukowców zdania były podzielone. Inicjatorką odnowienia głazu i wyeksponowania była Halina Szara, mieszkanka wsi i radna gminy Kętrzyn, córka Niemki i Polaka. Zwolennikiem ustawienia głazu był także wójt i część mieszkańców .
Legenda o karczmarce z Nakomiad.
Właścicielka karczmy w Nakomiadach bardzo często oszukiwała klientów. W razie gdy się ktoś zorientował, że jest oszukiwany na świadka wołała diabła. Diabeł musiał poświadczać, że oszustwa nie było. Przywoływania diabła były tak częste, że w końcu ze złości zamienił karczmarkę w kobyłę. Diabeł pojechał w nocy na karczmarce do Czernik, aby ją tam podkuć u kowala. Kowal zauważył, że coś tu nie tak – kobyła ludzkim głosem mówi. Opóźnił podkuwanie do czasu piania kogutów, kiedy to moc czartowska mija. Gdy koguty zapiały kobyła zamieniła się w kobietę. Na pożegnanie diabeł ją tak kopnął, że wkrótce zmarła.
Mazurzy z Nakomiad do dziś wierzą, że pochowana przy rozwidleniu dróg Nakomiady-Salpik i Bałowo po dużym kamieniem. Karczmarka straszy nocami.
Niektórzy twierdzą, że owa karczmarka była przewodnikiem Tatarów, którzy wprowadzeni przez Polaków na teren Prus Książęcych w ramach represji nad elektorem za pomoc Szwedom. Ci jednak najbardziej wyniszczyli Mazurów.

</doc>
<doc id="43638" url="https://pl.wikipedia.org/wiki?curid=43638" title="Anwar as-Sadat">
Anwar as-Sadat

Muhammad Anwar as-Sadat (arab. أنور السادات; ur. 25 grudnia 1918 w Mit Abu al-Kaum ("Mit Abu el-Kom"), zm. 6 października 1981 w Kairze) – egipski wojskowy i polityk, prezydent kraju w latach 1970–1981. Laureat Pokojowej Nagrody Nobla w 1978 roku (wspólnie z Menachemem Beginem).
Był członkiem organizacji Wolnych Oficerów, wziął udział w rewolucji 1952. Całkowicie lojalny wobec jej przywódcy Gamala Abdel Nasera, nie odgrywał czołowej roli w nowej, wywodzącej się z armii elicie władzy, kojarzony był z jej prawicowym skrzydłem. Dopiero w 1960 objął urząd przewodniczącego parlamentu (Zgromadzenia Narodowego), od 1968 zasiadał we władzach jedynej legalnej partii egipskiej – Arabskiej Unii Socjalistycznej, w 1969 został wiceprezydentem Egiptu. W roku następnym, po śmierci Nasera, z urzędu objął tymczasowo obowiązki głowy państwa, po czym po wygranych wyborach pozostał na urzędzie. Uważany był wówczas za prezydenta przejściowego, pozbawionego własnego zaplecza politycznego. Utrzymał się jednak przy władzy, pozbawiając wpływów lewicową frakcję na czele z Alim Sabrim. Od 1972 stopniowo wycofywał się z naserowskiej lewicowej polityki gospodarczej na rzecz programu infitah (arab. otwarcie). Liberalizacja gospodarki doprowadziła nie tylko do szybkiego wzrostu ekonomicznego kraju, ale i, wbrew jego intencjom, do powstania niespotykanych w czasach jego poprzednika nierówności społecznych.
W 1973 as-Sadat rozpoczął wojnę przeciwko Izraelowi, której celem było odzyskanie ziem utraconych w 1967 w wojnie sześciodniowej. W 1978 as-Sadat i Begin otrzymali wspólnie Pokojową Nagrodę Nobla.
Pogarszające się relacje prezydenta z organizacjami islamistycznymi (w tym największą – Stowarzyszeniem Braci Muzułmanów), które wrogo przyjęły pokojowy kurs polityki zagranicznej as-Sadata, doprowadziły do delegalizacji tychże ugrupowań i aresztowania ich liderów w 1981. 6 października tego samego roku Anwar as-Sadat został zamordowany przez fundamentalistów z organizacji Egipski Dżihad podczas parady wojskowej.
Życiorys.
Młodość, edukacja i wczesna działalność.
Pochodził z wiejskiej rodziny z delty Nilu, jednak od szóstego roku życia żył razem z rodzicami w Kairze, gdzie jego ojciec uzyskał pracę jako urzędnik niższego szczebla w wojskowym szpitalu. Jego matka pochodziła z Sudanu. Był jednym z trzynaściorga dzieci.
W 1936 został przyjęty do Królewskiej Akademii Wojskowej. W czasie studiów poznał Gamala Abdela Nasera, Abd al-Hakima Amira, Zakarijję Muhji ad-Dina oraz Abd al-Latifa Baghdadiego, którzy podobnie jak on wyrażali poglądy nacjonalistyczne i antybrytyjskie. Po ukończeniu szesnastomiesięcznego kursu Akademii razem z Naserem i ad-Dinem został skierowany w garnizonu w Mankabadzie. Jak wspominał sam as-Sadat, jeszcze przed 1939 młodzi oficerowie utworzyli pierwszą tajną organizację antybrytyjską i narodową, która jednak istniała krótko z powodu trudności w komunikacji między wojskowymi z odległych garnizonów. Przyszły prezydent twierdził również, że w 1939 stał na czele grupy popierającej III Rzeszę, przeciwko Wielkiej Brytanii, w wojnie w Afryce Północnej. Organizacja ta miała zostać zainspirowana przez gen. Aziza Alego al-Masriego oraz przez Stowarzyszenie Braci Muzułmanów. Latem 1942 as-Sadat kontaktował się z dwoma agentami niemieckimi – Hansem Epplerem i Monkasterem, jednak zostali szybko aresztowani. Trafił początkowo do więzienia, następnie był internowany w Al-Minja, w 1944 dwukrotnie zbiegł z miejsca internowania. Według swoich wspomnień w czasie odosobnienia stracił kierownicze stanowisko w organizacji oficerskiej na rzecz Nasera (o tym, by ten był wcześniej zaangażowany w ruch antybrytyjski, nie wiadomo). Następnie as-Sadat trafił do więzienia ponownie i został z niego zwolniony w 1947.
Ruch Wolnych Oficerów i rewolucja 1952 r..
As-Sadat od 1950 należał do komitetu kierującego podziemną organizacją Wolnych Oficerów i wziął udział w przeprowadzonym przez nią 23 lipca 1952 zamachu stanu, po czym wszedł do utworzonej po nim Rady Rewolucyjnych Dowódców. Po zdobyciu przez spiskowców kwatery głównej armii egipskiej to as-Sadat odczytał przez radio komunikat zawiadamiający o obaleniu dotychczasowych rządzących. On też dwa dni później, razem z gen. Muhammadem Nadżibem, przedstawił królowi Farukowi I żądanie abdykacji i opuszczenia Egiptu, które zostało spełnione.
W czasie rządów Nasera.
Początkowo nie odgrywał znaczącej roli w nowej elicie władzy. Uznawany był za polityka całkowicie lojalnego wobec Nasera. W 1953 powierzono mu stanowisko wydawcy pisma rządowego „Al-Dżumhurijja” („Republika”), od roku następnego był także sekretarzem Konferencji Islamskiej. W 1954 był w składzie Sądu Ludowego, który w trybie specjalnym sądził członków organizacji Braci Muzułmanów aresztowanych po nieudanym zamachu na premiera. Kierował także obradami Kongresu Islamistycznego zwołanego na listopad tego samego roku do Kairu, z inicjatywy Nasera. Kongres ten miał przyczynić się do uzyskania przez Egipt wiodącego miejsca wśród krajów arabskich, kosztem Iraku; radykalnej krytyce poddano na nim Pakt Bagdadzki.
W 1960 został przewodniczącym egipskiego Zgromadzenia Narodowego, zaś po zawarciu unii Egiptu z Syrią (utworzeniu Zjednoczonej Republiki Arabskiej) został przewodniczącym ich wspólnego parlamentu, działającego do wystąpienia Syrii ze związku państw 28 września 1961. W listopadzie 1961 był sekretarzem generalnym komisji przygotowującej Narodowy Kongres Ludowych Sił Pracujących. Jego wystąpienia z tego okresu były bardziej stonowane niż mowy Nasera; nie podważając ogólnego kierunku polityki egipskiej, jakim miała być budowa socjalizmu, as-Sadat podkreślał specyfikę tego ustroju w kraju muzułmańskim. Był głównym doradcą Nasera w kwestii nieudanej interwencji egipskiej wojnie domowej w Jemenie Północnym; przy czym był przekonany, że Egipcjanie odniosą w Jemenie łatwy sukces. Od 1968 zaliczał się do ścisłego kierownictwa egipskiej monopartii, Arabskiej Unii Socjalistycznej.
W grudniu 1969 został nominowany na wiceprezydenta Egiptu. Fakt ten może być interpretowany jako odejście Nasera od dotychczasowego lewicowego kursu politycznego, as-Sadat był bowiem kojarzony z prawym skrzydłem obozu rządzącego. Równocześnie nominacje wiceprezydenckie Nasera nie miały z reguły większego znaczenia, gdyż Naser odwoływał wiceprezydentów, gdy tylko uznał to za konieczne, a powołując as-Sadata na ten urząd nie wskazał go jako swojego sukcesora.
Prezydentura.
Objęcie urzędu prezydenckiego po śmierci Nasera. Rywalizacja z Alim Sabrim.
Jako wiceprezydent zgodnie z konstytucją objął obowiązki prezydenta po śmierci Nasera 28 września 1970. Jego popularność w społeczeństwie była wtedy nieznaczna. Tymczasowe objęcie przez niego urzędu prezydenckiego poparł natomiast Naczelny Komitet Wykonawczy Arabskiej Unii Socjalistycznej 6 października 1970, zaś dwa dni później także egipskie Zgromadzenie Narodowe. As-Sadat musiał rywalizować o utrzymanie się przy władzy z lewicową grupą w otoczeniu Nasera, której przywódcą był wicepremier Ali Sabri; aby zaspokoić aspiracje lewicowców, as-Sadat powierzył mu urząd jednego z dwóch wiceprezydentów. 15 października 1970 90% wyborców opowiedziało się w referendum za powierzeniem prezydentury as-Sadatowi na stałe. W otoczeniu Nasera przeważało przekonanie, że będzie on prezydentem przejściowym, bez zaplecza politycznego.
W kolejnych miesiącach współpraca as-Sadata i Sabriego nie układała się pomyślnie. Wiceprezydent negatywnie odniósł się do przedłużenia zawieszenia broni z Izraelem do marca 1971, a następnie do odmowy jego dalszej prolongaty. Kolejny spór dotyczył projektu utworzenia federacyjnego państwa egipsko-libijskiego-syryjskiego. 17 kwietnia prezydent podpisał umowę federacyjną (która nie miała praktycznych skutków), przez co Sabri oskarżył go o samowolne podejmowanie decyzji bez konsultacji z partią i parlamentem. Komitet Centralny partii poparł jednak projekt prezydenta, chociaż w jej ścisłym kierownictwie to przeciwnicy as-Sadata mieli przewagę pięciu głosów przeciwko trzem. Prezydent zdobył równocześnie poparcie większości deputowanych Zgromadzenia Narodowego. 1 maja as-Sadat w przemówieniu mówił o potrzebie sprzeciwienia się tym, którzy narzucają swoją władzę ludowi, zaś następnego dnia pozbawił Sabriego stanowiska wiceprezydenta.
10 maja as-Sadat otrzymał od majora Tahy Zakiego nagrania rozmów spiskowców przygotowujących zamach stanu. Gdy prezydent upewnił się, że zyska poparcie armii w walce ze swoimi przeciwnikami politycznymi, trzy dni później zdymisjonował ministra spraw wewnętrznych związanego z frakcją Sabriego, a następnie aresztował jej najważniejszych przedstawicieli pod zarzutem dążenia do obalenia legalnej władzy. As-Sadat określił ten krok jako „korektę w kursie rewolucyjnym”, według innego źródła – ruch (rewolucję) naprawy, pod hasłami „państwa instytucji” i „panowania prawa”. Po umocnieniu się przy władzy as-Sadat zaczął kreować swój wizerunek jako ojca narodu egipskiego, m.in. przeniósł się do dawnego pałacu królewskiego Abidin, który przez jego poprzednika został otwarty dla zwiedzających. Podkreślał także swoje przywiązanie do islamu, wycofując się tym samym z sekularystycznych elementów koncepcji naseryzmu.
W końcu maja 1971 prezydent przeprowadził przedterminowe wybory do organów kierowniczych Arabskiej Unii Socjalistycznej. Większość członków tych gremiów uzyskała reelekcję. Prezydent osobiście wyznaczył członków Komitetu Centralnego.
W tym samym roku as-Sadat zmienił nazwę Zgromadzenia Narodowego na Zgromadzenie Ludowe i zabronił łączenia funkcji deputowanego z kierowniczymi stanowiskami w lokalnych organizacjach egipskiej monopartii. Doprowadził także do przyjęcia nowej konstytucji (przyjętej w referendum we wrześniu 1971). Akcenty islamskie w jej tekście były wyraźne, wskazano szariat jako jedno ze źródeł prawa, zachowano przy tym równouprawnienie kobiet. Bez powodzenia prezydent próbował porozumieć się z umiarkowanym skrzydłem Stowarzyszenia Braci Muzułmanów. Pragnął zachować religię pod kontrolą państwa, podobnie, jak było za rządów Nasera, jednak organizacje islamskie nie były zainteresowane taką współpracą, a przymuszenie ich do niej byłoby sprzeczne z dążeniem do stopniowej demokratyzacji Egiptu.
W marcu 1972 Anwar as-Sadat po raz pierwszy, pozostając prezydentem, objął również urząd premiera Egiptu.
Podstawowym problemem Egiptu po śmierci Nasera i przejęciu władzy przez jego sukcesora były relacje z Izraelem. As-Sadat, pragnąc doprowadzić do nowej konfrontacji, zmuszony był kontynuować współpracę wojskową z ZSRR. 27 maja 1971 podpisał nowy egipsko-radziecki układ o przyjaźni i współpracy. Coraz większa zależność kraju od Związku Radzieckiego nie odpowiadała części egipskich oficerów, a w 1972 doszło do zamieszek, których uczestnicy domagali się od prezydenta zmiany polityki państwa w tym zakresie. As-Sadat usunął wówczas z kraju radzieckich doradców wojskowych i odebrał ministrowi obrony jego stanowisko. Decyzje te przyczyniły się do wzrostu jego popularności. Dla utrzymania autorytetu as-Sadat musiał jednak stale ponawiać zapowiedzi rozpoczęcia nowej wojny z Izraelem i odbicia terytoriów straconych w 1967.
Uczestnicy wystąpień antyprezydenckich na początku 1972 wysuwali także inne postulaty. Domagali się mobilizacji całego narodu, wojny z Izraelem, która umożliwiłaby odzyskanie ziem na Synaju, jak również prawdziwej demokratyzacji. Wystąpienia studenckie zostały stłumione. W listopadzie tego samego roku doszło do kolejnych protestów studenckich, po których 2 tysiące słuchaczy wyższych uczelni zostało aresztowanych. Sytuacja taka powtórzyła się w końcu roku. Prezydent przedstawił wydarzenia jako lewicowy spisek. W pierwszych miesiącach 1973 as-Sadat doprowadził do usunięcia zwolenników lewicy z wyższych uczelni, mediów i egipskiej monopartii. Aresztowani w tym okresie odzyskali wolność we wrześniu, z okazji rocznicy śmierci Nasera.
Polityka otwarcia w gospodarce.
As-Sadat dokonywał równocześnie w 1972 poważnych zmian w polityce gospodarczej i społecznej Egiptu. Doprowadził do przywrócenia pełni praw politycznych tym osobom, które utraciły je za rządów Nasera jako byli posiadacze wielkich majątków rolnych lub przedsiębiorstw przemysłowych. Umożliwił prywatnym inwestorom uzyskiwanie ulg podatkowych, gwarantując ich przedsiębiorstwom ochronę przed nacjonalizacją. Rok później as-Sadat rozpoczął wdrażanie polityki otwarcia (z arab. "infitah", otwarcie, także: polityka Otwartych Drzwi) w gospodarce, zaś w kwietniu 1974 sformułował jej szczegółowe zasady. Ogłosił reprywatyzację niektórych państwowych przedsiębiorstw, poszerzenie możliwości działania krajowych i zagranicznych inwestorów, zaś premierem uczynił Abd al-Aziza Hidżaziego, ministra za rządów Nasera i zwolennika wolnego rynku. Program "infitah" został zaakceptowany w referendum większością 99,5% głosów w maju 1974.
W myśl koncepcji wolnorynkowych w 1978 as-Sadat wycofał się z wprowadzonych przez swojego poprzednika gwarancji zatrudniania wszystkich absolwentów szkół wyższych w instytucjach państwowych. Absolwentów automatycznie miały przyjmować do pracy jedynie gorzej płatne instytucje administracyjne, nie zaś państwowe przedsiębiorstwa komercyjne.
Wojna Jom Kipur.
Na początku 1973 prezydent Egiptu podjął przygotowania do wojny z Izraelem, której celem miało być odzyskanie ziem utraconych w wojnie sześciodniowej przed sześcioma laty. Zwycięstwo militarne miało poprawić jego własną pozycję polityczną, a wycofanie się Izraela ze wschodniego brzegu Kanału Sueskiego – pozwolić na ponowne uruchomienie dochodowej dla Egiptu żeglugi na kanale. W lutym 1973 as-Sadat zawarł nowe porozumienie z ZSRR w sprawie dostaw broni dla wojska egipskiego, zgadzając się na szerszy niż dotąd dostęp floty radzieckiej do egipskich portów. W kolejnych miesiącach omawiał plany współpracy z Syrią, Arabią Saudyjską i Jordanią.
6 października 1973 wojska egipskie rozpoczęły wojnę, przekraczając Kanał Sueski. Początkowo Egipcjanie odnosili na froncie sukcesy, następnie jednak przewagę zdobyły siły izraelskie. Klęskę poniosły także wojska syryjskie na wzgórzach Golan. Ostatecznie 22 października 1973 Rada Bezpieczeństwa ONZ wezwała strony konfliktu do zawieszenia broni – walki zostały przerwane trzy dni później. W styczniu roku następnego dyplomacja amerykańska pod kierownictwem Henry’ego Kissingera doprowadziła do wypracowania kompromisowego rozwiązania: wycofania się sił Izraela z zachodniego brzegu Kanału Sueskiego, zachowania przez Egipt kontyngentów na brzegu wschodnim, wprowadzenia jednostek ONZ do strefy granicznej. Chociaż z militarnego punktu widzenia wojna Jom Kipur była porażką Egiptu, pozwoliła na odbudowę prestiżu armii egipskiej – walczącej znacznie lepiej, niż w I wojnie izraelsko-arabskiej, w czasie wojny sueskiej oraz w wojnie sześciodniowej – i wszystkich Arabów. Anwar as-Sadat mógł zatem przedstawiać końcowy wynik starcia jako sukces polityczny i zyskał dzięki niej znaczną popularność, przestał być uważany za polityka słabego i niezdolnego do podejmowania trudnych decyzji.
Po wojnie Jom Kipur między USA a ZSRR doszło do swoistego odprężenia, co dawało prezydentowi Egiptu szansę na dokonanie zmiany w polityce zagranicznej – polepszenie relacji ze Stanami Zjednoczonymi bez zrywania bliskich związków z ZSRR. Na prośbę amerykańskiego prezydenta Nixona as-Sadat przekonał większość państw arabskich do zakończenia embarga naftowego wobec Izraela.
1974–1977.
Korzystając ze wzrostu swojego autorytetu, as-Sadat utrzymał system władzy wypracowany przez swojego poprzednika, przewidujący wiodącą rolę prezydenta we wszystkich aspektach polityki państwowej. Równocześnie nie ufał wojskowym, w tym dawnym towarzyszom z ruchu Wolnych Oficerów, którzy za rządów Nasera nie dopuszczali go do najbardziej eksponowanych funkcji państwowych. Konsekwentnie przeprowadzał wymianę elity władzy w Egipcie, zastępując osoby związane z wojskiem przez cywilów. Aby zabezpieczyć się przed powstawaniem nieformalnych układów, które mogłyby zagrozić jego władzy, as-Sadat regularnie przeprowadzał zmiany kadrowe na kluczowych stanowiskach. W ścisłym kręgu najbliższych współpracowników prezydenta pozostawali przedsiębiorca Usman Ahmad Usman, przewodniczący egipskiej monopartii Sa’id Mari, Mahmud Rijad, Mahmud Salim (ministrowie spraw zagranicznych i wewnętrznych), wicepremier Abd al-Kadir Hatim, doradcy prezydenccy Hasan Sabri al-Chuli i Hasan al-Tuhami, a następnie także oficer lotnictwa Husni Mubarak, powołany na wiceprezydenta w 1975.
W 1974 udaremniony został antyprezydencki zamach stanu zorganizowany przez radykalną islamską Młodzież Mahometa.
W tym samym roku prezydent zniósł w Egipcie cenzurę prewencyjną, wydawcy czasopism nadal jednak odpowiadali za treści publikowanych przez siebie artykułów. W styczniu tego samego roku ogłosił amnestię dla 2 tys. więźniów politycznych. W okresie jego rządów poprawiła się sytuacja mniejszości koptyjskiej.
W czerwcu 1974 po raz pierwszy w historii Egiptu as-Sadat podejmował prezydenta USA – Richarda Nixona. 1 września tego samego roku Egipt i Izrael, po mediacji amerykańskiej, zawarły porozumienie dotyczące Synaju i żeglugi na Kanale Sueskim. Egipt zgodził się na korzystanie z kanału przez izraelskie statki nieprzewożące artykułów dla wojska. Henry’emu Kissingerowi as-Sadat obiecał ponadto, że nie wesprze Syrii, gdyby zaatakowała ona Izrael. Na opuszczonych przez Izrael terytoriach synajskich znajdowały się pola naftowe oraz zasoby gazu ziemnego. Miało to istotne znaczenie dla krajowej gospodarki. Od 1976 Egipt był ponownie eksporterem ropy, rok wcześniej rozpoczął eksploatację gazu na potrzeby energetyki i produkcji nawozów sztucznych.
W 1975 as-Sadat bezskutecznie ubiegał się o odroczenie spłaty ośmiomiliardowego zadłużenia egipskiego w ZSRR.
Zmiany w gospodarce nie przekładały się na natychmiastową poprawę sytuacji ekonomicznej ludności. Szybko rosnąca liczba mieszkańców Egiptu zmusiła kraj do importowania żywności. Dochodziło do protestów pracowniczych i strajków. 1 maja 1975 as-Sadat zapowiedział kontynuowanie dotychczasowego liberalnego kursu w gospodarce, postanowiono jednak, iż najgorzej zarabiający pracownicy sektora państwowego otrzymają dodatkowe świadczenia.
Przedstawiając w kwietniu 1974 założenia planowanych reform, prezydent Egiptu zapowiedział powrót do systemu wielopartyjnego. Do lipca 1975 w Arabskiej Unii Socjalistycznej trwała dyskusja nad zmianami w organizacji, zakończona wyrażeniem przez partię zgody na tworzenie w jej obrębie „luźnych forów opinii”. W toczonej dyskusji as-Sadat pozornie nie zabierał głosu, w rzeczywistości jednak traktował ją jako istotny element kreowania swojego wizerunku – krytyka Nasera w trakcie dyskusji miała wykazać wyższość rządów as-Sadata nad działaniami jego poprzednika. Ostatecznie prezydent nie wyraził zgody na natychmiastowy powrót do systemu wielopartyjnego, lecz 14 maja 1976 utworzył w Arabskiej Unii Socjalistycznej fora prawicowe, lewicowe oraz centrowe. Ich programy nie mogły przy tym wykraczać poza założenia konstytucji oraz idee rewolucji 1952. W wyborach, przeprowadzonych jesienią tego samego roku, zdecydowanie najsilniejsza okazała się frakcja centrowa (faktyczne zaplecze polityczne prezydenta). 11 listopada 1976 as-Sadat zdecydował o utworzeniu trzech odrębnych partii – centrowej Arabskiej Partii Socjalistycznej (następnie Partii Narodowo-Demokratycznej), lewicowej Narodowo-Postępowej Partii Zjednoczenia oraz prawicowej Partii Socjalistycznych Liberałów. Arabska Unia Socjalistyczna nie została rozwiązana, lecz funkcjonowała do 1980 jako organ kontroli prasy, organizacji masowych i nadzorując rejestrowanie nowych ugrupowań politycznych. Według Zdanowskiego wszystkie działania prezydenta zmierzające do restytucji systemu wielopartyjnego wynikały z chęci utrzymania przez niego władzy. As-Sadat miał obawiać się rozbudowanych struktur egipskiej monopartii, która mogłaby stać się niebezpiecznym narzędziem dla jego przeciwników. Był zdania, że będzie w stanie lepiej kontrolować całokształt życia politycznego w kraju, jeśli będzie się ono organizować wokół legalnych partii politycznych, a nie w tajnych stowarzyszeniach. Mimo to, jak pisze ten sam autor:
Dążenie prezydenta do modelowania procesów politycznych i eliminowania skrajnych nurtów okazało się możliwe do realizacji jedynie do 1977. W tym bowiem roku problemy gospodarcze doprowadziły do wzrostu znaczenia opozycji wobec as-Sadata i kolejne wybory parlamentarne, w 1979, odbyły się pod nadzorem służb bezpieczeństwa znacznie większym, niż w przypadku elekcji w 1972 i 1976.
Zmiany w polityce zagranicznej Egiptu.
W 1975 Stany Zjednoczone zakończyły embargo na artykuły strategiczne sprzedawane do Egiptu, jednak dostawy uzbrojenia amerykańskiego dla tego kraju nadal były nieznaczne. USA udzielały natomiast Egiptowi pomocy gospodarczej na szeroką skalę – w 1977 był największym beneficjentem tego typu wsparcia. W marcu 1976 prezydent Egiptu wypowiedział ZSRR układ o przyjaźni i współpracy, a w konsekwencji miesiąc później odebrał flocie radzieckiej prawo korzystania z egipskich portów. Podkreślał jednak znaczenie udziału Związku Radzieckiego w trwałym uregulowaniu problemów Bliskiego Wschodu, do czego dążył od końca 1975. Sądził przy tym, że konieczne jest przyjęcie przez Egipt proamerykańskiego kursu, gdyż całkowite rozwiązanie tych problemów będzie możliwe tylko w wypadku, gdy Stany Zjednoczone przekonają Izrael do wycofania się z terytoriów okupowanych po wojnie sześciodniowej.
Przyjęcie przez Egipt nowej orientacji stało się przedmiotem krytyki tych państw arabskich, które pozostawały związane z ZSRR. Aby zachować prestiż w świecie arabskim, as-Sadat publicznie występował w obronie praw Palestyńczyków oraz w obronie interesów Syrii. W październiku 1976 zawarł porozumienie z syryjskim prezydentem Hafizem al-Asadem, w tym samym roku podpisał także sojusz z Sudanem. W 1977 doszło do zawarcia analogicznego porozumienia z Jordanią, co sprawiło, że krytykę as-Sadata podtrzymywały odtąd jedynie Libia, Algieria i Irak.
Efekty zmian w polityce gospodarczej.
Liberalizacja polityki gospodarczej Egiptu przyniosła wyraźne efekty makroekonomiczne, doprowadzając do podwojenia PKB oraz wzrostu 8% rocznie (w latach 1973–1980). Równocześnie jednak kraj dotknęła wysoka inflacja (30% w skali roku), pogłębił się deficyt bilansu handlowego, rosło zadłużenie zagraniczne. Największe korzyści z polityki otwarcia odniosły klasy średnia i wyższa, podczas gdy robotnicy i urzędnicy niskich szczebli tracili, gdyż ich pensje nie rosły równomiernie z uwalnianymi cenami. W złej sytuacji pozostawali chłopi. Szybki wzrost liczby mieszkańców kraju doprowadzał do utrzymywania się przeludnienia wsi, mimo intensywnej migracji do miast. Wzrost nierówności społecznych prowadził do wzrostu sentymentów do czasu rządów Nasera, kiedy rząd starał się niwelować podobne różnice. Wzrost rozwarstwienia społecznego nie był przy tym intencją as-Sadata.
W 1977, idąc za radą Banku Światowego, rząd egipski podniósł ceny podstawowych produktów żywnościowych. Był to krok na drodze do uwolnienia cen, które dotąd podlegały państwowym subsydiom. Odpowiedzią były masowe zamieszki w dniach 18–19 stycznia 1977, które całkowicie zaskoczyły prezydenta. Protesty zostały stłumione przez oddziały specjalne policji, były ofiary śmiertelne. As-Sadat musiał wycofać się z planowanej podwyżki cen, a o zorganizowanie protestów oskarżył lewicę. Jasne było jednak, że manifestacje wyrażały w rzeczywistości nastroje znacznej części społeczeństwa. Pod wpływem wydarzeń ze stycznia 1977 prezydent doprowadził do przyjęcia w kolejnym miesiącu prawa „O ochronie kraju i jego obywateli”. Z jednej strony zabraniało ono organizacji protestów i strajków w imię ochrony jedności narodowej i społecznego pokoju, z drugiej zaś podwyższało kwotę dochodów zwolnionych z podatku i nakazywało rejestrację majątków, co było ukłonem w stronę najuboższych warstw społecznych, uczestników styczniowych zamieszek. As-Sadat nie wycofał się z reform liberalizujących gospodarkę. Uwzględniał jednak możliwe reakcje społeczne na zbyt dotkliwe dla ludności decyzje oraz ostrożniej wprowadzał podwyżki cen.
Zawarcie porozumienia z Izraelem.
Dążenia do całościowego rozwiązania konfliktów na Bliskich Wschodzie.
Pod koniec 1975, już po podpisaniu porozumienia z 1 września 1975, as-Sadat skupił się w polityce zagranicznej na próbie trwałego zakończenia konfliktu izraelsko-arabskiego. Temu służyła zmiana kursu polityki zewnętrznej na proamerykański. Jednak obrady Palestyńskiej Rady Narodowej w Kairze oraz rozmowy między jordańskim królem Husajnem I i przewodniczącym Organizacji Wyzwolenia Palestyny Jasirem Arafatem, które współorganizował, przekonały go, że Palestyńczycy nie są w stanie współdziałać, gdyż są zbyt poważnie podzieleni. W kwietniu 1977 prezydent Egiptu udał się z kolejną wizytą do USA. W maju 1977 nowy premier Izraela Menachem Begin poinformował egipskie służby specjalne o przygotowywanym przez palestyńskich terrorystów, a zleconym przez dyktatora Libii al-Kaddafiego zamachu na as-Sadata. Był to z jego strony gest dobrej woli, wynikający z dostrzeżenia przez nowy izraelski rząd korzyści z ewentualnego pokoju z Egiptem.
W lipcu 1977 as-Sadat rozmawiał w Kairze z amerykańskim sekretarzem stanu Cyrusem Vance’em i nie zgodził się na przedstawiane przez niego propozycje warunków pokoju z Izraelem. Domagał się odrębnego traktowania zagadnień spornych terytoriów i kwestii politycznych (sprawy palestyńskiej). Oczekiwał również, że Izrael opuści zajmowane od 1967 obszary na Synaju w ciągu pół roku. Rozmowy z Vance’em przekonały as-Sadata, że powinien sam przejąć inicjatywę w bilateralnych kontaktach z Izraelem. Prowadzenie rozmów z przedstawicielami rządu tego kraju powierzył wicepremierowi al-Tuhamiemu. W październiku 1977 odwiedził natomiast Rumunię, Arabię Saudyjską i Iran, sondując, jak w wymienionych państwach zapatrywano się na działalność rządu izraelskiego.
Wystąpienie w Knesecie.
19 listopada 1977 as-Sadat jako pierwszy arabski przywódca przyjechał z oficjalną wizytą do Izraela na zaproszenie premiera tegoż państwa Menachema Begina. Wizyta ta była przygotowywana w ścisłej tajemnicy od 3 listopada, a decyzja o jej odbyciu zaskoczyła nawet część najbliższych współpracowników prezydenta; oznaczała ostateczne zerwanie ze wspólną polityką państw arabskich wobec Izraela. Podejmując ją, as-Sadat kierował się przekonaniem, że rozmowy arabsko-izraelskie w ramach konferencji pokojowej w Genewie nie dadzą szybkich rezultatów, a zawarcie pokoju byłoby możliwe tylko drogą bezpośrednich negocjacji rządów izraelskiego i egipskiego. Zależało mu także na sukcesie w polityce międzynarodowej, który zneutralizowałby spadek jego popularności w związku z efektami społecznymi polityki "infitah".
W Jerozolimie brał udział w modlitwach w meczecie Al-Aksa, spotkał się z izraelskim premierem i wygłosił przemówienie w Knesecie. Oznajmił w nim, że po uznaniu przez Izrael aspiracji Palestyńczyków i wycofaniu się z ziem zajętych po wojnie sześciodniowej kraje arabskie mogłyby uznać Państwo Izrael. Podkreślał, że pokój z Izraelem podpisać mogłyby tylko wszystkie kraje arabskie wspólnie, nie zaś wyłącznie Egipt.
Przybycie as-Sadata do Jerozolimy nie stało się samo w sobie przełomem w stosunkach izraelsko-egipskich (zarówno prezydent Egiptu, jak i premier Izraela nie byli usatysfakcjonowani wzajemnie przedstawionymi propozycjami). Po powrocie do Kairu as-Sadat zaprosił do stolicy Egiptu przedstawicieli ZSRR i USA, ONZ, jak również Jordanii, Libanu, Syrii, Izraela i Organizacji Wyzwolenia Palestyny. Mieli oni wziąć udział w konferencji przygotowującej wznowienie rozmów w Genewie. Nie jest jasne, czy as-Sadat z góry zakładał, że większość zaproszonych odmówi udziału, co usprawiedliwiałoby wyłamanie się Egiptu z dotychczasowej wspólnej polityki krajów arabskich wobec Izraela i uzasadniałoby podjęcie samodzielnych rozmów pokojowych, czy też szczerze pragnął zorganizować spotkanie w omówionym składzie. Ostatecznie wszystkie zaproszone państwa arabskie odmówiły skierowania swoich delegacji, a Syria, Jemen Południowy, Libia, Algieria i Irak wystąpiły z ostrą krytyką ostatnich działań egipskiego prezydenta. Odpowiedzią Kairu było zerwanie z nimi stosunków dyplomatycznych. Gdy udziału w konferencji kairskiej odmówił także Związek Radziecki, as-Sadat polecił zamknąć konsulaty tego kraju w Egipcie, podobnie jak analogiczne placówki polskie i czechosłowackie.
Wizyta w Knesecie zapoczątkowała serię kolejnych spotkań przywódców obu państw. Delegacje egipska i izraelska spotykały się w grudniu 1977 w Rabacie i w Ismailii. Pierwsze ze spotkań nie dało praktycznie żadnych rezultatów. W czasie drugiego, z osobistym udziałem as-Sadata i Begina, mimo poważnych różnic stanowisk zgodzono się powołać wspólne komitety polityczny i wojskowy. Zaangażowanie as-Sadata w negocjacje pokojowe z Izraelem (jak i sam fakt ich podjęcia) zostało negatywnie odebrane przez egipskie organizacje islamskie, a ich wrogość do niego wzrastała w miarę postępów rozmów.
Na początku 1978 as-Sadat spotkał się w Asuanie z prezydentem USA Carterem i ustalił warunki przyszłego porozumienia egipsko-izraelskiego: wycofanie się Izraela z ziem zajętych w 1967, nawiązanie stosunków dyplomatycznych, uznanie prawa Palestyńczyków do samostanowienia. W lutym tego samego roku egipski prezydent udał się z kolei do USA i tam uzyskał od głowy państwa amerykańskiego zapewnienia, iż Egipt otrzyma od USA dostawy na cele wojskowe, a jego interesy będą popierane. W kolejnym miesiącu as-Sadat potępił palestyński atak na cywilny autobus w Izraelu, a po wejściu izraelskich wojsk do Libanu zapowiedział, że będzie mimo to kontynuował rozmowy izraelsko-egipskie.
Rozmowy i porozumienie w Camp David.
5 września 1978 prezydent Egiptu i premier Izraela spotkali się w letniej rezydencji prezydentów amerykańskich w Camp David. Wyjazd as-Sadata na rozmowy został negatywnie przyjęty w Egipcie, a pierwsza runda negocjacji pokojowych zakończyła się fiaskiem. Negocjacje mogły być kontynuowane tylko dzięki naciskom prezydenta Cartera. Delegacje izraelska i egipska spotkały się ponownie w lutym następnego roku. 14 marca as-Sadat i Begin zgodzili się co do podpisania dwóch dokumentów – przedstawiającego ogólne ramy dalszego procesu pokojowego na Bliskim Wschodzie oraz zapowiadającego podpisanie izraelsko-egipskiego układu pokojowego w ciągu trzech miesięcy. W trakcie rozmów do dymisji podała się część egipskich ministrów oraz przewodniczący parlamentu Marei. Na ich miejsce do rządu weszli zdecydowani zwolennicy kontynuowania procesu pokojowego. Ratyfikacja traktatu izraelsko-egipskiego budziła w Zgromadzeniu Ludowym Egiptu kontrowersje, jednak ostatecznie została przegłosowana wyraźną większością (329 głosów za, 15 przeciw, 1 wstrzymujący). Również referendum, nieprzeprowadzone jednak w sposób rzetelny, o czym świadczy wynik 99,95% głosów za, wykazało poparcie dla układu pokojowego. Po referendum as-Sadat rozwiązał parlament. 31 maja 1979 znowelizowane prawo o partiach politycznych odebrało prawo działania tym ugrupowaniom, które kwestionowałyby sens porozumienia z Izraelem na zasadach z Camp David.
Jak piszą B. Stępniewska-Holzer i J. Holzer
Za traktat pokojowy z Camp David Anwar as-Sadat i Menachem Begin otrzymali Pokojową Nagrodę Nobla w 1978. As-Sadat został również uznany za człowieka roku tygodnika „Time” w 1977. Równocześnie zawarcie pokoju z Izraelem wywołało sprzeciw Ligi Arabskiej, która zawiesiła członkostwo Egiptu i opuściła dotychczasową siedzibę w Kairze. Analogicznie zareagowała w stosunku do Egiptu Organizacja Kongresu Islamskiego, minimalnym stosunkiem głosów odrzucony został wniosek o usunięcie tego kraju z grona państw niezaangażowanych, radykalne państwa arabskie bez powodzenia starały się także doprowadzić do eliminacji Egiptu z Organizacji Jedności Afrykańskiej.
1979–1981.
W 1979 prezydencka Partia Narodowo-Demokratyczna odniosła zdecydowane zwycięstwo wyborcze (zdobyła 302 mandaty z 382), do jej klubu parlamentarnego dołączyła także część posłów niezależnych. W parlamencie powstało wyraźne stronnictwo opozycyjne (54 deputowanych) utworzone przez Socjalistyczną Partię Pracy, popierającą prezydenta we wszystkich kwestiach poza polityką zagraniczną, której kierunek poddawano umiarkowanej krytyce. Z czasem partia zaczęła coraz silniej krytykować as-Sadata, przez co doszło w niej do rozłamu, po którym część deputowanych dołączyła do partii rządowej. Część działaczy socjalistycznych w 1981 została aresztowana. Poza strukturami legalnych partii działały organizacje wzywające do powrotu do naseryzmu, sprzeciwiające się polityce "infitah". Równocześnie półlegalną działalność mogło prowadzić Stowarzyszenie Braci Muzułmanów, chociaż prezydent starał się doprowadzić do powstania alternatywnych organizacji islamskich. Od 1976 legalnie działały zakony sufickie, na mocy umowy z państwem. Podkreślany był związek instytucji państwowych z islamem, w przestrzeni publicznej akcentowano symbole religijne, dopuszczono nauczanie religii w szkołach i podkreślano jego znaczenie, w publicznej telewizji emitowano programy religijne.
Od 1979 relacje prezydenta z organizacjami muzułmańskimi ulegały stopniowemu pogorszeniu. As-Sadat spotkał się wówczas z przywódcami Stowarzyszenia Braci Muzułmanów i zaproponował im całkowitą legalizację ich organizacji w zamian za złagodzenie ich antyrządowych wystąpień. Gdy przedstawiciele organizacji odmówili, as-Sadat w kolejnych wystąpieniach wygłaszał pod ich adresem słowa coraz poważniejszej krytyki, twierdząc, iż mieszali oni religię i politykę. W 1981 aresztowany został kierujący Stowarzyszeniem od 1973 Umar at-Tilmisani, a pismo Braci zdelegalizowano. W czerwcu 1979 rząd zlikwidował także Unię Studencką, radykalnie islamistyczny związek młodzieży uniwersyteckiej.
15 maja 1980 prezydent wydał prawo „O ochronie wartości przed pohańbieniem”, zaś tydzień później poddał pod głosowanie w referendum w sprawie poprawek w konstytucji. Zakładały one utworzenie drugiej, doradczej izby parlamentu, jak również zwiększały rolę prawa religijnego w życiu publicznym. Szariat miał być odtąd głównym źródłem prawa, a nie tylko jednym ze źródeł; zachowano także akcenty wyraźnie naserowskie oraz podstawowe prawa obywatelskie. Przyjęte w referendum poprawki znosiły również ograniczenie w zakresie kandydowania na urząd prezydencki – jedna osoba mogła odtąd ubiegać się o niego nieograniczoną ilość razy, a nie tylko dwukrotnie. Wzmocnienie znaczenie islamu miało doprowadzić do zakończenia krytyki rządu ze strony organizacji radykalnie muzułmańskich. Po przyjęciu projektu zmian w referendum as-Sadat po raz kolejny skupił w swoim ręku urzędy prezydenta i premiera.
We wrześniu 1981 dalszemu pogorszeniu uległy relacje egipsko-radzieckie, gdyż Kair oskarżył ambasadora ZSRR o szpiegostwo i wydalił go z kraju. Odpowiedzią Moskwy było żądanie odwołania ambasadora egipskiego. W tym samym miesiącu ogromna większość głosujących przyjęła w referendum wydane rok wcześniej prawo o ochronie wartości, które zezwalało prezydentowi na zamykanie tytułów prasowych, rozwiązywanie samorządów zawodowych oraz pozbawianie deputowanych mandatów.
W tym samym miesiącu prezydent polecił aresztowanie ponad 1500 osób, które zostały oskarżone o wywoływanie konfliktów wyznaniowych i łamanie zasady jedności narodowej dla partykularnych interesów. Również i te działania zostały usankcjonowane w referendum oraz poparte przez parlament, który 14 września 1981 określił je jako Drugą Rewolucję Naprawy. Wśród uwięzionych byli przede wszystkim działacze islamistyczni, także duchowni muzułmańscy, mniejszość stanowili opozycyjni intelektualiści i związkowcy.
Zamach.
Pozornie as-Sadat kontrolował całokształt sytuacji politycznej w państwie. Nie zdawał sobie sprawy z przygotowywanego przeciwko niemu (jak i przeciwko grupie ludzi z elity rządowej) zamachowi. Jego organizatorem była radykalna organizacja islamska Egipski Dżihad kierowana przez Chalida Ahmada Szaukiego al-Istambulego, porucznika artylerii.
Zamachu dokonano 6 października 1981 roku, podczas parady z okazji rocznicy przekroczenia przez egipską armię Kanału Sueskiego w czasie wojny Jom Kippur. Prezydent siedzący na trybunie honorowej, w towarzystwie wiceprezydenta Mubaraka oraz ministra obrony Abd al-Halima Abu Ghazali, był chroniony przez osobistych ochroniarzy i gwardię. Zamachowcy zdołali dostać się do jednej z ciężarówek wojskowych uczestniczących w paradzie w zastępstwie urlopowanej przez Istambulego załogi pojazdu. W momencie, gdy uwaga obserwatorów skupiona była na pokazach lotnictwa, ciężarówka zatrzymała się przed trybuną honorową. Zamachowcy obrzucili ją granatami i oddali serię strzałów z broni automatycznej w kierunku prezydenta i towarzyszących mu osób. Zginęło sześć osób, dwadzieścia osiem (w tym wiceprezydent Mubarak) odniosło rany. Anwar as-Sadat zmarł wskutek odniesionych ran po kilku godzinach od zamachu.
Następcą as-Sadata został dotychczasowy wiceprezydent Husni Mubarak. Wbrew planom zamachowców, zabójstwo prezydenta nie zapoczątkowało ogólnokrajowego powstania, jedynie w Asjucie doszło do krótkotrwałego, łatwo stłumionego przez wojsko wystąpienia islamistów. Zamachowcy 6 października zostali osądzeni, skazani na śmierć i rozstrzelani.
Życie prywatne.
Anwar as-Sadat był dwukrotnie żonaty. Pierwszy raz ożenił się w wieku 24 lat z pochodzącą ze wsi Ihsan Madi; ze związku tego przyszły na świat trzy córki. Małżeństwo to zakończyło się w 1947 rozwodem. W 1950 ożenił się po raz drugi z siedemnastoletnią Dżihan Safwat Ra’uf. Druga żona as-Sadata odgrywała znaczącą rolę w okresie jego prezydentury, miała duży wpływ na męża, a gdy zyskał on znaczną popularność w społeczeństwie w 1974 rozwinęła szeroką działalność publiczną. Działała na rzecz emancypacji kobiet i prowadziła fundację charytatywną „Wiara i Nadzieja”, którą przejęła po aktorce i śpiewaczce Umm Kulsum.

</doc>
<doc id="43639" url="https://pl.wikipedia.org/wiki?curid=43639" title="Moduł">
Moduł

Moduł – wyraz może oznaczać jedno z poniższych pojęć:

</doc>
<doc id="43641" url="https://pl.wikipedia.org/wiki?curid=43641" title="Cefeusz">
Cefeusz



</doc>
<doc id="43642" url="https://pl.wikipedia.org/wiki?curid=43642" title="Alfa Centauri">
Alfa Centauri

Alfa Centauri ("α Cen", "Rigil Centaurus", "Toliman") – gwiazda wielokrotna w gwiazdozbiorze Centaura, trzecia pod względem jasności gwiazda widoczna na nocnym niebie. Układ Alfa Centauri zawiera gwiazdy położone najbliżej Ziemi, nie licząc Słońca, a także najbliższą planetę pozasłoneczną; możliwe jest też istnienie innych planet w tym układzie.
Nazwy.
Dwa najjaśniejsze składniki tworzące układ Alfa Centauri, dla obserwatora patrzącego okiem nieuzbrojonym wyglądają jak jedna, bardzo jasna gwiazda. Historycznie przypisywano jej różne nazwy, stosowane obok oznaczenia Bayera. Nazwa Rigil Kentaurus jest zlatynizowaną formą arabskiego określenia , co oznacza „stopa centaura”, przy czym słowo „centaur” Arabowie zapożyczyli od starożytnych Greków ( "kentauros"). Bywa ona skracana do formy Rigil Kent. Inna nazwa Toliman wywodzi się od arabskiego , „strusie”. W XIX wieku znana była też nazwa Bungula, zapewne wywodząca się od litery beta (niepoprawnie przypisanej tej gwieździe) i łacińskiego "", co oznacza „kopyto” i odnosi się do położenia w gwiazdozbiorze.
Międzynarodowa Unia Astronomiczna w 2016 roku formalnie zatwierdziła użycie nazw Rigil Kentaurus dla określenia Alfa Centauri A oraz Proxima Centauri dla składnika Alfa Centauri C. W 2018 roku nazwę Toliman przypisano gwieździe Alfa Centauri B.
Ogólna charakterystyka.
Ze względu na bliskość Alfy Centauri, jest ona trzecią pod względem jasności gwiazdą na nocnym niebie (jasność obserwowana układu: −0,27); jaśniejsze są tylko Syriusz i Kanopus. Znajduje się ona w gwiazdozbiorze Centaura, położonym na południowej półkuli nieba.
Składniki układu.
Układ Alfa Centauri tworzą trzy gwiazdy: dwie jasne gwiazdy ciągu głównego, Alfa Centauri A i Alfa Centauri B, tworzące ciasny układ podwójny oraz okrążający je po dalekiej orbicie czerwony karzeł o nazwie Proxima Centauri, czasem oznaczany Alfa Centauri C, który może być powiązany grawitacyjnie z dwoma pozostałymi.
Elipsa orbity składników A i B ma mimośród 0,52, minimalna odległość między gwiazdami to 11,2 au (porównywalna ze średnią odległością Saturna od Słońca), średnia 23,7 au (większa niż odległość Urana od Słońca), a maksymalna 35,6 au (średnia odległość Plutona od Słońca). Okres obiegu składników jest równy 79,9 roku. Podczas największej separacji dwie gwiazdy można rozróżnić w niewielkim amatorskim teleskopie, a nawet przez dobrą lornetkę.
Alfa Centauri A, większa z dwóch gwiazd, jest bardzo podobna do Słońca. Ma taki sam typ widmowy G2 V, ale nieco większą masę (1,09 masy Słońca) i przez to jest o połowę jaśniejsza. Alfa Centauri B ma masę 0,90 , typ widmowy K0-1 V i jasność o połowę mniejszą niż Słońce. W 2007 masy składników szacowano na 1,14 oraz 0,92 , co daje łączną masę układu ok. 2 .
Do układu Alfa Centauri zaliczana jest też oddalona od większych składników Proxima Centauri (krąży w odległości ok. 13 000 au, czyli ok. 0,205 roku świetlnego). Znajduje się ona aktualnie najbliżej Słońca spośród trzech składników (i tym samym spośród wszystkich gwiazd), czemu zawdzięcza swą nazwę; jest odległa o 4,22 roku świetlnego.
Układ planetarny.
Podobieństwo składników A i B do Słońca i ich nieco wyższa metaliczność sugerowały od dawna możliwość istnienia planet w tym systemie. Obliczenia teoretyczne wskazywały, że wokół składnika B planety mogą posiadać stabilne orbity w obrębie ekosfery, pomiędzy 0,5 a 0,9 au (bardziej prawdopodobne jest ich istnienie w wewnętrznej części). Wokół składnika A także dalsze orbity mogą być stabilne, jednak również ekosfera jest położona dalej (ok. 1,2–2,3 au). Brak planet-olbrzymów w układzie może być czynnikiem sprzyjającym rozwojowi planet typu ziemskiego.
W 2012 ogłoszono odkrycie planety orbitującej wokół składnika B. Planeta o nazwie Alfa Centauri Bb miała mieć masę około 1,16 masy Ziemi, co wskazywałoby, że jest planetą typu ziemskiego. Miała ona krążyć zaledwie sześć milionów kilometrów od swojej gwiazdy, czyli zbyt blisko, aby na jej powierzchni mogła istnieć ciekła woda i warunki sprzyjające powstaniu życia. Późniejsze analizy wskazują jednak, że sygnał zinterpretowany jako efekt grawitacyjny planety wynikał z błędu obliczeniowego.
W 2016 roku ogłoszono odkrycie planety krążącej wokół Proximy Centauri, nazwanej Proxima Centauri b. Jest to obiekt o masie minimalnej 1,3 , najprawdopodobniej typu ziemskiego. Planeta krąży siedem milionów kilometrów od gwiazdy, ale Proxima jest znacznie słabsza niż Alfa Centauri B i taka odległość plasuje ją w ekosferze gwiazdy.
Europejskie Obserwatorium Południowe planuje modernizację sieci Very Large Telescope na potrzeby poszukiwania planet okrążających gwiazdy systemu Alfa Centauri.
Obserwacje.
Dwa główne składniki układu leżą zbyt blisko siebie, by można je było rozróżnić gołym okiem, gdyż ich odległość kątowa waha się od 2 do 22 sekund kątowych, jednak przez większość okresu ich obiegu można je rozróżnić przy pomocy lornetki bądź małego (5 cm) teleskopu.
Na półkuli południowej, Alfa Centauri jest zewnętrzną gwiazdą tzw. wskaźników południa, których nazwa wynika z faktu, iż linia, poprowadzona na niebie od Alfy Centauri przebiegająca przez gwiazdę Beta Centauri (Hadar), znajdującej się o około 4,5° na zachód, wskazuje dokładnie gwiazdę Gacrux w gwiazdozbiorze Krzyża Południa. Dzięki tym gwiazdom można łatwo rozróżnić „prawdziwy” Krzyż Południa od asteryzmu w Gwiazdozbiorze Żagla, zwanego „Fałszywym Krzyżem”.
Na obszarach, położonych na południe od równoleżnika 29° S, Alfa Centauri jest gwiazdą okołobiegunową i nigdy nie zachodzi za horyzontem. Obie gwiazdy wraz z Krzyżem Południa, znajdują się za daleko na południu aby mogły być widoczne na północy. Podczas lata na półkuli północnej, poniżej szerokości 29° N (m.in. na Półwyspie Synaj w Egipcie, na wyspie Lanzarote oraz w Galveston w Stanach Zjednoczonych) Alfa Centauri znajduje się blisko południowego horyzontu. Do kulminacji gwiazdy dochodzi każdego roku o północy 24 kwietnia lub o godz. 21:00 w dniu 8 czerwca.
Oglądana z Ziemi, Proxima Centauri znajduje się w odległości 2,2° od składników A oraz B. Jest to w przybliżeniu czterokrotność średnicy kątowej Księżyca w pełni (i prawie połowa odległości między Alfa Centauri AB oraz Beta Centauri). Proxima zwykle jest ciemnoczerwoną gwiazdą o jasności obserwowanej rzędu 13,1 na obszarze o małym zagęszczeniu gwiazd; do jej obserwacji potrzebne są średniej wielkości teleskopy. Nazwana jako V645 Cen w katalogu G.C.V.S. (Wersja 4.2), Gwiazda rozbłyskowa typu UV Ceti może gwałtownie rozjaśnić się o ok. 0,6 magnitudo w świetle widzialnym, natomiast po kilku minutach ponownie słabnie. Niektórzy astronomowie – zarówno amatorzy, jak i profesjonaliści – regularnie próbują namierzyć rozbłyski za pomocą teleskopów optycznych bądź radioteleskopów.

</doc>
<doc id="43643" url="https://pl.wikipedia.org/wiki?curid=43643" title="Klemens Janicki">
Klemens Janicki

Klemens Janicki, łac. "Ianicius", inne formy nazwiska: "Janeczko, Janicius (Janitius), Janicjusz, Janicz, Janik, Januscovius, Januszkowski" (ur. 17 listopada 1516 w Januszkowie, zm. prawdopodobnie w 1543 w Krakowie) – polski poeta piszący w języku łacińskim, humanista okresu odrodzenia.
Życiorys.
Pochodził z rodziny chłopskiej. Uczęszczał do szkół gnieźnieńskich i poznańskich. Wykształcony w Akademii Lubrańskiego w Poznaniu, zyskał następnie opiekę od osób takich jak Jan Dantyszek, biskup Stanisław Hozjusz, arcybiskup Andrzej Krzycki. W 1536 został sekretarzem arcybiskupa gnieźnieńskiego Andrzeja Krzyckiego. Z tego okresu pochodzą elegie okolicznościowe: "Ad Andream Cricium", "De Cricio Cracovia eunte", oraz dzieło pisane na życzenie prymasa "Vitae archaepiscoporum Gnesnensium" ("Żywoty arcybiskupów gnieźnieńskich", powst. 1536/1537, wyd. 1574).
Wojewoda krakowski Piotr Kmita przyjął go na swój dwór. Z tego okresu pochodzą utwory polityczne Janickiego: "Querella Reipublicae Regni Poloniae" i "Ad Polonos proceres". Jego mecenas ułatwił też wyjazd na studia do Padwy (1538–1540). Tam zetknął się z przebywającymi we Włoszech Polakami: Piotrem Myszkowskim, Filipem Padniewskim, Andrzejem Zebrzydowskim.
22 lipca 1540 otrzymał dyplom doktora filozofii Uniwersytetu Padewskiego, od papieża Pawła III zaś – laur poetycki jako "poeta laureatus". Pobyt we Włoszech i poznawanie przez niego kultury antycznej skróciła Janickiemu puchlina wodna. Po powrocie do kraju żył w obliczu nadciągającej śmierci, o której wspominał w tomie elegii "Tristium liber" (wyd. 1542), zwłaszcza w elegii "O sobie samym do potomności" ("De se ipso ad posteritatem"). Został proboszczem w Gołaczewach.
Napisał satyrę polityczną na upadek cnót rycerskich "In Polonici vestitus varietatem et inconstantiam Dialogus" ("Dialog o pstrokaciźnie i zmienności polskich strojów", powst. 1541/1542, wyd. 1563). Oprócz tego jest autorem cyklu elegii "Variae elegiae", epigramów ujętych w "Epigrammata" i wielokrotnie przedrukowywanych żywotów królów polskich "Vitae regum Polonorum" (wyd. pośmiertne 1563).
Do współczesnych tłumaczy poezji Janickiego na język polski należą Jacek Kowalski i Zygmunt Kubiak.
Upamiętnienie.
Upamiętnienie postaci:

</doc>
<doc id="43644" url="https://pl.wikipedia.org/wiki?curid=43644" title="Dżinn">
Dżinn

Dżinny (arab. جن) – demony i duchy powstałe z czystego ognia bez dymu (w niektórych wersjach wierzeń z czystego płomienia oraz obłoku pary), które posiadają nadnaturalną potęgę i są niewidzialne, mogą jednak przyjmować dowolną postać (człowieka, zwierzęcia lub potwora). Utożsamiały one wrogie człowiekowi siły natury. Uważano je za mieszkańców pustyni. Wiara w dżinny stanowiła bardzo istotny składnik religii Arabów w okresie przed przyjęciem przez nich islamu.
Jako pozostałość mitologicznych wyobrażeń z przedmuzułmańskiej Arabii pojawiły się także w islamie, gdzie stanowią trzecią kategorię rozumnych istot stworzonych przez Boga (obok aniołów i ludzi). Dżinny w wierzeniach muzułmańskich dzielą się na dobre i złe. Dobre służą Bogu i pomagają ludziom (w szczególności prorokom), zaś złe (ifrity, sile i ghule) szkodzą. Czasem do złych dżinnów zalicza się szatana ("szejtana"). Podobnie jak ludzie, dżinny dzielą się na plemiona i rody.
Dżinny były bardzo popularne w ludowej tradycji muzułmańskiej. Zgodnie z ludowymi legendami i baśniami, człowiek przy pomocy zaklęć może sobie w pewnych wypadkach podporządkować dżinna (np. zmusić do spełnienia trzech życzeń), a także uwięzić w lampie lub butelce ("Księga tysiąca i jednej nocy"). Często dżinny pełniły w opowieściach funkcję strażników skarbów, były mieszkańcami ruin, miejsc ponurych i opuszczonych.
Arabowie w czasach przed islamem uważali, że każdy poeta ma swojego dżinna, od którego zależy wielkość jego talentu. Według hadisów, każdy człowiek ma towarzysza dżinna (zwanego po arabsku "karin"), który namawia go do grzechu. Jedynie "karin" Mahometa był dobrą istotą.
Ochronę przed złymi demonami miało dawać żelazo lub pierścienie ze złota i stali. Pomagać miały także amulety z wilczych kłów i wersetów z Koranu, które wypisano zielonym lub czerwonym atramentem. Staroarabskie praktyki magiczne ("sihr") wymagały między innymi nawiązania kontaktów ze światem zmarłych oraz właśnie światem dżinnów. Dzięki nim leczono i wróżono. W czasach islamu większości tych praktyk zakazano.
Dżinny w kulturze popularnej.
W opowiadaniu "Ostatnie życzenie" w książce Andrzeja Sapkowskiego pod tym samym tytułem, występuje dżinn zamknięty w kamionkowym dzbanie. Dżinny pojawiają się też w opowiadaniu "Coś mocniejszego" Rafała Ziemkiewicza, w serii "Trylogia Bartimaeusa" Jonathana Strouda oraz w książce pt. "Arcymag" Aleksandra Rudazowa. W serii "Dzieci Lampy" P. B. Kerra jednym z głównych bohaterów jest dżinn, pojawiają się również afryty i maridy.
Baśnie tysiąca i jednej nocy.
W baśni "Cudowna lampa Aladyna" dżinn jest sługą lampy, a raczej jej posiadacza. Jest to przykład dżinna przyjaznego dla ludzi. W różnych interpretacjach tej baśni Dżinn z Lampy ma różny charakter. W filmie animowanym "Aladyn" z 1992 roku i jego aktorskim remake’u z 2019 roku wytwórni Disneya Dżinn ma własny charakter i marzy o wolności.

</doc>
<doc id="43648" url="https://pl.wikipedia.org/wiki?curid=43648" title="Moduł (jednostka miary)">
Moduł (jednostka miary)

Moduł (sztuka) – umowna jednostka miary odpowiadająca wielkości określonego elementu i służąca do wyznaczania proporcji oraz wzajemnych zależności wszystkich elementów całości, stosowana w architekturze, rzeźbie i malarstwie. Podporządkowanie dzieła zasadom modularności pozwala uzyskiwać efekt plastyczny ładu, harmonii i rytmu.
Pierwszymi, którzy zajęli się proporcjami ludzkiego ciała i zależnościami pomiędzy poszczególnymi jego wymiarami, byli starożytni Egipcjanie, a następnie Asyryjczycy, Grecy. Greccy rzeźbiarze, Poliklet, później Lizyp stworzyli systemy proporcji idealnego ciała (tzw. kanon). W okresie renesansu proporcjami ludzkiego ciała zajmowali się Leonardo da Vinci, Albrecht Dürer. W architekturze zachowane opisy zastosowania modułu znajdują się w dziele Witruwiusza "De architectura libri X". Zaleca on zachowanie odpowiednich proporcji w budownictwie (zwłaszcza sakralnym) nazywając je "eurythmia" – dobry rytm. Dobra architektura zdaniem Witruwiusza zależy od zachowania opisanych w jego księdze stosunków liczbowych między podstawowymi wymiarami budynku i jego elementów, czyli od zastosowania określonego modułu. W renesansie rozważania Witruwiusza były kontynuowane przez np. Giacoma Barozziego da Vingolę, autora traktatu „O pięciu porządkach w architekturze” ("Regola delli cinque ordini d'Architettura" 1562), który opisując zasady obowiązujące w porządkach architektonicznych podzielił moduł na mniejsze jednostki nazwane przez niego „partes”; oraz przez Andreę Palladia autora „Czterech ksiąg o architekturze” ("I quattro libri dell'architettura"), który podzielił średnicę podstawy kolumny na 60 „minut” i przyjął 30 minut jako moduł. W architekturze współczesnej moduł oparty na proporcjach człowieka opracował Le Corbusier.
Poszukiwania idealnych proporcji w sztuce zostały zaniechane w XVIII wieku.
We współczesnym projektowaniu i wzornictwie przemysłowym moduł stanowi często stosowaną zasadę organizacji dzieła. Struktury modularne znajdują szczególne uzasadnienie gdy łączą korzyści techniczne, np. wytrzymałości i lekkości konstrukcji z oddziaływaniem formą plastyczną.
Modularność występuje obecnie w szerokiej gamie wytworów mniej lub bardziej związanych ze sztuką. Odnajduje się struktury oparte na różnych modułach zarówno w opakowaniach produktów codziennego użytku, jak i w grafice artystycznej i reklamowej, po wielkie konstrukcje architektoniczne z drewna czy żelbetu.
Moduł budowlany.
W budownictwie współczesnym obowiązuje tzw. moduł budowlany do określenia wymiarów materiałów i elementów budowlanych. W Polsce wymiar ten wynosi 1 decymetr. Dla żelbetowych elementów prefabrykowanych przyjęto 30 cm. Dostosowanie poszczególnych elementów do obowiązującego modułu jest szczególnie istotne przy zastosowaniu średnio- i wielkowymiarowych elementów prefabrykowanych, umożliwia bowiem ich połączenie. Wprowadzenie na szeroką skalę modułu budowlanego pozwoliło na opracowanie nowych systemów budownictwa mieszkaniowego i przemysłowego z gotowych elementów. Obecnie nadal stosuje się siatkę opartą na module 30 cm w budownictwie szkieletowym, zwłaszcza przemysłowym. Gotowe elementy obudowy są produkowane o wymiarach dostosowanych do tego modułu.

</doc>
<doc id="43649" url="https://pl.wikipedia.org/wiki?curid=43649" title="Kanon">
Kanon



</doc>
<doc id="43651" url="https://pl.wikipedia.org/wiki?curid=43651" title="Bilirubina">
Bilirubina

Bilirubina (z łac. "bilis" – żółć, "ruber" – czerwony) – pomarańczowoczerwony barwnik żółciowy ssaków, produkt rozpadu hemu hemoglobiny i innych hemoprotein. Wzrost stężenia bilirubiny we krwi i tkankach może powodować zażółcenie skóry i białkówki oczu, czyli żółtaczkę. Barwnik ten wykryty został także u roślin z rodzaju strelicja.
Przemiany i znaczenie bilirubiny.
U ssaków, w tym u człowieka, bilirubina powstaje wskutek degradacji części porfirynowej hemu, po uprzednim wyłączeniu i zmagazynowaniu jonu żelaza. Degradacja hemu prowadzi do powstania zielonkawej biliwerdyny, która następnie ulega redukcji do bilirubiny przy udziale enzymu – reduktazy biliwerdynowej – i NADPH (dawcy protonu):
U płazów, gadów i ptaków dobrze rozpuszczalna w wodzie biliwerdyna jest najczęściej ostatecznym produktem degradacji hemoporfiryn i to biliwerdyna jest wydalana z organizmu. U ssaków bilirubina jest jednym z głównych antyoksydantów obecnym w osoczu krwi i w błonach komórkowych.
Bilirubina jest związkiem słabo rozpuszczalnym w wodzie, stąd w osoczu krwi transportowana jest w połączeniu z białkiem – albuminą. Frakcja bilirubiny nietrwale związanej z albuminami nazywana jest bilirubiną wolną lub pośrednią. Bilirubina wolna nie przedostaje się do moczu, może jednak przenikać barierę krew-mózg i łożysko u ciężarnych.
Bilirubina wolna transportowana jest do wątroby, gdzie ulega dalszym przemianom do rozpuszczalnej w wodzie bilirubiny związanej (bezpośredniej), przez co traci zdolność przenikania bariery krew-mózg i łożyska. UDP-glukuronozylotransferaza sprzęga bilirubinę z kwasem glukuronowym (glukuronianem) w dwóch następujących po sobie reakcjach tworząc odpowiednio mono- i diglukuronid bilirubiny:
gdzie UDP-GT – UDP-glukuronozylotransferaza.
Bilirubina związana wydzielana jest aktywnie do żółci, skąd dalej trafia do jelita. Jest tam przekształcana w barwniki żółciowe – urobilinogeny (sterkobilinogeny) przy udziale enzymów bakteryjnych.
Szacuje się, że z 1 grama hemoglobiny powstaje 35 mg bilirubiny. 70–90% bilirubiny pochodzi z hemoglobiny starych erytrocytów niszczonych w układzie siateczkowo-śródbłonkowym. Pozostała część związana jest z nieefektywną erytropoezą w szpiku kostnym oraz degradacją pozostałych hemoprotein (mioglobina, cytochrom P450 i inne). Dzienne wytwarzanie bilirubiny przez dorosłego człowieka wynosi ok. 200–350 mg, u noworodków jest nawet 3-krotnie większe.
Wpływ światła na bilirubinę.
Bilirubina jest związkiem wrażliwym na działanie światła naturalnego i sztucznego. W czasie ekspozycji na światło dochodzi do jej izomeryzacji geometrycznej i utleniania. Reakcje te zależą od temperatury i zachodzą szybciej w 20–25 °C, niż w 4 °C.
Fotowrażliwość bilirubiny znalazła zastosowanie w leczeniu żółtaczek poprzez fototerapię, gdyż "in vivo" fotoizomery są łatwo usuwane z wątroby do żółci, z pominięciem reakcji sprzęgania z glukuronianem. W fototerapii noworodków donoszonych stosuje się światło niebieskie i białe, gdy stężenie bilirubiny wolnej wynosi 16–18 mg/dl (273,6 – 307,8 μmol/l).
W diagnostyce laboratoryjnej ekspozycja na światło może wpłynąć na wynik oznaczania bilirubiny, zaniżając jej stężenie, jeśli próbka nie była chroniona przed światłem.
Wpływ leków na metabolizm bilirubiny.
Substancje pobudzające UDP-glukuronozylotransferazę zwiększają wydzielanie z żółcią glukuronidów bilirubiny i zmniejszają tym samym jej stężenie we krwi. Działanie takie wykazuje fenobarbital, stosowany z zapobieganiu i leczeniu żółtaczki noworodków. Istnieją również leki, które silnie hamują wymieniony enzym, zwiększając ryzyko żółtaczki, np. nowobiocyna.
Interakcja może również zachodzić na poziomie wiązania z albuminami, m.in. niesteroidowe leki przeciwzapalne mające silniejsze powinowactwo do białek osocza niż bilirubina powodują zwiększenie jej stężenia we krwi.
Chlorpromazyna oraz związki o działaniu anabolicznym i androgennym zaburzają procesy transportu glukuronidów bilirubiny w wątrobie, prowadząc do powstania żółtaczki zastoinowej.
Bilirubina jako marker w diagnostyce laboratoryjnej.
Bilirubina wykrywana jest we krwi zdrowych ludzi, u których całkowite stężenie w surowicy nie przekracza najczęściej 1 – 1,3 mg/dl (17,1 – 22,2 μmol/l). Stężenie to jest fizjologicznie wyższe u dzieci do 1 miesiąca życia, zwłaszcza u wcześniaków. U tych ostatnich prawidłowe stężenie może sięgać nawet do 16 mg/dl (273,6 μmol/l) w 3-5 dniu życia. Dokładne wartości referencyjne ustala laboratorium w zależności m.in. od stosowanej metodologii oraz wieku pacjenta.
Podwyższone stężenie bilirubiny określa się jako hiperbilirubinemię. U chorych bilirubina sprzężona może przenikać do moczu. Taki stan nazywa się cholurią.
Przyczyny hiperbilirubinemii.
Hiperbilirubinemia może być spowodowana zwiększonym wytwarzaniem bilirubiny (hiperbilirubinemia przedwątrobowa), zmniejszoną zdolnością do jej wychwytu i sprzęgania z glukuronianem (hiperbilirubienemia wątrobowa) lub też niezdolnością wydzielania bilirubiny do żółci (hiperbilirubiemia zastoinowa). Hiperbilirubinemię przedwątrobową cechuje obecność głównie bilirubiny wolnej, zaś zastoinową dominacja bilirubiny sprzężonej. W różnych patologiach wątroby stosunek między frakcjami wolną i sprzężoną jest różny i zależy od przyczyny choroby.
Metody oznaczania bilirubiny.
Poziom bilirubiny można mierzyć oznaczając jej zawartość bezpośrednio we krwi lub z użyciem nieinwazyjnego, przezskórnego bilirubinometru.
Materiałem do badań laboratoryjnych jest surowica lub osocze krwi. Na analizatorach biochemicznych można oznaczać bezpośrednio bilirubinę całkowitą, bilirubinę wolną i bilirubinę sprzężoną.
Hijmans van den Bergh (1916) opracował reakcję z odczynnikiem dwuazowym Ehrlicha, która pozwoliła określić kolorymetrycznie stężenie bilirubiny sprzężonej (reagującej bezpośrednio) oraz całkowitej (po dodaniu metanolu jako rozpuszczalnika dla bilirubiny wolnej). Frakcję pośrednią (wolną) wyliczano z różnicy bilirubiny całkowitej i bezpośredniej. Modyfikacje tej metody to reakcja Evelyn-Malloy (1937) oraz reakcja Jendrassik-Grof (1938). W tej ostatniej zamiast alkoholu zastosowano kofeinę i benzoesan sodu, w obecności których bilirubina dysocjuje od albumin.
Aby bezpośrednio oznaczyć frakcje wolną i sprzężoną bilirubiny, wykorzystuje się zmodyfikowaną metodę Jendrassik-Grof, dokonując dwukrotnie pomiaru kolorometrycznego przy dwóch długościach fali (400 i 460 nm). Pierwszy pomiar pozwala określić stężenie bilirubiny całkowitej, drugi zaś wykorzystuje różnicę w molowej zdolności absorpcyjnej frakcji wolnej i sprzężonej.
Wysokosprawna chromatografia cieczowa (HPLC) pozwala rozdzielić bilirubinę na 4 frakcje:
Metoda HPLC nie ma szerokiego zastosowania w rutynowej diagnostyce.
W niektórych analizatorach gazometrycznych istnieje możliwość oznaczania stężenia bilirubiny całkowitej. Materiałem do tych badań jest krew pełna, a pomiar dokonywany jest fotometrycznie przy kilku długościach fali.
W trakcie badania ogólnego moczu testuje się mocz na obecność bilirubiny oraz urobilinogenu. Bilirubina może krystalizować w moczu o kwaśnym pH, zwłaszcza po schłodzeniu, a jej kryształy są widoczne podczas analizy osadu moczu najczęściej w postaci żółto-brązowych igieł.
Jednostki stężenia bilirubiny.
Stężenie bilirubiny i jej frakcji wyraża się w jednostkach konwencjonalnych (mg/dl) lub w jednostkach SI (μmol/l):
1 mg/dl = 10 mg/l = 17,1 μmol/l.
Rola bilirubiny w powstawaniu żółtaczek.
Obecność bilirubiny w skórze powoduje jej charakterystyczne zażółcenie i towarzyszy np. wchłanianiu siniaka.
Żółtaczką nazywa się zażółcenie rozległych obszarów skóry, błon śluzowych i twardówek oczu. Dochodzi do niej, gdy stężenie bilirubiny całkowitej we krwi przekroczy 2 mg/dl–2,5 mg/dl (34,2 – 42,8 μmol/l), jednak nie ma korelacji między intensywnością zażółcenia skóry a stężeniem bilirubiny we krwi. Ponadto, u niemowląt wystąpienie klinicznej żółtaczki związane jest często z wyższym niż u dorosłych stężeniem bilirubiny (5–9 mg/dl, co odpowiada 85,5–153,9 μmol/l).
Wysokie stężenie bilirubiny wolnej, rzędu 20–25 mg/dl (342,0–427,5 μmol/l), może powodować żółtaczkę jąder podkorowych mózgu (łac. "kernicterus") i jego toksyczne uszkodzenie.
Rola bilirubiny w powstawaniu kamieni żółciowych.
Bilirubina wchodzi w skład kamieni żółciowych barwnikowych. Może dochodzić do wzrostu stężenia bilirubiny pośredniej w żółci wskutek zwiększonej produkcji przez wątrobę lub dekoniugacji pod wpływem bakteryjnej β-glukuronidazy w przebiegu przewlekłych zakażeń bakteryjnych dróg żółciowych.
Bilirubina u roślin.
We wrześniowym (2010) numerze HortScience ogłoszono wykrycie bilirubiny w osnówkach nasion strelicji królewskiej oraz "Strelitzia nicolai", których jest głównym barwnikiem, a także w niewielkich ilościach w okwiecie tych gatunków.

</doc>
<doc id="43654" url="https://pl.wikipedia.org/wiki?curid=43654" title="Siedmiogród">
Siedmiogród

Siedmiogród lub Transylwania ( lub , , ) – kraina historyczna położona na Wyżynie Siedmiogrodzkiej w centralnej Rumunii. Głównymi miastami są Braszów, Kluż-Napoka, Sybin i Târgu Mureș. Większość ludności stanowią Rumuni, ale zamieszkują ten teren także bardzo liczne mniejszości narodowe, przede wszystkim węgierska, saska (niemiecka), seklerska i romska.
Etymologia.
Polska nazwa "Siedmiogród" wywodzi się od niemieckiego słowa "Siebenbürgen" oznaczającego "siedem warowni", siedem miast założonych przez niemieckich kolonistów (tj. przez Sasów siedmiogrodzkich) w tym regionie, należącym ówcześnie do Królestwa Węgier: Kronstadt, Schäßburg, Mediasch, Hermannstadt, Mühlbach, Bistritz i Klausenburg. Zdaniem Thomasa Näglera nazwa ta może pochodzić jednak nie od siedmiu miast, ale od siedmiu terenów czy prowincji. "Siebenbürgen" po raz pierwszy pojawia się w 1296 roku. W średniowieczu występuje też łacińska forma "Septem Castra".
"Transylwania" po raz pierwszy pojawiła się w średniowiecznym dokumencie pisanym łaciną z roku 1075 jako "ultra silvam", czyli „za lasem” lub „poza lasem”. Późniejsza wersja "Transylvania" oznacza „po drugiej stronie lasu”, dosłownie „Zalesie”. Węgierscy historycy są przekonani, że te łacińskie nazwy są tłumaczeniem węgierskiej "Erdő-elve".
Węgierska forma "Erdély" po raz pierwszy pojawiła się w XII wieku w Gesta Hungarorum jako "Erdeuleu" lub "Erdő-elve" co oznacza "za lasem" lub "poza lasem".
Nazwa "Ardeal" w języku rumuńskim po raz pierwszy pojawiła się w dokumencie z 1432 jako "Ardeliu". Wcześniej odnotowano formę "Ardil" oznaczającą kraj ("Eretz Ardil") bogaty w złoto i srebro pochodzącą z listu z około 960 napisanego po hebrajsku przez chazarskiego króla Józefa do rabbiego Kordoby Chasdai ibn Shaprut. We współczesnym hebrajskim "Ardeal" zapisywany jest identycznie jak w owym liście: ארדיל.
Obszar.
Historyczny obszar Siedmiogrodu stanowi obszar Wyżyny Siedmiogrodzkiej zamknięty z wszystkich stron pasmami górskimi Karpat (Wewnętrznych Karpat Wschodnich, Karpat Południowych i Gór Zachodniorumuńskich). Począwszy jednak od traktatu w Trianon (1920), zgodnie z którym do Rumunii przyłączono nie tylko historyczny Siedmiogród, ale także długi pas ziem położonych na zachód od niego (m.in. część Banatu oraz Kriszanę), nazwy Siedmiogród używa się też często w odniesieniu do całego terytorium pomiędzy łukiem Karpat a granicą rumuńsko-węgierską i rumuńsko-serbską. Tereny te w XVI i XVII wieku (nawet wraz z dzisiejszą wschodnią Słowacją) podlegały władzy książąt siedmiogrodzkich, oderwane od Węgier przez Turków, wówczas jednak traktowano je jako osobne terytorium pod nazwą Partium (z łacińskiego słowa „część” – oznaczającą tutaj część „właściwych” Węgier w odróżnieniu od Siedmiogrodu).
Siedmiogród graniczy na zachodzie z Kriszaną i Banatem, na północy z Marmaroszem, na wschodzie z Mołdawią i na południu z Wołoszczyzną.
Warunki geograficzne.
Siedmiogród jest regionem górskim i podgórskim. Pasma górskie znajdują się na granicach wschodniej i południowej. Najwyższe wzniesienia znajdują na terenie Karpat Południowych (Alp Transylwańskich). Wysokość najwyższych szczytów wynosi ponad 2500 m n.p.m. Na obszarze tym dominują płaskowyże oraz faliste doliny. Na zachodzie znajduje się wielki płaskowyż przełamany licznymi dolinami. W centrum regionu znajdują się łagodne szczyty często porośnięte lasami. Obszar ten jest uformowany z gliny i piasków. Pod warstwą osadów znajduje się wiele pokładów gazu oraz soli.
Klimat jest surowy i suchy. Zimy są chłodne i śnieżne, lata upalne. Wiosny są deszczowe a jesienie suche.
Siedmiogród leży w zlewni Dunaju będącego fragmentem zlewni Morza Czarnego. Większość rzek ma źródła w Karpatach (Marusza).
Historia.
Starożytność.
Pierwsze ślady zamieszkania Siedmiogrodu przez ludzi pochodzą z neolitu. Od III wieku p.n.e. tereny Siedmiogrodu zamieszkiwali Dakowie, którzy prawdopodobnie przybyli z Mołdawii i utworzyli tu silne państwo. W I wieku p.n.e. istniało już państwo dackie, a jego król Burebista angażował się nawet w wewnętrzne sprawy Rzymu. W I wieku n.e. Dakowie ścierali się z Rzymianami na terenach Tracji i Mezji. W 87 roku król Decebal powstrzymał rzymski atak na Dację. Cesarz rzymski Trajan, który wstąpił na tron w 98 roku, postanowił podbić Dację. Podbój przez Rzym nastąpił w latach 101–106, Decebal zginął i utworzono wówczas nową rzymską prowincję Dacja. Prowincja ta zajmowała obszar późniejszego Siedmiogrodu oraz Oltenii, w 118/119 roku wyodrębniono z niej Dację Górną obejmującą dzisiejszy Siedmiogród. Zyski z eksploatacji miejscowych kopalń złota, innych metali oraz soli stanowiły ważne źródło dochodu cesarstwa. Obszar ten, mimo że bogaty, był bardzo niebezpieczny i z tego powodu Rzym musiał utrzymywać na tym terenie znaczne siły wojskowe. W celu poprawy sytuacji w Dacji Rzym ściągnął do prowincji licznych kolonistów. Dodatkowo rozbudowywano infrastrukturę, głównie drogową. Wzdłuż szlaków komunikacyjnych budowano strażnice. Obecność silnej armii oraz dużej liczby kolonistów spowodowała szybką romanizację miejscowej ludności.
Już w połowie II wieku Rzymianie musieli toczyć walki w obronie Dacji. Kryzys cesarstwa i nacisk plemion germańskich spowodowały, że w drugiej połowie III wieku Rzymianie Dację musieli opuścić. Nie wiadomo co działo się ze zromanizowaną ludnością po wycofaniu rzymskiej armii. Nie wiadomo również dlaczego ziemie te pozostały zromanizowane, mimo że tereny położone na zachód i południe od nich już nie.
Wiadomo, że na przełomie III i IV wieku Dację zamieszkiwali Goci. W drugiej połowie IV wieku w Siedmiogrodzie pojawili się Hunowie, którzy podbili Gotów. Po śmierci Attyli imperium Hunów się rozpadło.
Średniowiecze.
Na przełomie V i VI wieku Siedmiogród zamieszkiwali Gepidowie. W późniejszych czasach Siedmiogród przechodził z rąk do rąk. Przybywali tutaj i zajmowali ten teren Awarowie, Słowianie, Protobułgarzy, a od IX wieku Bułgarzy.
Na przełomie IX i X wieku na te tereny przybyły plemiona węgierskie. Węgrzy podporządkowali sobie Siedmiogród w X wieku i na początku wieku XI. W ten sposób Siedmiogród stał się częścią królestwa węgierskiego. Jako region pograniczny, był on obiektem kolonizacji, szczególnie wobec prób zagarnięcia go przez Pieczyngów. Królowie węgierscy osadzali tutaj związanych z Węgrami Seklerów, początkowo w zachodniej części krainy, potem we wschodniej. W XII wieku rozpoczął się napływ kolonistów saskich, którzy na początku XIII wieku stanowili już liczną grupę. Bardzo charakterystycznym elementem dziedzictwa Sasów są wsie z warownymi kościołami, wpisane obecnie na listę światowego dziedzictwa UNESCO. W 1211 roku król węgierski Andrzej II osadził na części ziem siedmiogrodzkich krzyżaków, którzy chcieli stworzyć państwo zakonne. Rycerze zakonni otrzymywali znaczne przywileje, gdyż pomagali Węgrom w kolonizacji słabo zaludnionych obszarów. Szybko jednak król węgierski zaczął się krzyżaków obawiać i doprowadził do ich wygnania w 1225 roku.
W latach 1241–1242 Siedmiogród został zniszczony przez najazd mongolski. Dużą pomoc w odbudowie Siedmiogrodu okazali cystersi, którzy samodzielnie uruchamiali młyny, a także stymulowali rozwój rzemiosła. Odbudowa Siedmiogrodu zintensyfikowała osadnictwo saskie. Sasi, którzy przyjeżdżali do Siedmiogrodu, zaczęli zakładać miasta, z kolei ludność rumuńska (romańska) pozostała głównie ludnością rolniczo-pasterską. W efekcie doszło do etnicznego podziału na stany: szlachta była w dużej mierze węgierska, chłopstwo – rumuńskie, a mieszczanie niemieccy. Od końca XIV wieku napięcie między tymi grupami zaczęło owocować otwartymi konfliktami. Najsilniejszym z nich był bunt chłopów w latach 30. XV wieku.
W pierwszej połowie XVI wieku Węgry zostały rozbite przez imperium osmańskie. W 1541 roku Siedmiogród przeszedł pod panowanie tureckie przyjmując status zależnego księstwa. Jedynie polityka wewnętrzna była w dużej mierze niezależna od Turcji. Pod koniec XVI wieku Zygmunt Batory zmienił politykę na antyturecką. Głównym efektem tej polityki było wymordowanie wszystkich Turków mieszkających na terenie księstwa. Z kolei w 1600 roku Siedmiogród znalazł się pod panowaniem Michała Walecznego, jednak utworzona pod jego berłem unia Mołdawii, Wołoszczyzny i Siedmiogrodu okazała się bardzo nietrwała i jeszcze w tym samym roku rozpadła się. Siedmiogród powrócił pod panowanie tureckie, ale zaczynały w nim wzrastać wpływy habsburskie.
Panowanie Habsburgów.
Po bitwie pod Wiedniem Habsburgowie rozpoczęli ofensywę, której skutkiem było podbicie Siedmiogrodu. 10 maja 1688 roku generał Caraffa został mianowany generałem gubernatorem Siedmiogrodu, a pokój w Karłowicach w 1699 roku oficjalnie potwierdził przejęcie przez Austrię zwierzchnictwa nad tymi ziemiami. Na stanowiskach publicznych mogli znajdować się tylko Niemcy, Węgrzy oraz ewentualnie Seklerzy. Ciężka ręka Habsburgów wywołała rychło powstanie Franciszka II Rakoczego, pragnącego usamodzielnienia się Siedmiogrodu. Po kilku latach walk, zostało ono ostatecznie stłumione w 1711 roku. Siedmiogród stał się peryferyjną i bardzo eksploatowaną prowincją monarchii habsburskiej.
Powstanie węgierskie w 1848 spowodowało intensyfikację problemów w monarchii habsburskiej. W Siedmiogrodzie zaczął rodzić się rumuński ruch narodowy. Rumuni chcieli uzyskać dla swojego języka status języka urzędowego na terenie Siedmiogrodu, a także chcieli uniezależnienia od Węgier. Ponadto chcieli reprezentacji w parlamencie proporcjonalnej do struktury narodowościowej. Z powodu niezrealizowania postulatów w październiku 1848 roku w Siedmiogrodzie wybuchła wojna domowa. Dopiero wkroczenie latem 1849 roku armii rosyjskiej położyło kres walkom. Węgrzy zgodzili się na używanie języka rumuńskiego w administracji, sądownictwie i edukacji. W latach 60. XIX wieku wzrosło znaczenie Rumunów w parlamencie, jednakże nadal liczba posiadanych miejsc nie była proporcjonalna do składu etnicznego tych ziem..
Po utworzeniu Austro-Węgier w 1867 roku Siedmiogród stał się częścią Korony św. Stefana. Jeszcze w tym samym roku parlament węgierski cofnął prawa języka rumuńskiego na terenie Siedmiogrodu i mimo znacznego oporu rumuńskich mieszkańców nastąpiła madziaryzacja mniejszości narodowych na Węgrzech. Dotknęła ona również Sasów, którzy zaczęli tracić nabywane od średniowiecza przywileje. W 1878 roku Sasi stracili swoje sejmiki, które stały się tylko stowarzyszeniami. Według spisu powszechnego z 1910 roku w Siedmiogrodzie żyło 5 257 000 ludzi, z czego 53,8% było Rumunami, 28,6% Węgrami, 10,8% Niemcami, a 6,8% zostało spisanych jako "inni".
W okresie I wojny światowej obietnica mocarstw Ententy uzyskania Siedmiogrodu skłoniła króla rumuńskiego Ferdynanda I do wypowiedzenia wojny państwom centralnym. W sierpniu 1916 roku wojska rumuńskie wkroczyły do Siedmiogrodu, jednak kontruderzenie wojsk niemieckich spowodowało załamanie i paniczny odwrót. W wyniku traktatu w Bukareszcie w 1918 roku Rumunia nie tylko nie zdobyła Siedmiogrodu, ale utraciła na rzecz Austro-Węgier kolejne terytoria.
Okres międzywojenny i II wojna światowa.
Klęska państw centralnych i koniec wojny spowodowały, że Rumunia odrzuciła traktat w Bukareszcie i dzięki rozpadowi Austro-Węgier zdołała włączyć Siedmiogród w swe granice. Komitet Rumunów w Austro-Węgrzech zadeklarował przyłączenie terenów zamieszkałych przez większość rumuńską do Rumunii. 1 grudnia 1918 roku Wielkie Zgromadzenie obradujące w Alba Iulii przegłosowało przyjęcie Siedmiogrodu, wraz z Banatem, do Rumunii. 26 lutego 1919 roku w traktacie wersalskim potwierdzono przyłączenie Siedmiogrodu oraz terenów położonych na zachód od niego do Rumunii. Granica rumuńsko-węgierska została ostatecznie ustalona w traktacie z Trianon 4 czerwca 1920 roku.
Objęcie terytorium ze znaczną mniejszością niemiecką oraz węgierską było dla Rumunii problemem. Mniejszości te były znacznie lepiej zorganizowane niż ludność rumuńska. Szczególnym problemem była mniejszość węgierska, gdyż Węgry dążyły do odzyskania tego terenu. W latach 30. rząd rumuński intensywnie scalał te ziemie z Rumunią, między innymi odbierając przywileje mniejszości i rozdzielając ich ziemie etnicznym Rumunom. W międzyczasie zmieniła się jednak sytuacja międzynarodowa. Po pierwszych wielkich sukcesach sprzymierzonych z Węgrami Niemiec w okresie II wojny światowej Rumunia została zmuszona do podpisania 30 sierpnia 1940 roku tzw. drugiego arbitrażu wiedeńskiego. Węgry otrzymały znaczną część Siedmiogrodu, na której rozpoczęto prześladowania Rumunów i Żydów. Tylko od 1 września do 30 października 1940 roku zamordowano 919 Rumunów, a około 70 tysięcy zostało wysłane do obozów pracy. Sasi siedmiogrodzcy byli przymusowo wcielani do Waffen-SS. We wrześniu 1944 roku na teren Siedmiogrodu wkroczyła armia radziecka.
Po drugiej wojnie światowej.
W roku 1946 Rada Czterech unieważniła arbitraże wiedeńskie, przywracając granice z roku 1938. Oznaczało to powrót Siedmiogrodu do Rumunii. W kwietniu 1946 premier Węgier Ferenc Nagy próbował jeszcze negocjować włączenie chociaż części ziem do Węgier. Ostatecznie granica została wyznaczona przez pokój paryski z 10 lutego 1947 roku.
Rumuńskie władze komunistyczne początkowo okazały tolerancję dla mniejszości narodowych. Między innymi 1 czerwca 1945 roku otwarto Uniwersytet Bolyai w Klużu. Utworzono okręg autonomiczny na terenach zamieszkanych w większości przez Węgrów; język węgierski stał się tam drugim oficjalnym językiem urzędowym. Podczas Rewolucji Węgierskiej w 1956 doszło do demonstracji antyrumuńskich w Mureszu. Spowodowało to napięcie pomiędzy władzami rumuńskimi i węgierskimi, a także stopniowe zniesienie autonomii rejonów zamieszkałych przez Węgrów.
Kłopoty związane ze statusem Węgrów w Rumunii były jednym z elementów, które doprowadziły do wybuchu rewolucji w 1989 roku. Wkrótce po obaleniu rządów komunistycznych doszło do zaostrzenia stosunków węgiersko-rumuńskich. Dopiero mediacja Rady Europy w 1993 roku doprowadziła do poprawy stosunków pomiędzy tymi krajami oraz do normalizacji statusu mniejszości węgierskiej w Siedmiogrodzie.
Największe miasta.
Lista największych miast Siedmiogrodu (w granicach historycznych, z wyłączeniem Kriszany, Banatu i Marmaroszu):

</doc>
<doc id="43657" url="https://pl.wikipedia.org/wiki?curid=43657" title="Komórka prokariotyczna">
Komórka prokariotyczna

Komórka prokariotyczna – komórka złożona z otaczającej ściany i błony komórkowej oraz cytoplazmy.
Wszystkie organizmy prokariotyczne są jednokomórkowe. W przeciwieństwie do komórek eukariotycznych nie posiadają jądra komórkowego. Jego funkcję zastępuje nukleoid, czyli obszar nieograniczony błoną od cytoplazmy, w którym znajduje się materiał genetyczny w postaci chromosomu bakteryjnego (genoforu).
Komórka prokariotyczna zawiera:
Podział.
Komórki te nie mogą się dzielić mitotycznie ani mejotycznie. Rozmnażają się przez prosty podział komórki (amitoza). Do komórek prokariotycznych należą komórki bakterii (w tym sinic) oraz archeonów.

</doc>
<doc id="43658" url="https://pl.wikipedia.org/wiki?curid=43658" title="Kanon (sztuka)">
Kanon (sztuka)

Kanon (sztuka) – zespół wzorców, reguł i metod wytwarzania obowiązujących w danym okresie w odniesieniu do przedstawiania ludzkiej postaci, stylu architektonicznego lub wszelkich form artystycznych na określonym obszarze. 
Pojęcie kanonu zawsze było ściśle powiązane z zagadnieniami proporcji, będąc wyrazem poglądów estetycznych panujących w danym okresie rozwoju kultury. Przykładem jest "kanon architektoniczny", który był wyrazem poglądu, iż doskonałość formy w sztuce architektonicznej jest uzależniona od matematycznego stosunku części danej kompozycji do jej całości.
Najstarszy i najdłużej obowiązujący był kanon sztuki starożytnego Egiptu. W starożytnym Egipcie miał znaczenie religijne i polityczne. Określał ściśle sposób obrazowania człowieka zależnie od hierarchii społecznej. Kanon egipski regulował zasady w malarstwie, rzeźbie i płaskorzeźbie. Ewoluował na przestrzeni trzech tysięcy lat, do końca pozostając przy swoich podstawowych założeniach. W rzeźbie figuratywnej obowiązywał system modularny zbudowany na siatce kwadratów: postać stojącą dzielono na 19 części (od Późnego Państwa 21 lub 25), a siedzącą na 15. Poszczególnym częściom ciała odpowiadała stała liczba kwadratów: od czubka głowy do nasady ramion 3 – od czubka głowy do oczu 1, stąd do podstawy nosa 1 i do ramion 1. Ciało od ramion do kolan 10, a od kolan do stóp 6. Jeśli było to wyobrażenie mężczyzny w przepasce biodrowej ("calasiri"), jej dolna krawędź winna się była znajdować 12½ kwadratu od czubka głowy.
Kanony greckie wiążą się z pojęciem idealnych proporcji i modułem. 
Do najbardziej znanych kanonów greckich należą:
Kanon w starożytnym Rzymie:
Kanony nowożytne:
Różnica między kanonem a stylem w sztuce polega na tym, że styl nie podlega ścisłym regułom i najczęściej odnosi się do wszelkich form ekspresji artystycznej, w tym do literatury i muzyki danego okresu.

</doc>
<doc id="43666" url="https://pl.wikipedia.org/wiki?curid=43666" title="Żebra (anatomia)">
Żebra (anatomia)

Żebra (łac. "costae") – element układu kostnego
Ryby.
W tułowiu ryby wyróżnić można dobrze wykształcone żebra dolne ("costae ventrales", które łączą się stawowo z wyrostkami poprzecznymi kręgów. Im bliżej ogona, tym pary żeber są bliżej siebie, a tam, gdzie kończy się jama ciała, a zaczyna część ogonowa, wraz z wyrostkami poprzecznymi tworzą wyrostki kolczyste. U niektórych ryb (np. miastuga) wyróżnić można też żebra górne ("costae dorsales").
Kręgouste żeber nie mają, u spodoustych żebra mogą występować, ale są zbudowane z chrząstki, nie kości. Poszczególne rzędy ryb mają różną liczbę ości oraz różnią się ich kształtem i umiejscowieniem.
Czworonogi.
Wszystkie czworonogi mają szkielet oparty na jednym schemacie. U pierwotnych płazów, meandrowców, żebra występowały zarówno w tułowiu jak i ogonie. U współczesnych płazów żebra są krótkie i nie dosięgają mostka. Dość dobrze rozwinięte są u płazów ogoniastych, natomiast u bezogonowych są zredukowane i ledwie widoczne (żaba). U płazów beznogich są na całej długości kręgosłupa, ale tylko w odcinku tułowiowym, bo w tej grupie odcinek ogonowy nie występuje. U gadów współczesnych w pełni rozwinięte żebra występują tylko w okolicy piersiowej. Przednie żebra łączą się z mostkiem, tworząc klatkę piersiową. Żebra te są dwu- lub trzyodcinkowe, odcinki są połączone stawami. Żebra łączące się z mostkiem noszą nazwę żeber prawdziwych. Następne żebra łączą się z mostkiem poprzez poprzednie, z którymi są zrośnięte i te noszą nazwę żeber rzekomych. Dalsze, jednoczęściowe, nie dosięgają mostka i nazywa się je żebrami wolnymi ("costae fluctuantes"). Takie zróżnicowanie wykazują jednak tylko najbardziej zaawansowane ewolucyjnie gady. Schemat ten w pełni odpowiada budowie przeciętnego ssaka. U ptaków dodatkowo okolica mostka zostaje wzmocniona poprzez występujący na przykręgowej części żebra wyrostek haczykowaty ("processus uncinatus").
Żebra człowieka.
Żebra stanowią część układu kostnego człowieka. Jest to dwanaście par (niewielka część populacji ma żeber więcej /patrz: atawizm/ lub mniej) półkoliście wygiętych kości klatki piersiowej, które z jednej strony łączą się z kręgami piersiowymi, a z drugiej strony, w wypadku żeber I-X, z mostkiem. Żebra XI i XII nie są połączone z mostkiem. Wyróżnia się żebra prawdziwe ("costae verae"), będące pierwszymi siedmioma żebrami licząc od góry, tj. żebrami I-VII. Połączone są one bezpośrednio z mostkiem własną chrząstką - chrząstką żebrową ("cartilago costalis"), co odróżnia je od żeber rzekomych ("costae spuriae", żeber VIII-XII) niemających takiego połączenia. Żebra XI i XII nazywa się żebrami wolnymi ("costae fluitantes") z racji braku połączenia z mostkiem. Żebra od VIII do X połączone są z mostkiem tzw. łukiem żebrowym ("arcus costalis"), będącym zbiorem chrząstek.
Podstawową funkcją żeber jest ochrona ważnych dla życia narządów znajdujących się w klatce piersiowej - serca i płuc. Żebra odgrywają także ważną rolę w procesie oddychania; stanowią miejsce przyczepu mięśni oddechowych, a także dzięki występowaniu chrząstek między żebrami a mostkiem możliwe jest zwiększanie i zmniejszanie objętości klatki piersiowej, co tworzy zmianę ciśnień w jej wnętrzu i umożliwia wdech i wydech.
W budowie pojedynczego żebra wyróżniamy: trzon ("corpus costae"), szyjkę ("collum costae") oraz głowę żebra ("caput costae"), która łączy żebro z kręgosłupem.
Trzon żebra jest cienką, spłaszczoną częścią żebra, która uwypuklona jest do zewnątrz (wyjątek: pierwsze żebro do góry). Na wewnętrznej powierzchni trzonu żebra znajduje się bruzda żebra (łac. "sulcus costae") dla naczyń i nerwów międzyżebrowych.
Szyjka żebra łączy trzon żebra z główką żebra. Na jej górnej powierzchni znajduje się grzebień szyjki żebra ("crista colli costae"). Natomiast główka żebra przedzielona jest grzebieniem główki żebra ("crista capitis costae") (wyjątek: żebra łączące się z jedną strukturą nie mają tego grzebienia), do którego przyczepia się więzadło głowy żebra ("ligamentum capitis costae"), na dwa dołki główki żebra ("fovea capitis costae"). Dołek górny łączy się z dolnym wcięciem żebrowym kręgu piersiowego wyżej leżącego, a dolny łączy się z górnym dołkiem żebrowym trzonu kręgu leżącego poniżej. 
Na powierzchni wewnętrznej żebra, w bruździe żebra ("sulcus costae"), biegną od góry:

</doc>
<doc id="43667" url="https://pl.wikipedia.org/wiki?curid=43667" title="Żebra prawdziwe">
Żebra prawdziwe



</doc>
<doc id="43669" url="https://pl.wikipedia.org/wiki?curid=43669" title="Żebra rzekome">
Żebra rzekome



</doc>
<doc id="43670" url="https://pl.wikipedia.org/wiki?curid=43670" title="Żebra wolne">
Żebra wolne



</doc>
<doc id="43674" url="https://pl.wikipedia.org/wiki?curid=43674" title="Oppidum (ujednoznacznienie)">
Oppidum (ujednoznacznienie)



</doc>
<doc id="43675" url="https://pl.wikipedia.org/wiki?curid=43675" title="Izrael (zespół muzyczny)">
Izrael (zespół muzyczny)

Izrael – polski zespół muzyczny grający muzykę reggae.
Historia.
Powstał zimą 1983 w Warszawie z inicjatywy gitarzysty Brygady Kryzys Roberta Brylewskiego i wokalisty Deutera Pawła „Kelnera” Rozwadowskiego. 27 lutego 1983 grupa zadebiutowała w Klubie Ubab na terenie akademików Uniwersytetu Warszawskiego przy ul.Kickiego na warszawskiej Pradze Południe. Występ ten został zarejestrowany na amatorskim sprzęcie przez Zbigniewa Skatulskiego i wydany po 30 latach na podwójnym albumie zatytułowanym "Geneza" przez wydawnictwo Manufaktura Legenda. W maju muzycy w poszerzonym składzie (Tomasz Lipiński, Piotr Malak, Tadeusz Kuczyński, Katarzyna Grzechnik, Jerzy Jarmołowicz) dokonali pierwszych nagrań studyjnych, które ukazały się dopiero dwa lata później na wydanym przez wytwórnię Pronit albumie "Biada, biada, biada" i singlu „Rastaman nie kłamie”. W sierpniu 1983 muzycy wystąpili m.in. na gdańskim koncercie u boku grupy Misty in Roots. Niedługo później „Kelner” opuścił zespół.
Latem 1984 Izrael zaprezentował się przed szeroką publicznością podczas festiwalu w Jarocinie, którego został stałym gościem w następnych latach. Piosenka „Wolność” wykonana podczas tego koncertu ukazała się na albumie różnych wykonawców "Fala" w następnym roku. W czasie festiwalu FMR Jarocin '85 ekipa filmowa Piotra Łazarkiewicza uwieczniła fragment występu grupy, który znalazł się w dokumencie "Fala - Jarocin '85". W tym samym roku członkowie Izraela w zmienionym składzie (m.in. pojawili się Dariusz „Maleo” Malejonek – grający wówczas równolegle w zespole Kultura, Sławomir Gołaszewski, Piotr „Samohut” Subotkiewicz, Alik Dziki oraz Tomasz „Żwirek” Żmijewski) przystąpili do nagrań na kolejny album "Nabij faję" (na którym rolę głównego wokalisty objął Brylewski), który pojawił się rok później wraz z singlem „Nie poddawaj”. 
W 1986 muzycy zostali po raz kolejny sfilmowani – tym razem przez ekipę BBC, która w tym czasie kręciła film dokumentalny poświęcony polskiej muzyce rockowej "Moja krew, twoja krew" (reż. Andrzej Kostenko). W 1987 ukazał się trzeci album zespołu "Duchowa rewolucja vol. 1" na której zagrał na perkusji Sławomir „Dżu Dżu” Wróblewski, a także pojawili się Krzysztof Banasik (wówczas Kult, waltornia), Paweł Szanajca (wówczas Kult, saksofon) oraz Tomasz Budzyński (Armia, chórki). 
Pod koniec lat 80. do Izraela dołączył Piotr „Stopa” Żyżelewicz (ex–Kultura i Moskwa) zastępując za perkusją „Dżu Dżu”, który przerzucił się na gitarę basową. W tym składzie na przełomie lat 80/90 Izrael zagrał koncerty w Czechosłowacji, Austrii i Anglii. W połowie 1990 zespół przystąpił w londyńskim studiu „Ariwa” do nagrań na album "1991", który ukazał się rok później. Jeszcze przed nagraniami do składu dołączył multiinstrumentalista Włodzimierz Kiniorski. W 1991 pojawiła się również na rynku płyta "Duchowa rewolucja vol. 2" zawierająca materiał z sesji sprzed czterech lat. 
W marcu 1993 zespół wystąpił w Jarocinie, a także zagrał koncerty m.in. w Białymstoku i Krakowie z których nagrania weszły w skład albumu "Życie jak muzyka – Live ’93" (1994). W 1994 Izrael wystąpił m.in. na katowickich „Odjazdach”, a rok później zawiesił działalność.
W 1997 ukazał się album "Izrael in dub" będący zbiorem dubowych wersji (autorstwa Brylewskiego) utworów Izraela z całego okresu kariery.
W 2006 doszło do reaktywacji zespołu pod szyldem Magnetosfera. W tym samym roku zostało wydane DVD "W Koperniku – Live" zawierające materiał z koncertu, który odbył się w warszawskim liceum Mikołaja Kopernika 11 września 1991. Od 2007 grupa występowała pod oryginalną nazwą i rok później opublikowała płytę z premierowym materiałem pt. "Dża ludzie".
3 czerwca 2018 zmarł Robert Brylewski. Tym samym grupa zakończyła działalność.

</doc>
<doc id="43676" url="https://pl.wikipedia.org/wiki?curid=43676" title="Opistodomos">
Opistodomos

Opistodomos – pomieszczenie w świątyni greckiej pełniące czasem funkcję skarbca. Znajdowało się na tyłach świątyni, z przodu otwarte z kolumnadą, po bokach zamknięte dwiema ścianami zakończonymi pilastrami. Tworzyło jedną całość ze świątynią.

</doc>
<doc id="43677" url="https://pl.wikipedia.org/wiki?curid=43677" title="Potencjał">
Potencjał

Potencjał (łac. "potentia" ‘zdolność, możność’) – pole skalarne określające pewne pole wektorowe.
W wypadku pola sił, które jest polem wektorowym, potencjał nazywa się energią potencjalną. Dla wielu sił rozpatrywanych w fizyce da się wprowadzić pojęcie energii potencjalnej, np. dla pola sił grawitacyjnych, elektrostatycznych czy sił sprężystych. Potencjału nie ma jednak np. pole magnetyczne. Istotnym warunkiem możliwości znalezienia potencjału jest brak wirowości pola wektorowego (rysunek obok). Matematycznie oznacza to, że rotacja (wirowość) pola zeruje się w każdym punkcie (dokładniej omówiono to niżej).
Istnienie potencjału pozwala uprościć wiele obliczeń, np. ilość pracy koniecznej do przemieszczenia ciała z jednego punktu pola sił potencjalnych do drugiego punktu pola jest równa różnicy potencjałów (energii potencjalnych) obliczonych w tych punktach.
Definicja potencjału.
Jeżeli dla danego pola wektorowego formula_1 istnieje pole skalarne formula_2 takie że w każdym punkcie formula_3 jego gradient jest równy wektorowi danego pola ze zmienionym zwrotem:
to pole formula_1 nazywamy polem potencjalnym, a formula_6 jego potencjałem.
Definicja potencjału skalarnego nie określa go jednoznacznie, bo dodanie do formula_6 jakiejkolwiek wielkości stałej C nie wpływa na wektor formula_8 Gdy trzeba pozbyć się tej dowolności, wprowadza się dodatkowy warunek określający wartość stałej formula_9.
Dla różnych pól sił fizycznych otrzymuje się różne postacie funkcji określającej potencjał.
Warunek istnienia potencjału.
Pole wektorowe posiada potencjał, jeżeli jego rotacja zeruje się w każdym punkcie formula_3 pola:
Energia potencjalna.
Jeżeli pole wektorowe jest polem sił i to niezmiennym w czasie oraz takim, że istnieje potencjał formula_6
to wielkość formula_6 nazywana jest energią potencjalną ciała w położeniu formula_15
Potencjalne pola sił niezależnych od czasu są polami zachowawczymi, co oznacza, że energia mechaniczna (tj. suma energii kinetycznej i potencjalnej) ciała przemieszczającego się w polu potencjalnym nie ulega zmianie, mimo że energia potencjalna i kinetyczna ciała mogą przemieniać się jedna w drugą w trakcie ruchu. Przykładem jest ruch planety czy komety po orbicie eliptycznej wokół Słońca: gdy kometa zbliża się do Słońca, to jej energia potencjalna maleje, ale rośnie energia kinetyczna – kometa przyspiesza; podczas oddalania się od Słońca zachodzi proces odwrotny.
Pola grawitacyjne, elektrostatyczne, pole sił sprężystych mają zerujące się rotacje. Jednak np. pole magnetyczne jest polem wirowym – dla tego pola nie da się wprowadzić potencjału.
Obliczanie potencjału.
Jeżeli dane pole wektorowe formula_1 ma zerującą się rotację, to istnieje potencjał dla tego pola. Potencjał w dowolnym punktcie formula_3 oblicza się jako całkę krzywoliniową po dowolnej krzywej formula_18 łączącej punkt formula_3 z ustalonym dowolnie punktom odniesienia formula_20
Wynika stąd, że w punkcie odniesienia formula_22 potencjał zeruje się (wybór tego punktu jest dowolny, gdyż bez względu na ten wybór otrzymuje się to samo pole sił formula_23).
Potencjał pola centralnego.
Każde pole centralne jest polem potencjalnym. Przykładami są pole grawitacyjne, elektrostatyczne lub sił sprężystych: siła formula_23 działająca na ciało umieszczone w punkcie formula_3 pola jest skierowana w stronę jednego punktu, zwanego centrum pola (porównaj rysunek obok).
Potencjał formula_26 pola centralnego zależy jedynie od odległości formula_27 od centrum pola. Jeżeli środek układu współrzędnych znajduje się w centrum pola sił formula_28 to siłę odlicza się jako pochodną potencjału, tj.
Przykłady potencjałów pól fizycznych.
Polami potencjalnymi rozważanymi w fizyce są np. pole grawitacyjne czy pole elektryczne. Zazwyczaj za punkt odniesienia do obliczania potencjału (tj. punkt, w którym potencjał wynosi zero) przyjmuje się nieskończoność. W elektrotechnice i elektronice punktem odniesienia jest Ziemia, przewód ochronny, czy wydzielony fragment obwodu nazywany masą.
Potencjał pola elektrycznego.
Jednostką potencjału pola elektrycznego jest wolt (V). Bardzo często używa się też pojęcia napięcia elektrycznego będącego różnicą potencjałów w dwóch punktach.
Potencjał harmoniczny.
Pole siły sprężystej (harmonicznej) określone jest wzorem
Pole to jest polem centralnym, gdyż wektory sił są skierowane równolegle do wektorów formula_41 zaczepionych w centrum siły. Potencjał (który ma sens energii potencjalnej) określa wzór
Potencjał ten jest kulistosymetryczny.
Jeżeli siła sprężysta jest określona w jednym wymiarze, formula_43 to potencjał wyraża wzór
Potencjał pola prędkości.
Potencjał pola prędkości ośrodka ciągłego jest przykładem potencjału niemającego bezpośredniego związku z energią. Wprowadza się go w mechanice ośrodków ciągłych by otrzymać opis ruchu niezależny od wyboru układu odniesienia.
W przepływie bezwirowym płynu nielepkiego pole prędkości ośrodka formula_45 można opisać przez jej potencjał formula_46
Przepływ dla którego można określić potencjał pola prędkości nazywa się przepływem potencjalnym.
Prędkość w powyższym wzorze oznacza prędkość ośrodka w ustalonym punkcie przestrzeni (podejście Eulera), a nie prędkość ustalonego punktu ośrodka poruszającego się w przestrzeni (częściej stosowane podejście Lagrange’a).

</doc>
<doc id="43678" url="https://pl.wikipedia.org/wiki?curid=43678" title="Świątynia hypetralna">
Świątynia hypetralna

Świątynia hypetralna – rzadko wznoszony typ świątyni. Świątynie hypetralne budowano przede wszystkim dla bóstw słonecznych w Egipcie (Re, Aton) i w Grecji (Zeus, Apollo). Przykładem takiej świątyni jest Olimpiejon w Atenach, świątynia Apollina w Didim koło Miletu. Termin hypetralny oznacza budowlę otwartą, bez dachu.

</doc>
<doc id="43681" url="https://pl.wikipedia.org/wiki?curid=43681" title="Reguła Pauliego">
Reguła Pauliego

Reguła Pauliego, zwana też zakazem Pauliego, czasem też zasadą Pauliego lub prawem Pauliego – została zaproponowana przez Wolfganga Pauliego w 1925 dla wyjaśnienia zachowania się fermionów, czyli cząstek o spinie połówkowym. Reguła Pauliego jest szczególnym przypadkiem ogólniejszego twierdzenia o związku spinu ze statystyką.
Zakaz Pauliego głosi, że prawdopodobieństwo znalezienia w układzie fermionów pary cząstek o jednakowych liczbach kwantowych jest równe zeru.
W sformułowaniu szczególnym – jeżeli wśród stanów jednocząstkowych formula_1 wystąpią choćby dwa jednakowe stany, np. formula_2 to wyznacznik Slatera znika tożsamościowo.
Zakaz Pauliego w sformułowaniu szczególnym stosuje się ściśle do układu jednakowych fermionów, które nie oddziałują ze sobą. Dla układu jednakowych fermionów, które z sobą oddziałują, ma znaczenie przybliżone.
Zakaz Pauliego odgrywa ważną rolę przy opisie własności jąder atomowych i atomów. Stanowi punkt wyjścia dla zasady rozbudowy powłok elektronowych oraz wyjaśnienia okresowości konfiguracji elektronowych atomów.
Reguła ta ma wielkie znaczenie w chemii i fizyce atomowej. Szereg fundamentalnych własności materii jest jej wynikiem, gdyż materia jest zbudowana właśnie z fermionów, z których najczęściej spotykane to protony, elektrony i neutrony.
Wynikają stąd implikacje:

</doc>
<doc id="43683" url="https://pl.wikipedia.org/wiki?curid=43683" title="Liczby kwantowe">
Liczby kwantowe

Liczby kwantowe – liczby opisujące dyskretne wielkości fizyczne, np. poziomy energetyczne cząstek, atomów, jąder atomowych, cząsteczek gazów, elektronów swobodnych czy w sieci krystalicznej itd. Także inne wielkości, jak pęd, moment pędu, spin, izospin, parzystość są opisywane za pomocą liczb kwantowych. Pojęcie to pojawiło się w fizyce wraz z odkryciem mechaniki kwantowej. Prawie wszystkie wielkości fizyczne na poziomie cząstek i atomów podlegają zjawisku kwantowania, tzn. przyjmują ściśle określone, dyskretne wartości.
Informacje ogólne.
W półklasycznym modelu atomu Bohra elektron porusza się po orbitach mających ściśle określone, dyskretne wartości energii. Według współczesnego obrazu, jaki podaje mechanika kwantowa rozwiązując równanie Schrödingera, elektron w atomie przebywa w stanach kwantowych, które nie są przedstawiane jako orbity. Jednak i tu elektrony w atomie mogą przyjmować tylko stany o dyskretnych wartościach energii, określonych z dokładnością wyznaczoną przez zasadę nieoznaczoności. Dowodem słuszności takiego obrazu są dyskretne linie widmowe promieniowania, emitowanego przez pobudzony do świecenia gazowy wodór.
Inne doświadczenia pokazały, że dyskretne wartości przyjmują także inne wielkości, np. pęd, moment pędu, moment magnetyczny i spin. Kwantowaniu podlega nie tylko wartość wektora, ale też jego rzutu na wybraną oś.
Wobec takiego stanu rzeczy naturalnym pomysłem było ponumerowanie wszystkich możliwych wartości energii, pędu, momentu pędu itd. Te numery to właśnie "liczby kwantowe".
W zależności od wielkości, którą opisują, liczby kwantowe mogą przyjmować wartości całkowite dodatnie (np. energia), całkowite dowolnego znaku (np. rzuty momentu pędu na wybrany kierunek) lub ułamkowe dowolnego znaku (np. rzuty spinu elektronu na wybrany kierunek).
Podanie odpowiedniego zestawu liczb kwantowych pozwala w pełni scharakteryzować stan atomu, jądra atomowego, cząsteczki czy układów bardzo złożonych, jakimi są np. ciała stałe, ciecze czy gazy. Właściwy opis układów fizycznych otrzymuje się w ramach mechaniki kwantowej. Fizyka cząstek elementarnych klasyfikuje cząstki w oparciu o odpowiednie liczby kwantowe.
Symbole liczb kwantowych są ustalone tradycją.
Liczby kwantowe elektronu w atomie.
Stan elektronu w atomie wodoru lub w atomie wodoropodobnym (tj. mającym tylko jeden elektron) charakteryzują następujące liczby kwantowe:
Liczby kwantowe układu wielu cząstek.
Analogiczną symbolikę stosuje się do opisu stanu elektronu w atomie wieloelektronowym, ale tam liczby te nie są liczbami kwantowymi w sensie ścisłym (np. orbitalny moment pędu pojedynczego elektronu nie ma ścisłego sensu fizycznego). Małymi literami ("l", "s") oznacza się liczby kwantowe opisujące stan jednego elektronu. Liczby kwantowe opisujące stany wieloelektronowe oznacza się wielkimi literami ("L", "S").
Operatory a liczby kwantowe.
W formalizmie matematycznym mechaniki kwantowej liczby kwantowe numerują wartości własne i stany własne operatorów kwantowych, takich jak operator energii, operator pędu, momentu pędu, spinu, itd. Wartości własne tych operatorów to energie, pędy, momenty pędu, spiny itd., które teoria przewiduje, biorąc pod uwagę dany układ kwantowy (np. atom, gaz złożony z takich samych atomów, ciało stałe). Dzięki mechanice kwantowej uzyskuje się wysoką zgodność przewidywań teorii z pomiarami.

</doc>
<doc id="43685" url="https://pl.wikipedia.org/wiki?curid=43685" title="Rzeczka (województwo dolnośląskie)">
Rzeczka (województwo dolnośląskie)

Rzeczka (dawniej niem., częściowo: "Dorfbach" i "Schlesisch Falkenberg") – wieś w Polsce położona w województwie dolnośląskim, w powiecie wałbrzyskim, w gminie Walim.
Położenie.
Wieś jest położona w Dolinie Walimki przy drodze lokalnej Walim – Nowa Ruda. Rozciąga się między Walimiem a Sokolcem, na odcinku około 3,5 km, a wysokości około 590–751 m n.p.m., wzdłuż potoku Walimki płynącego Doliną Walimki, która oddziela główny masyw Wielkiej Sowy (1015 m n.p.m.) i Małej Sowy (972 m n.p.m.) od Masywu Włodarza z Włodarzem (811 m n.p.m.) i Sokoła (862 m n.p.m.).
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Opis.
Miejscowość znana z walorów turystycznych i znakomitych warunków do uprawiania narciarstwa z malowniczo położonymi wyciągami narciarskimi. To tu w latach 70. XX wieku dzięki przedsiębiorstwu ze Świdnicy (Ś.F.U.P. - Świdnicka Fabryka Urządzeń Przemysłowych) uruchomiono pierwsze urządzenie w Polsce do sztucznego naśnieżania. W zasadzie większość budynków pełni funkcje wypoczynkowe (pokoje, kwatery, pensjonaty lub prywatne domki letniskowe). Pomiędzy Rzeczką a Walimiem w zboczach góry Ostra znajduje się również jeden z 7 kompleksów sztolni wybudowanych przez Niemców podczas II wojny światowej w ramach programu "Olbrzym" (niem. "Riese"). Militarny kompleks "Sztolnie podziemnej fabryki hitlerowskiej" o tajemniczym przeznaczeniu jest udostępniony do zwiedzania.
Zabytki.
Do wojewódzkiego rejestru zabytków wpisany jest:
Inne zabytki:

</doc>
<doc id="43686" url="https://pl.wikipedia.org/wiki?curid=43686" title="Enrico Fermi">
Enrico Fermi

Enrico Fermi (ur. 29 września 1901 w Rzymie, Włochy, zm. 28 listopada 1954 w Chicago, USA) – włoski fizyk teoretyczny i doświadczalny, laureat Nagrody Nobla z dziedziny fizyki w roku 1938, za wytworzenie w reakcjach z neutronami nowych pierwiastków promieniotwórczych.
Życiorys.
Urodził się w Rzymie i wychował w zamożnej rodzinie. Jego ojciec, poczynając od urzędnika na kolei, doszedł do ważnych stanowisk w służbie państwowej. Fermi wcześnie zwracał na siebie uwagę inteligencją i szybkością kojarzenia. Bez większego trudu udało mu się rozpocząć w 1918 studia w "Scuola Normale" w Pizie, uczelni dla elity intelektualnej Włoch. Pogłębiał następnie wiedzę na uniwersytecie w tym samym mieście i uzyskał doktorat w 1924 roku. Po spędzeniu jakiegoś czasu za granicą, w Getyndze i Lejdzie, powrócił do Włoch i po początkowych niepowodzeniach został mianowany profesorem fizyki Uniwersytetu Sapienza w Rzymie. Już sama ta nominacja była nie lada osiągnięciem dla kogoś tak młodego, zważywszy na tradycyjny i biurokratyczny charakter włoskich uniwersytetów. Zawdzięczał ją bez wątpienia swojej reputacji, ugruntowanej już blisko 30 ważnymi publikacjami, oraz poparciu, jakiego mu udzielał O.M. Corbino, najwybitniejszy wówczas włoski fizyk, a do tego senator. Corbino zdecydowany był zmodernizować fizykę włoską i umiał dostrzec, że Fermi, pomimo młodego wieku, idealnie się do tego nadaje. W 1938 roku, po otrzymaniu Nagrody Nobla, wyemigrował do USA, ponieważ obawiał się o losy swojej żony, Laury, która miała pochodzenie żydowskie. Od 1939 roku był profesorem Columbia University w Nowym Jorku, a w latach 1941-1946 Uniwersytetu w Chicago. Zajmował się fizyką jądrową. Był współtwórcą pierwszego na świecie reaktora jądrowego (Chicago) – zaprojektował go i uruchomił 2 grudnia 1942 – i bomby atomowej (pracował nad nią w ośrodku badawczym w Los Alamos). Opracował mikroskopowy rozkład prawdopodobieństwa fermionów (statystyka Fermiego-Diraca), nazwanych tak na jego cześć. W ostatnich latach życia był wraz ze Stanisławem Ulamem inicjatorem pierwszych doświadczeń komputerowych. Zmarł na raka żołądka, po długiej chorobie, zachowując, według wspomnień Ulama, do końca jasność myśli i obiektywność sądów.
Na jego cześć mianem "ferm" (łac. "fermium", skr. Fm) nazwano pierwiastek chemiczny o l.a. 100, odkryty wśród produktów rozpadu pierwszej amerykańskiej bomby wodorowej. Również pozaukładowa jednostka długości w fizyce jądrowej odpowiadająca 1 femtometrowi nazwana została "fermi" (f).
Raport Fermiego.
Wedle raportu Fermiego z 1934 r., umieścił on – raczej intuicyjnie niż z przyczyn racjonalnych – parafinę pomiędzy źródłem neutronów a bombardowanym przez nie celem.
Nie było w tym przeczucia ani świadomego rozumowania... przypadkowo wziąłem kawałek parafiny.
W wyniku tego doszło do zwiększenia intensywności oddziaływania neutronów od kilkudziesięciu do kilkuset razy. Tak Fermi zetknął się przypadkowo ze spowolnionymi neutronami. Spowolnienie to nastąpiło wskutek zderzenia się neutronów z lekkimi cząsteczkami węglowodorów, dzięki czemu te pierwsze pozostawały w sąsiedztwie bombardowanego jądra dostatecznie długo, by zwiększyć szansę ich wchłonięcia przez jądro.
Nagroda Nobla.
Właśnie za te badania, mające na celu „odkrycie nowych substancji promieniotwórczych... i odkrycie selektywnego działania spowolnionych neutronów” Fermi otrzymał w 1938 Nagrodę Nobla w dziedzinie fizyki. Przeoczył jednakże zjawisko o wielkim znaczeniu. Podczas systematycznych prób napromieniowywania różnych pierwiastków, Fermi i jego koledzy zbombardowali spowolnionymi neutronami również uran. Nieuchronnie doprowadziło to do rozszczepienia jądrowego, ale Fermi uważał, że doszło do powstania pierwiastków transuranowych i w przemówieniu z okazji odbierania Nagrody Nobla nawiązał do rzekomego wyprodukowania przez siebie pierwiastków o liczbach atomowych 93 i 94, które nazwał ausonium i hesperium. Tymczasem już w 1938 r. Otto Hahn i Lise Meitner jako pierwsi zdali sobie sprawę, że w tego rodzaju reakcjach dochodzi do rozszczepienia jądra atomowego.
W 1953 roku American Astronomical Society przyznało mu nagrodę Henry Norris Russell Lectureship.
Główne osiągnięcia.
W dziedzinie teorii głównym osiągnięciem Fermiego w okresie rzymskim była teoria rozpadu beta. Jest to proces zachodzący w nietrwałym jądrze atomowym, podczas którego dochodzi do przemiany neutronu w proton oraz emisji elektronu i antyneutrina (n→p+e+ν). Fermi poddał go wnikliwej analizie, w wyniku której wprowadził do nauki nowy rodzaj siły – oddziaływanie słabe. Opublikował tę pracę w 1933 po włosku, gdyż jej oryginalna wersja – angielska – została odrzucona przez czasopismo "Nature" jako zbyt spekulatywna.
W Ameryce Fermi wkrótce został wciągnięty w przedsięwzięcie zmierzające do uzyskania kontrolowanej łańcuchowej reakcji jądrowej. W 1942 udało mu się zbudować pierwszy reaktor jądrowy na stadionie University of Chicago w Stagg Field. Przy użyciu grafitu, jako moderatora, Fermi i jego zespół przystąpili do konstruowania stosu atomowego. Składał się on z około 40 000 bloków grafitowych – specjalnie do tego celu wyprodukowanych, aby wykluczyć możliwość zanieczyszczeń – w których wydrążono około 22 000 otworów, by w nich umieścić kilka ton uranu. 2 grudnia 1942 o godzinie 14:20 rozpoczęła się era atomowa, gdyż właśnie wtedy uruchomiono stos Fermiego, w którym przez 28 minut dochodziło do samopodtrzymującej się reakcji łańcuchowej. W historycznym telefonie, jaki po tym nastąpił, Artur Compton powiadomił dyrekcję przedsięwzięcia, Conanta, że "włoski żeglarz wylądował w nowym świecie, a krajowcy okazali się przyjaźni".
Fermi nadal pracował nad projektem Manhattan i był świadkiem pierwszego wybuchu bomby atomowej w lipcu 1945 na pustyni w stanie Nowy Meksyk. Wykonał prosty, ale bardzo pomysłowy pomiar mocy wybuchu, w chwili nadejścia fali uderzeniowej wypuszczając z dłoni garść skrawków papieru. Na podstawie ich przemieszczenia (ok. 2,5 metra) oszacował moc wybuchu na ok. 10 kiloton TNT.
Czasy powojenne, śmierć i pamięć.
Po wojnie Fermi przyjął katedrę fizyki w "University of Chicago" i wykładał tam aż do śmierci. Zmarł na raka żołądka w wieku 53 lat w Chicago. Jego nazwisko zostało na różne sposoby upamiętnione, m.in. w terminologii naukowej (pierwiastek o liczbie atomowej 100 – "ferm", jednostka długości wynosząca 10-¹³ cm – "fermi", cząstki subatomowe – "fermiony") Nazwę "Fermilab" nosi też Państwowe Laboratorium Przyśpieszenia Cząstek Elementarnych w Batavii, w pobliżu Chicago. W technologii informatycznej jego nazwisko upamiętniła firma NVIDIA nadając nazwę kodową "Fermi" procesorom graficznym zastosowanym w kartach GeForce serii 400 i 500. Imieniem Fermiego nazwano też kosmiczne obserwatorium promieniowania gamma GLAST.

</doc>
<doc id="43689" url="https://pl.wikipedia.org/wiki?curid=43689" title="Dioda impulsowa">
Dioda impulsowa

Dioda impulsowa - dioda, która charakteryzuje się bardzo dużą szybkością pracy - rzędu nanosekund lub mikrosekund przy wyższych napięciach. W zależności od zastosowania mogą to być diody prostownicze, diody detekcyjne, diody zabezpieczające itp.
Podstawowym parametrem tych diod jest szybkość włączania (czas od momentu spolaryzowania złącza p-n w kierunku przewodzenia do osiągnięcia przez prąd maksymalnej wartości), czas wyłączania (czas od momentu spolaryzowania diody w kierunku zaporowym do momentu ustania przepływu prądu). Dodatkowymi parametrami są te cechy diod, które są istotne w konkretnym zastosowaniu (np. maksymalny prąd i napięcie znamionowe dla diod prostowniczych).
Diody impulsowe są wykonywane jako dioda Schottky'ego dla niewielkich napięć wstecznych (rzędu kilkudziesięciu V) lub specjalnie wykonywane diody złączowe przy wyższych napięciach.

</doc>
<doc id="43692" url="https://pl.wikipedia.org/wiki?curid=43692" title="Choroba wodorowa miedzi">
Choroba wodorowa miedzi

Choroba wodorowa miedzi – szkodliwe zjawisko zachodzące w miedzi. Powyżej temperatury 380 °C tlen w miedzi występuje w postaci tlenku miedzi(I) Cu2O (poniżej znajduje się w postaci tlenku miedzi(II) CuO). Wskutek wyżarzania w temperaturze powyżej 500 °C następuje dyfuzja atomów wodoru w głąb sieci krystalicznej tego metalu. Atomy wodoru potrafią penetrować miedź na znaczne głębokości. Wodór w miedzi reaguje z zawartym w niej tlenkiem miedzi, w której to reakcji wydziela się para wodna:
Para wodna, która nie będąc w stanie wydostać się na zewnątrz, gromadzi się wewnątrz struktury krystalicznej, wytwarzając znaczne ciśnienie, które powoduje powstawanie mikropęknięć i naderwań oraz zmniejszenia plastyczności miedzi.
Choroby wodorowej można uniknąć poprzez użycie miedzi niezawierającej tlenu lub przez wyżarzanie w atmosferze niezawierającej wodoru i jego łatwo rozkładających się związków.

</doc>
<doc id="43694" url="https://pl.wikipedia.org/wiki?curid=43694" title="Zakaz Pauliego">
Zakaz Pauliego



</doc>
<doc id="43695" url="https://pl.wikipedia.org/wiki?curid=43695" title="Nadine Gordimer">
Nadine Gordimer

Nadine Gordimer (ur. 20 listopada 1923 w Springs, zm. 13 lipca 2014 w Johannesburgu) – południowoafrykańska pisarka tworząca w języku angielskim, laureatka Nagrody Nobla w dziedzinie literatury w 1991, jako ta, która „przez swą wspaniałą epikę stała się wielkim dobrodziejstwem dla ludzkości”. Uznawana jest za twórczynię nowoczesnej powieści tendencyjnej. Działała na rzecz zniesienia apartheidu.
Zarys biografii.
Nadine Gordimer urodziła się 20 listopada 1923 w Springs, osadzie górniczej nieopodal Johannesburga. Była córką żydowskich imigrantów z klasy średniej. Jej ojciec – Isidore Gordimer – był zegarmistrzem z Litwy; matka – Hannah „Nan” z domu Myers – pochodziła z Londynu. Mimo żydowskiego pochodzenia obojga rodziców Gordimer została wychowana w duchu świeckości, a w życiu dorosłym deklarowała się jako ateistka.
Gordimer zaczęła pisać mając 9 lat. W wieku 10 lat mylnie zdiagnozowano u niej chorobę serca, co ograniczyło jej wszelką aktywność fizyczną przez następne pięć lat. Mając 15 lat debiutowała opowiadaniem na łamach The New Yorkera. Po zweryfikowaniu błędnej diagnozy podjęła studia na University of the Witwatersrand, które porzuciła po roku.
W swojej twórczości poruszała sprawy konfliktów społecznych i psychologicznych następstw systemu apartheidu w RPA, a także inne tematy społeczno-polityczne swojego kraju i innych krajów afrykańskich. Była zaangażowana w zwalczanie apartheidu, została członkinią Afrykańskiego Kongresu Narodowego.
Działała w Pan African Writers’ Association. Zasiadała w jury konkursu głównego na 48. MFF w Cannes (1995).
Rodzina.
Była dwukrotnie zamężna. Jej pierwszym mężem był Gerald Gavron, stomatolog, poślubiony w 1949. Ma z nim córkę, Orianę (ur. 1950). Ich małżeństwo trwało trzy lata i zakończyło się rozwodem. W 1954 wyszła za mąż za Reinholda Cassirera, południowoafrykańskiego marchanda, zmarłego w 2001. Owocem jej drugiego związku jest syn, Hugo (ur. 1955).

</doc>
<doc id="43696" url="https://pl.wikipedia.org/wiki?curid=43696" title="T.Love">
T.Love

T.Love – polski zespół muzyczny założony w 1982 w Częstochowie. W początkach kariery, w latach 80. XX wieku, pozostający pod wpływem punk rocka, a z upływem czasu korzystający również ze stylistyki reggae, rock and rolla, glam rocka, pop rocka. Większość albumów grupy uzyskało status złotych płyt, a składankowy Love, Love, Love – The Very BesT.Love – w roku 2012 status platynowej płyty. W trakcie dotychczasowej kariery zespół zagrał koncerty prawie w całej Europie, a także wielokrotnie w Stanach Zjednoczonych. W drugiej połowie 2017 roku zawiesił działalność. W 2022 zespół wznowił działalność. 
Historia.
Zespół został założony w styczniu 1982 jako Teenage Love Alternative, tworzyli go: Zygmunt Staszczyk (śpiew, początkowo także gitara basowa), Janusz Knorowski (gitara elektryczna), Dariusz Zając (instrumenty klawiszowe) i Jacek Wudecki (perkusja), uczniowie IV LO w Częstochowie. Pierwszy publiczny koncert zagrali 30 kwietnia 1982 w lokalnym domu kultury Stradom.
W 1983 wystąpili podczas malborskiego festiwalu „Malrock”, na którym zaprezentowali się na dużej scenie obok zespołów zawodowych, ponadto zagrali na warszawskich festiwalach "Kicka Wiosna" i "Róbrege". W tym samym roku do zespołu dołączyli: gitarzysta Wojciech Wierus, zastąpiony pół roku później przez Andrzeja Zeńczewskiego, a także Jacek Śliwczyński, który przejął rolę basisty od Muńka. W 1984 zagrali na Festiwalu Artystycznym Młodzieży Akademickiej oraz na Festiwalu w Jarocinie, a zarejestrowany wówczas materiał wydali własnym sumptem – pod szyldem Tilele Records – na swojej pierwszej kasecie pt. "Nasz Bubelon", której kopie rozprowadzali w trakcie swych kolejnych koncertów. W 1985 nagrali utwór „Zabijanka” na potrzeby składanki Tonpressu pt. "Jeszcze młodsza generacja", a dodatkowo w trakcie pięciogodzinnej sesji nagrali materiał na kasetę pt. "Chamy idą".
Mieli wystąpić w Poznaniu podczas Festiwalu Rock Arena, jednak Staszczyk i Wudecki zostali zatrzymani przez Milicję Obywatelską za posiadanie zbyt dużych ilości alkoholu i do koncertu nie doszło.
W 1986 wylansowali swój pierwszy przebój, utwór „My marzyciele”, z którym dotarli do szóstego miejsca Listy przebojów Programu Trzeciego, niedługo po tym Staszczyk zmienił nazwę zespołu na T.Love. W 1987 zagrali cztery koncerty na Węgrzech, po czym rozpoczęli nagrania albumu pt. "Miejscowi – live", który ukazał się w 1988. Niedługo przed rozpoczęciem nagrań z zespołu odszedł Jacek Wudecki, a nowym perkusistą został Piotr Wysocki, ponadto na saksofonie Toma Pierzchalskiego zastąpił Waldemar Zaborowski.
W 1989 w sprzedaży pojawił się ich pierwszy oficjalny album pt. "Wychowanie", wydany przez Polskie Nagrania. Jeszcze przed premierą albumu Staszczyk wyjechał do Anglii, tym samym zawieszając działalność zespołu. Do kraju powrócił pod koniec 1989, a z czasem reaktywował zespół w nowym składzie, w którym znaleźli się: gitarzyści Jan Benedek i Krzysztof Szymański, perkusista Jarosław „Sidney” Polak i basista Przemysław Wójcicki. Niebawem nagrali album pt. "Pocisk miłości", wydany w grudniu 1990 na kasecie oraz w 1991 na płycie CD i winylu. Wydawnictwo promowali m.in. utworem „Warszawa”, który osiągnął sukces komercyjny i stał się radiowym przebojem. Za teledysk do piosenki otrzymali Grand Prix na Festiwalu Polskich Wideoklipów Yach Film. Również w 1991 doszło do zmian w składzie zespołu: Krzysztof Szymański został zastąpiony przez Krzysztofa Zawadkę, a następnie przez Jacka Perkowskiego, zaś rolę basisty przejął czasowo Tomasz Grochowalski, by jeszcze w tym samym roku przekazać ją Pawłowi Nazimkowi. Jesienią 1991 zagrali wspólną trasę koncertową z francuskim zespołem Les VRP.
W 1992 powstał kolejny album studyjny zespołu pt. "King". Pod koniec roku nagrali w nowym składzie (dołączyli Andrzej Zeńczewski, Leszek Biolik, Piotr Żyżelewicz) album pt. "Dzieci rewolucji 1982–92", zawierający odświeżone aranżacje utworów stworzonych w czasach T.Love Alternative, a także dwie piosenki z albumu "Wychowanie" i pięć premierowych utworów. W 1993 z zespołu odszedł Jan Benedek, a jego miejsce zajął Maciej Majchrzak. Wiosną 1994 wydali album koncertowy pt. "I Love You", który zawierał dodatkowo trzy nowe piosenki nagrane już bez Benedeka. Były to: "I love you", nagrane w dwóch wersjach językowych, oraz cover francuskiej grupy Mano Negra „Syn miasta” – w oryginale „Out of Time Man”. Jesienią 1994 premierę miała płyta "Prymityw", na której znalazła się m.in. piosenka „Bóg”, długo utrzymująca się na listach przebojów.
W 1995 nakładem S.P. Records ukazał się album T.Love Alternative pt. "Częstochowa 1982–1985". Zmianę stylistyczną przyniosła płyta "Al Capone" z maja 1996, którą promowali singlem „Jak żądło” i utworem „Klaps”, nagranym z Korą. Muzyczną kontynuacją okazał się następny album "Chłopaki nie płaczą", zaprezentowany w listopadzie 1997. Utwór tytułowy był pastiszem boys-bandów, królujących w tamtym czasie na listach przebojów. Poza „Chłopaki nie płaczą”, krajowe rozgłośnie często grywały także „Stokrotkę”, oraz „Jest super”, komentujący polską politykę lat 90. Rok później T.Love wydał składankę pt. "BesT.Love", na której – oprócz znanych piosenek zespołu – znalazły się dwa premierowe utwory: „Zero” i „Ewa”.
W 1998 zaangażowali się w działalność antyrasistowską, a ich piosenka „Ogolone kobiety” znalazła się na pierwszej składance "Muzyka przeciwko rasizmowi", firmowanej przez Stowarzyszenie "Nigdy Więcej". Również w 1998 zespół w starym składzie zagrał na wernisażu fotografii Jacka Śliwczyńskiego w klubie „Pod Jaszczurami”. W 1999 w studiu Protocol w Londynie zespół nagrał płytę pt. "Antyidol", zrealizowaną przez Neila Simonsa. Album zawierał 11 premierowych utworów, w tym promujące go single „Banalny” i „Piosenka”. "Antyidol" sprzedał się zdecydowanie słabiej od wcześniejszych płyt zespołu.
W 2001 zaprezentowali płytę pt. "Model 01", którą promowali singlami: „Nie, nie, nie”, „Jazda” (nagranym z gościnnym udziałem Agi Morawskiej), „Ajrisz”, „Toksyczni czarodzieje” i „Moje pieniądze”. W nagrywaniu płyty gościnnie udział wzięli także m.in. Kazik, Kayah i Fisz. Również w 2001 zagrali koncert w USA. W 2002 zarejestrowali, a w 2003 wydali album koncertowy pt. "T.Live", będący zapisem ich jubileuszowego występu w klubie "Stodoła" w Warszawie z okazji 20-lecia działalności muzycznej. Podczas koncertu zagrali muzycy z T.Love Alternative oraz T.Love. Zespół nagrał też trzy premierowe piosenki: „Europolskę”, „Pozytyw” i „Polish Boyfriend”, będącą pastiszem muzyki dance. W tym samym roku ukazał się album ze ścieżką dźwiękową do komedii "Superprodukcja" w reżyserii Juliusza Machulskiego, na którym – oprócz starych utworów T.Love – znalazły się dwie premierowe piosenki zespołu: „Bang, bang” i „Luźny Yanek”. W 2004 rozpoczęli pracę nad albumem "I Hate Rock’n’Roll", który nagrali w 2005 i wydali wiosną 2006. Płyta powstała z udziałem nowego klawiszowca, Michała Mareckiego, a poszczególne utwory – zachowane w rock’n’rollowym stylu – napisali zaproszeni do współpracy dawni członkowie zespołu. Pewną popularność zdobyły utwory promujące album, czyli „Gnijący świat” i „Jazz nad Wisłą” skomponowane przez Jana Benedeka, ponadto na płycie znalazły się m.in. dwie piosenki w stylu reggae napisane przez Jana Pęczaka. W tym czasie odbyli trasę koncertową po Irlandii.
1 stycznia 2007 zespół opuścił gitarzysta i kompozytor Jacek Perkowski. Od maja do września zespół odbył trasę koncertową, podczas której zagrało czterech kandydatów na miejsce gitarzysty, tj. Łukasz Lach, Krzysztof Rychard, Piotr Czajer i Jan Pęczak, który ostatecznie zajął miejsce Perkowskiego. 12 listopada 2007 w Hard Rock Cafe w Warszawie odbyła się konferencja prasowa, podczas której zaprezentowano oficjalną biografię zespołu, zatytułowaną "Potrzebuję wczoraj", autorstwa Magdy Patryas. Tom ukazał się nakładem wydawnictwa Lampa i Iskra Boża z okazji 25-lecia zespołu. Promowany był jesienną trasą koncertową rozpoczętą dwa dni później, a zakończoną 13 grudnia 2007. W jej trakcie T.Love zagrał 13 koncertów. W Warszawie, gdzie co roku odbywa się zlot fanów, miało również premierę inne wydawnictwo – książka „Siwy chciał grać w T.Love”, napisana przez Marcina „Siwego” Styczyńskiego, moderatora fanklubu i administratora oficjalnej strony internetowej zespołu. Książka zawierała osobiste opisy koncertów, prywatnych spotkań, wydarzeń i wspomnień z udziałem zespołu.
W kwietniu 2008 odbyli europejską trasę koncertową, obejmującą występy m.in. w Stavanger, Paryżu i Stambule. Latem wystąpili z jubileuszowym koncertem podczas festiwalu "TOPtrendy 2008", na którym zagrali z muzykami z wcześniejszych składów, a także gościnnie ze Stanisławem Soyką i Adamem Nowakiem z zespołu Raz Dwa Trzy. 7 listopada wydana została kompilacja pt. "Love, Love Love, The Very BesT.Love", zawierająca ponad 40 utworów z 26 lat istnienia grupy, a także dwie premierowe piosenki: „Love,Love,Love”, do której został nakręcony teledysk w reżyserii Krzysztofa Ostrowskiego, oraz „Prawdziwe życie”; obie zostały zarejestrowane we wrześniu 2008 w studiu Polskiego Radia Studio S-4 pod okiem Leszka Kamińskiego, który był także ich współproducentem. Ostatecznie wydawnictwo otrzymało status platynowej płyty.
Latem 2010 podczas koncertu T.Love w Pszowie doszło do skandalu z udziałem Staszczyka, który wystąpił przed publicznością, będąc pod wpływem alkoholu. Po koncercie przeprosił za niedyspozycję, a w ramach rekompensaty zagrał z muzykami następny koncert w Pszowie w innym terminie za darmo. W tym czasie Staszczyk ponownie wskrzesił T.Love Alternative, czego efektem było wydanie w 2011 przez S.P. Records albumu pt. "Częstochowa 1982–2011", zawierającego archiwalne nagrania starego składu i dwa nowe utwory: „Gorączka 2011” oraz „Chrystus Tesco i nic”. Następnie ukazało się na rynku DVD z zapisem z częstochowskiego koncertu w klubie Zero pt. "100 proc. Live".
W 2012 byli jednym z pięciu zespołów występujących podczas imprezy plenerowej z okazji otwarcia Stadionu Narodowego w Warszawie. Od początku roku odbywali próby (łącznie około 80), by przygotować się do zarejestrowania "Old is Gold", pierwszego od sześciu lat albumu studyjnego, zawierającego całkowicie premierowy materiał. W międzyczasie obchodzili swoje 30-lecie, które uczcili dwoma dużymi koncertami: pierwszy z nich, fetujący raczej samego Staszczyka, odbył się 6 maja na Placu Biegańskiego w Częstochowie (z gościnnym udziałem m.in. Martyny Jakubowicz, Stanisława Soyki, Adama Nowaka, Marka Piekarczyka, Titusa i Grabaża), drugi odbył się w czerwcu podczas 49. Krajowego Festiwalu Piosenki Polskiej w Opolu. Dwupłytowy album "Old is Gold" ukazał się na rynku 16 października 2012, po czym zespół ruszył w trasę obejmującą 21 miast, a zwieńczoną koncertem w studiu im. Agnieszki Osieckiej. W jego trakcie zespół otrzymał złotą płytę za sprzedaż ponad 15 tys. egzemplarzy płyty. Po tym występie T.Love ogłosił roczną przerwę od koncertowania, przerwaną tylko raz, dla muzycznego uczczenia 50. urodzin Staszczyka.
Dwadzieścia lat od premiery albumu "Prymityw", w październiku 2014 wydali zremasterowaną edycję płyty, wzbogaconą o trzy premierowe utwory: „Italię”, „Pole garncarza” i „Jałtę”, będącą coverem piosenki Jacka Kaczmarskiego, a także nagranie z koncertu zarejestrowanego w 1994 w krakowskim studiu TVP Łęg. Po premierze wydawnictwa, T.Love rozpoczął jego promocję poprzez trasę koncertową, zakończoną występem w warszawskiej Stodole z gościnnym udziałem Katarzyny Nosowskiej i Fisza. W sumie, w ciągu całego roku, zespół zagrał 70 koncertów, w tym m.in. w zakładzie karnym w Opolu Lubelskim, w Areszcie Śledczym przy ul. Rakowieckiej w Warszawie, a także, już po raz drugi, na Festiwalu Woodstock, z gościnnym udziałem Kasi Kowalskiej i Titusa z zespołu Acid Drinkers.
W październiku 2015 odbyła się pożegnalna trasa pierwszego, częstochowskiego składu T.Love Alternative. 1 października wydali nakładem S.P. Records podwójne wydawnictwo (CD oraz DVD) pt. "T.Love Alternative 1982–2015", na którym umieścili zapis z koncertu w Cieszanowie w 2014, jak też dwa premierowe utwory studyjne – „Dzielnica cudów” i „Ultra”, nagrane przez stary skład w lipcu w Tarchostudio, ponadto album DVD zawierał archiwalia filmowe z lat 2003-2015 oraz dwa teledyski. Całość została dedykowana nieżyjącym już muzykom T.Love Alternative: Jackowi „Słoniowi” Wudeckiemu, Rafałowi „Włoczowi” Włoczewskiemu, Henrykowi Wasążnikowi oraz wszystkim innym, którzy w latach 80. brali udział w działalności zespołu.
Jesienią 2016 powstał nowy studyjny album grupy, zatytułowany po prostu "T.Love". W październiku 2017 Staszczyk poinformował o zamiarze zawieszenia działalności zespołu, argumentując jednak, że chciałby "(...) nagrać jakąś fajną płytę z zespołem, ale żeby to móc zrobić, to musimy od siebie odpocząć". Przed zawieszeniem grupy w 2017 zagrali 87 koncertów.
W 2020 w wywiadzie Muniek zapowiedział możliwość wznowienia działalności zespołu z okazji 40-lecia.
21 stycznia 2022 zespół udostępnił nowy singel „Pochodnia” z gościnnym udziałem Kasi Sienkiewicz (Kwiat Jabłoni), który zapowiadał nowy album. Piosenka została uznana polskim Przebojem 2022 roku w plebiscycie magazynu Teraz Rock. Płyta pt. "Hau Hau!" ukazała się 22 kwietnia 2022, a pierwszy koncert po przerwie T.Love zagrało w Poznaniu 12 maja 2022. 18 listopada 2022 premierę miało limitowane jubileuszowe wydanie albumu ,King" na winylu z okazji 30-lecia albumu. Reedycja zająła 9 miejsce w rakingu tygodniowym OLiS winyli. 22 marca 2023 zespół otrzymał nominację do Fryderyków w kategorii ,Album Roku Rock" za album pt. "Hau Hau!" oraz ,Zespół / Projekt Artystyczny Roku" za swoją działalność w roku 2022. 25 marca zespół rozpoczął trasę koncertową po Anglii.
Muzycy.
Skład podany na podstawie strony zespołu

</doc>
<doc id="43697" url="https://pl.wikipedia.org/wiki?curid=43697" title="Traktaty Methuena">
Traktaty Methuena

Traktaty Methuena - dwa porozumienia pomiędzy Portugalią a Anglią, zawarte 16 maja i 27 grudnia 1703 roku. 
Układy pomiędzy Anglią a Portugalią były dziełem dyplomaty angielskiego, Johna Methuena (1650-1706). Stronę portugalską reprezentował Manuel Teles da Silva, 1. markiz Alegrete (1641-1709). Pierwszy traktat, zawarty w maju, miał charakter polityczno-wojskowy i ustanawiał sojusz między Anglią a Portugalią. Drugi, grudniowy układ dotyczył handlu. Jego strony zgodziły się na następujące warunki:
Traktat był obustronnie korzystny ekonomicznie. Oprócz zapewnienia sobie rynku zbytu na wyroby sukiennicze, Anglicy mogli importować po korzystnych cenach produkowane od niedawna wino typu "Porto" (ang. "port wine"). Natomiast w Portugalii produkcja win rozwinęła się na dużą skalę. Pod koniec XVIII wieku około 75% wina sprzedawanego w Wielkiej Brytanii pochodziło z Portugalii, a ok. 90% portugalskiego eksportu win porto trafiało na Wyspy Brytyjskie. 
Układ handlowy silnie związał oba państwa, nie tylko gospodarczo, ale i politycznie. Według niektórych badaczy to właśnie traktat z grudnia 1703 roku sprawił, że Portugalia stała się zależna gospodarczo od Wielkiej Brytanii. Z powodu tej zależności król Portugalii, Józef I Reformator, próbował anulować traktat. Jednak korzystna wymiana handlowa zdecydowała o utrzymaniu porozumienia. 
Podczas wojen napoleońskich, gdy Francja zaatakowała Portugalię w 1807 roku, Wielka Brytania wspomogła Portugalczyków zbrojnie - na jej terytorium wylądował korpus brytyjski pod dowództwem Arthura Wellingtona. Choć ostatecznie traktat wypowiedziano w 1836, to jednak jego skutki trwały dłużej. W 1916 Wielka Brytania, powołując się na dawne wspólne interesy obu państw, wymogła na Portugalii przystąpienie do wojny po stronie Ententy.

</doc>
<doc id="43698" url="https://pl.wikipedia.org/wiki?curid=43698" title="Porto (wino)">
Porto (wino)

Porto (port, port wine, portwajn) – wzmacniane wino portugalskie, wytwarzane z winogron zbieranych w dolinie rzeki Douro (hiszp. Duero) na północy kraju, w jej środkowym biegu. Porto dojrzewa i jest butelkowane w mieście Vila Nova de Gaia (zwane przez mieszkańców po prostu Gaia) wchodzącego w skład zespołu miast Grande Porto. Wino dawniej było transportowane w beczkach drogą rzeczną, a obecnie lądową, z regionu Alto Douro, gdzie uprawia się winorośl, z której powstaje wino Porto. 
Zebrane grona są miażdżone, po czym poddawane fermentacji do czasu, gdy poziom alkoholu osiągnie ok. 7 procent. Następnie, po 1–7 dniach, dodawany jest (w proporcji 1:4) neutralny spirytus winny ("aguardente") o mocy ok. 77 procent, w wyniku czego powstaje wino o zawartości alkoholu ok. 20 procent. Pozwala to zatrzymać proces fermentacji, zachowując jednocześnie naturalny cukier z winogron.
Porto zazwyczaj jest winem słodkim lub półsłodkim. W zależności od odmiany ma ono barwę od ciemnoczerwonej (prawie brunatnej) do słomkowej. Wspólny dla wszystkich rodzajów porto jest mocny aromat wanilii, dębu i korzenny posmak. 
Wino to pije się zależnie od okazji:
Barwa, jakość i poziom cukru w winie jest pośrednio określana przez podanie typu porto na etykiecie butelki:
Do uznanych producentów porto zaliczane są m.in. przedsiębiorstwa: Fonseca, Sandeman, Offley, Ferreira, Cockburn’s, Kopke, Calém, Taylor’s, Graham, Cruz, Dow’s, Robertson's, Croft.
Zobacz też.
Sherry

</doc>
<doc id="43699" url="https://pl.wikipedia.org/wiki?curid=43699" title="Gdynia-Ameryka Linie Żeglugowe S.A.">
Gdynia-Ameryka Linie Żeglugowe S.A.



</doc>
<doc id="43700" url="https://pl.wikipedia.org/wiki?curid=43700" title="Grande école">
Grande école

Grandes écoles – kategoria francuskich uczelni, publicznych i prywatnych, które funkcjonują w sposób nieco odrębny od uniwersytetów. Niektóre są bardziej sprofesjonalizowane od uniwersytetów, inne organizują studia w trybie bardzo interdyscyplinarnym, prowadzą nabór zazwyczaj dwa lata po maturze i wymagają egzaminu wstępnego (matura pozwala na bezpośredni wstęp na uniwersytety, w niektórych ma miejsce konkurs świadectw z ostatnich lat liceum). Grandes Ecoles zazwyczaj mają swoją specjalność, choć istnieje kilka o programie ogólnym, gdzie specjalizacja odbywa się np. tylko na ostatnim roku.
Uczelnie te kształcą ograniczoną liczbę studentów i stosują gęste sito egzaminacyjne do naboru kandydatów. Grandes Écoles uznawane są za prestiżowe, ich ukończenie uważane jest za „przepustkę” do świata naukowego, świata dyplomacji lub wielkiego biznesu. Większość tych szkół z polskiego punktu widzenia jest po prostu "politechnikami", szkołami handlowymi i rolniczymi lub uczelniami prowadzącymi studia humanistyczno-społeczne i matematyczno-przyrodnicze stojące na wysokim poziomie.
Wyrażenie "Grande Ecole" można przetłumaczyć jako "Wyższa Szkoła" lub „wielka szkoła”. Dyplom Grande Ecole jest odrębną kategorią od dyplomu uniwersyteckiego, choć zazwyczaj uznawany jest za równoważnik np. magistra inżyniera w przypadku studiów technicznych. We Włoszech w XIX i XX w. utworzono dwie uczelnie będące dokładnymi kopiami francuskich „wielkich szkół”- Scuola Normale di Pisa i Scuola Superiore di Sant’Anna.
Kursy przygotowawcze.
Żeby dostać się do Grande Ecole, należy ukończyć rok lub dwa lata kursów przygotowawczych ("classes préparatoires", popularnie: "prépas"), zwykle organizowanych w liceum, niekoniecznie tym samym, w którym zdawało się maturę. Można również przystępować do egzaminów po takim samym okresie (rok lub dwa lata) studiów wyższych na uczelni; program uniwersytecki, stosunkowo wyspecjalizowany, nie pozwala zwykle jednak na odpowiednie przygotowanie się do nich, ponieważ egzaminy obejmują szerokie spektrum wiedzy.
Egzaminy wstępne są często wspólne dla wielu podobnych szkół, które później przyjmują kandydatów stosunkowo do uzyskanych punktów. Niektóre odbywają się w tym samym czasie, i kandydaci muszą wybrać z góry, oceniając swoje możliwości. W razie niepowodzenia na egzaminach można powtarzać drugi rok kursu przygotowawczego lub kontynuować studia na uniwersytecie. Niektóre Grande Ecoles mają własne kursy przygotowawcze ("prépa intégrée"), choć to nie zwalnia od egzaminu po dwóch latach.
Kursy są podzielone na kilka specjalności:
Najbardziej znane są kursy przygotowawcze prowadzone w Lycée Louis-le-Grand w Paryżu.
Écoles normales supérieures.
W uczelniach zaliczanych do Écoles normales supérieures kształcą się przyszli naukowcy i nauczyciele, ale wielu z ich absolwentów wchodzi również na ścieżkę kariery w administracji i biznesie.
Kilka najsłynniejszych Écoles normales supérieures:
Egzaminy na te uczelnie są najtrudniejsze i można je zdać tylko po zakończeniu kursów przygotowawczych na najwyższym poziomie.
Najlepsi studenci tych uczelni określani jako "normaliens" są uważani za przyszłych urzędników cywilnych i dostają stypendia, które muszą potem odpracowywać przez 10 lat, wliczając czas studiów.
Politechniki.
Aby dostać się do politechniki zaliczanej do Grandes Écoles należy wcześniej ukończyć kursy matematyczne.
Kilka najsłynniejszych politechnik:
Szkoły ekonomiczno-polityczne.
Szkoły ekonomiczne zarządzane są przez lokalne organizacje powiązane z samorządem biznesu:
Administracja.
Studenci tych szkół pracują w służbie cywilnej:
Najsłynniejsza to École nationale d’administration ("ENA") a jej studentów określa się jako "énarques".

</doc>
<doc id="43701" url="https://pl.wikipedia.org/wiki?curid=43701" title="Baccalauréat">
Baccalauréat

Baccalauréat – tytuł (matura), który otrzymuje uczeń po udanym egzaminie kończącym francuskie Lycée (liceum). Po jego uzyskaniu uczeń może rozpocząć studia wyższe lub pomaturalne.
Istnieją trzy rodzaje matury francuskiej:

</doc>
<doc id="43702" url="https://pl.wikipedia.org/wiki?curid=43702" title="Szkoły średnie we Francji">
Szkoły średnie we Francji

Lycée – szkoła średnia (liceum) we Francji. Poprzedzana jest nauką w "college" (kolegium), który jest odpowiednikiem polskiego gimnazjum.
Podsumowaniem szkoły średniej jest egzamin, który daje tytuł baccalauréat. Najsłynniejsze szkoły średnie we Francji to Lycée Henri-IV, Lycée Louis-le-Grand i Lycée Saint-Louis.
Zobacz też:

</doc>
<doc id="43703" url="https://pl.wikipedia.org/wiki?curid=43703" title="Lycée">
Lycée



</doc>
<doc id="43704" url="https://pl.wikipedia.org/wiki?curid=43704" title="Porto">
Porto

Porto (wym. ) – miasto położone w północnej części Portugalii, nad Oceanem Atlantyckim, u ujścia rzeki Duero (). Druga co do wielkości metropolia w państwie, po Lizbonie. W gminie ("município") Porto mieszkało (2021 r.) mieszkańców, zespół miejski ("cidade") zamieszkiwało w 2014 roku mieszkańców, natomiast w całej metropolii ("Área Metropolitana do Porto") mieszka mieszkańców.
Historia.
Najstarsze informacje o mieście pochodzą z V wieku. Od ówczesnej nazwy miasta wywodzi się nazwa całego kraju: po łacinie "Portus Cale" (czyli „Port Cale”) wkrótce przeniosło się na całe wówczas hrabstwo, zaś miasto straciło drugi człon i od tej pory jest to Porto.
Pierwotna osada założona przez Celtów lub Rzymian. W czasach rzymskich ważny port. W 409 zajęte przez Swebów, w 585 podbite przez Wizygotów. W 711 zdobyte przez Maurów. W 868 zdobyte przez pierwszego hrabiego Portugalii Vimara Peres, wasala króla Asturii, Leonu i Kastylii Alfonsa III. W 1387 Jan I, król Portugalii poślubił tutaj Filipę Lancaster i tym samym zawarł sojusz portugalsko-angielski. Dobre stosunki między tymi krajami trwały długie lata: w XVII wieku angielscy kupcy odkryli produkowane w regionie wino. Przypadło im do gustu tak bardzo, że podpisano porozumienie handlowe między oboma państwami (traktat Methuena, 1703 r.), a portugalskie wino trafiło na angielski rynek. Dzięki angielskim kupcom region Porto zaczął szybko się rozwijać, a wkrótce wino stało się sławne na cały świat, nosząc nazwę jego stolicy. Wino z Porto jest symbolem
czasów wiktoriańskich w Wielkiej Brytanii, a w Portugalii metaforą brytyjskiej obecności w tym mieście, która jest ciągle widoczna.
Porto znane jest ze swych bohaterskich rewolt republikańskich, które były skierowane przeciw mieszkającemu w Lizbonie królowi, Carlosowi I. Szczególnie jest znana ta z 31 stycznia 1891, która została brutalnie stłumiona.
W XIX wieku do miasta trafiła epoka przemysłowa. Wizerunkiem tego okresu jest interesujący, dwupoziomowy most Don Luis I nad Duero, zaprojektowany przez belgijskiego inżyniera Théophile’a Seyriga, ucznia Gustave’a Eiffla. Zaprojektowany został na cześć Ludwika I. Sam Gustave Eiffel zaprojektował pobliski jednopoziomowy most kolejowy Maria Pia (dziś nieczynny), który służył Seyrigowi jako przykład.
Transport.
Drogi i mosty.
Główną drogą zapewniającą dojazd do różnych części miasta jest obwodowa droga A20, "Via de Cintura Interna", która ma połączenia z licznymi drogami krajowymi. Jej rola jest uzupełniona przez czteropasmową "Circunvalação", położoną na północy miasta i łączącą wschodnią stronę miasta z wybrzeżem Atlantyku. Miasto jest połączone z Viana do Castelo drogą A28, z Aveiro drogą A29, z Lizboną drogą A1, z Bragança drogą A4 i z Braga drogą A3. Istnieje także obwodnica zewnętrzna Porto (A41), łącząca wszystkie główne miasta w pobliżu i stanowiąca połączenie z kolejnymi głównymi drogami takimi jak A7, A11, A42, A43 i A44. Od 2011 nowa droga A32 łączy obszar metropolitalny z São João da Madeira i Oliveira de Azeméis.
W XX w. zbudowano mosty: Ponte da Arrábida, który w chwili oddania do użytku miał w swej żelbetowej konstrukcji łuk o największej rozpiętości na świecie (most położony w zachodniej części miasta łączy północny i południowy brzeg Duero), "S. João" i drogowy "Freixo" na wschodzie miasta. Najnowszy most "Ponte do Infante" ukończono w 2003.
Porto jest określane jako Miasto Mostów ("Cidade das Pontes"), tradycyjnie nazywano je także Miastem Niezwyciężonym („Cidade Invicta”) albo Stolicą Północy („Capital do Norte”).
Promy.
W lipcu 2015 otwarto nowy terminal promowy w porcie Leixões, położonym na północ od miasta w Matosinhos.
Lotniska.
W mieście znajduje się port lotniczy "Aeroporto Francisco Sá Carneiro", ok. 11 km na północny zachód od centrum, poddany renowacji i ozdobiony przez artystów przy okazji mistrzostw piłkarskich Euro 2004, którego miasto było współgospodarzem.
Linie kolejowe.
Główne stacje kolejowe to "Estação Ferroviária de Porto-São Bento", "Estação de Campanhã", "Minho" i "Norte".
Miasto posiada metro o łącznej długości 68 km z 5 liniami (A – niebieska, B – czerwona, C – zielona, D – żółta i E – purpurowa) i 68 stacjami. Jest to największe metro w kraju. Funkcjonuje też kolejka podmiejska.
Tramwaje.
W Porto powstała pierwsza linia tramwajowa na Półwyspie Iberyjskim, otwarta 12 września 1895. Obecnie funkcjonują zaledwie 3 linie tramwajowe, w tym historycznie pierwsza, służąc głównie turystom. Na wszystkich liniach kursują zabytkowe tramwaje. Obecnie większe znaczenie mają autobusy oraz metro.
Autobusy.
Miasto ma rozbudowaną sieć połączeń autobusowych, obsługuje je przedsiębiorstwo transportu publicznego STCP, które działa też w pobliskich miastach: Gaia, Maia, Matosinhos i Gondomar. Mniejsze przedsiębiorstwa komunikacyjne obsługują linie z miejscowości Paços de Ferreira i Santo Tirso do centrum Porto.
Klimat.
Porto znajduje się w strefie klimatu subtropikalnego typu śródziemnomorskiego, z łagodnymi zimami i umiarkowanie ciepłymi latami. Średnia roczna temperatura wynosi prawie 20 °C w dzień i 11 °C w nocy.
Średnia temperatura najchłodniejszych miesięcy – grudnia, stycznia i lutego wynosi około 14 °C w dzień i 6 °C w nocy. Sezon letni trwa od czerwca do września, jednakże także w maju i październiku temperatury w dzień najczęściej przekraczają 20 °C. Latem w Porto występują łagodne temperatury nieco zbliżone do klimatu umiarkowanego. Dwa miesiące – kwiecień i listopad mają charakter przejściowy, ze średnią temperaturą około 17–18 °C w ciągu dnia i 9 °C podczas nocy.
Porto ma 147 dni deszczowych rocznie (≥0,1mm, licząc również mżawkę), od 5 dni deszczowych w sierpniu do 17 dni deszczowych w styczniu. Miasto ma około 2500 godzin czystej słonecznej pogody rocznie, od 124 h (średnio 4 godziny dziennie, około 4 razy więcej niż w Polsce) w grudniu do 307 h (średnio 10 godzin czystego słońca na dobę) w lipcu. Temperatura morza waha się od 14 °C w styczniu do 18 °C we wrześniu.
Sport.
Najbardziej znanymi klubami z miasta są FC Porto oraz Boavista FC. Na Estádio do Dragão rozgrywany był m.in. mecz otwarcia ME w 2004 roku, swoje mecze rozgrywa tu także FC Porto, podczas gdy stadionem Boavisty jest Estádio do Bessa.
Dzielnice miasta Porto.
Ludność (wg stanu w 2011 r.)

</doc>
<doc id="43707" url="https://pl.wikipedia.org/wiki?curid=43707" title="Uczelnie we Francji">
Uczelnie we Francji

Autonomia.
Autonomia instytucjonalna uniwersytetów francuskich, w porównaniu z innymi państwami jest znacznie ograniczona, ponadto nie jest gwarantowana ani przepisami Konstytucji z 1958 r., ani postanowieniami preambuły Konstytucji z 1946 r., ani też postanowieniami Deklaracji Praw Człowieka i Obywatela. Francuski system szkolnictwa wyższego jest typowym systemem o przewadze władzy państwa nad szkołami wyższymi. Pierwsze prawo o uniwersytetach z dnia 10 lipca 1896 r. nie przewidywało autonomii uczelni w ogóle. Dopiero przepisy ustawy „Edgar Faure” nr 98 – 978 z dnia 12 listopada 1968 r. o szkolnictwie wyższym nadały uniwersytetom pewną autonomię w zakresie zarządzania, administrowania, kształcenia i finansów. Autonomia uniwersytetów została zwiększona na podstawie przepisów ustawy „Savary” z dnia 26 stycznia 1984 r. o szkolnictwie, a także na podstawie kolejnych ustaw: z dnia 12 lipca 1999 r. o innowacyjności i badaniach naukowych oraz ustawy nr 2007-1199 z dnia 10 sierpnia 2007 r. o wolności i odpowiedzialności uniwersytetów.
Za elementy autonomii finansowej uniwersytetów francuskich należy uznać: zobowiązanie władz publicznych do zapewnienia uczelniom publicznym środków finansowych niezbędnych do wykonywania ich zadań, prawo prowadzenia działalności gospodarczej niezależnie od działalności edukacyjnej i naukowej, prawo przenoszenia niewykorzystanych środków publicznych na kolejny rok oraz prawo do zbywania aktywów.
Struktura studiów.
Struktura studiów od 2006 r. jest trzystopniowa.
Dostęp do studiów doktoranckich uzyskuje się po ukończeniu studiów magisterskich lub na podstawie specjalnego zezwolenia wydawanego studentom, którzy ukończyli studia na równorzędnym poziomie za granicą lub którym uznano dotychczasowe wykształcenie. Każdy doktorant ma obowiązek uczestniczyć w co najmniej 100 godzinach kursów, które z założenia przygotowują do udziału w projektach badawczych oraz pogłębiają wiedzę naukową.
Organy przedstawicielskie.
Organem przedstawicielskim uczelni jest Konferencja Prezydentów Zakładów Szkolnictwa Wyższego (Conférence des chefs d’établissements de l’enseignement supérieur), która zrzesza członków Konferencji Prezydentów Uniwersytetów, członków Konferencji Dyrektorów Państwowych Wyższych Szkół Inżynierskich oraz innych członków reprezentujących szkoły francuskie za granicą, a także instytucje naukowe niebędące uniwersytetami.
Jakość kształcenia.
Na podstawie przepisów ustawy z dnia 10 lipca 1934 r. o warunkach przyznawania tytułu zawodowego inżyniera, Komisja do spraw Tytułów Inżynierskich (Commission des Titres d’Ingénieurs) zajmuje się oceną jakości kształcenia na kierunkach studiów kończących się uzyskaniem tego tytułu w uczelniach prywatnych, a na mocy przepisów ustawy z dnia 26 stycznia 1984 r. o szkolnictwie wyższym, również w uczelniach publicznych. W celu oceny pozostałych kierunków studiów utworzono Państwową Komisję do spraw Oceny Publicznych Placówek Naukowych, Kulturalnych i Zawodowych (Comité national d’évaluation des établissements publics à caractère scientifique, culturel et professionnel). W 2006 r. została ona połączona z Narodowym Komitetem Ewaluacji Nauki (Comité national d’évaluation de la recherche) i przekształcona w Agencję do spraw Oceny Badań i Kształcenia w Szkolnictwie Wyższym (Agence d’évaluation de l’enseignement supérieur et de la recherche).

</doc>
<doc id="43708" url="https://pl.wikipedia.org/wiki?curid=43708" title="Ethelred II">
Ethelred II



</doc>
<doc id="43709" url="https://pl.wikipedia.org/wiki?curid=43709" title="École centrale de Lille">
École centrale de Lille

École centrale de Lille – francuska politechnika w Villeneuve-d’Ascq, niedaleko Lille, zaliczająca się do Grandes écoles.
Uczelnia została założona w 1854 jako École professionnelle.

</doc>
<doc id="43710" url="https://pl.wikipedia.org/wiki?curid=43710" title="Grandes Ecoles">
Grandes Ecoles



</doc>
<doc id="43711" url="https://pl.wikipedia.org/wiki?curid=43711" title="École centrale de Lyon">
École centrale de Lyon

École centrale de Lyon – prestiżowa uczelnia francuska zaliczana do grandes écoles, która mieści się w Écully na przedmieściach Lyonu. Została założona w 1857 roku.

</doc>
<doc id="43712" url="https://pl.wikipedia.org/wiki?curid=43712" title="École centrale de Nantes">
École centrale de Nantes

École centrale de Nantes – francuska politechnika zaliczana do grandes écoles.
Uczelnia została założona 1919 roku.

</doc>
<doc id="43713" url="https://pl.wikipedia.org/wiki?curid=43713" title="École centrale Paris">
École centrale Paris

École centrale Paris (ECP, Centrale, historycznie École Centrale des Arts et Manufactures, gwarowo "piston" – tłum. tłok) – jedna z francuskich politechnik zaliczanych do grupy tzw. Grande école, która znajdowała się w Paryżu. W styczniu 2015 roku École centrale Paris została połączona z inną politechniką, Supélec, tworząc CentraleSupélec.

</doc>
<doc id="43715" url="https://pl.wikipedia.org/wiki?curid=43715" title="Kanclerz">
Kanclerz



</doc>
<doc id="43716" url="https://pl.wikipedia.org/wiki?curid=43716" title="Siuksowie">
Siuksowie



</doc>
<doc id="43717" url="https://pl.wikipedia.org/wiki?curid=43717" title="École nationale des ponts et chaussées">
École nationale des ponts et chaussées

École nationale des ponts et chaussées – założona w 1747 r. francuska uczelnia techniczna, zaliczana do "grandes écoles". "École nationale des ponts et chaussées" znajduje się w szóstej dzielnicy Paryża, stolicy Francji. Uczelnię zorganizował francuski architekt i inżynier Jean Rodolphe Perronet.

</doc>
<doc id="43718" url="https://pl.wikipedia.org/wiki?curid=43718" title="Arts et Métiers ParisTech">
Arts et Métiers ParisTech

Arts et Métiers ParisTech, pełna nazwa École nationale supérieure d'arts et métiers, skrótowiec ENSAM – francuska politechnika z siedzibą w Paryżu, założona w 1780 roku. Działalność dydaktyczną prowadzi w ośmiu kampusach i trzech instytutach rozlokowanych na terytorium Francji.
Na uczelni kształci się około 6000 studentów i wydaje ona około 2000 dyplomów rocznie. Od momentu założenia opuściło ją ponad 100 000 inżynierów.

</doc>
<doc id="43719" url="https://pl.wikipedia.org/wiki?curid=43719" title="École Nationale Supérieure des Arts et Métiers">
École Nationale Supérieure des Arts et Métiers



</doc>
<doc id="43720" url="https://pl.wikipedia.org/wiki?curid=43720" title="ENSAM">
ENSAM



</doc>
<doc id="43721" url="https://pl.wikipedia.org/wiki?curid=43721" title="ECP">
ECP



</doc>
<doc id="43722" url="https://pl.wikipedia.org/wiki?curid=43722" title="Télécom Bretagne">
Télécom Bretagne

Télécom Bretagne, dawniej École nationale supérieure des télécommunications de Bretagne – francuska politechnika mieszcząca się w Breście. Jej specjalnością jest telekomunikacja i informatyka.
Uczelnia powstała w 1977 roku.

</doc>
<doc id="43723" url="https://pl.wikipedia.org/wiki?curid=43723" title="ENSTB">
ENSTB



</doc>
<doc id="43724" url="https://pl.wikipedia.org/wiki?curid=43724" title="Télécom ParisTech">
Télécom ParisTech

Télécom ParisTech, dawniej École nationale supérieure des télécommunications - ENST) – francuska grande école w Paryżu, specjalizująca się w telekomunikacji i informatyce.
Została założona w 1878 jako École supérieure de télégraphie, przekształcona później w École professionnelle supérieure des postes et télégraphes.
Dyplom inżyniera z Télécom ParisTech jest równoważny polskiemu tytułowi magistra inżyniera. Jeden rocznik uczelni składa się z 250 studentów, w tym zwykle obcokrajowcy stanowią jedną czwartą. Nauczanie obejmuje elektronikę, przetwarzanie sygnałów, inżynierię informatyczną, techniki sieciowe, ekonomię oraz wiele innych zagadnień

</doc>
<doc id="43725" url="https://pl.wikipedia.org/wiki?curid=43725" title="ENST">
ENST



</doc>
<doc id="43726" url="https://pl.wikipedia.org/wiki?curid=43726" title="TELECOM PARIS">
TELECOM PARIS



</doc>
<doc id="43730" url="https://pl.wikipedia.org/wiki?curid=43730" title="Chemokiny">
Chemokiny

Chemokiny, cytokiny chemotaktyczne – występująca u wszystkich kręgowców oraz niektórych wirusów i bakterii, rodzina kilkudziesięciu niskocząsteczkowych białek, należących do cytokin, która odgrywa ważną rolę w wielu procesach chorobowych, ale także w prawidłowym funkcjonowaniu organizmu. W procesach zapalnych, chemokiny są niezbędne, bo poprzez receptory chemokin działają chemotaksyjnie oraz wpływają na migrację komórek układu immunologicznego w tkankach. Działanie fizjologiczne chemokin stwierdzono między innymi w: stymulacji i migracji różnych populacji leukocytów, odporności przeciwzakaźnej, hemo- i limfopoezie, embriogenezie, organogenezie, regulacji apoptozy i angiogenezy.
Funkcja.
Pod względem funkcji, można wyróżnić chemokiny o działaniu:
Aktywność chemokin związana jest z pobudzeniem specyficznych dla nich receptorów błonowych. Profil ekspresji tych receptorów decyduje o wrażliwości komórek na bodziec chemotaktyczny. Rola chemokin w kreowaniu odpowiedzi immunologicznej stała się przyczyną, dla której włączono tę grupę białek do rodziny cytokin. Podobnie jak cytokiny, chemokiny charakteryzują się plejotropią, czyli zróżnicowaniem oddziaływania w zależności od typu komórki docelowej oraz obecności kofaktorów i modulatorów. Pomimo plejotropowego charakteru swojej aktywności, chemokiny nawet z różnych grup mogą w określonych warunkach wywoływać ten sam efekt w komórce docelowej (redundancja). Aktywność chemokin kontrolowana jest szeregiem pozytywnych i negatywnych sprzężeń zwrotnych, przy czym wzajemnie mogą one działać zarówno antagonistycznie, jak i synergicznie.
Różnorodność efektów wywoływanych przez chemokiny związane ze specyficznym dla siebie receptorem wynika ze zdolności aktywowania szeregów szlaków wewnątrz-cytoplazmatycznych, które kontrolują zarówno zamiany funkcjonalne, jak i morfologiczne odpowiedzialne za migrację komórki, jak również zaangażowane są w kontrolę aktywacji, proliferacji i apoptozy komórki. Chemokiny mogą regulować własną produkcję autokrynnie (wzmagając ekspresję w komórce produkującej), parakrynnie (pobudzając produkcję w bezpośrednim sąsiedztwie komórki produkującej), jak i endokrynnie (oddziałując na komórki znajdujące się w innych narządach). Odchylenia od prawidłowego, fizjologicznego stężenia chemokin związane jest z zaburzeniem procesów hematopoezy i rozwoju narządów limfatycznych selektywną aktywacją i przemieszczaniem się leukocytów ("leukocyte trafficking"), występowaniem stanów zapalnych, alergii, gojeniem ran, wzrostem nowych naczyń krwionośnych (angiogenezą), rozwojem i przerzutami nowotworów złośliwych.
Budowa.
Chemokiny są rodziną około 50 białek o małej masie cząsteczkowej, między 8 a 12 kDa, zbudowanych z 66–110 aminokwasów.
To budowa wszystkich chemokin, wykazująca charakterystyczne podobieństwa jest podstawą do zaliczenia ich do tej rodziny białek.
Chemokiny wykazują znaczną, bo około 20–50% homologię sekwencji w pierwszorzędowej budowie ich genu i łańcucha aminokwasów.
Odznaczają się także wysoce konserwowaną strukturą trzeciorzędową,
z elastycznym N-terminalnym końcem, który odgrywa rolę w łączeniu się z receptorem, α-helisą przy C-terminalnym końcu i 3 antyparalelne harmonijki β w środku. Kluczowe znaczenie odgrywają stabilizujące cząsteczkę wiązania dwusiarczkowe pomiędzy resztami aminkowasu cysteiny. Łączą one z reguły pierwszą z trzecią i drugą z czwartą cysteiną według kolejności ich występowania w łańcuchu aminokwasowym. Zwykle chemokiny są syntetyzowane jako propeptyd, a początkowy 20-aminokwasowy peptyd sygnałowy jest odcinany przy wydzieleniu chemokiny do przestrzenia pozakomórkowej.
Klasyfikacja i podział.
Podstawą do klasyfikacji chemokin jest liczba i wzajemne położenie dwóch pierwszych cystein znajdujących się przy końcu łańcucha aminowego.
Wszystkie chemokiny mają przynajmniej 2 cysteiny, a wszystkie oprócz dwóch (XCL1, XCL2) mają przynajmniej cztery cysteiny.
Wyróżnia się 4 główne podrodziny chemokin (w nawiasie nazwy wg dawnej klasyfikacji):
Wszystkie te białka wywierają swoje działanie biologiczne przez interakcję ze sprzężonymi z białkiem G przezbłonowymi receptorami, które nazywamy receptorami chemokin i które występują na powierzchni specyficznych komórek efektorowych.
Nomenklatura nazw chemokin i nazw receptorów chemokin wywodzi się bezpośrednio z ich klasyfikacji. Chemokiny uzyskują nazwę po dodaniu do nazwy podrodziny litery "L" (od "Ligand") i kolejnej liczby np. "CCL4", a receptory po dodaniu litery "R" (od "Receptor") i kolejnej liczby np. "CXCR2".
Geneza nazwy.
Nazwa "chemokiny" pochodzi od angielskich słów "chemoattractant cytokines" („cytokiny chemowabiące”) i nawiązuje do ich pierwotnie opisanej funkcji chemoatraktantów.
Historia.
Termin „chemokiny” został wprowadzony w 1992 r. podczas Trzeciego Sympozjum Cytokin Chemotaktycznych.
Trwające badania stale prowadzą do odkrywania nowych chemokin, a także ich nowych możliwości oddziaływania i funkcji biologicznych.
Wyodrębnia się chemokiny konstytutywne, odpowiedzialne za utrzymanie homeostazy i chemokiny zapalne, powstające w wyniku infekcji lub stanu zapalnego.

</doc>
<doc id="43731" url="https://pl.wikipedia.org/wiki?curid=43731" title="Alfa-chemokiny">
Alfa-chemokiny

Alfa chemokiny (α-chemokiny, chemokiny CXC) – grupa chemokin, kodowanych w locus 4q12-21 chromosomu 4, stąd nazywanych również "rodziną chemokin 4q". Jedynie SDF-1 kodowany jest na 10 chromosomie.
Dwie pierwsze z czterech konserwatywnych reszt cystein chemokin alfa przedzielone są pojedynczym aminokwasem, dlatego też powszechnie opisywane są jako chemokiny CXC (C – cysteina, X – dowolny aminokwas). W nowej nomenklaturze grupa opisywana jest jako rodzina cytokin SCYB.
W obrębie chemokin CXC wydzielono dwie podgrupy w oparciu o obecność konserwatywnej sekwencji trzech aminokwasów Glu-Leu-Arg (motyw ELR), zlokalizowanej między N-końcem a pierwszą konserwatywną cysteiną. Fragment ten powoduje powstanie hydrofobowej kieszeni, która jest odpowiedzialna za interakcję z receptorami CXCR1 i CXCR2 na neutrofilach. Dlatego chemokiny posiadające sekwencję ELR są silnymi chemoatraktantami neutrofili, podczas gdy chemokiny bez motywu ELR zostały opisane jak chemoatraktanty i aktywatory monocytów, komórek dendrytycznych, limfocytów (T, B, NK) oraz bazofili i eozynofili.

</doc>
<doc id="43732" url="https://pl.wikipedia.org/wiki?curid=43732" title="Chemokiny CC">
Chemokiny CC

Chemokiny CC (dawn. "β-chemokiny") – podrodzina chemokin, która charakteryzuje się obecnością dwóch sąsiadujących reszt cysteiny w N-końcowym odcinku łańcucha peptydowego (symbolem cysteiny jest litera "C", stąd nazwa "chemokiny CC"). Jest to grupa kilkudziesięciu chemokin, oznaczanych symbolami CCLn (gdzie „n” to liczba). Poza dwiema kolejnymi resztami cysteiny zawierają zazwyczaj jeszcze 4 reszty tego aminokwasu (chemokiny C4-CC), a kilka z nich (CCL1, CCL15, CCL21, CCL23 i CCL28) zawiera łącznie 6 reszt cysteiny. Są kodowane przez geny na ludzkim chromosomie 17 w locus 17q11-32, na chromosomie 9 i na chromosomie 2.

</doc>
<doc id="43734" url="https://pl.wikipedia.org/wiki?curid=43734" title="Delta-chemokiny">
Delta-chemokiny

Delta-Chemokiny (chemokiny CX3C) – białka z grupy chemokin. Są kodowane na 16. chromosomie, mają trzy niekonserwatywne aminokwasy pomiędzy dwiema pierwszymi resztami cysteinowymi i nazywane są chemokinami CX3C lub CXXXC.
Białka te są transmembranowymi glikoproteinami z domeną chemokinową znajdującą się na szczycie wydłużonego łańcucha mucinopodobnego. W wyniku wewnątrzcytoplazmatycznej obróbki część chemokinowa jest odłączona i uwalniana w postaci rozpuszczalnej.

</doc>
<doc id="43735" url="https://pl.wikipedia.org/wiki?curid=43735" title="Receptory chemokin">
Receptory chemokin

Receptory chemokin – grupa receptorów występujących na powierzchni niektórych komórek, których ligandami są chemokiny i które pośredniczą w wywieraniu przez nie biologicznego działania. Pomimo dużej różnorodności receptory te posiadają bardzo podobny schemat budowy i aktywacji jak same chemokiny. Tworzą 7 pętli przenikających błonę komórkową, a znajdujące się na wewnętrznej powierzchni błony fragmenty pętli drugiej i trzeciej związane są z białkiem G. Związki pomiędzy poszczególnymi receptorami są manifestowane przez konserwatywne motywy znajdowane w domenach transmembranowych.
Wszystkie receptory chemokin mają dwie konserwatywne cysteiny, jedną w N-końcowej domenie, drugą w trzeciej zewnątrzkomórkowej pętli. Cysteiny te połączone są mostkiem siarczkowym. Wiązanie to jest niezbędne w konformacji kieszeni wiążącej ligand.
Dotychczas opisano około 20 receptorów dla chemokin z transdukcją sygnału oraz 5 nietypowych receptorów bez transducji sygnału, przy czym receptorom tym nadawano różne nazwy i symbole. W trakcie Gordon Resarch Conference w 1996 roku zaproponowano uproszczone nazewnictwo receptorów, zgodnie z którym receptory chemokin CXC oznaczono symbolami CXCR[numer], gdzie [numer] to kolejne numery receptorów. Analogicznie, nazwy receptorów chemokin CC przyjęto jako CCR[numer], chemokin C jako XCR[numer], a chemokin CX3C jako CX3CR[numer]. W 2000 r. nomenklatura ta została zatwierdzona przez International Union of Pharmacology.
Receptory CCR5 i CXCR4 są wykorzystywane przez ludzki wirus niedoboru odporności jako koreceptory w procesie zakażenia limfocytów Th posiadających receptor CD4.
Podobnie czynniki etiologiczne malarii "Plasmodium vivax", "Plasmodium knowlesi" i "Plasmodium cynomolgi" wykorzystują antygen grupy krwi Duffy (niespecyficzny receptor chemokin) znajdujący się na powierzchni erytrocytów, jako receptor umożliwiający zakażanie erytrocytów.

</doc>
<doc id="43739" url="https://pl.wikipedia.org/wiki?curid=43739" title="Kiloamper">
Kiloamper



</doc>
<doc id="43740" url="https://pl.wikipedia.org/wiki?curid=43740" title="Ka">
Ka

Radzieckie śmigłowce:

</doc>
<doc id="43741" url="https://pl.wikipedia.org/wiki?curid=43741" title="Dionizy (biskup)">
Dionizy (biskup)

Święty Dionizy (zm. 250–258) – święty katolicki, pierwszy biskup Paryża, męczennik, patron Francji. Jeden z Czternastu Świętych Wspomożycieli.
Życiorys.
Według "Historii Franków" autorstwa św. Grzegorza z Tours, był jednym z siedmiu wysłanych przez papieża Fabiana do Galii legatów, których zadaniem miała być organizacja lokalnego Kościoła. Przybycie z misją nastąpiło prawdopodobnie w 250 roku i z tą datą łączy się jego sakrę pierwszego biskupa obecnego Paryża. W pracy pomagali mu kapłan Rustyk i diakon Eleuteriusz. Podczas prześladowań chrześcijan za panowania cesarza Waleriana zostali poddani torturom, a następnie ścięci na wzgórzu Montmartre w Paryżu (stąd francuska nazwa Montmartre pochodząca od łac. "Mons Martyrium" i oznaczająca górę męczenników). Pochowany został poza miastem, gdzie król Dagobert później ufundował opactwo i gdzie wzniesiono kościół pod jego wezwaniem (współcześnie Bazylika Saint-Denis).
Według legendy św. Dionizy po ścięciu powstał podnosząc obciętą głowę i przeszedł przez zgromadzony tłum gapiów. Następnie miał przebyć kilka kilometrów otoczony śpiewającym chórem aniołów, dopiero gdy napotkał pobożną kobietę Katullę, przekazał jej swą głowę i padł martwy. Kobieta zabrała głowę męczennika, by ukryć ją w swym domu. Zdarzenie miało potwierdzić wielu świadków. Świętego Dionizego pochowano na placu Vicus Catulliacus.
Kult.
Do XVI w. św. Dionizy paryski był często mylony z Dionizym Areopagitą, uczniem św. Pawła, co nastąpiło pod wpływem pism przywiezionych do Francji przez Ludwika Pobożnego (przetłumaczonych w 827 r. przez opata Hilduina), a błędnie przypisywanych Dionizemu Areopagicie. Obecnie przypisuje się je anonimowemu autorowi z VI wieku, zwanemu Pseudo-Dionizym Areopagitą.
W miejscu grobu Dionizego i jego towarzyszy zbudowano opactwo św. Dionizego (St. Denis) – późniejszym miejscu pochówku kolejnych królów Francji. 
Św. Dionizy jest patronem Francji oraz cierpiących na bóle głowy i migreny.
Ikonografia.
Legenda o ścięciu biskupa Dionizego, który trzymał swą głowę odrąbanymi wraz z nią dłońmi, poskutkowała pierwszym w ikonografii przedstawieniem postaci męczennika trzymającego własną ściętą głowę (kefaloforia). Typowym atrybutem świętego-męczennika jest palma. W średniowieczu wierzono, że relikwie tego świętego (np. włosy), umieszczone w rękojeści miecza, miały nadawać broni moc nadprzyrodzoną. Kult świętego w średniowiecznej Galii porównywalny jest z kultem św. Stanisława w Polsce.
Jego wspomnienie liturgiczne obchodzone jest 9 października.

</doc>
<doc id="43743" url="https://pl.wikipedia.org/wiki?curid=43743" title="Ademar">
Ademar

Ademar, Adalmer, Adalmar — męskie imię germańskie, notowane w Polsce od średniowiecza w formie "Ademarus" (1318). Pierwszy człon imienia, "Adal–" w różnych odmiankach oznacza „szlachetny ród”, „ród szlachecki, stan szlachecki”, natomiast "-mar", pochodzi od stwniem. "māri //-meraz" — „sławny”. Staropolskie zdrobnienia od imion z pierwszym członem "Adal-" to: Alesz, Alis, Alsz, Alszyk, Halsz, Oberek, Oberko, Apecko, Opac(z), Opac(z)ek, Opac(z)ko, Opecko, Owruta. 

</doc>
<doc id="43744" url="https://pl.wikipedia.org/wiki?curid=43744" title="Układ Mendelejewa">
Układ Mendelejewa



</doc>
<doc id="43745" url="https://pl.wikipedia.org/wiki?curid=43745" title="Ademar z Monteil">
Ademar z Monteil

Ademar z Monteil (ur. ok. 1050, zm. 1 sierpnia 1098) – biskup Le Puy-en-Velay (od 1077 roku) – legat papieski przy I wyprawie krzyżowej. Wraz z hrabią Tuluzy, Rajmundem z Saint-Gilles, prowadził Prowansalczyków i wybrał drogę przez północne Włochy i Dalmację.
W młodości szkolony na rycerza, po objęciu biskupstwa udał się na pielgrzymkę do Ziemi Świętej. Po powrocie zaangażował się we wspieranie reformy kluniackiej dzięki czemu zyskał zaufanie papieża Urbana II. Podczas I krucjaty jego zdolności dyplomatyczne zażegnały niejeden konflikt. Zmarł w wyniku epidemii, która wybuchła w mieście krótko po zdobyciu Antiochii przez Krzyżowców.

</doc>
<doc id="43747" url="https://pl.wikipedia.org/wiki?curid=43747" title="Oddychanie">
Oddychanie

Oddychanie (łac. "respiratio" – oddychanie) – procesy życiowe związane z uzyskiwaniem przez organizmy energii użytecznej biologicznie:
Procesy te często są sprzężone, jednak nie zawsze muszą być powiązane bezpośrednio, co może prowadzić do niejednoznaczności. Ponadto definicje podawane przez specjalistów z różnych dziedzin kładą nacisk zwykle na jeden z tych aspektów, czasem bagatelizując drugi. Oddychanie zewnętrzne jest konieczne dla organizmów, u których w oddychaniu komórkowym biorą udział gazy (jako substraty lub produkty). Jest ono podkreślane w definicjach spotykanych w zoologii lub medycynie. Oddychanie jest wówczas definiowane jako proces wymiany gazów pomiędzy organizmem a jego środowiskiem, zapewniający dopływ tlenu do tkanek i stałe usuwanie dwutlenku węgla, a celem ostatecznym jest zdobycie podczas procesu utleniania substancji organicznych energii potrzebnej do życia. Istnieją jednak organizmy, u których występuje wyłącznie oddychanie komórkowe, zupełnie niezwiązane z wymianą gazów (np. organizmy beztlenowe). W związku z tym oddychanie często definiowane jest jako ogół procesów prowadzących do uzyskania energii niezbędnej do pozostałych procesów życiowych w drodze utleniania związków organicznych, przy czym u organizmów oddychających tlenowo oddychanie obejmuje też procesy wymiany gazowej.
W materiałoznawstwie oddychaniem określa się zdolność materiałów do wybiórczego przepuszczania gazów (w tym pary wodnej).
Respiracja, oddychanie zewnętrzne.
Oddychanie zewnętrzne – inaczej wymiana gazowa między otoczeniem a organizmem żywym – jedna z podstawowych czynności organizmu, złożony proces biologiczny zachodzący bezustannie w organizmie, polegający na dostarczaniu do komórek organizmu gazów niezbędnych do uwolnienia energii użytecznej biologicznie. Oddychanie zewnętrzne zachodzi przez powłoki komórki i ciała. Jest procesem związanym z wymianą gazową, jednak nie są to pojęcia tożsame. W przypadku, gdy oddychanie powłokami ciała jest niewystarczające, np. ciało organizmu pokryte jest trudno przepuszczalną warstwą (naskórek, oskórek), zachodzi ono głównie w wybranych miejscach dzięki wentylującym ruchom oddechowym. Umożliwia to kontrolę nad wymienianiem i transportem gazów, nie tylko związanych z oddychaniem.
Oddychanie wewnętrzne.
Oddychanie komórkowe – nazywane oddychaniem – wielostopniowy proces utleniania związany z wytwarzaniem energii użytecznej metabolicznie. Ze względu na środowisko życia organizmu rozróżniamy oddychanie tlenowe (przy udziale tlenu pobieranego z powietrza lub z wody) i oddychanie beztlenowe, które odbywa się w środowisku beztlenowym.
U organizmów fotosyntetyzujących wymiana gazowa związana jest nie tylko z wymianą gazów oddechowych, ale również z pobieraniem dwutlenku węgla będącego substratem fotosyntezy i wydaleniem tlenu będącego jej produktem ubocznym. Podobnie jest u organizmów pochłaniających lub wydalających gazy podczas chemosyntezy (np. bakterii metanowych) oraz innych procesów metabolicznych. Dlatego w przypadku roślin, grzybów, protistów i prokariontów stosowanie pojęcia "oddychanie" w znaczeniu innym niż "oddychanie komórkowe" jest rzadkie i może mieć charakter potoczny.

</doc>
<doc id="43748" url="https://pl.wikipedia.org/wiki?curid=43748" title="Fenris">
Fenris



</doc>
<doc id="43750" url="https://pl.wikipedia.org/wiki?curid=43750" title="PuTTY">
PuTTY

PuTTY – bezpłatny program będący klientem usług TELNET, SSH i rlogin, działający pod systemami operacyjnymi Microsoft Windows oraz Unix/Linux, przeniesiony także m.in. na systemy Windows CE i Symbian. Aplikacja została stworzona przez Simona Tathama i rozpowszechniana jest na licencji MIT.
PuTTY emuluje terminal tekstowy, co pozwala w łatwy sposób łączyć się z serwerem za pomocą jednego z następujących protokołów: TELNET, rlogin, SSH-1 lub SSH-2. Program posiada zaimplementowane metody szyfrowania takie jak: AES, 3DES, Blowfish oraz DES.

</doc>
<doc id="43751" url="https://pl.wikipedia.org/wiki?curid=43751" title="Red Cloud">
Red Cloud

Red Cloud – miasto w Stanach Zjednoczonych, w stanie Nebraska, siedziba administracyjna hrabstwa Webster.

</doc>
<doc id="43753" url="https://pl.wikipedia.org/wiki?curid=43753" title="Czerwona Chmura">
Czerwona Chmura

Czerwona Chmura (lakota: Maȟpíya Lúta, ang. "Red Cloud"), (ur. 1822, zm. 10 grudnia 1909) – wódz Indian Teton Dakotów-Oglalów; jeden z najbardziej znanych wodzów tego plemienia, efektywnie zapobiegający na drodze wojny planom zbudowania fortów wzdłuż szlaków kolejowych, które prowadziły przez równiny na pełne złota pola zachodniej Montany.
Życiorys.
Młodość.
Urodził się w pobliżu rozwidlenia Platte River w zachodniej Nebrasce. Był synem Indianina z grupy Brulé i Indianki z grupy Oglala - obydwu z plemienia Dakotów. Ojciec wcześnie go osierocił, toteż Czerwona Chmura wychował się w rodzinie swego wuja o imieniu Stary Dym - wodza plemiennego, ale nie miał prawa przejąć po nim tytułu. Młodość spędził przeważnie na walkach z ościennymi plemionami Paunisów, Wron i innymi odłamami Oglalów, zyskując dużą pozycję w swoim środowisku dzięki wykazywaniu się męstwem w boju. W 1841 zabił Koja - wodza Oglalów i jednego z rywali swego wuja - czym spowodował podzielenie Oglalów trwające 50 lat. Jego status rozwijał się w miarę jak Dakota walczyli o ziemię z Paunisami, Szoszonami, Wronami i plemieniem Ute. W oczach białych uchodził za męża stanu Dakotów, cieszącego się szacunkiem współplemieńców. W 1842 wziął ślub z Piękną Sową.
Wojna Czerwonej Chmury.
W latach 1860. w dzisiejszym stanie Montana odkryto złoto. Szlakiem Bozemana (Bozeman Trail) poprzez północne obszary Wyoming ruszyły tysiące poszukiwaczy. Wojownicy Czerwonej Chmury atakowali ich, bowiem były to główne tereny łowieckie plemienia. W 1865 interweniujące z tego powodu wojsko Stanów Zjednoczonych rozpoczęło budowę fortów wzdłuż szlaku kolejowego prowadzącego przez środek obszarów Dakotów od fortu Laramie (obecnie w stanie Wyoming) do pól Montany. Powstały forty Phil Kearny i Reno w Wyoming i C.F. Smith w Montanie. Wówczas Czerwona Chmura objął przywództwo Siuksów i Czejenów usiłujących zniszczyć plany armii amerykańskiej. Przeprowadził zwycięską wojnę z siłami rządowymi USA w latach 1866-1868 o kraj rzeki Powder (tzw. wojna Czerwonej Chmury), przystępując do dwuletniego oblężenia tych fortów. W trakcie wojny dzięki umiejętnościom prowadzenia efektywnej walki podjazdowo-partyzanckiej biorąc do niewoli robotników i atakując broniących ich żołnierzy doprowadził do drastycznego obniżenia morale żołnierzy USA obawiających się nieoczekiwanych najazdów indiańskich. Skuteczność wojowników Czerwonej Chmury skłoniła rząd USA do zaniechania planów budowania fortów i linii kolejowej. Po kapitulacji armii USA wycofano żołnierzy i spalono forty, po czym Czerwona Chmura podpisał w Laramie traktat pokojowy w dniu 29 kwietnia 1868. Amerykański rząd wyraził zgodę na zamknięcie linii kolejowej i utwierdzenie prawa Dakotów do ich obszarów, które dzisiaj położone są w zachodniej części Dakoty Południowej razem z Black Hills oraz większą częścią Montany i Wyoming. Dakotowie odnieśli całkowite zwycięstwo, a wódz Czerwona Chmura zasłynął w historii jako jeden z niewielu, którzy wygrali wojnę z armią amerykańską.
Późniejsze lata.
Po zawarciu ugody Czerwona Chmura rozwiązał swe oddziały i w 1870 przybył do Waszyngtonu - stolicy USA - z zamiarem zawarcia porozumienia handlowego, po czym w 1873 r. zamieszkał w rezerwacie nad White River, który dzisiaj nosi jego imię, jednak z powodu nieuznania traktatów pokojowych przez synów Czerwonej Chmury i ich zwolenników walki wybuchły na nowo. Tym razem Czerwona Chmura pozostał bierny wobec kolejnych walk Dakotów (walka o "Paha Sapa" „Czarne Góry” - wojna o Góry Czarne), co w rezultacie doprowadziło do zdecydowanego obniżenia jego popularności i wpływów plemiennych na rzecz innych wodzów, takich jak Siedzący Byk czy Szalony Koń, nie chciał się bowiem do nich przyłączyć. Mimo to został aresztowany po zniszczeniu armii generała George’a Armstronga Custera pod Little Big Horn w 1876. Po ostatecznej przegranej Indian Czerwona Chmura i jego ludzie przenieśli się w 1878 do rezerwatu Pine Ridge w Dakocie Południowej, skąd kontynuował walkę o prawa swego ludu. Lata 80. upłynęły mu na konfrontacjach z agentem rządowym ds. Indian w sprawach związanych z zaopatrzeniem, głównie w żywność, oraz w kwestiach z uprawnieniami policji indiańskiej, które zakończyły się dymisją agenta.
Zmierzch.
Jego przeciwnikami politycznymi byli tacy sławni przywódcy jak Amerykański Koń (Wasechun-Tashunka) czy Młody, Którego Koni Boją Się Wrogowie (Tasunka-kokikapi). W obawie przed interwencją armii USA wydał zakaz celebrowania w rezerwacie obrzędu Tańcu Duchów. Do śmierci walczył o zachowanie tradycji i obyczajów rdzennych mieszkańców Ameryki, chociaż kilka lat przed zgonem razem z żoną Piękną Sową ochrzcił się, stając się nominalnym katolikiem. Przyjął imię John, zaś jego żona Mary, a po śmierci został pochowany według obrządku katolickiego.

</doc>
<doc id="43755" url="https://pl.wikipedia.org/wiki?curid=43755" title="S/PDIF">
S/PDIF

S/PDIF (ang. "SONY/Philips Digital Interface Format") – standard przesyłania sygnałów dźwiękowych rozwijany przy współpracy firm SONY i Philips. Pozwala na przesyłanie między dwoma urządzeniami dźwięku zapisanego cyfrowo bez potrzeby konwertowania go do postaci analogowej. Umożliwia to użycie zewnętrznych konwerterów cyfrowo-analogowych, których to jakość może być wyższa niż tych wbudowanych w urządzenie odtwarzające dźwięk. Stosowany jest również do przesyłania dźwięku do dekoderów, na przykład z konsol do gier do zestawów kina domowego.
Zastosowanie.
Standard ten dotąd najczęściej spotykany w urządzeniach DAT (ang. "Digital Audio Tape"), CD oraz cyfrowych procesorach dźwięku. Obecnie popularny również w wyższej jakości kartach dźwiękowych, satelitarnych tunerach cyfrowych, zestawach kina domowego, cyfrowych tunerach telewizyjnych DVB-T, a także w sprzęcie przenośnym MiniDisc oraz konsolach do gier (Playstation 2, Playstation 3, Playstation 4, Xbox, Xbox 360, Xbox One). Złącze S/PDIF może posłużyć do przesyłu dźwięku w trzech formatach: dwukanałowym PCM i wielokanałowych formatów surround takich jak Dolby Digital i DTS, z wyłączeniem Dolby TrueHD i DTS-HD Master Audio.
Złącza.
Typowym wyjściem/wejściem dla sygnału S/PDIF jest RCA (w technice AV złącze S/PDIF oznaczone jest kolorem pomarańczowym), które umożliwia połączenie tylko na krótkie odległości w warunkach domowych (do 15 metrów) za pomocą koncentrycznego (najlepiej, ale zwykły również może być - jednak nie jest odporny na zakłócenia) przewodu o impedancji 75 omów (przewód bardzo zbliżony budową do przewodów CATV). Popularne staje się optyczne złącze TOSLINK (w pełni zgodne ze złączem elektrycznym opracowane przez firmę TOSHIBA) S/PDIF, niepodatne na zakłócenia elektromagnetyczne i pozwalające na obniżenie kosztu przewodu łączącego (światłowód jest znacznie tańszy od przewodu koncentrycznego). 
W sprzęcie komputerowym, a także w urządzeniach przenośnych stosowane są złącza S/PDIF oparte na złączu minijack 3,5 mm.
Często spotykane w takim sprzęcie są złącza zapewniające pracę w trybie analogowym, prądowym S/PDIF oraz optycznym S/PDIF (za pomocą specjalnej przejściówki) - te tryby pracują zamiennie.
Wersje niestandardowe i odmiany.
Firma ALESIS wykorzystała złącze TOSLINK do stworzenia studyjnego formatu przesyłu dźwięku o nazwie ADAT. Pozwala on na przesłanie maksymalnie 8 kanałów o parametrach 48kHz/24bit (w podstawowym standardzie) a także 4 kanałów 96kHz/24bit lub 2 kanałów 192kHz/24bit (w standardzie ADAT SMUX)
Istnieje również profesjonalna wersja S/PDIF różniąca się nieco formatem (jednak nie na tyle, aby nie były zgodne) pod nazwą AES/EBU. Główną różnicą jest wykorzystanie połączeń symetrycznych (odpornych na zakłócenia) oraz przewodu o impedancji 110 Ω. Wykorzystywane głównie w technice studyjnej. W tej wersji jako złącza stosuje się wtyki i gniazda XLR jednak istnieje możliwość podłączenia do gniazd RCA kosztem symetryczności. 
Istnieje także rzadko spotykana wersja tego formatu wykorzystująca przewód koncentryczny o impedancji falowej 75 Ω i złącza BNC - ta wariacja nie jest połączeniem symetrycznym.

</doc>
<doc id="43756" url="https://pl.wikipedia.org/wiki?curid=43756" title="Wstrząs septyczny">
Wstrząs septyczny

Wstrząs septyczny – forma sepsy, w której dochodzi do rozwoju wstrząsu. Do jego wystąpienia dochodzi w momencie wyczerpania mechanizmów kompensacyjnych organizmu chorego. Wstrząs septyczny ze względu na wyjątkowe cechy jest kwalifikowany jako zupełnie osobna forma wstrząsu. Często termin ten jest błędnie używany jako synonim ogólnoustrojowej reakcji zapalnej, sepsy czy posocznicy. Sam wstrząs septyczny nie jest chorobą samą w sobie. Nie istnieją genetyczne uwarunkowania rozwoju wstrząsu septycznego, predysponowane do jego rozwoju są osoby z zaburzeniami odporności.
Patofizjologia.
U podstaw patofizjologii wstrząsu septycznego leży nieadekwatna do potrzeb synteza tlenku azotu (NO) w komórkach śródbłonka naczyń krwionośnych. Upośledza to znacznie autoregulację mikrokrążenia krwi, w efekcie czego następują zaburzenia dystrybucji tlenu w poszczególnych narządach i tkankach. Spowodowana tym niewydolność tych narządów prowadzi z kolei do rozwoju zespołu niewydolności wielonarządowej. Cząsteczki bakteryjne prowadzą do uwolnienia przez komórki TNF-α i interleukin: 1, 6 i 8.
Klinicznie wstrząs septyczny charakteryzuje się opornym na standardowe leczenie spadkiem ciśnienia tętniczego krwi. Rzut serca w początkowym stadium może być wyższy od normalnego ("ciepła" faza wstrząsu), w miarę narastania zaburzeń metabolicznych spada poniżej normy ("zimna" faza wstrząsu). 
Rokowanie.
Śmiertelność w wyniku wstrząsu septycznego utrzymuje się na niezmiennym poziomie od kilkudziesięciu lat i wynosi ok. 40%. Paradoks ten jest prawdopodobnie spowodowany większą liczbą rozpoznanych przypadków wstrząsu septycznego, co niweluje lepsze wyniki leczenia.
Leczenie.
Jak każdy chory we wstrząsie pacjent ze wstrząsem septycznym powinien być leczony w oddziale intensywnej terapii lub spełniającym jego standardy. Podstawą leczenia jest leczenie zakażenia, które wywołało sepsę. Sam wstrząs leczony jest objawowo.
Profilaktyka.
Zapobieganie właściwie sprowadza się do zapobiegania zakażeniom szpitalnym i rozwojowi sepsy.

</doc>
<doc id="43757" url="https://pl.wikipedia.org/wiki?curid=43757" title="Sepsa">
Sepsa

Sepsa, posocznica, endotoksemia () – specyficzna reakcja organizmu na zakażenie. Sepsa nie jest samodzielną jednostką chorobową, a obecnie definiuje się ją jako zagrażającą życiu dysfunkcję narządową spowodowaną zaburzoną regulacją odpowiedzi ustroju na zakażenie.
Dawniej sepsą nazywano zespół ogólnoustrojowej reakcji zapalnej (SIRS) wywołany zakażeniem.W ujęciu historycznym utożsamiana była z zakażeniem krwi – bakteriemią. Aktualnie do rozpoznania sepsy nie jest niezbędne stwierdzenie obecności drobnoustrojów we krwi, aczkolwiek w większości przypadków dochodzi do rozsiewu drobnoustrojów drogą układu krwionośnego. Sepsa stanowi poważny problem epidemiologiczno-terapeutyczny, zwłaszcza na oddziałach intensywnej terapii, ale występuje także w warunkach pozaszpitalnych. Najczęściej przyczyną sepsy są infekcje w obrębie jamy brzusznej, zapalenie płuc, zapalenie opon mózgowo-rdzeniowych i infekcje układu moczowego, lecz u osób predysponowanych może ją wywołać każde inne zakażenie. Z bakteriologicznego punktu widzenia przyczyną sepsy może być każdy drobnoustrój, stosunkowo rzadko są to pasożyty, wirusy i bakterie atypowe (np. prątek gruźlicy). W warunkach szpitalnych sepsę wywołują najczęściej patogeny, które w normalnych warunkach nie są groźne (tzw. "potencjalnie chorobotwórcze"). Są to głównie bakterie Gram-ujemne – "Acinetobacter baumannii", "Pseudomonas aeruginosa", "Escherichia coli", "Klebsiella pneumoniae", ale również bakterie Gram-dodatnie – "Staphylococcus aureus", paciorkowce. W warunkach pozaszpitalnych bakterią najczęściej kojarzoną z piorunującymi postaciami sepsy jest dwoinka zapalenia opon mózgowo-rdzeniowych ("Neisseria meningitidis") i inne patogeny wywołujące zapalenie opon mózgowo-rdzeniowych.
Do sepsy najczęściej dochodzi w warunkach oddziału intensywnej terapii. Dzieje się tak ze względu na ciężki stan przebywających tam chorych oraz liczbę wykonywanych inwazyjnych procedur medycznych niezbędnych w procesie terapeutycznym. Poza szpitalem sepsa dotyka głównie dzieci i młodzież oraz osoby starsze i osłabione. Szczególnie narażone są osoby przebywające przez długi okres w dużych skupiskach ludzkich, takich jak żłobki, przedszkola, szkoły, koszary, więzienia itp.
Mechanizm sepsy jest skomplikowany, wielopłaszczyznowy i zachodzi na poziomie komórkowym oraz tkankowym. Sepsa jest reakcją organizmu na czynnik zakaźny (najczęściej jest to lipopolisacharyd). Rozwija się uogólniona reakcja zapalna, w której biorą udział liczne cytokiny i chemokiny. W trakcie rozwoju sepsy dochodzi również do zmian na poziomie narządowym, w wyniku których rozwija się ich niewydolność.
Rozpoznanie sepsy stawiano dawniej na podstawie stwierdzenia objawów SIRS. Obecnym kryterium rozpoznania sepsy jest nagła zmiana wyniku oceny w skali SOFA ("Sepsis-related organ failure assessment score") o co najmniej 2 punkty, jeśli występuje podejrzenie zakażenia. Następnym etapem jest potwierdzenie obecności specyficznego patogenu w badaniach mikrobiologicznych.
Leczenie sepsy jest długotrwałe i obarczone dużym ryzykiem niepowodzenia. Powinno się odbywać na oddziałach intensywnej terapii. Stosuje się w nim antybiotykoterapię, płynoterapię, kortykosteroidy, leki obkurczające naczynia krwionośne i pobudzające kurczliwość mięśnia sercowego i inne. Nie istnieje szczepionka, która zabezpieczałaby przed wystąpieniem sepsy. Szczepienia mogą jedynie zmniejszyć częstość infekcji patogenami, które mogą doprowadzić do sepsy (np. szczepionka przeciwko "Neisseria meningitidis" wywołującej zapalenie opon mózgowo-rdzeniowych).
Nazewnictwo.
Istnieją kontrowersje odnośnie do właściwej polskiej nazwy schorzenia. Prof. Andrzej Szczeklik w swojej książce "Choroby wewnętrzne" zaznacza tendencję do odchodzenia od nazwy „posocznica” na rzecz określenia – „sepsa”. Tym samym terminem posługuje się Polska Grupa Robocza ds. Sepsy przy Polskim Towarzystwie Anestezjologii i Intensywnej Terapii. Określenie "sepsa" zostało również użyte przy tłumaczeniu aktualnych wytycznych "Surviving Sepsis Campaign" odnośnie do postępowania w sepsie i wstrząsie septycznym, jako polskie określenie angielskiego terminu "severe sepsis". Z drugiej strony prof. Jacek Juszczyk w monografii "Posocznica" za poprawną polską nazwę uznaje posocznicę, termin sepsa zaś określa jako żargonowe spolszczenie nazwy łacińskiej. Z kolei prof. Zdzisław Kruszyński w książce "Podstawy anestezjologii i intensywnej terapii" traktuje nazwy posocznica i sepsa jako równorzędne.
Termin "posocznica" pochodzi od słowa „posoka”, czyli „zepsuta krew”. Łacińskim odpowiednikiem jest "septicemia", obecnie nieużywany.
Jako „ciężką sepsę” (ciężka posocznica, zespół septyczny) określano dawniej sepsę z towarzyszącą niewydolnością wielonarządową. Wytyczne "Surviving Sepsis Campaign" (SSC) z 2016 roku wprowadziły nową definicję sepsy, która jest tożsama z pojęciem „ciężkiej sepsy”.
Wstrząs septyczny rozwija się w chwili, kiedy pomimo prawidłowego nawodnienia, dochodzi do uporczywego spadku ciśnienia tętniczego powodującego upośledzenie perfuzji narządowej (spadek przepływu tkankowego krwi). Jest to stan, który wymaga podawania leków obkurczających naczynia (wazopresorów).
Historia.
Termin ("sepsis") wprowadził Hipokrates w IV wieku p.n.e. i oznaczał on proces gnicia albo rozkładu materii organicznej. Określenia „gnicie krwi” dla chorób o ciężkim przebiegu połączonych z procesem ropnym użył Awicenna w XI wieku.
W 1892 r. Richard Pfeiffer odkrył, że ciężka reakcja septyczna podczas zakażenia przecinkowcem cholery była spowodowana endotoksyną. Przez wiele lat używano niesprecyzowanego pojęcia "sepsis", stopniowo ograniczając jego użycie do zakażeń ogólnoustrojowych.
Pierwszą klasyfikację obrazu klinicznego sepsy i ujednolicenie pojęć z nią związanych przyniosło opracowanie "American College of Chest Physicians i Society of Critical Care Medicine" (ACCP/SCCM) z 1991 roku&lt;ref name="accp/sccm"&gt;&lt;/ref&gt;. Wytyczne postępowania w ciężkiej sepsie i we wstrząsie septycznym przedstawiła "Surviving Sepsis Campaign" w 2004 roku.
W 2016 roku opublikowane zostały nowe wytyczne leczenia sepsy "Surviving Sepsis Campaign", w których zawarto zaktualizowane definicje sepsy SEPSIS-3.
Epidemiologia.
Sepsa stanowi poważny problem kliniczny, zwłaszcza na oddziałach intensywnej terapii. W Stanach Zjednoczonych wykrywa się w ciągu roku około 750 000 nowych przypadków ciężkiej posocznicy. Sepsa jest tam drugą, po chorobach układu krążenia, najczęstszą przyczyną zgonu na oddziałach intensywnej terapii. Według "Centers for Disease Control and Prevention" sepsa do 2000 roku stanowiła dziesiątą najczęstszą przyczynę zgonu w USA. Występuje u 1–2% wszystkich hospitalizowanych pacjentów i u 25% pacjentów wymagających intensywnych zabiegów medycznych. W krajach Unii Europejskiej na ciężką sepsę umiera rocznie 146 000 pacjentów.
W Polsce dopiero od niedawna prowadzone są badania na temat sepsy. Częstość występowania sepsy na oddziałach intensywnej terapii wynosiła 34%, ciężkiej sepsy 16%, a wstrząsu septycznego 6%. Rosnącą częstość występowania sepsy przypisuje się starzeniu populacji, występowaniu chorób przewlekłych, zaburzeń odporności, a także stosowaniu na szeroką skalę antybiotyków, glikokortykosteroidów, inwazyjnych zabiegów.
Etiologia.
Do posocznicy najczęściej dochodzi w wyniku zakażenia bakteryjnego. Bakterie są odpowiedzialne za 75–85% przyczyn sepsy. Jest poważnym problemem na oddziałach intensywnej terapii stanowiąc jedną z głównych przyczyn zgonów. Najczęstszymi patogenami na tych oddziałach są drobnoustroje, które w normalnych warunkach nie są groźne, określane są jako "potencjalnie chorobotwórcze". Do nich należą głównie bakterie Gram-ujemne takie jak: "Acinetobacter baumannii" "Pseudomonas aeruginosa", pałeczka okrężnicy, "Klebsiella pneumoniae", czy bakterie Gram-dodatnie – "Staphylococcus aureus", paciorkowce. Z zakażeń grzybiczych najczęściej występuje infekcja "Candida albicans".
W warunkach pozaszpitalnych za wystąpienie sepsy odpowiedzialne są głównie patogeny wywołujące zapalenie opon mózgowo-rdzeniowych, takie jak: "Neisseria meningitidis", "Haemophilus influenzae" czy "Streptococcus pneumoniae".
Obecnie uważa się, że do rozpoznania sepsy nie jest konieczne stwierdzenie obecności bakterii we krwi. Dodatnie posiewy są stwierdzane jedynie w 20–40% przypadkach ostrej sepsy (40–70% w przypadku wstrząsu septycznego). Ogólnoustrojową reakcję zapalną wywołuje lokalne szerzenie się antygenów patogennych lub toksyn.
Zakażenie będące punktem wyjścia sepsy może mieć charakter jawny i dotyczyć różnych narządów, np. zapalenie otrzewnej, ostre zapalenie trzustki, odmiedniczkowe zapalenie nerek, zapalenie płuc, neuroinfekcje, jak i utajony – najczęściej infekcje zębów i tkanek okołozębowych, zatok przynosowych, migdałków czy pęcherzyka żółciowego. Zgodnie z badaniami przeprowadzonymi przez Polską Grupę Roboczą ds. Sepsy przy Polskim Towarzystwie Anestezjologii i Intensywnej Terapii najczęstszym punktem wyjścia zakażenia stanowiącego przyczynę umieszczenia w oddziałach intensywnej terapii były infekcje w obrębie jamy brzusznej.
Do czynników ryzyka wystąpienia posocznicy zalicza się:
W warunkach pozaszpitalnych sepsa dotyczy głównie dzieci, młodzieży i osób w wieku podeszłym, osób z obniżoną odpornością, osłabionych, zarówno psychicznie, jak i fizycznie, przebywających w dużych skupiskach ludzkich (szkoły, żłobki, przedszkola, koszary, więzienia).
Patofizjologia.
Za rozwój sepsy najczęściej odpowiedzialne są bakterie. Proces zapalny rozwija się w wyniku oddziaływania na organizm składników drobnoustrojów. Do najlepiej poznanych mechanizmów patogenetycznych należy mechanizm działania lipopolisacharydu. Lipopolisacharyd (LPS) jest endotoksyną występującą w ścianie komórkowej większości bakterii Gram-ujemnych. Uwalniana jest ona w momencie zniszczenia komórki bakteryjnej, czy to przez naturalne mechanizmy odpornościowe, czy to chemioterapeutyki. Po przedostaniu się do krwiobiegu wiąże się ze specjalnymi białkami wiążącymi (LBP). Taki kompleks jest wychwytywany przez receptory CD 14 znajdujące się na powierzchni monocytów, makrofagów i neutrofilów, a także receptory wolno krążące w osoczu (są one później wychwytywane przez komórki śródbłonka). Po związaniu kompleksu LBP-lipopolisacharyd z CD 14 dochodzi do przekazania sygnału do wnętrza komórki przy pomocy receptorów TLR (w przypadku LPS jest to TLR 2 i 4) oraz białka MD-2.
Przekazany sygnał powoduje odłączenie inhibitora od czynnika jądrowego NFκB, który, uaktywniony w ten sposób, wnika do jądra komórkowego i indukuje ekspresję genów kodujących mediatory reakcji zapalnej. W wyniku tego następuje wyrzut cytokin i chemokin prozapalnych takich jak: interleukina 1, interleukina 6, interleukina 12, interleukina 15, interleukina 18 oraz TNF-α. TNF-α jest jednym z głównych mediatorów reakcji septycznej, stymuluje leukocyty i komórki śródbłonka do wydzielania innych cytokin oraz samego siebie.
Poziom TNF-α jest wysoki u wszystkich pacjentów z ostrą sepsą. Również w badaniach doświadczalnych, jego dożylne podanie zwierzętom wywoływało objawy posocznicy. W efekcie dochodzi do rozwoju uogólnionej reakcji zapalnej, w której biorą udział również leukotrieny (silne mediatory niedokrwienia), prostaglandyny (PGE2 i prostacyklina rozszerzają naczynia obwodowe), tromboksany (zwęża naczynia i zwiększa zlepianie się trombocytów), białka ostrej fazy, ICAM, PAF (stymuluje agregację i degranulację neutrofilów oraz wzmaga zlepienia trombocytów), iNOS, rodniki tlenowe.
Istotnym objawem rozwijającej się reakcji septycznej jest rozsiane wykrzepianie wewnątrznaczyniowe. TNF-α pobudza monocyty do ekspresji czynnika tkankowego, który wiąże się z czynnikiem VIIa tworząc czynny kompleks, który z kolei aktywuje czynniki: X i IX. Następuje rozwinięcie kaskady krzepnięcia i zwiększone wytwarzanie włóknika. Dochodzi do zakrzepicy i krwotoków (efekt nasilają dodatkowo zaburzenia w obrębie białka C, antytrombiny III i PAI-1).
Równocześnie do uogólnionej reakcji zapalnej (SIRS) zachodzą procesy przeciwzapalne (CARS – "compensatory antiinflammatory response syndrome"), w których biorą udział m.in. interleukina 4, interleukina 10 czy interleukina 13. We krwi podczas sepsy wzrasta również poziom TGF-β, kortyzolu, rozpuszczalnych receptorów TNF, które zmniejszają intensywność reakcji. Przy przewadze czynników przeciwzapalnych, jak to ma miejsce np. u osób osłabionych czy starszych, dochodzi do upośledzenia odporności i możliwości pogłębienia ciężkości sepsy.
Największą rolę w patogenezie sepsy i rozwoju niewydolności narządowej przypisuje się śródbłonkowi. Warunkuje on, po stymulacji mediatorami prozapalnymi, adhezję i migrację leukocytów do okolicznych tkanek. Rezultatem tego jest uszkodzenie zarówno śródbłonka, jak i tkanek.
Leukocyty gromadzą się na powierzchni śródbłonka przy pomocy selektyn (selektyny P i E na śródbłonku i selektyny L na limfocytach) po wzbudzeniu przez mediatory prozapalne. Następuje adhezja i rulonizacja, w których uczestniczą cząsteczki adhezji międzykomórkowej (ICAM). Odpowiednio silnie związane ze śródbłonkiem leukocyty migrują następnie do otaczających tkanek, głównie przez ściany żyłek postkapilarnych (w mniejszym stopniu przez włośniczki). Całość procesu prowadzi do uszkodzenia śródbłonka. Cytokiny prozapalne indukują apoptozę komórkową, na którą nakłada się działanie uaktywnionych neutrofilów prowadzące do wytworzenia rodników tlenowych.
Dużą rolę w rozwoju niewydolności wielonarządowej w patogenezie sepsy przypisuje się również tlenkowi azotu(II) (NO). Przy intensywnej stymulacji przez mediatory prozapalne dochodzi do zwiększonego wytwarzanie przez syntazę tlenkoazotową iNOS NO, który wypiera z oksydazy mitochondrialnego cytochromu c (tzw. kompleks IV) O2. Następuje upośledzenie łańcucha oddechowego i zwiększone powstawanie rodników tlenowych takich jak, m.in., anion nadtlenkowo-azotynowy, który nieodwracalnie uszkadza kompleksy I i III, prowadząc do apoptozy. Jako że w sepsie dochodzi do zaburzeń mitochondrialnych na poziomie różnych tkanek, posocznica prowadzi do niewydolności wielonarządowej.
Do innych składników drobnoustrojów biorących udział w patogenezie sepsy zalicza się:
Zmiany narządowe w przebiegu sepsy.
W trakcie rozwoju sepsy dochodzi również do zmian na poziomie narządowym.
Następuje nadmierne rozszerzenie łożyska naczyniowego na skutek nadmiernego wydzielania tlenku azotu. (patrz wyżej). W prawidłowych warunkach NO po wytworzeniu w komórkach śródbłonka przechodzi do okolicznych tkanek wnikając do komórek mięśniowych gładkich i uaktywniając cyklazę guanylową. Dochodzi wtedy do zwiększenia poziomu cGMP i następczego spadku poziomu wolnego wapnia. Efektem tego jest relaksacja mięśnia. Przy patologicznie zwiększonym wytwarzaniu NO dochodzi do nadmiernego poszerzenia łożyska naczyniowego i nierównomiernej podaży tlenu.
W trakcie rozwoju sepsy dochodzi do zwolnienia szybkości skurczu i relaksacji serca. Może być to wynikiem zmniejszenia ilości kanałów wapniowych umieszczonych w sarkolemie (tzw. receptorów rianodynowych) na skutek działania tlenku azotu i TNF-α. Powoduje to spadek szybkości uwalniania jonów wapniowych z sarkolemy z jednoczesnym spowolnieniem wychwytu zwrotnego tych jonów z powrotem do siateczki sarkolemowej.
Zaburzenia hematologiczne występujące podczas sepsy sprowadzają się głównie do wystąpienia zespołu rozsianego wykrzepiania wewnątrznaczyniowego (DIC). Objawia się on wydłużeniem czasów krzepnięcia, spadkiem poziomu fibrynogenu oraz płytek krwi. Jest spowodowany pobudzeniem przez cytokiny zewnątrzpochodnego układu krzepnięcia oraz nieprawidłowym działaniem mechanizmów antykoagulacyjnych (antytrombina III, trombomodulina). Prowadzi to do powstawania licznych drobnych zakrzepów w naczyniach co dodatkowo jeszcze zaburza transport i wykorzystanie przez tkanki tlenu.
Negatywne oddziaływanie uogólnionego zakażenia na wątrobę skutkuje hiperbilirubinemią i zwiększeniem poziomu aminotransferaz. Niedotlenienie tego narządu jakie jest wynikiem sepsy prowadzi do zwiększonego przepływu krwi przez układ wrotny. Objawy niewydolności wątroby ujawniają się z chwilą niewystarczającego przepływu wątrobowego.
W płucach dochodzi do zaburzenia czynności śródbłonka w wyniku nacieczenia przez neutrofile, skutkującego wynaczynieniem płynu do tkanki śródmiąższowej i do wnętrza pęcherzyków płucnych. Prowadzi to do rozwoju zespołu ostrej niewydolności oddechowej (ARDS). Wynikiem tego jest zapadanie się pęcherzyków, przeciekanie nieutlenowanej krwi przez płuca, zmniejszenie podatności i czynnościowej pojemności zalegającej (FRC) oraz hipoksemia. Podczas sepsy dochodzi również do zwiększonego wytwarzania przez makrofagi płucne interleukiny 8 co ostatecznie pogłębia proces chorobowy.
W nerkach dochodzi do rozwoju ostrej niewydolności nerek w wyniku poszerzenia łożyska naczyniowego i niedostatecznej perfuzji narządu, a także na skutek działania różnych czynników takich jak np. endotelina, tromboksan A2, neutrofile czy czynniki krzepnięcia. Objawem niewydolności jest zazwyczaj oliguria, niemniej czasami dochodzi do rozwinięcia niewydolności nerek z towarzyszącą poliurią.
Zaburzenia metaboliczne w przebiegu sepsy są spowodowane nadmierną reakcją stresową organizmu, głodzeniem, a także upośledzonym metabolizmem tlenowym. Dochodzi do nadmiernego wytwarzania glukozy na skutek zwiększonego poziomu glukagonu i katecholamin z jednoczesnym wzrostem poziomu insuliny. W trakcie sepsy dochodzi do zaburzenia w obrębie uzyskiwania z glutaminy glukozy (przy zwiększonym zapotrzebowaniu energetycznym organizmu poziom glukozy jest uzupełniany poprzez rozpad białek). Dzieje się tak na skutek zmniejszenia aktywności, m.in., glutaminazy.
Jednocześnie na skutek spadku poziomu glutaminy w obrębie ściany przewodu pokarmowego dochodzi do zaburzenia jej funkcji i możliwości rozwoju niewydolności wielonarządowej. Przemiany lipidów w początkowej fazie sprowadzają się do nasilenia katabolizmu i zwiększonego rozpadu do wolnych kwasów tłuszczowych (FFA). W późniejszej fazie dochodzi do upośledzenia wykorzystania FFA i powstawania ciał ketonowych. Na skutek nasilonego metabolizmu beztlenowego oraz postępującego niedotlenienia i niedokrwienia dochodzi do spadku poziomu pirogronianów i zaburzenia stosunku mleczany/pirogroniany.
Objawy.
Obraz kliniczny sepsy zależy od stopnia zaawansowania całego procesu. W początkowym okresie mogą to być objawy tzw. ogólnoustrojowej reakcji zapalnej (co najmniej dwa z wymienionych):
Dodatkowo mogą być obecne objawy określonego zakażenia, np. zapalenia opon mózgowo-rdzeniowych:
Należy pamiętać o tym, że kryteria rozpoznania SIRS według nowych wytycznych leczenia sepsy nie są wystarczające do rozpoznania sepsy ze względu na ich niewystarczającą swoistość. Obecnie uważa się, że ważniejszym kryterium rozpoznawania sepsy jest ocena stopnia niewydolności narządowej.
W przypadku braku lub nieodpowiedniego leczenia pojawiają się objawy niewydolności określonych narządów i układów:
W rozwoju tych zaburzeń funkcjonuje mechanizm błędnego koła, polegający na nasileniu zaburzeń pracy jednego układu przez dysfunkcję drugiego, który sam podlega niekorzystnym wpływom pierwszego (sprzężenie zwrotne dodatnie). W rzeczywistości jest to mechanizm wieloukładowy i zachodzące zmiany są połączone skomplikowaną siecią powiązań. Efektem jest zazwyczaj zespół niewydolności wielonarządowej, często prowadzący do fatalnych następstw.
Rozpoznanie.
Rozpoznanie sepsy stawiano dawniej na podstawie stwierdzenia objawów SIRS. Obecnym kryterium rozpoznania sepsy jest nagła zmiana wyniku oceny w skali SOFA ("Sepsis-related organ failure assessment score") o co najmniej 2 punkty, jeśli występuje podejrzenie zakażenia. Następnym etapem jest potwierdzenie obecności specyficznego patogenu w badaniach mikrobiologicznych. Pobiera się 2 próbki krwi do diagnostyki z osobnego nakłucia żyły oraz z każdego cewnika naczyniowego wprowadzonego przed upływem 48 godzin. Wskazane jest pobranie próbki krwi przed wdrożeniem przeciwdrobnoustrojowego leczenia empirycznego. W zależności od przypuszczalnej etiologii pobiera się materiał na posiew także z innych miejsc:
Nie ma specyficznego markera laboratoryjnego potwierdzającego sepsę. Stosowane w oznaczeniach CRP i prokalcytonina (PCT) ze względu na niewystarczającą czułość i swoistość są wykorzystywane jedynie do monitorowania (oceny nasilenia) stanu zapalnego (PCT wykazuje większą skuteczność w monitorowaniu sepsy z towarzyszącą niewydolnością wielonarządową.) W wykrywaniu procesu zapalnego i ocenie skuteczności leczenia stosuje się również oznaczanie poziomu leukocytów (morfologia z rozmazem i oceną procentowej obecności poszczególnych elementów morfotycznych), OB czy interleukiny 6.
W procesie diagnostycznym dużą rolę odgrywają również badania obrazowe, mające na celu zlokalizowanie ogniska zakażenia. W zależności od przypuszczalnej etiologii wykonuje się RTG płuc, USG (gł. jamy brzusznej), TK i inne.
Dysfunkcję narządową monitoruje się za pośrednictwem badań laboratoryjnych takich jak: gazometria krwi żylnej i tętniczej, poziom mleczanów w surowicy, ocena parametrów hemostazy, nerkowych (kreatynina, mocznik) czy wątrobowych (AspAT, AlAT, bilirubina).
W diagnostyce różnicowej należy uwzględnić także HLH (zespół hemofagocytowy).
Leczenie.
Leczenie sepsy stanowi duży problem kliniczny. Powinno być prowadzone na oddziałach intensywnej terapii, gdzie pacjentowi można zapewnić odpowiednią opiekę. Jest długotrwałe, wymagające dużych nakładów finansowych. W krajach Unii Europejskiej roczny koszt leczenia wynosi 6,7 mld dolarów, a w Stanach Zjednoczonych – 17 mld dolarów i obarczone dużą śmiertelnością.
Wstępne postępowanie przeciwwstrząsowe.
Należy rozpocząć zaraz po stwierdzeniu sepsy, jeszcze przed przekazaniem pacjenta na oddział intensywnej terapii. Leczenie polega głównie na przetaczaniu płynów dożylnie w takich ilościach, aby w ciągu pierwszych 6 godzin osiągnąć ośrodkowe ciśnienie żylne na poziomie 8–12 mm Hg (u chorych mechanicznie wentylowanych 12–15 mm Hg), średnie ciśnienie tętnicze &gt; 65 mm Hg, diurezę &gt; 0,5 ml/kg/h, wysycenie tlenem hemoglobiny krwi żylnej z żył centralnych bądź krwi mieszanej SvO2 &gt; 70%. Przy braku wzrostu wysycenia hemoglobiny powyżej 70%, a przy osiągniętym zalecanym poziomie ośrodkowego ciśnienia żylnego, pacjentowi przetacza się koncentrat krwinek czerwonych (KKCz) w takich ilościach, aby osiągnąć hematokryt &gt; 30% lub stosuje się wlewy dożylne z dobutaminy (maksymalna dawka 20 μg/kg/min).
Antybiotykoterapia.
Dożylne podawanie antybiotyków powinno się rozpocząć nie później niż w godzinę od rozpoznania ciężkiej postaci sepsy (po pobraniu próbek do badań mikrobiologicznych). Początkowo stosuje się antybiotykoterapię empiryczną z zastosowaniem leków przeciwdrobnoustrojowych o szerokim spektrum działania, z których przynajmniej jeden powinien wykazywać aktywność wobec przypuszczalnego czynnika etiologicznego. Nierozpoczęcie wczesnego leczenia antybiotykiem wobec którego dany patogen mogący być przyczyną wystąpienia sepsy jest wrażliwy skutkuje większą śmiertelnością wśród pacjentów. Po uzyskaniu dodatnich posiewów, wdraża się leczenie celowane, zgodne z antybiogramem. Należy jak najszybciej odchodzić od terapii antybiotykami o szerokim spektrum działania, przeciwdziałając w ten sposób rozwinięciu lekooporności. W zależności od skuteczności leczenia, powinno ono trwać przez 7–10 dni.
Usunięcie ogniska zakażenia.
Należy zawsze dążyć do usunięcia ogniska będącego źródłem zakażenia. W zależności od rodzaju infekcji, działania mogą polegać na: drenowaniu ropni, nekrektomii (usunięciu mas martwiczych), usunięciu cewników naczyniowych i pęcherzowych czy większych zabiegów chirurgicznych. Szybkie opanowanie źródła zakażenia ma duże znaczenie w zwiększeniu przeżywalności.
Płynoterapia.
Stosuje się głównie krystaloidy lub koloidy (naturalne lub sztuczne). Początkowo przetacza się 500–1000 ml krystaloidów (lub 300–500 ml koloidów) w ciągu 30 minut, ewentualnie, w zależności od obecności wzrostu ciśnienia, zabieg powtarza się (tzw. próba płynowa). Należy obserwować pacjenta w celu uniknięcia obrzęku płuc. Zazwyczaj w ciągu pierwszych 24 godzin istnieje duże zapotrzebowanie na płyny, znacznie przewyższające ich utratę.
Leki obkurczające naczynia.
Jeżeli po przetoczeniu odpowiedniej ilości płynów nie dochodzi do wzrostu ciśnienia rozwija się wstrząs septyczny. W leczeniu stosuje się wazopresory (leki obkurczające naczynia krwionośne). Można je podawać kontrolując stężenia mleczanów w surowicy, które są wskaźnikiem niedostatecznej perfuzji (ukrwienia) narządowej i niedotlenienia. Wazopresory powinno się podawać po uzupełnieniu łożyska naczyniowego płynami, ale w szczególnie ciężkich przypadkach można je stosować również na początku leczenia. Jako leków pierwszego rzutu używa się noradrenaliny i dopaminy. Przy opornym wstrząsie należy rozważyć podanie wazopresyny.
Leki zwiększające kurczliwość mięśnia sercowego.
U chorych z małym rzutem serca można podać dobutaminę. Przy współistniejącym niskim ciśnieniem tętniczym można ją połączyć z lekami obkurczającymi naczynia. Nie powinno się zwiększać wartości wskaźnika sercowego ponad normę.
Kortykoterapia.
Zaleca się stosowanie kortykoidów u osób we wstrząsie septycznym niereagującym na właściwe nawodnienie i wymagającym stosowania wazopresorów. Zazwyczaj podaje się hydrokortyzon w dawce 200–300 mg na dobę w pulsach (3–4 dawki) lub we wlewie ciągłym przez 7 dni. Nie należy podawać dawek wyższych niż zalecane.
Aktywowane białko C.
Rekombinowane, ludzkie aktywowane białko C (rhAPC, drotrekogin) należy stosować u ludzi we wstrząsie septycznym lub z niewydolnością wielonarządową przy braku przeciwwskazań w postaci np. zwiększonego ryzyka krwawienia. Obecnie zostało wycofane ze stosowania, gdyż nie udało się zgromadzić dowodów na jego skuteczność.
Preparaty krwiopochodne.
Koncentrat krwinek czerwonych należy przetaczać w chwili, gdy poziom hemoglobiny spadnie poniżej 7,0 g/dl i dążyć do poziomu 7,0–9,0 g/dl. Nie zaleca się stosowania erytropoetyny z wyjątkiem sytuacji, kiedy na skutek niewydolności nerek zostaje zahamowane wytwarzanie erytrocytów. Osocze świeżo mrożone powinno być stosowane tylko przed planowanymi zabiegami chirurgicznymi z chwilą współistnienia zaburzeń krzepnięcia. Nie zaleca się stosowania antytrombiny III, gdyż jest nieskuteczna. Koncentrat krwinek płytkowych należy przetaczać przy ich spadku poniżej 5 000/mm³. Przy istotnym ryzyku krwawienia lub przed planowanymi zabiegami chirurgicznymi toczenie powinno odbyć się także przy wyższych wartościach.
Dożylne podawanie kortyzolu, witaminy C, oraz witaminy B1.
Wyniki wstępnych badań przeprowadzonych pod kierunkiem dr. Paula Marika na Eastern Virginia Medical School (EVMS) wskazują, iż wczesne dożylne podawanie kortyzolu, witaminy C oraz witaminy B1 w ramach terapii pomocniczej, jest efektywne w zatrzymaniu postępu sepsy. Skuteczność tej terapii została też potwierdzona na Old Dominion University. Badania przeprowadzono na dwóch grupach po 47 osób, gdzie w grupie kontrolnej było 19 zgonów, natomiast w grupie poddanej terapii pomocniczej – 4 zgony. Potrzeba jeszcze wielu badań by potwierdzić te wstępne ustalenia.
Powyższe badanie było studium retrospektywnym i spotkało się tak z zainteresowaniem, jak i ostrą krytyką. Dotychczas zostały przeprowadzone dodatkowe badania, kolejne retrospektywne badanie na łącznej sumie 1144 pacjentach, oraz podwójnej ślepej próby na 24 pacjentach. Oba badania nie wykazały poprawy przeżywalności pacjentów z sepsą. Obecnie prowadzone jest badanie podwójnej ślepej próby na szacowanej liczbie 400 pacjentów mające zakończyć się w 2020 roku.
Nowe potencjalne terapie.
Korzystne efekty w sepsie może przynieść stosowanie statyn jako terapii pomocniczej, zwłaszcza jeśli były podawane przed wystąpieniem sepsy i w fazie poprawy stanu pacjenta.
Rokowanie.
Śmiertelność na oddziałach intensywnej terapii jest wysoka. W sepsie wynosi 16%, w ciężkiej sepsie 36%, a we wstrząsie septycznym – 58%. Średni czas leczenia wynosi około 19 dni.
W krajach Europy Zachodniej i w Stanach Zjednoczonych śmiertelność szacuje się na około 30%.
Profilaktyka.
Największą ilość przypadków sepsy notuje się w obrębie szpitala, głównie na oddziałach intensywnej terapii. Jako metody zapobiegania stosuje się ograniczenie liczby procedur inwazyjnych, ograniczenie czasu założenia cewników donaczyniowych i pęcherzowych, stosowanie ściśle określonych zasad aseptyki, agresywne leczenie zakażeń szpitalnych. Należy unikać nieprzemyślanego leczenia przeciwbakteryjnego i podawania glikokortykosteroidów.
W warunkach pozaszpitalnych główną rolę w profilaktyce odgrywa właściwa higiena. Stosuje się również szczepionki przeciwko patogenom wywołującym zapalenie opon mózgowo-rdzeniowych, które są główną przyczyną występowania sepsy (pozaszpitalną). W przypadku bliskiego kontaktu z osobą chorą podaje się profilaktyczne dawki antybiotyków.
Immunoprofilaktyka.
Najskuteczniejszą metodą profilaktyki są szczepienia – immunoprofilaktyka czynna. Szczepienia nie zapobiegają wystąpieniu sepsy a jedynie zmniejszają częstość infekcji patogenami, które mogą doprowadzić do posocznicy.
Chemioprofilaktyka.
W przypadku bliskiego kontaktu z osobą zakażoną stosuje się profilaktyczne podanie antybiotyków (lub chemioterapeutyków), przy czym nie dają one stuprocentowej ochrony.
Przy zakażeniu meningokokami chemioprofilatyka jest zalecana osobom, które miały kontakt z chorym w okresie 7 dni poprzedzających zachorowanie. Jako bliski kontakt rozumie się:
Najczęściej stosuje się rifampicynę – doustnie przez 2 dni co 12 godzin (dorośli 600 mg; dzieci &gt; 1. mż. 10 mg/kg; dzieci &lt; 1. mż. 5 mg/kg), ciprofloksacynę – doustnie, jednorazowo 500 mg (może być stosowana tylko u dorosłych) i ceftriakson – domięśniowo, jednorazowo (dorośli 250 mg; dzieci &lt; 15. rż. 125 mg).
W przypadku stwierdzenia zachorowania na zapalenie opon mózgowo-rdzeniowych wywołanego przez pałeczki grypy profilaktyka obejmuje wszystkich domowników, jeżeli jeden z członków rodziny ma mniej niż 4 lata (ryzyko zakażenia jest szczególnie duże dla dzieci). Stosuje się rifampicynę przez 4 dni raz dziennie w dawce 20 mg/kg (maks. 600 mg dziennie).
Przy zakażeniu dwoinką zapalenia płuc rzadko obserwuje się zachorowania endemiczne, aczkolwiek szczególnie narażone są środowiska zamknięte – więzienia, koszary, domy opieki. W profilaktyce stosuje się rifampicynę przez 2 dni co 12 godzin w dawce 10 mg/kg.
U kobiet w ciąży i karmiących zalecanym antybiotykiem jest ceftriakson 250 mg domięśniowo, jednorazowo.

</doc>
<doc id="43758" url="https://pl.wikipedia.org/wiki?curid=43758" title="Sepsis">
Sepsis



</doc>
<doc id="43759" url="https://pl.wikipedia.org/wiki?curid=43759" title="Uogólniony zespół odczynu zapalnego">
Uogólniony zespół odczynu zapalnego



</doc>
<doc id="43760" url="https://pl.wikipedia.org/wiki?curid=43760" title="Zespół układowej odpowiedzi zapalnej">
Zespół układowej odpowiedzi zapalnej



</doc>
<doc id="43761" url="https://pl.wikipedia.org/wiki?curid=43761" title="Zespół ogólnoustrojowej reakcji zapalnej">
Zespół ogólnoustrojowej reakcji zapalnej

Zespół ogólnoustrojowej reakcji zapalnej, SIRS (akronim od ang. "systemic inflammatory response syndrome") – niespecyficzny, czyli mający różne przyczyny, uogólniony (obejmujący wiele układów organizmu) proces zapalny.
Kryteria diagnostyczne.
Rozpoznaje się go, gdy u chorego występują co najmniej dwa z następujących objawów:
Powyższe objawy wywołane są uwalnianiem cytokin i ich wpływem na poszczególne narządy i tkanki.
Przyczyny.
Najczęstszymi sytuacjami, w których dochodzi do rozwoju SIRS, są:
Jeśli zespół ogólnoustrojowej reakcji zapalnej jest wynikiem udokumentowanego lub podejrzewanego zakażenia, nazywa się go sepsą. W skrajnych przypadkach SIRS może doprowadzić do wstrząsu septycznego i niewydolności wielonarządowej.

</doc>
<doc id="43762" url="https://pl.wikipedia.org/wiki?curid=43762" title="Palatynat">
Palatynat

Palatynat (niem. "Pfalz"), historycznie także Palatynat Reński ("Rheinpfalz") – kraina historyczna w zachodnich Niemczech na zachód od Renu. Obecnie wchodzi w skład kraju związkowego Nadrenia-Palatynat i części Badenii-Wirtembergii (Heidelberg).
Główne miasta: Ludwigshafen am Rhein, Kaiserslautern, Frankenthal (Pfalz), Neustadt an der Weinstraße, Landau in der Pfalz, Heidelberg, Spira, Mannheim, Pirmasens, Zweibrücken.
Nazwa.
Nazwa powstała od łacińskiej nazwy palatyna – urzędnika pałacowego ("comes palatinus" – hrabia pałacowy, hrabia palatyn). Ziemie należące do palatyna stały się z czasem księstwem Rzeszy o pewnej niezależności, a palatyn stał się feudalnym władcą. Dla odróżnienia od innych ziem rządzonych przez palatynów, do nazwy Palatynatu dodano człon "reński".
Historia.
Palatynat był od XI wieku pod władzą palatynów reńskich (Palatynat Reński). W 1288 stolicą kraju został Heidelberg. W 1356 na mocy Złotej Bulli Karola IV władcy Palatynatu zostali zaliczeni w poczet elektorów Rzeszy.
Rewolucja francuska przyniosła upadek państwa. W 1795 zachodnią część Palatynatu zajęła i zaanektowała Francja, zaś wschodnią – Badenia. Po kongresie wiedeńskim Palatynat stał się częścią Królestwa Bawarii.
Po I wojnie światowej Palatynat znalazł się pod okupacją francuską (1919–1930). Po II wojnie światowej był częścią francuskiej strefy okupacyjnej.

</doc>
<doc id="43764" url="https://pl.wikipedia.org/wiki?curid=43764" title="Palatyn (tytuł)">
Palatyn (tytuł)

Palatyn, komes pałacowy (łac. "comes palatinus") – w średniowieczu zarządca dworu królewskiego, początkowo zastępował monarchę przy wydawaniu sądów. W Polsce funkcje palatyna spełniał wojewoda.
W Rzeszy znany jako Pfalzgraf, początkowo najwyższy sądowy przedstawiciel niemieckich królów, później tytuł niemieckich panów feudalnych, m.in. książąt Lotaryngii, Nadrenii, Karyntii. 
Cesarz Karol IV Luksemburski wprowadził tytuł nadwornego palatyna (niem. Hofpfalzgraf) rozpowszechniony szczególnie w XVI–XVII w. Był to mianowany przez cesarza lokalny urzędnik o pewnej władzy sądowniczej, mający prawo kreowania niższej szlachty, nadawania herbów, niektórych stopni i tytułów naukowych, mianowania notariuszy i legitymizowania nieślubnych dzieci. Rozróżniano Wielkich i Małych Hofpfalzgrafów – o nieco różnych prerogatywach. Tytuły Wielkiego Hofpfalzgrafa otrzymywała jedynie szlachta, tytuł Małego Hofpfalzgrafa był osiągalny również dla zasłużonych mieszczan. W okresie od 1355 do 1806 cesarze mianowali ok. 100 Wielkich Hofpalzgrafów, i ok. 4000 Małych.
Ze względu na częste nadużycia i korupcję przy nobilitacjach udzielanych przez Hofpfalzgrafów ich uprawnienia w tym zakresie były stopniowo ograniczane. Józef I w 1707 pozbawił ich prawa nobilitacji na terenie Czech, w 1708 na terenie Moraw. Maria Teresa w 1762 cofnęła Hofpfalzgrafom prawo nobilitacji w ogóle, a w 1765 również prawo nadawania herbów mieszczańskich. Po upadku Świętego Cesarstwa nastąpiła likwidacja urzędu.

</doc>
<doc id="43765" url="https://pl.wikipedia.org/wiki?curid=43765" title="Wasechun-Tashunka">
Wasechun-Tashunka

Wasechun-Tashunka (także "Wašíčuŋ Tȟašúŋke", dosł. „Amerykański Koń”; ur. 1840, zm. 16 grudnia 1908) – wódz Indian Dakotów Oglala (nie mylić z Amerykańskim Koniem o przydomku Żelazna Tarcza).
Życiorys.
Pochodzenie.
Syn Siedzącego Niedźwiedzia, również przez jakiś czas nazywanego Amerykańskim Koniem oraz nieznanej z imienia matki. Jego miejsce urodzenia nie jest znane.
Kontrowersje.
Nazwa American Horse (Amerykański Koń) ma złożoną historię. Oprócz dwóch niespokrewnionych przywódców Oglali, którzy żyli w tej samej epoce, Siedzący Niedźwiedź (ojciec) mógł być również nazywany tym imieniem, podobnie jak przynajmniej jeden z wodzów Szejenów. Amerykański Koń starszy, znany jako Żelazna Tarcza lub Żelazne Pióro, urodził się około 1830 r. i zyskał reputację wojownika i przywódcy, prawdopodobnie uczestnicząc w klęsce George'a Armstronga Custera, zanim zginął w bitwie pod Slim Buttes 9 września 1876 r. Amerykański Koń młodszy jest uważany obecnie za najbardziej znaną osobę noszącą to imię.
Dorosłość.
Uczestniczył w pierwszej wojnie Czerwonej Chmury, później nie walczył. Mówca i dyplomata Dakotów. Towarzyszył wyprawom Czerwonej Chmury do Waszyngtonu; wziął udział w rewii Buffalo Billa. W 1889 r. wsparł rząd amerykański w przeprowadzeniu transakcji, w wyniku której Dakotowie stracili ponad połowę swoich ziem. Nie uczestniczył w Tańcu Duchów, dzięki czemu uniknął zapewne śmierci w masakrze nad strumieniem Wounded Knee 29 grudnia 1890 r. Zmarł w rezerwacie Pine Ridge.

</doc>
<doc id="43766" url="https://pl.wikipedia.org/wiki?curid=43766" title="Pine Ridge">
Pine Ridge

Miejscowości w USA:
Gminy w USA:

</doc>
<doc id="43767" url="https://pl.wikipedia.org/wiki?curid=43767" title="Amerykański Koń">
Amerykański Koń

Amerykański Koń – popularne imię, czasem o charakterze przydomka, Indian z plemienia Siuksów. Nosili je między innymi:

</doc>
<doc id="43768" url="https://pl.wikipedia.org/wiki?curid=43768" title="Antonio López Aviña">
Antonio López Aviña

Antonio López Aviña (ur. 20 sierpnia 1915 w Chalchihuites, zm. 25 lutego 2004) – meksykański biskup katolicki.
Przyjął święcenia kapłańskie 29 października 1939. W czerwcu 1955 został mianowany biskupem Zacatecas, przyjął sakrę biskupią 21 września 1955 z rąk José Maríi Gonzáleza Valencii, arcybiskupa Durango. W grudniu 1961 został promowany na arcybiskupa Durango; odszedł na emeryturę w marcu 1993.
W grudniu 1985 udzielił sakry biskupiej przyszłemu kardynałowi, Norberto Rivera Carrera.

</doc>
<doc id="43770" url="https://pl.wikipedia.org/wiki?curid=43770" title="Książę (tytuł)">
Książę (tytuł)



</doc>
<doc id="43776" url="https://pl.wikipedia.org/wiki?curid=43776" title="Spina">
Spina

Spina – długi, niski i szeroki mur rozdzielający tory w cyrku rzymskim. Wokół niego odbywały się wyścigi rydwanów. Wygląd muru opisany na podstawie mozaiki z Barcelony przedstawiał się następująco: na podmurowaniu znajdowały się ołtarze bóstw, posągi, małe budowle kultowe albo dekoracyjne (np. fontanny, obeliski). Z dwóch stron muru umieszczano trzy po trzy masywne słupki. Na spinie umieszczano po 7 przedmiotów: z jednej strony 7 jaj, z drugiej 7 delfinów. Jajo i delfin były w mitologii greckiej i rzymskiej symbolami Dioskurów, synów Zeusa (lub Tyndareosa) i Ledy. Przedmioty te zdejmowano przy każdym, kolejnym okrążeniu dla kontroli ilości okrążeń. Pozostałości muru zachowane są w cyrku kartagińskim.

</doc>
<doc id="43781" url="https://pl.wikipedia.org/wiki?curid=43781" title="Flores (wyspa indonezyjska)">
Flores (wyspa indonezyjska)

Flores (z port. „wyspa kwiatów”) – indonezyjska wyspa wchodząca w skład Małych Wysp Sundajskich. Druga co do wielkości wyspa tego archipelagu. Na południowy wschód od wyspy położona jest wyspa Timor, na południowy zachód – wyspa Sumba, a na północ – Celebes.
Warunki naturalne.
Wyspa jest górzysta (najwyższy szczyt Mandasawu 2370 m n.p.m.), rozciąga się w kierunku równoleżnikowym. Na wyspie znajdują się liczne czynne i nieczynne wulkany, a region jest aktywny tektonicznie. Znaną atrakcją przyrodniczą i turystyczną jest wygasły wulkan Keli Mutu z trzema kolorowymi jeziorami. Wulkan uważany jest przez ludność tubylczą za świętą górę, wierzą oni, że jest to miejsce przebywania duchów. Jeziora co pewien czas zmieniają swoje kolory.
Na Flores znajdują się dwa parki narodowe: Park Narodowy Kelimutu i Park Narodowy Komodo oraz liczne rezerwaty przyrody.
Flora.
Klimat tropikalny. Występują sawanny i lasy monsunowe.
Fauna.
Na Flores oraz położonych w pobliżu wyspach (m.in. Komodo) żyją w stanie dzikim wielkie gady, warany z Komodo ("Varanus komodoensis"), ze względu na wygląd i mięsożerność zwane „smokami”.
Gospodarka.
Uprawa ryżu, kukurydzy, palmy kokosowej, trzciny cukrowej, kawy, manioku
Demografia.
Wyspa zamieszkiwana jest przez ludność o mieszanym pochodzeniu papuasko-austronezyjskim. Używane na wyspie języki (takie jak sika, ende, ngadha czy rongga), choć klasyfikowane w ramach rodziny austronezyjskiej, wykazują cechy substratu papuaskiego.
Dominuje katolicyzm. Największą grupą etniczną są Mangarajowie, a język manggarai – w dialekcie z miasta Ruteng – bywa stosowany do kontaktów międzyetnicznych (podobnie jak indonezyjski).
Na wybrzeżu obecna jest ludność napływowa, która przybyła z innych wysp Indonezji.
Homo floresiensis.
Homo floresiensis to opisany w 2004 roku gatunek człowieka, występujący na wyspie jeszcze około 18 tys. lat temu.

</doc>
<doc id="43784" url="https://pl.wikipedia.org/wiki?curid=43784" title="Stopy niklu">
Stopy niklu

Stopy niklu - stopy metali, w których dominujący lub znaczny udział ma nikiel.
Najczęściej stosowanymi stopami niklu są:

</doc>
<doc id="43788" url="https://pl.wikipedia.org/wiki?curid=43788" title="Flores">
Flores

Wyspy:
Miejscowości:
Jednostki administracyjne:
Inne obiekty geograficzne:
Biografie:

</doc>
<doc id="43795" url="https://pl.wikipedia.org/wiki?curid=43795" title="Cefeidy">
Cefeidy



</doc>
<doc id="43800" url="https://pl.wikipedia.org/wiki?curid=43800" title="Korrida">
Korrida

Korrida ( od – „biegać” oraz – „byk”) – tradycyjna walka z bykiem, widowisko popularne w Hiszpanii, według niektórych zwyczaj sprowadzony na Półwysep Iberyjski przez Arabów; inne wersje mówią o Kartagińczykach lub Rzymianach. Kiedyś zwyczaj popularny wśród arystokracji, w walkach brali udział nawet królowie (np. Filip IV).
Według źródeł pierwsza korrida odbyła się na cześć Alfonsa VIII w 1133 roku.
Walka.
Obecnie walka składa się z kilku uświęconych tradycją etapów. Specjalnie hodowanego byka wpuszcza się na arenę (plaza de toros, plac byków). Najpierw toreadorzy drażnią byka, prowokując go do ataków za pomocą żółto-różowych płacht (capa). Następnie pikador (jeździec na koniu obłożonym materacami) wbija mu lancę w unerwiony garb tłuszczu na karku. Dalej piesi (banderilleros) starają się wbić mu w to samo miejsce krótkie włócznie (banderille). Właściwe trafienie powoduje, że byk na chwilę zwalnia, co pozwala ludziom bezpiecznie uskoczyć sprzed jego rogów. Banderille powinny pozostać wbite w garbie byka, a zdobiące je długie, kolorowe wstążki dodatkowo drażnią zwierzę. Wszystkie te etapy mają na celu osłabienie mięśni karku byka, by ten trzymał głowę nisko, oraz miał nieco wolniejsze ruchy głową. Kiedy byk jest już zmęczony, występuje matador (zabijacz). Unika rogów, myląc byka ruchami małej mulety. Kiedy się upewni, że zmęczone zwierzę przestaje reagować, stara się je zabić trafiając szpadą w miejsce wielkości monety na karku byka. Taki cios przerywa rdzeń kręgowy. Kiedy ta sztuczka uda się za pierwszym razem, matador zyskuje brawa widowni i ma prawo odciąć sobie na pamiątkę ucho byka, czasem również ogon. Martwe zwierzę zostaje szybko zasłonięte płachtą i odciągnięte na bok przez osły lub muły.
Miejsca.
Obecnie walki byków odbywają się w wielu miastach Hiszpanii. Korrida istnieje też w kilku innych krajach (w południowej Francji Saint-Rémy-de-Provence), portugalskim regionie Ribatejo i w niektórych krajach Ameryki Łacińskiej (m.in. Ekwador, Kolumbia, Meksyk, Peru, Wenezuela), ale reguły są nieco zmienione – walka nie zawsze kończy się zabiciem byka i niekiedy ma charakter cyrkowej maskarady.
Kontrowersje.
Spór o korridę trwa od dziesięcioleci. Jej przeciwnicy twierdzą, że sprowadza się ona do torturowania zwierzęcia, które wykrwawia się ku uciesze tłumu. Natomiast zwolennicy, do których należy były król Hiszpanii Juan Carlos, podkreślają, że corrida to wyjątkowa sztuka łącząca w spójną całość choreografię, kostium i muzykę. Matador jest przy tym niczym rzeźbiarz, który urabia nie glinę, lecz zwierzę. Miłośnicy korridy dostrzegają w niej nie tyle ból i cierpienie, co przede wszystkim piękno. Parlament Katalonii uchwalił zakaz korridy od 1 stycznia 2012 roku.
Korrida w kulturze.
Korrida przez lata inspirowała wielu twórców, powstawały dotyczące jej obrazy, literatura czy dzieła muzyczne. Do najbardziej znanych należą cykl grafik Francisco Goi Tauromachia czy powieści i opowiadania Ernesta Hemingwaya oraz motywy (m.in. słynna aria torreadora) opery "Carmen" Georgesa Bizeta. Motywy korridy pojawiały się również w dziełach innych artystów, m.in. Pablo Picasso ("La Corrida") czy Salvador Dali.
W Polsce poeta Juliusz Erazm Bolek słowem "Corrida" nazwał swój poemat poświęcony tragicznej śmierci swojego rówieśnika, poety Grzegorza Przemyka, ze względu na skojarzenie ofiary jaką w trakcie walk jest byk, z losem opozycjonistów w komunistycznej Polsce. Utwór został uznany za "Wiersz Roku 2017" przez Związek Pisarzy Katolickich oraz za "Książkę Roku 2017" przez Związek Literatów na Mazowszu.

</doc>
<doc id="43801" url="https://pl.wikipedia.org/wiki?curid=43801" title="Ostra Brama w Wilnie">
Ostra Brama w Wilnie

Ostra Brama (łac. "Porta Acialis", lit. "Ašmens vartai" lub "Aušros Vartai", biał. "Вострая брама," ros. "Острая брама") – brama miejska na Starym Mieście w Wilnie, gotycka, wzniesiona w latach 1503–1514, wraz z przylegającym do niej fragmentem muru obronnego będąca jedyną pozostałością dawnych fortyfikacji miejskich.
Od wewnętrznej strony bramy znajduje się klasycystyczna, wzniesiona w 1829, kaplica Ostrobramska z obrazem Matki Boskiej Ostrobramskiej Królowej Korony Polskiej (Matki Boskiej Miłosierdzia). Stanowi ona zamknięcie ulicy Ostrobramskiej.
Bramy miejskie w Wilnie.
W średniowieczu istniał zwyczaj, że we wnękach wież bramnych, nad bramą, umieszczano święte obrazy. Wilno pierwotnie miało pięć bram miejskich, w tym bramę Miednicką (od drogi prowadzącej do Miednik). Brama ta nazywała się też Ostrą, od części południowego przedmieścia o nazwie Ostry Koniec. Masywna, kwadratowa wieża bramna, wzniesiona wraz z obwodem murów obronnych na początku XVI wieku jest wymieniona w przywileju wydanym mieszczanom wileńskim przez króla Aleksandra Jagiellończyka 6 września 1503.
Ze wszystkich bram do naszych czasów pozostała tylko Ostra Brama, reszta została zniszczona w XIX wieku.
Architektura Ostrej Bramy.
Bramę zbudowano w stylu późnogotyckim między 1503 a 1514. Była to budowla wzniesiona na planie niemal kwadratu (11,2 × 10,8 m) o grubości murów dochodzącej do dwóch metrów. W przyziemiu umieszczono sklepiony krzyżowo przelot bramny otwarty na północ i południe otworami zamkniętymi łukiem odcinkowym. Wnęka w elewacji południowej jest wyższa i zawiera szczelinę służącą do opuszczania kraty zamykającej dodatkowo wejście. Wnętrze bramy jest podzielone stropem na dwie kondygnacje.
Górną kondygnację bramy wieńczy wysoka, pełna attyka, dekorowana wykonanym w narzucie tynkowym reliefowym fryzem, budowanym z elementów niderlandzkiego ornamentu okuciowego. Kompozycja na ścianach północnej i południowej składa się z dwóch aedicul ujętych obeliskami i połączonych wolutami. Pomiędzy nimi umieszczono owalny medalion, podtrzymywany przez wpięte gryfy i wypełniony płaskorzeźbą jeźdźca Pogoni litewskiej.
Kaplica Ostrobramska.
Na północnej elewacji Ostrej Bramy znajdowała się pierwotnie nisza. W 1671 lub 1672 staraniem o. Karola od Ducha Świętego dobudowano od strony północnej drewnianą kaplicę. Spłonęła ona w 1711, a już w roku następnym odbudowano ją jako murowaną. Nie wiadomo dokładnie, kiedy został umieszczony w niej cudowny wizerunek Matki Boskiej.
Studium historyczne Ostrej Bramy Wilna wspomina historię Antoniego Nowosielskiego występującego w roli obrońcy Ostrej Bramy i dowódcy wojsk litewskich podczas napaści na miasto przez wojska szwedzkie. W 1706 roku Antoni Nowosielski obronił fortyfikację wraz z kaplicą oraz znajdującym się w kompleksie Ostrej Bramy obrazem z wizerunkiem. Następnie ofiarował "srebrne votum z wizerunkiem owego zdarzenia". Po tym wydarzeniu kult świętego obrazu i miejsca Ostrej Bramy został upowszechniony przez wiernych, a samo miejsce stało się symbolem narodowym.
W latach 1789–1793 naprzeciw kaplicy, na potrzeby modlących się, wybudowano klasycystyczną galerię.
W latach 1829–1830 dokonano restauracji kaplicy. Kolejne restauracje miały miejsce w latach 1927–1932 oraz w 1993 przed wizytą Jana Pawła II. Na początku 2010 rozpoczęto kolejny remont kaplicy w Ostrej Bramie, określony wkrótce jako szkodliwy. W trakcie remontu zostały m.in. zdemontowane zabytkowe drzwi, uszkodzono płytki ceramiczne z 1932 poprzez położenie na nich nowej podłogi, zmieniono poręcze, a schody sprzed ponad 100 lat, zastąpiono nowymi z imitacji granitu.
Pod koniec lutego Departament Ochrony Zabytków przy Ministerstwie Kultury Litwy zażądał wstrzymania prac remontowych i powołał specjalną komisję, która ma czuwać nad odbudowaniem zniszczeń, oraz ustalić, kto zezwolił na przeprowadzenie takiego remontu. Państwowa Komisja Dziedzictwa Kulturowego ze swej strony wystosowała list do ministra kultury Remigijusa Vilkaitisa i metropolity wileńskiego kardynała Audrysa Bačkisa z apelem o objęcie należytą troską obiektów sakralnych.
Architektura kaplicy.
Murowana z cegły, otynkowana kaplica została dobudowana do północnej elewacji Ostrej Bramy. Równa jej szerokością, wysokością odpowiada drugiej (wewnętrznej) kondygnacji wieży bramnej. Posadowiona została na arkadowym przęśle tworzącym przedłużenie sieni bramnej. Założona na planie wydłużonego, poziomego prostokąta (10,8 × 5 m), otrzymała w przęśle środkowym sklepienie krzyżowe, zaś w bocznych kolebkowe.
Jednokondygnacyjna, trójosiowa i płaska fasada kaplicy została zwieńczona trójkątnym, ogzymsowanym tympanonem. Jest podzielona dorycko-toskańskimi pilastrami, pozbawionymi baz. Akcent dominujący fasady stanowią trzy duże, półkoliście zamknięte otwory okienne, pozbawione obramień. Ich dolną część zamyka żeliwna, szczeblinkowa balustrada. Okno środkowe ozdobione jest w dolnej części medalionem z monogramem Maryi. Na balustradach bocznych zachowały się mniejsze medaliony z herbami Korony (okno wschodnie) i Litwy (okno zachodnie).
Na kalenicy dwuspadowego dachu, tuż za szczytem naczółka, umieszczono prostokątne, murowane, przezrocze sygnaturki, zwieńczone krzyżem na środkowym postumencie.
Napis na bramie.
Na Bramie pierwotnie znajdował się napis w języku polskim. Treść jego ustalił biskup wileński Andrzej Benedykt Kłągiewicz w maju 1828. W tympanonie pod promienistym, wykonanym ze złoconego mosiądzu, okiem opatrzności znalazła się inwokacja „MATKO MIŁOSIERDZIA”, natomiast nad oknami umieszczono jej ciąg dalszy: „POD TWO/JĄ OBRO/NĘ (nad lewym) i „UCIE/KAMY/SIĘ” (nad prawym), co dało łącznie „Matko Miłosierdzia, pod Twoją obronę uciekamy się”.
W 1864, z obawy przed niepożądanymi reakcjami władz rosyjskich, napis zmieniono na łaciński „MATER MISERICORDIAE, SUB TUUM PRAESIDIUM CONFUGIMUS”.
Po odzyskaniu Wilna przez Polskę zapadła w 1932 decyzja o przywróceniu pierwotnego napisu. Nowe litery ze złoconego brązu, zaprojektowane przez Jerzego Hoppena, zamontowano 29 września 1933. Po drugiej wojnie światowej napis ten ponownie usunięto, zastępując łacińskim.
Obraz Matki Boskiej Ostrobramskiej.
W kaplicy znajduje się, pochodzący z XVII wieku, obraz Matki Boskiej Ostrobramskiej, Matki Miłosierdzia. Przez wiernych uważany za cudowny. Jego kult ściśle wiąże się z Ostrą Bramą.
Obraz umieszczono na bramie na początku XVII wieku, a później przeniesiony do kaplicy, gdzie obecnie się znajduje. Namalowany został na deskach dębowych. Ma wymiary 200 × 165 cm.
Nie jest znany autor obrazu. Niektórzy przypisują jego autorstwo Łukaszowi – artyście krakowskiemu, który namalował podobny obraz w 1624 dla kościoła Bożego Ciała w Krakowie. Według innych pierwowzorem zarówno obrazu krakowskiego jak i wileńskiego był obraz flamandzkiego malarza Martina de Vosa z około 1580.
Około 1671 wizerunek Matki Miłosierdzia zasłonięty został srebrną, złoconą sukienką.
W 1799 w ołtarzu po bokach obrazu zainstalowano pozłacane figury rodziców Najświętszej Maryi Panny – św. Joachima oraz św. Anny.
Od 1849 charakterystyczną ozdobę obrazu stanowi sierp srebrnego półksiężyca z wygrawerowanym napisem wotywnym. Tekst napisu brzmi: „Dzięki Tobie składam Matko Boska za wysłuchanie próśb moich, a proszę Cię Matko Miłosierdzia zachowaj mnie nadal w łasce i opiece Swojej Przenajświętszej W.I.J. 1849 roku”. Dopełnieniem wizerunku Matki Miłosierdzia są dwie korony nałożone jedna na drugą.
2 lipca 1927 miała miejsce koronacja obrazu przez kardynała Aleksandra Kakowskiego w obecności Józefa Piłsudskiego i Ignacego Mościckiego.
Msze święte w kaplicy.
Msze święte w kaplicy odprawiane są w językach polskim i litewskim. Ustanowione w 1735 święto Matki Boskiej Ostrobramskiej przypada 16 listopada. Uroczystości odpustowe obejmują liczoną od niedzieli do niedzieli oktawę (osiem dni) zawierającą to święto. Wielu wiernych, aby oddać cześć Maryi, pokonuje na kolanach schody wiodące do cudownej kaplicy. Zgodnie z tradycją, mężczyźni przechodzący ulicą Ostrobramską powinni zdjąć nakrycie głowy.
Kopie Ostrej Bramy w Polsce.
Ze względu na niezwykle istotne miejsce, jakie zajmuje Ostra Brama w polskiej religijności katolickiej na terenie kraju wzniesiono kilka, mniej lub bardziej wiernych, kopii Ostrej Bramy, które znajdują się m.in.: 

</doc>
<doc id="43803" url="https://pl.wikipedia.org/wiki?curid=43803" title="Zasady gry w szachy">
Zasady gry w szachy

Zasady gry w szachy – prawidła regulujące sposób rozgrywania partii szachów. Choć pochodzenie gry nie zostało dokładnie wyjaśnione, to współczesne zasady ukształtowały się w średniowieczu. Ewoluowały one do początków XIX wieku, kiedy to osiągnęły właściwie swą bieżącą postać. W zależności od miejsca zasady gry różniły się od siebie, współcześnie za przepisy gry odpowiada Międzynarodowa Federacja Szachowa (Fédération Internationale des Échecs, FIDE). Przepisy te mogą się różnić w przypadku różnych wariantów gry, np. dla szachów szybkich, błyskawicznych czy korespondencyjnych.
Szachy to gra, w której udział biorą dwie osoby. Rozgrywa się ją na planszy nazywanej szachownicą, gdzie rozstawia się 32 bierki (sześciu rodzajów, w tym po 8 pionów i 8 figur, łącznie 16 dla każdego z graczy). Celem gry jest danie mata, tzn. zagrożenie królowi przeciwnika usunięciem z dalszej rozgrywki („zbiciem”), którego nie sposób uniknąć. Gry jednak rzadko kończą się matem – gracze często poddają się, jeśli uważają, że dalsza gra doprowadzi do ich ostatecznej porażki. Zasady przewidują kilka sposobów remisowego zakończenia gry.
Oprócz podstawowych zasad poruszania bierek zasady regulują także wykorzystywane wyposażenie, kontrolę czasu, zachowanie i etykę graczy, ułatwienia dla niepełnosprawnych graczy, zapis posunięć za pomocą notacji szachowej, jak również sposoby postępowania w przypadku nieprawidłowości napotkanych w czasie gry.
Rozstawienie.
Szachy rozgrywa się na szachownicy, kwadratowej planszy podzielonej na 64 kwadratowe pola (osiem na osiem) o dwóch naprzemiennych kolorach, podobna do warcabnicy używanej w warcabach. Bez względu na rzeczywisty kolor pól, jaśniejsze nazywa się „białymi” (bądź „jasnymi”), zaś ciemniejsze określa się jako „czarne” (lub „ciemne”). Umowne są też nazwy graczy oraz jego bierek: jaśniejsze bierki nazywane są „białymi”, ciemniejsze bierki z kolei noszą nazwę „czarnych”; z tego względu gracza posługującego się białymi bierkami nazywa się „białym”, a gracza korzystającego z czarnych bierek – „czarnym”. Szachownicę ustawia się tak, by w lewym dolnym rogu planszy znajdowało się czarne pole (stąd w prawym dolnym musi znajdować się białe). Każdy gracz dysponuje szesnastoma bierkami:
Na początku gry bierki rozmieszczone są jak na diagramie obok. Drugi rząd od strony gracza mieści osiem pionów; rząd najbliższy graczowi zawiera pozostałe bierki nazywane "figurami":
Hetmany i wieże nazywa się figurami "ciężkimi", zaś gońce i skoczki to figury "lekkie".
Wskazywanie pól.
Z każdym polem szachownicy utożsamia się w jednoznaczny sposób parę złożoną z litery oraz cyfry. Linie pionowe, nazywane "kolumnami", opisuje się kolejno – od lewej do prawej strony białych – literami od "a" do "h". Podobnie linie poziome, nazywane "rzędami", numeruje się kolejno – od najbliższej białym – cyframi od "1" do "8". W ten sposób można wskazać dowolne pole podając jego literę kolumny oraz cyfrę rzędu. Przykładowo biały król rozpoczyna grę stojąc na polu "e1", z kolei czarny skoczek może w pierwszym posunięciu przejść na jedno z pól "a6" lub "c6".
Linie ukośne tworzone przez pola tego samego koloru sąsiadujące narożnikami nazywa się "przekątnymi" lub "diagonalami". Praktykujący szachiści pod nazwą "linia" rozumieją zwykle rzędy bądź kolumny, przy czym zwykle z kontekstu wynika to, o które z tych pojęć chodzi.
Rozgrywka.
Pierwsze posunięcie wykonują białe, następnie gracze wykonują ruchy na przemian. Wykonanie ruchu jest obowiązkowe; nie można z niego zrezygnować, nawet wtedy, gdy ma on prowadzić do strat czy przegranej. Gra toczy się do zamatowania jednego z króli, rezygnacji gracza z dalszej gry lub gdy nastąpił remis, którego reguły opisano niżej. Dodatkowo jeśli gra ograniczona jest kontrolą czasu, to gracz, który przekroczył czas, przegrywa.
Oficjalne zasady gry nie przewidują sposobu wyboru gracza grającego białymi bierkami. O tym, kto gra białymi decydują jednak reguły danego turnieju (rozgrywanego np. w systemie szwajcarskim czy kołowym) lub, w przypadku gry amatorskiej, obopólna zgoda, gdzie korzysta się często z pewnej formy wyboru losowego: jeden z graczy chowa wtedy białego piona w jednej dłoni, a czarnego w drugiej i pozostawia wskazanie przeciwnikowi koloru bierek, którymi ten będzie grał, do wyboru.
Posunięcia.
Jeśli gracz mający wykonać ruch (będący "na posunięciu") dotknie swojej bierki, jest zobligowany do wykonania ruchu tą właśnie bierką – pod warunkiem, że taki ruch jest możliwy (tzw. "reguła dotkniętej figury"). Jeśli gracz dotknie bierki przeciwnika, musi ją zbić, o ile jest to możliwe. Jeśli istnieje konieczność poprawienia ustawienia bierek na szachownicy, gracz musi uprzedzić przeciwnika zwyczajowym "poprawiam" (lub fr. "J’adoube", ang. "I adjust" czy ros. "поправляю").
Jeśli gracz wykonał ruch niezgodny z przepisami, musi cofnąć bierkę na początkowe pole i wykonać nią inny ruch, o ile taki jest możliwy (jeśli nie jest możliwy, może wykonać dowolny ruch inną bierką). Jeśli nieprawidłowy ruch został zauważony w późniejszej fazie gry, partia powinna zostać cofnięta do pozycji sprzed tego ruchu. W partiach turniejowych taki przypadek karany jest przez sędziego zmniejszeniem czasu gracza na zastanowienie.
Wyjątkiem jest wykonanie nieprawidłowego posunięcia w szachach błyskawicznych (tzw. blitz). Jeśli gracz wykona nieprawidłowe posunięcie oraz zakończy je przyciśnięciem dźwigni zegara szachowego, a zostanie to zauważone przez przeciwnika – przegrywa partię.
Podstawowe ruchy.
Każda bierka porusza się na sobie właściwy sposób. Ruchy wykonuje się na wolne pola, wyjąwszy pola zajęte przez bierki przeciwnika. Z wyjątkiem skoczków bierki nie mogą przeskakiwać innych. "Bicie" bierki przeciwnika to ruch bierki na pole, na której stoi bierka przeciwnika (jedynym wyjątkiem jest en passant, bicie "w przelocie"), wówczas bierka atakująca zajmuje miejsce bierki zbijanej, która jest zdejmowana z szachownicy i nie bierze udziału w dalszej grze. Król może być "szachowany", tzn. może być zagrożony zbiciem, lecz nie może być zbity (zob. niżej).
Roszada.
Roszada składa się z wykonania posunięcia króla o dwa pola w stronę wieży, a następnie umieszczeniu wieży po drugiej stronie króla na polu z nim sąsiadującym. Roszada jest możliwa wyłącznie wtedy, gdy spełnione są wszystkie poniższe warunki:
Bicie w przelocie ("En passant").
Jeśli gracz A wykona ruch pionem o dwa pola, zaś gracz B ma piona w piątym, patrząc z jego perspektywy, rzędzie i sąsiadującej kolumnie, to pion gracza B może zbić piona gracza A tak, jak gdyby wykonał on posunięcie o jedno pole. Bicie to można wykonać tylko w ruchu bezpośrednio po ruchu pionem o dwa pola. W przykładzie obok: jeśli biały pion wykona posunięcie z "a2" na "a4", to czarny pion na "b4" może zbić go "en passant" (w przelocie) kończąc swe posunięcie na polu "a3".
Promocja piona.
Jeśli pion osiągnie ósmy rząd, to wówczas jest on "promowany" (zamieniany) na hetmana, wieżę, gońca lub skoczka tego samego koloru, przy czym wybór zależy od gracza (zwykle jest to hetman). Wybór nie ogranicza się do poprzednio zbitych bierek, stąd teoretycznie możliwe jest posiadanie przez gracza dziewięciu hetmanów albo dziesięciu wież, gońców albo skoczków (o ile tylko wszystkie piony będą promowane i żadna z figur danego rodzaju nie zostanie zbita). W przypadku braku potrzebnej bierki gracz powinien wezwać sędziego, aby ten ją dostarczył ().
Szach.
Jeżeli gracz wykona ruch, w którym grozi królowi przeciwnika zbiciem (niekoniecznie przez bierkę, którą poruszył), to mówi się, że król jest "szachowany". Szachem nazywa się taką pozycję, w której jedna lub więcej bierek przeciwnika może teoretycznie zbić króla w kolejnym ruchu (choć król nigdy nie jest zbijany). Obowiązkiem gracza, którego król jest szachowany, jest wyeliminowanie w kolejnym ruchu zagrożenia zbiciem; gracz nie może pozostawić swojego króla szachowanym po zakończeniu swego posunięcia. Można to uczynić na kilka sposobów:
W grach nieformalnych szach zaznacza się słownie mówiąc „szach”, w formalnych zawodach jednak czyni się to niezmiernie rzadko ().
Gracz nie może wykonać żadnego posunięcia, które sprawiałoby, że jego król byłby szachowany, nawet gdy bierka szachująca nie mogłaby się ruszyć z powodu związania, tzn. jej poruszenie wystawiłoby na szacha własnego króla. Oznacza to także, że gracz nie może wykonać posunięcia królem na jakiekolwiek pole sąsiadujące z królem przeciwnika, gdyż umożliwiłoby to wrogiemu królowi jego zbicie, a więc wystawiło na szach.
Zapis partii.
W zawodach rozgrywanych tempem klasycznym zawodnicy mają obowiązek prowadzenia zapisu każdego posunięcia na specjalnym formularzu do zapisu partii. Jest on podstawą do rozstrzygania ewentualnych rozbieżności co do wyniku partii, nieprawidłowych posunięć lub przekroczenia czasu.
Diagramy w książkach i czasopismach szachowych zawsze są rysowane tak, że strona białych jest na dole, strona czarnych – na górze. Dotyczy to również programów szachowych i stron internetowych, przy czym dla wygody użytkownika często umożliwiają one odwrócenie stron.
Zakończenie partii.
Partia kończy się wygraną jednej ze stron, jeśli:
Przy określaniu wyniku partii czasami jest konieczna ocena, czy gracz ma wystarczającą liczbę bierek, by dać mata przeciwnikowi. Za wystarczający "materiał" do zamatowania króla (stosuje się zasadę "najmniej sensownej obrony") uważa się co najmniej:
Partia kończy się remisem, jeśli:
Gracz może reklamować remis (domagać się remisu), gdy:
W tych dwóch przypadkach przeciwnik powinien zgodzić się na remis lub w partii turniejowej zgłosić swoje obiekcje sędziemu.
W partiach turniejowych każdy z graczy przeważnie musi wykonać określoną liczbę ruchów w określonym czasie. Tak zwane "tempo gry" jest określane w regulaminie zawodów, np. na 40 pierwszych posunięć gracze mają dwie godziny oraz na dokończenie partii godzinę. Obecnie najczęściej gra się bez limitu posunięć, ale z czasem dodatkowym, który niewykorzystany jest dodawany do czasu podstawowego, np. 90 minut (czas podstawowy) oraz 30 sekund na każde posunięcie (czas dodatkowy). Przekroczenie czasu grozi przegraną, przy zachowaniu następujących zasad:

</doc>
<doc id="43809" url="https://pl.wikipedia.org/wiki?curid=43809" title="Aarhus">
Aarhus

Aarhus (od 1948 do 1 stycznia 2011 obowiązywał zapis Århus; ) – drugie pod względem wielkości miasto Danii. Ważny port morski i węzeł kolejowy. Aarhus położony jest na Półwyspie Jutlandzkim w regionie Jutlandia Środkowa (d. okręg Århus Amt). Siedziba gminy Aarhus, a także polskiego konsulatu honorowego. Miasto leży na trasie Europejskiego Szlaku Gotyku Ceglanego.
Historia.
Pierwotna nazwa Aarhus brzmiała "Aros" (ujście rzeki) i pochodziło od umiejscowienia późniejszego Aarhus przy ujściu przepływającej przez osadę rzeki do zatoki. Wykopaliska archeologiczne potwierdzają, że w czasach wikingów istniała tutaj osada otoczona wałem obronnym, usytuowana na przesmyku pomiędzy morzem a rzeką, Aarhus Å. Od 948 miasto było siedzibą diecezji Aarhus. Splądrowane i spalone podczas najazdu norweskiego króla Haralda III w 1050 r. Od XI w. istniał tutaj ośrodek menniczy, przeniesiony w 1535 r. do Roskilde. W średniowieczu Aarhus stał się ważnym centrum handlowym. Z roku 1441 pochodzi najstarszy znany przywilej handlowy dla miasta. Rozwój miasta zahamowała reformacja, po której nastąpił okres stagnacji. Wcześniej miasto zostało dwukrotnie nawiedzone przez zarazę (1487, 1529) oraz wielki pożar w 1471 r. Około 1570 r. Aarhus liczył blisko 4500 mieszkańców, lecz po zarazie w 1600 r. liczba ta spadła do ok. 4000. W XVII w., podczas wojen duńsko-szwedzkich, miasto zostało okupowane i splądrowane przez wojska szwedzkie (1644). W latach 1657-1659 stacjonowały tutaj sprzymierzone z Danią wojska polskie i brandenburskie. Ponowny rozwój miasto zaczęło przeżywać na przełomie XVII i XVIII w., a był on oparty w głównej mierze na handlu zagranicznym. W 1794 r. miasto otrzymało swoją pierwszą gazetę „Aarhuus Stiftstidende”. W latach 1784–1802 zarządcą miasta (amtmand) był Ove Høegh-Guldberg.
W XIX w. Aarhus stał się drugim co do wielkości miastem Danii. Budowa połączenia kolejowego z resztą kraju i industrializacja w znaczący sposób wpłynęły na rozwój tego portowego miasta. W 1817 zbudowano tutaj cukrownię, a następnie zakłady odzieżowe. W wojnie duńsko-pruskiej miejsce pomyślnej dla Duńczyków bitwy z Prusakami (którzy okupowali miasto w latach 1848-1849), stoczonej 31 maja 1849. W 1861 r. zakończono rozbudowę portu, co przyczyniło się do ożywienia lokalnej gospodarki. Podczas wojny duńsko-pruskiej w 1864 r. Aarhus został okupowany przez Prusaków. W 1880 miasto liczyło 24 831 mieszkańców, w dużej części rybaków. W 1930 miasto liczyło już 101 423 mieszkańców. Główne zajęcia ludności w tym czasie to handel, żegluga, przemysł stalowy (odlewnie żelaza), włókienniczy (zakłady bawełniane), spożywczy (browary, fabryki spirytusowe i tytoniowe). Modernizacja miasta postępowała od początku XX w.: w 1901 r. miasto otrzymało elektryczność, a w 1903 r. tramwaje. W 1928 założono tutaj drugi duński uniwersytet i powiązane z nim instytucje, co uczyniło Aarhus najważniejszym ośrodkiem naukowo-kulturalnym Jutlandii. W latach 1940–1945 miasto znalazło się pod okupacją niemiecką. We wrześniu 1942 r. lotnicy RAF zbombardowali urządzenia rafinerii ropy naftowej na terenie portu w Aarhus, a w 1944 r. siedzibę gestapo. Doszło również do wielu akcji sabotażowych skierowanych przeciw interesom niemieckim. W okresie powojennym nastąpiła znacząca rozbudowa podmiejskich osiedli. W 1960 Aarhus liczył 177 234 mieszkańców, a w 1990 liczba mieszkańców przekroczyła 200 tysięcy. W 2019 liczba mieszkańców wzrosła do niemal 280 tys.
Gospodarka.
W mieście rozwinął się przemysł środków transportu, maszynowy, metalowy, papierniczy, chemiczny, szklarski, spożywczy oraz włókienniczy.
Herb Aarhus.
Herb Aarhus znany jest z pieczęci miejskiej z 1250 r., a w dzisiejszej formie został oficjalnie zatwierdzony do użytku w 1938 r. Autorem rysunku był Fr. Britze. W polu błękitnym ponad srebrnymi falami dwie wieże czerwone połączone łukiem (symbolizującym lokalną katedrę), pod którym ukazane zostały postaci w szatach błękitnych: św. Klemensa z kotwicą złotą i św. Pawła z mieczem złotym. Ponad nimi księżyc i gwiazda złote. Św. Klemens jest patronem lokalnej katedry. Kotwica jest aluzją do jego śmierci męczeńskiej (został utopiony z kotwicą u szyi).

</doc>
<doc id="43810" url="https://pl.wikipedia.org/wiki?curid=43810" title="Mat (szachy)">
Mat (szachy)

Mat – sytuacja w szachach, w której król jednej ze stron jest szachowany i nie ma żadnego dozwolonego ruchu, aby się przed szachem obronić lub od niego uciec. Mat kończy grę porażką gracza, którego król został zamatowany.
Danie przeciwnikowi mata jest celem gry w szachy. Podczas profesjonalnych turniejów zazwyczaj nie dochodzi do faktycznego dania mata, bowiem przegrane partie najczęściej kończy poddanie się jednego z graczy.
Maty elementarne.
Poniżej opisano pięć przypadków, w których słabsza strona ma jedynie króla, a strona silniejsza dysponuje minimalnym materiałem matowym. Do końcówki król i hetman przeciw królowi dochodzi bardzo często w wyniku promocji piona jednej ze stron. Ta końcówka jest bardzo łatwa do wygrania. Również łatwo jest zamatować królem i wieżą. Nieco trudniejsze zadanie czeka parę gońców, jednak danie mata gońcem, skoczkiem i królem (z koniecznym wsparciem króla) wymaga już doświadczenia i precyzji.
Mat hetmanem i królem.
Metoda jest prosta: należy zepchnąć samotnego króla do skrajnego rzędu lub skrajnej kolumny szachownicy, własnym królem wesprzeć hetmana lub zająć królem opozycję, umożliwiając hetmanowi danie mata z większej odległości.
Powyższa sytuacja jest na ogół niespotykana podczas profesjonalnych turniejów szachowych, chyba że strona matująca jest w niedoczasie i istnieje prawdopodobieństwo, iż nie zdąży ona zamatować przeciwnika.
Mat wieżą i królem.
Rozpoczynając od dowolnej pozycji na szachownicy, król z wieżą są w stanie zamatować króla przeciwnika w nie więcej niż szesnastu posunięciach. Technika jest podobna do końcówki z hetmanem. Wieża potrzebuje więcej posunięć, ponieważ, w przeciwieństwie do hetmana, może zostać zaatakowana przez króla przeciwnika. Po zamknięciu samotnego króla w skrajnym rzędzie należy osiągnąć opozycję lub zagonić go do narożnika.
Mat dwoma gońcami i królem.
Za pomocą dwóch gońców mata można osiągnąć jedynie gdy król przeciwnika jest w polu narożnym. Strona silniejsza powinna doprowadzić do mata w nie więcej niż dziewiętnastu posunięciach.
Mat gońcem, skoczkiem i królem.
Skoczek i goniec mogą zamatować króla przeciwnika jedynie w narożniku kontrolowanym przez gońca. Mata może dać goniec w polu narożnym. Powinny uporać się z tym zadaniem w nie więcej niż trzydzieści trzy ruchy, jednak jeden błąd może zniweczyć cały wysiłek i doprowadzić do remisu przez pata lub przekroczenie limitu pięćdziesięciu posunięć.
Mat dwoma skoczkami i królem.
Tylko teoretycznie jest możliwe danie mata dwoma skoczkami z pomocą króla, co znaczy, że powstanie takiej końcówki praktycznie kończy partię remisem. Mat może nastąpić tylko wtedy, gdy strona broniąca się „wejdzie pod mata” (zrobi błąd). Na lewym diagramie jest pozycja przed błędnym ruchem czarnego króla, który broniąc się przed szachem, poszedł na pole a8 zamiast uciec na c8.
Paradoksalnie, stronie silniejszej może pomóc pion strony słabszej, jednak w takim przypadku doprowadzenie do mata w grze praktycznej jest bardzo trudne. Należy zablokować skoczkiem pionka, a królem z drugim skoczkiem doprowadzić przeciwnego króla do rogu i ustawić pozycję patową (jak na diagramie). Teraz wystarczą trzy ruchy skoczkiem, aby dać matującego szacha. I na nic już, że pion zamieni się w dowolną figurę, gdyż może ona tylko asystować przy ostatnim ruchu skoczka (Sf7 mat).
Znane motywy matowe.
Najszybszym możliwym matem jest mat szkolny zwany też matem kooperacyjnym dany białym w drugim posunięciu. Ten mat powstaje jedynie wtedy, gdy białe popełniają duże błędy w debiucie.
Innym przykładem popularnego motywu jest mat szewski, który następuje po 3 posunięciach.
Pozycje matowe od najwcześniejszych czasów zajmowały miłośników królewskiej gry jako najbardziej emocjonujący element partii. W szachowej literaturze opisano tysiące pomysłowych matów. Niektóre z nich doczekały się swoich nazw, często od nazwiska szachisty, który pierwszy zastosował lub opisał motyw matowy. Do najbardziej znanych należą mat Beniowskiego, mat Bodena, mat Damiano i mat Legala.

</doc>
<doc id="43812" url="https://pl.wikipedia.org/wiki?curid=43812" title="Rustyka">
Rustyka

Rustyka – sposób dekoracyjnego obrobienia faktury powierzchni muru kamiennego lub kamiennej okładziny ściennej, tak aby miały surowy wygląd (zwany popularnie "na dziko"). Polegał na obłupaniu albo odbiciu krawędzi kamiennego bloku przy pomocy odbijaka. Obrobione w ten sposób lico było imitacją naturalnego łomu kamiennego.
Technika ta rozwinęła się na w okresie przejściowym między średniowieczem i renesansem w Toskanii. W okresie renesansu i baroku zazwyczaj parter otrzymywał najsurowszą oprawę. Oprawa była charakterystyczna dla pałaców florenckich.
Zależnie od użytych narzędzi rozróżnia się rustykę: 
Rustyka różni się od boniowania brakiem szlaku, nieregularnie ułożonymi kamieniami o większych długościach.

</doc>
<doc id="43813" url="https://pl.wikipedia.org/wiki?curid=43813" title="Pat">
Pat

Pat – sytuacja w szachach, w której jeden z graczy nie może wykonać posunięcia zgodnego z zasadami, ale jego król nie jest szachowany (to znaczy nie jest atakowany przez bierkę przeciwnika). Zgodnie z przepisami gry pat kończy partię remisem.
Pat powstaje wtedy, gdy żadna bierka (nie tylko król) nie może wykonać prawidłowego ruchu. Im mniej bierek na szachownicy, tym większe jest więc prawdopodobieństwo doprowadzenia do sytuacji patowej. Pat odgrywa bardzo dużą rolę w grze końcowej. Jedyną obroną samotnego króla przeciwko królowi z pionem jest niedopuszczenie do promocji piona przez zajęcie w odpowiedniej chwili jego pola przemiany. Na diagramie po prawej stronie ruch przypada na czarne, które nie mogą wykonać dozwolonego posunięcia. Pozycja jest patowa, więc partia kończy się remisem.
Pat znany jest również w innych wariantach szachów i w grach pokrewnych. W szatrandżu, poprzedniku nowoczesnych szachów, pat był wygraną strony, która zapatowała przeciwnika. Ta reguła była stosowana także później w szachach, lecz gdy grano ze stawką pieniężną, pat dawał połowę kwoty należnej zwycięzcy. Bywało również odwrotnie: w Anglii obowiązywała reguła, że pat jest porażką strony patującej (według "Historii szachów" H.J.R. Murraya, Oxford University Press, 1913). Współcześnie stosowana reguła została powszechnie przyjęta za obowiązującą nie później niż na początku XIX wieku.
Przykład.
Pat może powstać również we wcześniejszych fazach gry, przy większej liczbie bierek na szachownicy. Na diagramie przedstawiono pozycję z partii rozegranej w 1994 roku między Borisem Gelfandem a Władimirem Kramnikiem, w której czarne zagrały:
Jeśli białe zabiją niebronioną wieżę, czarne poświęcą swojego hetmana w celu uzyskania pata:
Białe są zmuszone zabić „wściekłego hetmana”, skutkiem czego powstaje pat. (W partii białe zagrały 68.d5, partia zakończyła się remisem.)

</doc>
<doc id="43816" url="https://pl.wikipedia.org/wiki?curid=43816" title="Perihelium">
Perihelium



</doc>
<doc id="43817" url="https://pl.wikipedia.org/wiki?curid=43817" title="Wieczny szach">
Wieczny szach

Wieczny szach – szczególny przypadek remisowego zakończenia partii szachów przez powtórzenie ruchów. Polega na tym, że jeden z graczy wymusza powtarzanie ruchów, szachując króla przeciwnika.
Wieczny szach występuje również w innych grach spokrewnionych z szachami, chociaż reguły mogą się znacznie różnić, np. w shōgi wieczny szach jest zabroniony.
W pozycji na diagramie białe mają przewagę skoczka i piona, teoretycznie wystarczającą do wygrania partii. Co więcej, czarny król jest w opałach. Białe grożą matem w następnym posunięciu: H:g7 mat. Również Hc8+ prowadzi do mata (po jedynej odpowiedzi czarnych He8 nastąpi H:e8 mat).
Mimo że ruch przypada na czarne, nie mogą one jednocześnie obronić dwóch pól g7 i c8 ani zasłonić króla. Partia jednak zakończy się remisem, ponieważ czarny hetman, szachując króla na przemian z pól e1 i e2, nie wypuści go z narożnika. Biały król ma do dyspozycji cztery pola: h1, h2, g1, g2, jednak pola f1 i f2 są szachowane przez hetmana. Białe nie są w stanie przeszkodzić czarnemu hetmanowi w wiecznym szachu.
Wściekła wieża.
Drugi diagram ilustruje znany motyw, zwany "wściekłą wieżą" (rzadziej zdarza się motyw "wściekłego hetmana"). Czarne mają dużą przewagę materialną, ale ze względu na niefortunne ustawienie swoich wież nie mogą osiągnąć zwycięstwa. Biała wieża samobójczo atakuje czarnego króla Wb7+!. W rzeczywistości jest nietykalna – jeśli czarny król zabije wieżę K:b7?, biały znajdzie się w pacie, co natychmiast kończy grę remisem. Nie da się też uciec od wieży. Na Ka6 białe odpowiedzą Wb6+!, na Ka8 – Wb8+!. Dopóki na każdy ruch czarnego króla białe będą odpowiadały symetrycznym ruchem wieży w sąsiedniej kolumnie, czarne nie otrzymają szansy zmiany sytuacji przy pomocy pozostałych bierek, co ostatecznie prowadzi do remisu na zasadzie wiecznego szacha.

</doc>
<doc id="43823" url="https://pl.wikipedia.org/wiki?curid=43823" title="Międzynarodowa Federacja Szachowa">
Międzynarodowa Federacja Szachowa

Międzynarodowa Federacja Szachowa (fr. "Fédération Internationale des Échecs", FIDE) – utworzona 20 lipca 1924 roku w Paryżu organizacja międzynarodowa, zrzeszająca narodowe związki szachowe z całego świata, w tym Polski Związek Szachowy. Mottem FIDE jest "Gens una sumus" (łac. "Jesteśmy jedną rodziną"). Od 2018 na czele FIDE stoi Arkadij Dworkowicz, były wicepremier Federacji Rosyjskiej.
Do głównych zadań FIDE należy: definiowanie i ujednolicanie reguł gry w szachy oraz zasad rozgrywania międzynarodowych zawodów szachowych, obliczanie rankingu szachistów, przyznawanie tytułów (zobacz arcymistrz) szachistom oraz sędziom szachowym. Federacja organizuje najważniejsze zawody szachowe o zasięgu światowym, w tym indywidualne mistrzostwa świata oraz olimpiady szachowe, patronuje lub nadzoruje rozgrywanie niektórych turniejów międzynarodowych z udziałem najsilniejszych szachistów świata. Ogromna większość międzynarodowych zawodów szachowych odbywa się na zasadach określonych przez FIDE. Rozgrywki o zasięgu krajowym są organizowane w oparciu o przepisy narodowych związków szachowych, które z założenia nie mogą być sprzeczne z przepisami FIDE.
FIDE powstała na wniosek sekretarza Francuskiej Federacji Pierre Vincenta, a wśród 15 państw (Anglia, Argentyna, Belgia, Czechosłowacja, Finlandia, Francja, Holandia, Włochy, Jugosławia, Kanada, Węgry, Rumunia, Hiszpania, Szwajcaria), które zakładało FIDE była także Polska (reprezentowana przez Izaaka Towbina).
W 1928 w Hadze FIDE jako pierwsza organizacja sportowa podjęła historyczną decyzję – zrównała prawa amatorów i zawodowców.
Początkowo FIDE była dość słabą organizacją, ponieważ Związek Radziecki z przyczyn politycznych odmówił przystąpienia do federacji. Sytuacja uległa zmianie w 1946 roku, po śmierci ówczesnego mistrza świata Aleksandra Alechina FIDE przystąpiła do organizacji turnieju w celu wyłonienia następcy. Po trudnych negocjacjach radziecki związek szachowy dołączył do federacji, z wieloma zastrzeżeniami dotyczącymi przyszłego kształtu tej organizacji.
W 1948 roku odbył się turniej o mistrzostwo świata, w którym zwyciężył Michaił Botwinnik. Od tego czasu aż do 1993 roku mistrz świata był wyłaniany w oficjalnych meczach organizowanych przez FIDE. Ustalono wielostopniowe eliminacje (turnieje strefowe, międzystrefowe i mecze kandydatów), których zwycięzca uzyskuje prawo gry z mistrzem świata.
Działalność FIDE w zakresie organizacji meczów o tytuł mistrza świata wywoływała wiele kontrowersji. W 1975 Bobby Fischer nie przystąpił do meczu z pretendentem, skutkiem czego Anatolij Karpow został uznany za jego następcę. W 1984 roku prezydent Florencio Campomanes przerwał mecz pomiędzy Karpowem i Garrim Kasparowem bez wyłonienia zwycięzcy. Kontrowersje wzbudzała również działalność następcy Campomanesa, Ilumżynowa, oskarżanego m.in. o niedotrzymywanie obietnic finansowych.
W 1993 narastający konflikt pomiędzy FIDE a ówczesnym mistrzem świata Kasparowem doprowadził do rozłamu. Kasparow i pretendent Nigel Short, wyłoniony w eliminacjach zorganizowanych przez FIDE, założyli nową organizację PCA, pod auspicjami której rozegrali mecz, wygrany przez Kasparowa. Od tego czasu rozgrywki o tytuł mistrza świata organizowane były dwutorowo, przez FIDE oraz organizacje zakładane przez Kasparowa. Dopiero w roku 2006 doszło do zunifikowanego meczu o tytuł mistrza świata, w wyniku którego Władimir Kramnik został oficjalnym mistrzem świata w szachach.
Od 1953 FIDE prowadzi "Złotą księgę FIDE", która zawiera m.in. nazwiska zawodników, działaczy, sędziów, którzy odegrali ważną rolę w historii szachów.
FIDE dopuszcza międzynarodowe drużyny niesłyszących (ICSC), niewidomych (IBCA), niepełnosprawnych z dysfunkcją narządu ruchu (IPCA) na prawach państwa, do rozgrywek olimpijskich.
W 1999 FIDE została oficjalnie uznana przez Międzynarodowy Komitet Olimpijski. Dwa lata później federacja przyjęła przepisy antydopingowe MKOl. Istnieją plany włączenia szachów do Igrzysk Olimpijskich.
Według stanu na 18 czerwca 2014 roku, FIDE zrzeszała 181 krajowych federacji (54 federacje z Europy, 51 federacji z Azji, 42 federacje z Afryki, 34 federacje z Ameryki).
Najwyższym organem organizacji jest Kongres, organizowany co roku (z wyjątkiem tzw. Kongresów nadzwyczajnych, które mogą zostać zwołane na wniosek Prezydenta FIDE). W Polsce odbyły się dwa Kongresy, w 1935 w Warszawie oraz w 2011 w Krakowie (82. edycja).
W dniu powstania FIDE – 20 lipca jest obchodzony Międzynarodowy Dzień Szachów.

</doc>
<doc id="43825" url="https://pl.wikipedia.org/wiki?curid=43825" title="Arcymistrz">
Arcymistrz

Arcymistrz – tytuł nadawany szachistom przez Międzynarodową Federację Szachową (FIDE) za wyniki sportowe. Wyróżniony szachista ma prawo dożywotnio posługiwać się tym tytułem. Na oznaczenie tytułu używa się polskiego skrótu "am" lub międzynarodowego "GM" (ang. "grandmaster") oraz analogicznie dla kobiet "amk" i "WGM".
Zasady nadawania tytułu.
W większości opracowań powielone jest stwierdzenie, że w 1914 roku car Rosji Mikołaj II, chcąc uhonorować najsilniejszych szachistów świata uczestniczących w turnieju w Petersburgu, nazwał ich "arcymistrzami". Tego zaszczytu mieli dostąpić: Emanuel Lasker, Jose Raul Capablanca, Aleksandr Alechin, Siegbert Tarrasch i Frank Marshall. Najwcześniejsza znana opublikowana wzmianka o takim wydarzeniu pochodzi jednak z roku 1940, a argumenty za jego prawdziwością są dalece niewystarczające. Wiadomo natomiast, że arcymistrzami nazywano wybitnych szachistów już wcześniej. Systematycznie określano tak zwycięzców wielkich zawodów międzynarodowych, począwszy od turnieju w Ostendzie w roku 1907 (termin w tym znaczeniu pochodził oryginalnie z języka niemieckiego: "Groẞmeister").
W 1950 roku FIDE unormowała zasady przyznawania tytułu arcymistrza i nadała tytuły najwybitniejszym szachistom za bieżące i wcześniejsze osiągnięcia. Zaszczytu tego dostąpiło wówczas 27 szachistów:
Tytuły arcymistrzyń kobiecych po raz pierwszy nadano w 1976 roku. Otrzymało je wówczas 12 szachistek: Nana Aleksandria, Jelizawieta Bykowa, Nona Gaprindaszwili, Natalia Konoplewa, Walentyna Kozłowska, Ałła Kusznir, Milunka Lazarević, Irina Lewitina, Olga Rubcowa, Ludmiła Rudenko, Marta Szul i Tatiana Zatułowska.
Obecnie tytuł jest nadawany, gdy szachista w określonym czasie osiągnął trzy wartościowe rezultaty (tzw. normy) w turniejach międzynarodowych z udziałem arcymistrzów. Tytuł może być również przyznany za inne wybitne osiągnięcia, na przykład za zakwalifikowanie się do turnieju lub meczu pretendentów albo za zdobycie tytułu mistrza świata juniorów. Poza tytułem arcymistrza FIDE przyznaje również mniej prestiżowe tytuły "mistrza międzynarodowego", "mistrza FIDE" i "kandydata na mistrza FIDE" oraz analogiczne tytuły kobiece: "arcymistrzyni", "mistrzyni międzynarodowej", "mistrzyni FIDE" i "kandydatki na mistrzynię FIDE". Kobiety mogą również zdobywać – na takich samych zasadach jak mężczyźni – tytuły "arcymistrza" i "mistrza międzynarodowego". Międzynarodowa Federacja Szachowa przyznaje również tytuł "arcymistrza" zawodniczce, która zdobyła tytuł mistrzyni świata.
W 1959 Bobby Fischer, w wieku piętnastu lat (mając dokładnie 15 lat, 6 miesięcy i 1 dzień), otrzymał tytuł arcymistrzowski za zakwalifikowanie się do turnieju pretendentów. Od tego czasu kilkanaścioro młodych szachistów zostało arcymistrzami w jeszcze młodszym wieku, między innymi najsilniejsza szachistka świata, wówczas piętnastoletnia, Judit Polgár (15-4-28) i ukraiński junior Siergiej Kariakin, który w 2002 został arcymistrzem, mając dwanaście lat (12-7-0).
Najmłodsi arcymistrzowie.
Lista obejmuje zawodników, którzy zdobyli tytuł arcymistrza w wieku poniżej 15 lat.
"stan na dzień 04.08.2021"

</doc>
<doc id="43826" url="https://pl.wikipedia.org/wiki?curid=43826" title="Limuzyna">
Limuzyna

Limuzyna – luksusowy samochód, najczęściej spotykany w kolorze czarnym lub białym.
Nadwozie zamknięte, czterodrzwiowe. Klasyczny układ napędowy. Może mieć od czterech do kilkunastu miejsc siedzących, czasem dwa lub trzy dodatkowe składane siedzenia. Siedzenia z przodu: kierowcy i pasażera mogą być oddzielone od tylnej części kabiny (siedzenia "VIP") szybą lub ścianką - wtedy nazywamy to samochodem dual cowl. Mianem limuzyny określić można również samochód luksusowy o nadwoziu typu sedan, takim jak np. BMW serii 7, Mercedes-Benz klasy S czy Lincoln, w których brak ścianki z szybą oddzielającej siedzenia kierowcy i pasażera od tylnych miejsc przeznaczonych dla klientów.
Limuzyny jako samochody luksusowe są standardowo wyposażone w barek, radio z CD, klimatyzację, telefon pomiędzy kierowcą a kabiną, często też telewizor z DVD. Limuzyny (w szczególności, te nowsze modele) często również posiadają oprócz telewizora, monitory LCD oraz cooler. Popularne, szczególnie w Stanach Zjednoczonych, jest przebudowywanie sedanów oraz SUV-ów na limuzyny.
Obecnie określenie "limuzyna" uległo częściowej dewaluacji i używa się go do ogólnego określenia auta klasy wyższej, o nadwoziu typu sedan.

</doc>
<doc id="43827" url="https://pl.wikipedia.org/wiki?curid=43827" title="Morze Kaspijskie">
Morze Kaspijskie

Morze Kaspijskie (, "Darja-je Chazar"; , "Kaspijskoje morie"; ; , "Kaspij tengyzy"; ) – bezodpływowe słone jezioro reliktowe w Azji i w części północnej w Europie. Jest największym jeziorem świata z powierzchnią wynoszącą ok. 370 tys. km² (zmieniającą się wskutek wahań poziomu wody, w 1930 roku wynosiła ona 442 tys. km²). Maksymalna głębokość to 1025 m. Zasolenie od słodkowodnej części północnej do 10–12‰ w części środkowej i południowej i do bardzo dużego, sięgającego nawet 300‰ w zamkniętej zatoce Kara-Bogaz-Goł. Czas wymiany wód wynosi 250 lat. W starożytności nosiło różne nazwy: "Ocean Hyrkański", "Morze Azarskie" i "Morze Kwalijskie". W epoce antycznej i przez znaczną część średniowiecza powszechnie uważano, że Morze Kaspijskie stanowi zatokę wielkiego oceanu północnego (pogląd taki głosili m.in. Eratostenes, Strabon, Pomponiusz Mela, Izydor z Sewilli). Herodot natomiast pisał: "Morze Kaspijskie (Κασπίη θάλασσα) jest morzem osobnym (ἑωυτῆς) i nie łączy się z innym morzem. Bo np. całe morze, po którym jeżdżą Hellenowie, dalej morze leżące poza Słupami Heraklesa, tak zwane Atlantyckie, i Morze Czerwone – tworzą jedną całość. Morze Kaspijskie zaś jest inne, samo dla siebie; długość jego wynosi dla posługującego się wiosłem piętnaście dni jazdy, a szerokość, tam gdzie jest stosunkowo najszersze – osiem dni jazdy".
Morze Kaspijskie, tak jak Morze Śródziemne i Morze Czarne, jest reliktem Oceanu Tetydy (zob. Morze Sarmackie). Ponieważ zasilane jest rzekami, poziom wody podnosił się i opadał znacząco wiele razy, a w suchych okresach wysychało odkładając na dnie pokłady soli, pokryte później osadami naniesionymi przez wiatr. Niektórzy rosyjscy historycy utrzymują, że podniesienie się poziomu wody w morzu w średniowieczu spowodowało powódź na obszarach nadbrzeżnych. W latach 40.–70. XX w. poziom morza opadał, potem podniósł się do poziomów z lat 30. Obecnie poziom jest raczej stabilny z tendencją do opadania.
Do Morza Kaspijskiego dostęp mają:
Średnia głębokość w północnej części wynosi 5–6 m, w środkowej 190 m, w południowej głębokość osiąga ponad 1 km.
Wyspy Morza Kaspijskiego mają łączną powierzchnię ok. 2000 km². Największe z nich:
W Morzu Kaspijskim żyją jesiotry, których ikra ceniona jest na całym świecie ze względu na walory smakowe – jest to jeden z lepszych rodzajów kawioru. Populacji jesiotrów grozi wyginięcie z powodu przełowienia, więc organizacje ekologiczne starają się o zakaz połowów tych ryb do czasu, aż ich populacja powróci do równowagi.
Region Morza Kaspijskiego jest ważny dla światowej gospodarki ze względu na znajdujące się na jego dnie duże złoża ropy. Stało się to przyczyną sporu o podział wód między pięć nadbrzeżnych państw.
Do Morza Kaspijskiego wpadają rzeki Kura, Ural i Wołga. Żegluga między Morzem Kaspijskim a Azowskim możliwa jest przez Kanał Wołga-Don, między Morzem Kaspijskim a Bałtykiem przez Kanał Wołżańsko-Bałtycki, a z Morzem Białym przez Kanał Białomorsko-Bałtycki.
Większe miasta leżące nad Morzem Kaspijskim:
Większe zatoki na Morzu Kaspijskim:
Większe rzeki wpadające do Morza Kaspijskiego:

</doc>
<doc id="43830" url="https://pl.wikipedia.org/wiki?curid=43830" title="Kryptoportyk">
Kryptoportyk

Kryptoportyk (portyk pozorny) – rodzaj portyku, obudowanego ze wszystkich stron, w którym kolumny podtrzymujące konstrukcję dachu stoją tuż przy murze lub są w niego wtopione (półkolumny). W starożytności była to podłużna budowla całkowicie lub częściowo zagłębiona w ziemi doświetlona otworami wykonanymi w sklepieniu lub w ścianach bocznych. Najczęściej pełniła rolę przejścia w czasie niepogody, ale również magazynowano w niej żywność.
W czasach nowożytnych stosowany w architekturze ogrodowej, jako ukryte przejście.

</doc>
<doc id="43833" url="https://pl.wikipedia.org/wiki?curid=43833" title="Mistrzostwa świata w szachach">
Mistrzostwa świata w szachach

Mistrzostwa świata w szachach rozgrywane w różnych formach od końca XIX wieku są najważniejszymi sportowymi rozgrywkami w szachach. Obecnie oprócz "otwartych" mistrzostw świata, w których mogą uczestniczyć wszyscy szachiści bez względu na wiek i płeć, organizuje się również mistrzostwa świata kobiet, juniorów (w kilku grupach wiekowych), seniorów, a także komputerów. Obecnym mistrzem świata od 2013 roku jest Magnus Carlsen.
Wielcy mistrzowie XIX wieku.
Historia mistrzostw świata w szachach sięga XIX wieku. Do połowy tego stulecia nie rozgrywano turniejów międzynarodowych. Najsławniejsi szachiści spotykali się w meczach. Nieoficjalnymi mistrzami świata byli:
Morphy wkrótce po 1859 roku wycofał się z czynnego życia szachowego i dlatego niektórzy znawcy tematu jako pierwszy mecz o mistrzostwo świata wskazują mecz Wilhelm Steinitz – Adolf Anderssen w roku 1866, w którym zwyciężył Steinitz (+8 -6 =0). Jednak wielu nie uznało prymatu Steinitza, gdyż Morphy jeszcze żył i nikt go nie pokonał ani w meczu, ani w jakimkolwiek turnieju. Dopiero po śmierci Morphy’ego w 1884 r. pojawił się problem wyłonienia oficjalnego mistrza świata. Kandydatów było dwóch – Wilhelm Steinitz i Johannes Zukertort, ich przewaga nad pozostałymi szachistami była bezdyskusyjna.
Nieformalny system w latach 1886–1946.
Za pierwszy oficjalny mecz o tytuł mistrza uważa się ten rozegrany w 1886 roku, w którym Wilhelm Steinitz pokonał Johannesa Zukertorta. W XIX i w pierwszej połowie XX wieku mecze mistrzowskie odbywały się według bardzo nieformalnych zasad. Szachista, który uważał się za silniejszego od aktualnego mistrza świata, po prostu wyzywał go na szachowy pojedynek. Nie istniał formalny system kwalifikacji. Zasady rozgrywania meczów nie były sztywno ustalone i stawały się przedmiotem czasami bardzo trudnych negocjacji, w których decydujący głos miał zazwyczaj aktualny mistrz świata. Z tego powodu niektórzy wybitni szachiści (m.in. najwybitniejszy polski arcymistrz Akiba Rubinstein), którzy aspirowali do tytułu mistrza, takiej szansy byli pozbawieni. Niemniej powszechnie uważa się, że nieformalny system działał skutecznie i wyłaniał mistrzów, którzy rzeczywiście byli najsilniejszymi graczami swoich czasów.
Mistrzami świata w tym systemie byli, poza Wilhelmem Steinitzem, czterej jeszcze szachiści. Niemiec Emanuel Lasker zachował tytuł najdłużej w historii, przez 27 lat (1894–1921), wielokrotnie go broniąc. Pokonał go Kubańczyk Jose Raul Capablanca: będący w złej dyspozycji Lasker poddał mecz o mistrzostwo, w którym Capablanca wysoko prowadził. Po zdobyciu mistrzostwa Capablanca nie chciał rozgrywać meczów w obronie tytułu. Przez sześć lat żądał od potencjalnych przeciwników (często uważanych za silniejszych od niego, jak Aron Nimzowitsch czy Akiba Rubinstein) tak wysokich stawek za grę, aby nikogo nie było na nie stać; mawiano, że od rywali odgradzał się "Złotym Wałem". Jednak w 1927 r. rosyjski emigrant, obywatel Francji Aleksandr Alechin zebrał żądaną kwotę, doprowadził do meczu i po dramatycznej walce zwyciężył: Capablanca przegrał więc swój jedyny mistrzowski mecz. Alechin rozgrywał mecze w obronie tytułu i w 1935 r. pokonał go Holender Max Euwe, pierwszy amator, który był mistrzem świata (nie żył z gry w szachy, był nauczycielem matematyki). Utrzymał on tytuł tylko przez nieco ponad rok, gdyż w 1937 r. Alechin wyzwał go na mecz rewanżowy i wygrał. Później mecze o tytuł uniemożliwiła II wojna światowa, a w marcu 1946 r. 53-letni wówczas Alechin niespodziewanie zmarł.
Śmierć Aleksandra Alechina stanowiła wyłom w działającym dotychczas systemie, ponieważ po raz pierwszy zabrakło mistrza, którego można było pokonać w bezpośrednim meczu. Dwa lata później Międzynarodowa Federacja Szachowa (FIDE) zorganizowała turniej pretendentów, w którym wzięło udział pięciu najsilniejszych szachistów: Michaił Botwinnik, Max Euwe, Paul Keres, Samuel Reshevsky i Wasilij Smysłow. Zwycięzcą turnieju został Botwinnik, który tym samym został kolejnym mistrzem świata, rozpoczynając hegemonię szachistów ze Związku Sowieckiego.
Mistrzostwa świata FIDE w latach 1948–1993.
W miejsce dotychczasowego nieformalnego systemu FIDE wprowadziła nowy system eliminacyjny. Nominowani przez narodowe związki szachowe szachiści brali udział w turniejach strefowych, z których najlepsi awansowali do turniejów międzystrefowych, gdzie spotykali się z rozstawionymi (nominowanymi przez FIDE) graczami światowej czołówki. Najlepsi z turniejów międzystrefowych spotykali się następnie w turnieju pretendentów. Zwycięzca turnieju pretendentów spotykał się w meczu finałowym z aktualnym mistrzem świata, który nie musiał uczestniczyć w eliminacjach. Mecze o mistrzostwo rozgrywano co trzy lata. Jeśli pretendent wygrał z mistrzem, temu drugiemu przysługiwało prawo do meczu rewanżowego. System wielostopniowych turniejów eliminacyjnych, meczów finałowych i rewanżowych wyłaniał mistrza świata co trzy lata. 
Prawo pokonanego mistrza świata do meczu rewanżowego zostało zniesione przez FIDE w 1962 r. po tym, gdy dzierżący tytuł od 1946 r. Michaił Botwinnik, pokonany dwa razy z rzędu przez pretendentów (Rosjanina Wasilija Smysłowa w 1957 r. i Łotysza Michaiła Tala w 1960 r.) dwukrotnie po upływie roku odzyskiwał tytuł w meczach rewanżowych. Tytuł mistrzowski wywalczyli później w 1963 r. Ormianin Tigran Petrosjan, zaś w 1969 r. Rosjanin Boris Spasski. 
System działał bez zarzutu aż do 1975 roku, kiedy to Amerykanin Bobby Fischer, który trzy lata wcześniej odebrał tytuł Borisowi Spasskiemu w jednym z najsłynniejszych meczów w historii (był pierwszym po wojnie szachistą spoza ZSRR walczącym o tytuł), odmówił udziału w meczu z kolejnym pretendentem, Anatolijem Karpowem. Tym samym pozbawił się prawa do tytułu mistrza świata. Od tego czasu prawie w ogóle przestał grać w oficjalnych turniejach. Jedyny wyjątek zrobił w 1992 roku, wygrywając ze Spasskim "mecz o pięć milionów dolarów".
Mecze o mistrzostwo rozgrywano do zdobycia przez zwycięzcę 12 punktów (1 pkt za zwycięstwo, 0,5 pkt. za remis). Przed meczem w 1984 r., który rozgrywali Anatolij Karpow (mistrz) i Garri Kasparow (pretendent) zasadę tę zmieniono i postanowiono grać do sześciu zwycięstw, nie licząc remisów. Wynikiem tego był najdłuższy mecz w historii szachów, który trwał 5 miesięcy, a rozegrano 48 partii, w tym 40 remisowych. Prezydent FIDE Florencio Campomanes w końcu przerwał mecz, w którym (nie licząc remisów), Karpow początkowo prowadził 5:1, ale potem wyraźnie osłabł i Kasparow odrabiał straty, doprowadzając do stanu 5:3. Decyzję odebrano jako chęć udzielenia pomocy słabnącemu Karpowowi. Mecz rozegrano ponownie rok później, przywracając poprzednie zasady - zwyciężył Kasparow.
Dwa systemy w latach 1993–2005.
W 1993 roku system wyłaniania mistrza świata załamał się. Ówczesny mistrz Garri Kasparow i pretendent Nigel Short założyli własną, alternatywną wobec FIDE organizację o nazwie Stowarzyszenie Zawodowych Szachistów (PCA), której zadaniem miała być m.in. organizacja mistrzostw świata. W rozegranym pod auspicjami PCA meczu zwyciężył Kasparow. FIDE zorganizowała konkurencyjny mecz o mistrzostwo świata, w którym Karpow pokonał Jana Timmana. Od tego czasu do kwietnia 2006 roku mistrzostwa świata rozgrywane były równolegle w ramach dwóch różnych systemów i trudno rozsądzić, który z dwóch mistrzów świata miał większe prawo do tego tytułu.
Kolejnym przeciwnikiem Kasparowa był Viswanathan Anand, który zakwalifikował się do meczu wygrywając turnieje, podobne do tych, które dotąd organizowała FIDE. Kasparow ten mecz wygrał, lecz w roku 2000 utracił tytuł mistrza świata na rzecz Władimira Kramnika.
W tym czasie FIDE, po rozegraniu w 1996 roku jeszcze jednego cyklu mistrzowskiego, w którym Karpow obronił swój tytuł, zrewolucjonizowała dotychczasowy system. Zaniechano rozgrywania długotrwałych i wielostopniowych eliminacji, organizując w to miejsce jeden wielki turniej, w którym szachiści grają mini-mecze przyspieszonym tempem gry. Turniej jest rozgrywany systemem pucharowym (przegrywający odpada) i trwa kilka tygodni. W pierwszej edycji nowego cyklu Karpow jako obrońca tytułu był nominowany bezpośrednio do meczu finałowego, jednak w kolejnych turniejach mistrz świata został pozbawiony tego przywileju i musiał jak inni walczyć o prawo do gry w finale.
Obecna sytuacja.
13 kwietnia 2006 roku FIDE ogłosiła mecz o mistrzostwo świata pomiędzy Kramnikiem (mistrz świata Braingames, po pokonaniu w roku 2000 mistrza świata PCA Garriego Kasparowa) i Topałowem (mistrz świata FIDE), który odbył się w Eliście w dniach 21 września – 13 października 2006 roku i składał się z 12 gier oraz 4 partii dogrywki. Zwycięzcą został Władimir Kramnik po remisie 6-6 i wygranej 2½ – 1½ w dogrywce. Zajął on miejsce Topałowa w turnieju mistrzowskim 2007 w Meksyku, w którym zwyciężył Viswanathan Anand. Kolejny pojedynek o tytuł niekwestionowanego mistrza świata został rozegrany w październiku 2008 r. w Bonn. Tytuł obronił Anand, pokonując Władimira Kramnika w stosunku 6½ – 4½. Anand jeszcze trzykrotnie bronił tytułu, zwyciężając w 2010 r. Weselina Topałowa oraz w 2012 r. Borisa Gelfanda. W kolejnym meczu, rozegranym w listopadzie 2013, przegrał z Magnusem Carlsenem i utracił tytuł na rzecz Norwega.
Lista mistrzów świata.
Niekwestionowani mistrzowie świata
Mistrzowie świata PCA / Braingames (1993–2006)
Mistrzowie świata FIDE (1993–2006)
Niekwestionowani mistrzowie świata (po unifikacji)
Lista meczów i turniejów o mistrzostwo świata.
Na pierwszym miejscu podano obrońcę tytułu, a gwiazdką (*) oznaczono wyniki meczów, w którym nie uwzględniano remisów.
Do 1993 roku.
W 1993 r. nastąpił rozłam w świecie szachowym. Mistrz świata Garri Kasparow i oficjalny zwycięzca eliminacji Nigel Short rozegrali swój mecz poza FIDE. W odpowiedzi federacja pozbawiła ich praw do tytułu i zdecydowała, że mistrzem świata zostanie zwycięzca meczu Anatolij Karpow – Jan Timman.
Mistrzostwa świata FIDE.
Oficjalne mistrzostwa świata, krytykowane przez społeczność szachową, zwłaszcza od 1997 r., gdy wprowadzono system pucharowych turniejów.
Nieoficjalne mistrzostwa świata.
Nielegalne z punktu widzenia formalno-prawnego, ale uznawane przez społeczność szachową. Rozgrywały się początkowo „pod egidą” PCA, później Brain Games Network, ostatni mecz rozegrany został poza jakąkolwiek federacją.
Od 2006 roku.
W 2006 r. odbył się mecz unifikacyjny między „klasycznym mistrzem świata” Władimirem Kramnikiem a oficjalnym mistrzem świata FIDE, Weselinem Topałowem. Od tej pory mistrzostwa świata są jednolite, rozgrywane zgodnie z zasadami określanymi przez FIDE.

</doc>
<doc id="43835" url="https://pl.wikipedia.org/wiki?curid=43835" title="Powiat poznański">
Powiat poznański

Powiat poznański – powiat położony w zachodniej Polsce, w centralnej części województwa wielkopolskiego. Tworzy go 17 gmin otaczających miasto Poznań. Jest to największy pod względem powierzchni powiat w województwie wielkopolskim (1900 km²), a także powiat ziemski o najwyższej liczbie ludności w Polsce – około 400 tys. mieszkańców (31 grudnia 2019 r.). Spośród wielkopolskich powiatów (nie wliczając miast na prawach powiatu) wyróżnia go także najwyższa gęstość zaludnienia na 1 km² – ok. 210 osób. Powiat został utworzony w 1999 r. w ramach reformy administracyjnej.
Siedzibą władz powiatu jest Poznań, który jest oddzielnym miastem na prawach powiatu i nie wchodzi tym samym w skład powiatu poznańskiego.
W skład powiatu wchodzą:
Według danych z 31 grudnia 2019 roku powiat zamieszkiwały 399 272 osoby. Natomiast według danych z 30 czerwca 2020 roku powiat zamieszkiwało 403 417 osób.
Charakterystyka powiatu.
Powiat poznański położony jest w paśmie makroregionu Pojezierza Wielkopolskiego, w mezoregionie Poznańskiego Przełomu Warty, w dorzeczu Warty wraz z jej dopływami, to jest rzekami: Cybina, Główna i Kopel oraz Kanałem Mosińskim.
Powierzchnia powiatu wynosi 189 995 ha (1 899,95 km²).
Użytki rolne zajmują 48,0% obszaru (91 270 ha), lasy – 22,0% (41 737 ha), a tereny zurbanizowane – 16,1% (30 655 ha).
Łączny udział obszarów objętych różnymi formami ochrony (parki narodowe i krajobrazowe, obszary chronionego krajobrazu, rezerwaty przyrody, użytki ekologiczne) w ogólnej powierzchni powiatu kształtuje się na poziomie 28,0% (53 202 ha).
Sąsiednimi powiatami powiatu poznańskiego są: gnieźnieński, wrzesiński, średzki, śremski, kościański, obornicki, grodziski, szamotulski, nowotomyski, wągrowiecki.
Ludność.
Pod koniec 2012 r. powiat poznański zamieszkiwało 344,7 tys. osób.
W roku 1995 powiat poznański zamieszkiwało 240,7 tys. osób, a w 2012 roku – już 344,7 tys. osób. Oznacza to, że w ciągu 17 lat przybyło aż 104,0 tys. nowych mieszkańców (wzrost liczby ludności o 43,2%). Największe przyrosty występują w gminach: Dopiewo, Kleszczewo, Komorniki, Rokietnica, Suchy Las i Tarnowo Podgórne.
Wskaźnik urbanizacji w powiecie poznańskim wynosi 38,4% – oznacza to, że większość ludności tego obszaru (61,6%) mieszka na wsi. Wiele podpoznańskich miejscowości, mimo że nie posiada praw miejskich, zamieszkiwane jest często nawet przez 4–7 tys. osób.
Najliczniej zamieszkane miejscowości powiatu poznańskiego:
Urbanizacja.
Miasta powiatu poznańskiego: Buk, Kostrzyn, Kórnik, Luboń, Mosina, Murowana Goślina, Pobiedziska, Puszczykowo, Stęszew, Swarzędz.
W obrębie powiatu poznańskiego, Poznania oraz gmin: Oborniki, Skoki, Szamotuły i Śrem rozwija się aglomeracja poznańska.
Administracja i samorząd.
Siedzibą władz powiatu jest Poznań. Organem uchwałodawczym samorządu jest "Rada Powiatu w Poznaniu", w której skład wchodzi 29 radnych. Rada wybiera organ wykonawczy, którym jest "Zarząd Powiatu w Poznaniu" składający się z 4 członków. Na czele zarządu stoi Starosta Poznański.
Urząd Starosty Poznańskiego od 1999 r. sprawowali:
Budżet powiatu poznańskiego w 2013 r. zamknął się dochodami w wysokości 213,7 mln zł oraz wydatkami w wysokości 220,4 mln zł. Deficyt budżetu wyniósł 6,7 mln zł. Zadłużenie samorządu na koniec roku wyniosło 48,6 mln zł, co stanowiło 22,73% wartości wykonywanych dochodów powiatu.
Publiczny transport zbiorowy.
Komunikacja autobusowa.
W listopadzie 2010 r. powołano Związek Międzygminny „Transport Aglomeracji Poznańskiej” który zajmuje się organizacją wspólnego transportu publicznego w podpoznańskich gminach. Obecnie trwa proces integracji podmiejskich linii autobusowych z systemem miejskim. Miasto Poznań na podstawie porozumień międzygminnych przejmuje odpowiedzialność za kolejne linie autobusowe – ZTM obsługuje m.in. wszystkie połączenia w Luboniu oraz gminach Czerwonak, Komorniki i Suchy Las. Na początku 2021 r. funkcjonowało 76 linii aglomeracyjnych ZTM (66 dziennych i 10 nocnych), które wybiegały poza obszar stolicy Wielkopolski:
Połączenia te obsługuje poznańskie MPK oraz lokalni przewoźnicy (m.in. P.T. Translub z Lubonia, P.U.K. Komorniki oraz Z.K.P. Suchy Las). Na wszystkich liniach obowiązuje taka sama taryfa („A” – miasto Poznań; „A+B” – miasto Poznań i ościenne miejscowości; „A+B+C” oraz „A+B+C+D” – miasto Poznań, ościenne miejscowości i miejscowości nie graniczące z Poznaniem), te same bilety i wspólna numeracja połączeń.
Gminy graniczące z Poznaniem posiadają również własnych przewoźników, którzy obsługują lokalne linie autobusowe (III 2021 r.):
Komunikację międzygminną obsługują również prywatni przewoźnicy operujący przede wszystkim busami.
Większość linii autobusowych łączących podpoznańskie miejscowości ze stolicą Wielkopolski kończy swój bieg na 6 dworcach i pętlach: dworzec Górczyn, dworzec Os. Jana III Sobieskiego, dworzec Rondo Rataje, dworzec Rondo Śródka, pętla Dębiec, pętla Ogrody.
Mieszkańcy gmin położonych dalej od Poznania (m.in. Buk, Kostrzyn, Mosina, Pobiedziska i Stęszew) korzystają z licznych połączeń realizowanych przez PKS Poznań.
Gospodarka.
Bliskość Poznania, który jest ośrodkiem gospodarczym oraz dużym rynkiem zbytu, powoduje że inwestorzy wybierają także okoliczne gminy na miejsce prowadzenia działalności gospodarczej.
Inwestycje gminne.
W latach 2008–2012 powiat poznański oraz wchodzące w jego skład gminy wydały na inwestycje łącznie 1601 mln zł, co daje wynik 4644 zł na mieszkańca. Zbliżone kwoty na inwestycje przeznaczyły w tym okresie samorządy takich miast, jak Katowice (1 527 mln zł – 4969 zł/mieszk.), Lublin (1 362 mln zł – 3919 zł/mieszk.) i Szczecin (1 644 mln zł – 4020 zł/mieszk.).
Większe inwestycje drogowe.
W czerwcu 2012 r. oddano do użytku wschodnią obwodnicę Poznania. Projekt obejmował budowę dwujezdniowej trasy ekspresowej o długości 34,6 km, budowę dwujezdniowej drogi przyspieszonej o długości 4,5 km oraz budowę węzła autostradowego „Poznań Wschód”. Całość inwestycji kosztowała ok. 1400 mln zł
W 2012 r. oddano do użytku dwa odcinki zachodniej obwodnicy Poznania o łącznej długości 21,9 km. Cały projekt obejmuje budowę dwujezdniowej trasy ekspresowej o długości 27,2 km oraz budowę węzła autostradowego „Poznań Zachód”. Koszt obecnie zrealizowanej części inwestycji (etapy I i IIa oraz węzeł autostradowy) wyniósł ok. 1056 mln zł. Budowa brakującego środkowego odcinka obwodnicy (etap IIb) o długości 5,3 km rozpoczęła się wiosną 2013 r. Nowa trasa będzie kosztować ok. 108 mln zł.
W czerwcu 2012 r. oddano do użytku 9,3-kilometrową obwodnicę Murowanej Gośliny wyprowadzającą poza miasto ruch z dróg wojewódzkich nr 196 i nr nr 187. Budowa jednojezdniowej trasy kosztowała ok. 90,5 mln zł.
W grudniu 2011 r. oddano do użytku przebudowany 5-kilometrowy fragment drogi wojewódzkiej nr 307 na odcinku od granic miasta Poznania do węzła z zachodnią obwodnicą Poznania w Zakrzewie. Budowa dwujezdniowej drogi kosztowała ok. 44 mln zł.
Większe inwestycje kolejowe.
Wiosną 2013 r. rozpoczęła się modernizacja 32-kilometrowego fragmentu linii kolejowej E 59 Wrocław – Poznań na odcinku od stacji Poznań Dębiec do stacji Czempiń. Koszt inwestycji szacuje się na ok. 940 mln zł.
W grudniu 2011 r. otwarto zmodernizowany 50-kilometrowy fragment linii kolejowej nr 356 na odcinku od stacji Poznań Wschód do stacji Wągrowiec. Inwestycja kosztowała ok. 154 mln zł.
W marcu 2011 r. rozpoczęła się modernizacja 73-kilometrowego fragmentu linii kolejowej nr 357 na odcinku od stacji Luboń k/Poznania do stacji Wolsztyn. Inwestycja kosztować będzie ok. 84 mln zł.
Specjalna strefa ekonomiczna.
W Swarzędzu i Stęszewie znajdują się podstrefy Kostrzyńsko-Słubickiej Specjalnej Strefy Ekonomicznej (KSSSE). Firmy, które zainwestują na tych terenach kwotę co najmniej 100 tys. EUR, uprawnione będą do skorzystania ze zwolnienia z podatku dochodowego CIT w wysokości 40–60% wartości poniesionych nakładów inwestycyjnych lub 40–60% wartości dwuletnich kosztów pracy. Ulgi te przysługiwać będą do 2026 r.
Podstrefa swarzędzka KSSSE obejmuje obszar 49,0 ha (wolne tereny). Grunty inwestycyjne znajdują się przy szlaku kolejowym E20 (Paryż – Moskwa) oraz w pobliżu dwujezdniowej drogi krajowej nr 92 (Berlin – Warszawa). Obszar ten należy do Centrum Logistyczno-Inwestycyjnego Poznań (CLIP). W okolicy znajdują się liczne zakłady produkcyjne i magazyny oraz centrum logistyczne.
Podstrefa KSSSE w gminie Stęszew to działki inwestycyjne w miejscowościach Strykowo i Strykówko, o łącznej powierzchni 30 ha (wolne tereny). Zlokalizowane są one przy drodze krajowej nr 32 (Poznań – Gubin) oraz linia kolejowa nr 357 (Poznań – Sulechów). Do 2017 r. powstanie tu „Węzeł Stęszew” stanowiący skrzyżowanie z dwujezdniową drogą ekspresowej S5. W okolicy znajdują się zakłady produkcyjne i magazyny.
Firmy.
Na terenie powiatu istnieje dobrze rozwinięta sieć instytucji wspierania przedsiębiorczości (m.in. centra doradztwa, fundusze pożyczkowe, instytuty naukowo-badawcze, ośrodki innowacji, centra informacyjne oraz izby branżowe).
Pod koniec 2012 r. w powiecie poznańskim działało 50,8 tys. podmiotów gospodarczych, z czego osoby fizyczne prowadzące własną działalność gospodarczą stanowiły 40,7 tys. podmiotów (80,1%). Zbliżona liczba firm zarejestrowana jest w Bydgoszczy (43,4 tys.), Katowicach (44,0 tys.) i Lublinie (42,3 tys.).
Najwięcej firm funkcjonuje w gminach Swarzędz (6 949 firm), Luboń (4 527 firm), Tarnowo Podgórne (4 489 firm), Mosina (3 851 firm), Komorniki (3 643 firmy), Kórnik (3 362 firmy), Czerwonak (3 227 firm), Suchy Las (3 129 firm) i Dopiewo(3 128 firm).
W powiecie poznańskim ulokowało się 947 spółek handlowych z udziałem kapitału zagranicznego – najwięcej w gminach Tarnowo Podgórne (243) i Swarzędz (146).
Pracujący, bezrobocie i dojazdy do pracy.
Pod koniec 2011 r. w powiecie poznańskim pracowało łącznie 104,5 tys. osób (w firmach zatrudniających co najmniej 10 osób). Zbliżony poziom zatrudnienia odnotowano w Szczecinie – 109 tys. osób.
Według danych za 2012 r. najwięcej miejsc pracy (w firmach zatrudniających co najmniej 10 osób) znajduje się w gminach: Tarnowo Podgórne (18,7 tys.), Swarzędz (13,7 tys.), Kórnik (11,1 tys.), Komorniki (9,9 tys.), Czerwonak (6,5 tys.) i Suchy Las (6,3 tys.).
Pod koniec 2011 r. w powiecie poznańskim najwięcej osób pracowało:
Poziom bezrobocia w powiecie poznańskim należy do najniższych w kraju – pod koniec 2012 r. stopa bezrobocia wynosiła 4,6% (7,1 tys. osób bezrobotnych).
Z badań poznańskiego Ośrodka Statystyki Miast przeprowadzonych w 2006 r. wynika, że w aglomeracji poznańskiej występuje przepływ siły roboczej – oznacza to, że znacząca część mieszkańców tego obszaru dojeżdża do pracy w innej gminie niż ta, w której mieszkają:
W 2006 r. 14,2 tys. mieszkańców Poznania dojeżdżało do pracy w innych gminach. Większość z nich (71,9%) było zatrudnionych w miejscowościach oddalonych od centrum miasta o maks. 30 km. Jest to spowodowane wysokim poziomem rozwoju powiatu poznańskiego, w którym działa wiele firm zatrudniających poznaniaków. Z drugiej strony do stolicy Wielkopolski dojeżdżało w celach zarobkowych 61,5 tys. osób. Z tej liczby 65% stanowiły osoby przyjeżdżające do pracy w Poznaniu z miejscowości oddalonych od centrum miasta o maks. 50 km (powiaty: kościański, obornicki, poznański, szamotulski, śremski i wągrowiecki).
Przemysł.
Do większych zakładów produkcyjnych działających na obszarze powiatu poznańskiego zaliczyć można m.in. (XI 2013): ArjoHuntleigh, Curtis Health Caps, Deceuninck, Dramers, Forte Sweden, Hammer, Hempel Paints, Hilding Anders, Imperial Tobacco, Kimball Electronics, MAN Bus, Marmite, Mondelēz, Mondi Poznań, Novol, PF Logo Express, R.Twining &amp; Company, Schattdecor, Sokołów, Solaris Bus &amp; Coach, Stora Enso, Strauss Cafe, TFP, Volkswagen Poznań, Wavin Metalplast-Buk, EVER Power Systems czy Zakłady Drobiarskie „Koziegłowy”.
Magazyny i logistyka.
Z raportu sporządzonego przez firmę doradczą Cushman &amp; Wakefield wynika, że pod koniec 2012 r. aglomeracja poznańska dysponowała 1 027 000 m² nowoczesnej powierzchni magazynowej. Dominującymi najemcami są operatorzy logistyczni i firmy handlowe. Zajmują się one dystrybucją towarów zarówno na obszarze województwa wielkopolskiego, jak i w północno-zachodniej Polsce, czy na terenie całego kraju. Nowo powstające hale magazynowe mają przede wszystkim charakter obiektów typu build-to-suit (BTS), czyli magazynów budowanych na zlecenie przyszłych najemców. Na przełomie 2012 i 2013 r. w budowie znajdowało się kolejne 30 000 m² nowoczesnej powierzchni magazynowej.
Parki magazynowe w regionie poznańskim skoncentrowane są przede wszystkim na przedmieściach stolicy Wielkopolski – wzdłuż autostrady A2 oraz przy równoległej do niej drodze krajowej nr 92. Obiekty te funkcjonują (lub powstają) w Bugaju, Gądkach, Jasinie, Komornikach, Koninku, Kostrzynie, Luboniu, Niepruszewie, Paczkowie, Plewiskach, Robakowie, Sadach, Sierosławiu, Swadzimiu, Wysogotowie i Żernikach. Obecnie inwestorzy interesują się również terenami przy nowo powstałych drogach ekspresowych – zachodniej obwodnicy Poznania (S11) i wschodniej obwodnicy Poznania (S5).
W grudniu 2013 r. firmy spedycyjno-logistyczne z Poznania i okolic miały do dyspozycji 7 przeładunkowych terminali kolejowych. Cztery z nich znajdowały się na terenie powiatu poznańskiego:
Działająca w Jasinie firma STS Logistic Sp. z o.o. prowadzi jedno z większych w Europie Środkowo-Wschodniej centrów logistyki samochodów osobowych i dostawczych. Mieści się ono na obszarze 30 ha i dysponuje miejscami postojowymi dla 15 000 samochodów. Przedsiębiorstwo zajmuje się transportem pojazdów, dostawą do dealerów, magazynowaniem, ekspedycją samochodów drogą kolejową oraz doposażaniem pojazdów. W 2009 r. firma dostarczyło dystrybutorom i dealerom ponad 400 000 samochodów.
 Należą do nich: Anton Röhr (Mosina), Dachser (Gądki), DB Schenker (Tarnowo Podgórne), DHL (Głuchowo), DPD (Komorniki), DSV (Sady), FedEx Express (Poznań), Gefco (Plewiska), GLS (Głuchowo), JAS-FBG (Sady), K-EX (Poznań), Kuehne+Nagel (Gądki), Nagel (Komorniki), Raben (Gądki), Röhlig Suus (Tarnowo Podgórne), Siódemka (Poznań) i UPS (Poznań).
Handel.
W powiecie poznańskim funkcjonuje wiele małych i średnich sklepów spożywczych, z których część należy do lokalnych i ogólnopolskich sieci handlowych – m.in. Abc, Chata Polska, Delikatesy 34, Delikatesy Centrum, Freshmarket, Jeżyk, Koniczynka, Krecik, Lewiatan, Małpka Express, Odido, Primo, Rabat, Si Market, Sklep dla Ciebie, Sklep Polski, czy Żabka. Listę tą uzupełniają placówki należące do lokalnych spółdzielni – Społem PSS Poznań i Społem PSS Puszczykowo.
W większych miejscowościach (Buk, Dopiewo, Kostrzyn, Koziegłowy, Kórnik, Luboń, Mosina, Murowana Goślina, Przeźmierowo, Stęszew, Swarzędz i Tarnowo Podgórne) działają również targowiska.
Na terenie wyścigowego Toru Poznań w Przeźmierowie funkcjonuje giełda i kiermasz części samochodowych. Zarządcą obiektu jest Automobilklub Wielkopolski. Na giełdzie handluje regularnie około 3,5 tys. osób, z czego około 1 tys. stanowią sprzedawcy samochodów.
W styczniu 2013 r. na obszarze gmin powiatu poznańskiego funkcjonowały:
W aglomeracji poznańskiej trwa obecnie nowy na polskim rynku trend – lokowanie supermarketów i dyskontów w mniejszych miejscowościach oraz na wsi. Nowoczesne sklepy (m.in. Aldi, Biedronka, Chata Polska, Carrefour Market, Dino, Ledi, Lidl, Netto, Piotr i Paweł, Stokrotka, czy Tesco Supermarket) powstały już w Biedrusku, Czerwonaku, Dąbrowie, Dąbrówce, Dopiewie, Kamionkach, Komornikach, Koziegłowach, Plewiskach, Przeźmierowie, Rokietnicy, Skórzewie, Suchym Lesie oraz Tarnowie Podgórnym.
Budownictwo mieszkaniowe.
Charakterystyczną cechą poznańskiego rynku nieruchomości jest fakt, iż od 2008 r. na obszarze gmin powiatu poznańskiego powstaje więcej nowych domów i mieszkań, aniżeli w samym Poznaniu. Sytuacja ta jest ewenementem w skali ogólnopolskiej, gdyż w gminach otaczających pozostałe duże miasta liczba nowych lokali mieszkalnych jest zawsze mniejsza od tej w stolicy danego regionu.
W powiecie poznańskim 57,0% lokali mieszkalnych powstałych w 2012 r. stanowiły domy jednorodzinne, a kolejne 43,0% – mieszkania na sprzedaż lub wynajem w budynkach wielorodzinnych.
Najwięcej nowych mieszkań i domów powstaje w gminach:
Turystyka.
Atrakcje turystyczne.
Odwiedzić tu można obszary ochrony przyrody – park narodowy, parki krajobrazowe oraz rezerwaty przyrody. Przebiegają tędy trasy turystyczne: Szlak Piastowski, Szlak Romański, Trasa Kórnicka oraz Wielkopolska Droga św. Jakuba. Wokół stolicy Wielkopolski wytyczono tzw. Pierścień Rowerowy Dookoła Poznania połączony z centrum miasta siedmioma szlakami dojazdowymi.
Turyści zatrzymujący się w powiecie poznańskim korzystają zarówno z atrakcji turystycznych pobliskiego Poznania, jak i z licznych punktów wartych odwiedzenia na terenie samego powiatu. Należą do nich m.in.:
Turyści.
W 2012 r. z rejestrowanej bazy noclegowej na terenie powiatu poznańskiego skorzystało łącznie 181,3 tys. osób, w tym 17,8 tys. turystów z zagranicy. Przeciętny turysta przebywał w powiecie średnio 1,75 doby.
W tym samym okresie z obiektów noclegowych zlokalizowanych w Poznaniu skorzystało łącznie 621,8 tys. turystów, w tym 175,0 tys. osób z zagranicy. Przeciętna długość pobytu wynosiła 1,68 doby.
Baza noclegowa.
W powiecie poznańskim zlokalizowane są liczne hotele, motele, pensjonaty, gospodarstwa agroturystyczne oraz ośrodki wypoczynkowe, uzupełniające ofertę noclegową Poznania.
Hotele i motele (gościńce, zajazdy) w powiecie poznańskim – dysponujące co najmniej 10 pokojami (XI 2013 r.):
Niektóre z hoteli nie mają przyznanej kategorii ze względu na niezłożenie wniosku do urzędu marszałkowskiego. Obiekty te świadczą jednak usługi na konkretnym poziomie określonym przez portale turystyczne.

</doc>
<doc id="43836" url="https://pl.wikipedia.org/wiki?curid=43836" title="Ułan Bator">
Ułan Bator

Ułan Bator (, "Ulaanbaatar", do 1924 Urga) – stolica i największe miasto Mongolii położone w środkowo-wschodniej części kraju, nad rzeką Tuul gol, w dolinie otoczonej czterema masywami górskimi: Bajandzürch, Czingeltej, Songinchajrchan i Bogdchan uul. Miasto leży na wysokości około 1350 m n.p.m. W 2010 roku liczyło 1,09 mln mieszkańców. Całe miasto wydzielone Ułan Bator (z dzielnicami Nalajch, Bagnuur oraz Bagchangaj) o powierzchni 4704,4 km² liczyło 1,145 mln mieszkańców.
Historia.
Za datę założenia Ułan Bator przyjmuje się rok 1639. Wtedy to, nad brzegami jeziora Szireet Cagaan Nuur odbyła się uroczystość, w trakcie której czteroletniego Dzanabadzara uznano za inkarnację otwierającą listę bogd gegeenów – przywódców religijnych Mongolii. Koczująca siedziba Dzanabadzara i jego następców nazywana była Örgöö (jurta pałacowa) – stąd też przyjęta w literaturze europejskiej nazwa "Urga". Aż do II połowy XVIII wieku siedziba bogd gegeena zmieniała swą lokalizację wielokrotnie. Wreszcie, w 1778 roku osiadła na miejscu dzisiejszej stolicy Mongolii. Początkowo "Urga" była właściwie wielkim klasztorem, dopiero w XIX wieku stała się najważniejszym w kraju centrum handlowym położonym na szlaku herbacianym poprowadzonym pomiędzy Chinami i Rosją. W 1911 roku w Urdze proklamowano niepodległość Mongolii (nie zaakceptowaną przez inne kraje, zamiast tego Rosja i Chiny na mocy traktatu w Kiachcie w 1915 roku uznały autonomię Mongolii w ramach Chin). W 1918 do Urgi wkroczyły wojska chińskie. W lutym 1921 baron von Ungern-Sternberg ze swoimi wojskami (Azjatycka Dywizja Konna) zdobył stolicę i oswobodził Bogdo gegena (był nim Bogda Chan) z niewoli chińskiej. Przez kilka miesięcy (do czerwca tegoż roku) Ungern sprawował faktyczną władzę w mieście (prawnie władcą był Bogda Chan), po czym Urga została zajęta przez mongolską armię prosowiecką dowodzoną przez bohatera narodowego Mongolii Damdina Suche Batora (była wspierana przez oddziały rosyjskiej Armii Czerwonej). 26 listopada 1924 zmieniono nazwę miasta na Ułan Bator (mong. "Ulaanbaatar", dosł. „czerwony bohater”), w hołdzie Suche Batorowi. W 1938 roku zniszczono prawie wszystkie z 500 lamajskich świątyń stolicy wraz ze zbiorami sztuki oraz trzy z czterech pałaców Bogd gegeena. Od przełomu lat 50. i 60. XX w. zaczęła się intensywna rozbudowa miasta, w latach 70. powstały liczne osiedla wieżowców z wielkiej płyty.
Podział administracyjny.
Miasto wydzielone Ułan Bator dzieli się na 9 dzielnic (дүүрэг; "düüreg"), które dzielą się następnie na 151 osiedli (хороо; "choroo"). Dwie dzielnice – Bagchangaj i Bagnuur – są eksklawami miasta leżącymi na terytorium ajmaku centralnego.
Transport.
Miasto jest głównym centrum komunikacyjnym kraju. Pod Ułan Bator mieści się port lotniczy "Czyngis-chan" (do 21.12.2005 miało nazwę "Bujant Uchaa"), obsługujące połączenia krajowe i międzynarodowe. Stolica leży na szlaku mongolskiego odgałęzienia kolei transsyberyjskiej (tzw. kolei transmongolskiej) ze stacją kolejową Ułan Bator. Z Ułan Bator prowadzą odcinki dróg asfaltowych w kierunku granic chińskiej i rosyjskiej (z odgałęzieniem do miast Erdenet i Bulgan) a także na wschód (do Öndörchaan) i zachód (do Arwajcheer).
Nauka, uniwersytety, biblioteki.
W Ułan Bator mają swą siedzibę liczne uniwersytety, m.in. najstarsza świecka uczelnia kraju – Państwowy Uniwersytet Mongolski – oraz wiele bibliotek (m.in. Biblioteka Centralna, gromadząca stare manuskrypty mongolskie, tybetańskie, mandżurskie i chińskie).

</doc>
<doc id="43839" url="https://pl.wikipedia.org/wiki?curid=43839" title="Corrida">
Corrida



</doc>
<doc id="43840" url="https://pl.wikipedia.org/wiki?curid=43840" title="Patryk z Irlandii">
Patryk z Irlandii

Patryk z Irlandii, także Święty Patryk (, , , ; ur. ok. 385 w Brytanii, zm. 17 marca między 457 a 492 w Saulu) – biskup i apostoł Irlandii, święty Kościoła katolickiego, starokatolickiego, anglikańskiego i prawosławnego, misjonarz i organizator życia religijnego w Irlandii.
Życiorys.
Głównym źródłem wiedzy o życiu Patryka są dwa jego własne utwory: „Wyznanie” () i „List do żołnierzy Korotyka” ().
Urodził się około 385 roku w rzymskiej części Brytanii, jako Magonus Sucatus Patricius. Jego ojciec miał na imię Kalpurniusz i był diakonem oraz dekurionem, a matka miała na imię Concessa. W młodości jego rodzina mieszkała w Bannavem Taberniae, a on sam najprawdopodobniej posługiwał się językiem wczesnowalijskim. Nauczył się podstaw łaciny, jednak początkowo nie przykładał się do nauki. W wieku 16 lat został porwany przez Irów i uprowadzony do Irlandii, gdzie prawdopodobnie w Tirawley został sprzedany jako niewolnik. Jego właścicielem był Miliuk, jeden z mniej znaczących władców w Antrim. Patryk zajmował się pasaniem bydła, przez kilka miesięcy z rzędu, bez jedzenia i odzieży. W tym czasie zwrócił się ku religii i zaczął się gorliwie modlić. Po sześciu latach niewoli, udało mu się uciec – przeszedł 300 kilometrów do zatoczki w Wexford, gdzie wsiadł na statek. Po kilku dniach dotarli do wybrzeży Galii gdzie przez około miesiąca nie mogli znaleźć żadnej osady. Było to prawdopodobnie w 407 roku, kiedy to Germanowie spustoszyli Galię. Wkrótce po dotarciu do domu rodzinnego, postanowił, że podejmie się pracy misyjnej w Irlandii. Następnie wyruszył ponownie do Galii, gdzie miał się do tego przygotować. Przebywał najprawdopodobniej w klasztorze w Saint-Honorat (jedna z Wysp Leryńskich) oraz w Auxerre, pod kierownictwem biskupa Germana. Po nieudanej misji Palladiusza, wysunięto kandydaturę Patryka na nowego biskupa Irlandii. Sakrę przyjął najprawdopodobniej w Ebmorii z rąk biskupa Amatoreksa, razem ze swoimi towarzyszami: Auksyliuszem i Iserninusem.
Do Irlandii przybył około 432 roku. Praca misyjna tam nie była łatwa, bowiem władzę sprawowało tam wielu władców plemiennych, a ponadto prawo stanowili i egzekwowali druidzi, brehonowie i filidowie. Jego statek przybił do brzegu wyspy w Inber Dee, w okolicach Wicklow. Na początek postanowił nawrócić swojego dawnego pana, Miliuka. Kiedy dotarł do wzgórza Slemish, Miliuk usłyszał, że jego były niewolnik chce go odwiedzić. Obawiając się zależności od dawnego podwładnego, dokonał samospalenia. Następnie Patryk udał się na południe, do Meath, gdzie ochrzcił i pozyskał swojego pierwszego ucznia, nadając mu imię Beningus. Przed pierwszymi świętami Wielkanocnymi w Irlandii, popadł w konflikt z arcykrólem Lóegaire’m mac Néillem, który chciał zabić biskupa, co wielokrotnie doradzali mu druidzi. Ostatecznie pozwolił mu wejść do Tary, a po pewnym czasie niechętnie przyjął chrzest. W następnym roku Patryk udał się do lasu Fochloth, gdzie wybudował kościół, gdzie miał udzielać święceń i sakr.
W czasach, gdy Irlandia była najeżdżana przez brytyjskiego władcę Korotyka, a nowo nawróceni chrześcijanie byli mordowani, Patryk starał się o audiencję u niego. Ponieważ nie udało mu się jej uzyskać, napisał „list do żołnierzy Korotyka”, potępiający ich działanie. Liczył, że tekst ten dotrze do brytyjskich biskupów i obłożą oni Korotyka ekskomuniką, jednak nie wiadomo czy to nastąpiło. W 444 roku założył biskupstwo w Armagh, gdzie sam rezydował i od tamtego momentu tam mieli siedzibę prymasowie Irlandii.
Zmarł 17 marca między 457 a 492 rokiem w Saulu. Został pochowany w Dún Legthglaisse.
Znaczenie w chrześcijaństwie.
Relikwie św. Patryka zostały zniszczone przez protestanckich Anglików.
Patronat.
Święty Patryk jest patronem Irlandii oraz Nigerii. Jest również uważany za patrona inżynierów, fryzjerów, bednarzy, kowali, górników, upadłych na duchu oraz za opiekuna zwierząt domowych.
Ikonografia.
W ikonografii wschodniej święty przedstawiany jest w liturgicznych biskupich szatach z siwą, spiczasto zakończoną brodą. W dłoniach trzyma biskupi pastorał, a na głowie ma założoną mitrę. Niekiedy na przedstawiających go wizerunkach i ikonach znajduje się duży kamienny brytyjski krzyż.
W sztuce zachodniej Patryk również przedstawiany jest w stroju biskupim. Zazwyczaj jego atrybutem jest trzymany w dłoni shamrock – liść koniczyny białej (symbol Irlandii) pochodzący od staroceltyckiego triskelionu. Jak głosi legenda miał używać trójlistnej koniczyny próbując przybliżać dogmat o Trójcy Świętej podczas swej misji chrystianizacyjnej w Irlandii. Jego atrybutami są również często węże, które według innej legendy przepędził z Irlandii. Jego postać została spopularyzowana w Stanach Zjednoczonych przez irlandzkich emigrantów.
Dzień obchodów.
Wspomnienie liturgiczne św. Patryka obchodzone jest w Kościele katolickim 17 marca, natomiast Cerkiew prawosławna wspomina świętego 17/30 marca, tj. 30 marca według kalendarza gregoriańskiego.

</doc>
<doc id="43845" url="https://pl.wikipedia.org/wiki?curid=43845" title="Sanfermines">
Sanfermines

Sanfermin(es) – hiszpańskie święto ku czci św. Firmina ("San Fermin"), obchodzone w Pampelunie każdego roku od 6 do 14 lipca. Słynie głównie z encierro, gonitwy z bykami po ulicach miasta.
Historia.
Początki święta na cześć patrona miasta sięgają XIV wieku. Od 1592 roku odbywają się regularnie w lipcu. Sanfermines stopniowo zatraciło charakter religijny, stając się wydarzeniem świeckim, jednakże mieszkańcy Pampeluny, podchodząc do świąt bardzo poważnie, czynnie biorą udział w uroczystościach razem z dziećmi. Część dni jest wolna od pracy.
Obchody.
6 lipca w samo południe na Plaza de Consistorial pod miejskim ratuszem Alcalde (prezydent miasta) lub osoba wyznaczona przez burmistrza, często członek partii politycznej, wystrzeloną rakietą oznajmia rozpoczęcie tygodniowego święta. Tysiące ludzi zebranych na placu i otaczających go uliczkach rozpoczyna wielką zabawę. Strzelają szampany, które wylewane są na głowy zebranych, a wszyscy ubrani w białe stroje z czerwoną chustą ("pañuelo") i przepasani czerwonymi szalikami ("faja") głośno śpiewają, tańcząc na cześć św. Firmina ("San Fermin"). Zabawa przenosi się na uliczki starego miasta i okoliczne place i trwa do rana, gdzie o godz 8:00 rozpoczyna się pierwsza gonitwa ("encierro"). Stado składające się z 6 krów i 6 byków przemierza 825 metrów wąskimi uliczkami, kończąc bieg na Plaza de Toros. W gonitwie uczestniczą śmiałkowie, których z roku na rok przybywa i trzymając w dłoni zwinięte gazety, prowadzą stado do celu. Wieczorem każdego dnia odbywa się corrida, w której zabijane są byki z porannej gonitwy.
Z roku na rok podczas obchodów przybywa turystów, głównie z USA i Wielkiej Brytanii, gdzie rozgłos tym wydarzeniom przyniosła książka Ernesta Hemingwaya pt. "Słońce też wschodzi" (1926).

</doc>
<doc id="43846" url="https://pl.wikipedia.org/wiki?curid=43846" title="Kortyzol">
Kortyzol

Kortyzol, hydrokortyzon ( = „kora”, „łupina”, „skórka”) – organiczny związek chemiczny, naturalny hormon steroidowy wytwarzany przez warstwę pasmowatą kory nadnerczy, główny przedstawiciel glikokortykosteroidów. Wywiera szeroki wpływ na metabolizm, bywa nazywany "hormonem stresu" na równi z adrenaliną. Powstaje z 11-β-deoksykortyzolu przy udziale 11β-hydroksylazy w warstwie pasmowatej kory.
Ma działanie przeciwzapalne, zatrzymuje też sól w organizmie. Kortyzol różni się od pozostałych hormonów steroidowych (takich jak hormony płciowe) tym, że zalicza się go do glikokortykoidów, czyli związków mających wpływ na poziom glukozy we krwi. Kortyzol powoduje zwiększanie jej stężenia, co jest wskazane w reakcji na stres (stąd jego potoczna nazwa). Kortyzol uwalnia też aminokwasy z tkanek peryferycznych i hamuje tempo wchłaniania ich przez mięśnie szkieletowe, przyspiesza glukoneogenezę, a wreszcie przyspiesza rozkład kwasów tłuszczowych do ciał ketonowych.
Przewlekły nadmiar kortyzolu we krwi prowadzi do charakterystycznego przemieszczenia się depozytów tkanki tłuszczowej ("bawoli kark", "twarz księżyc w pełni", otyłość brzuszna, chude kończyny), ścieńczenia skóry, powstania rozstępów o charakterystycznej różowej barwie, trądziku oraz insulinooporności co stanowi obraz zespołu Cushinga.
Wydzielanie.
Podobnie jak ACTH, kortyzol charakteryzuje się dobowym rytmem wydzielania, na skutek czego jego stężenie w surowicy krwi jest najwyższe w godzinach rannych (150–700 nmol/l o godzinie 8), zaś najniższe w późnych godzinach wieczornych (30–120 nmol/l o północy).
W organizmie znajduje się w równowadze z nieaktywnym kortyzonem. Jego poziom kontrolowany jest przez dehydrogenazę 11β-hydroksysteroidową typu 1 i typu 2:
Regulacja.
Czynniki zwiększające poziom kortyzolu.
W 2010 r. opublikowano pracę wskazującą, że przyczyną zwiększonego poziomu kortyzolu może być również mowa ciała osoby niepewnej siebie, czyli zamknięta, podkurczona sylwetka, jednak nie znalazło to potwierdzenia w dalszych badaniach.

</doc>
<doc id="43847" url="https://pl.wikipedia.org/wiki?curid=43847" title="Kortyzon">
Kortyzon

Kortyzon – organiczny związek chemiczny zaliczany do steroidów, hormon kory nadnerczy. Wpływa na metabolizm węglowodanów i białek. Ma działanie przeciwzapalne. Jest uznawany przez DFB (komisję antydopingową) za zabroniony środek dopingujący. Stosuje się go również przy zatruciach cyjankiem potasu lub cyjanowodorem.
Kortyzon, który sam nie jest aktywny biologicznie, w organizmie znajduje się w równowadze z aktywnym kortyzolem. Równowaga ta jest kontrolowana przez dehydrogenazę 11β-hydroksysteroidową typu 1 i typu 2:

</doc>
<doc id="43848" url="https://pl.wikipedia.org/wiki?curid=43848" title="Dźammu i Kaszmir">
Dźammu i Kaszmir



</doc>
<doc id="43851" url="https://pl.wikipedia.org/wiki?curid=43851" title="Czarna ospa">
Czarna ospa



</doc>
<doc id="43854" url="https://pl.wikipedia.org/wiki?curid=43854" title="Szermierka">
Szermierka

Szermierka (dawniej zwana "fechtunkiem") – w szerszym sensie sztuka, praktyka władania bronią białą; w węższym sensie jej sportowa forma czyli dyscyplina sportowa, jeden ze sportów walki. Szermierka sportowa jest dyscypliną olimpijską (turnieje indywidualne i drużynowe) od 1896 roku, jedną z pięciu dyscyplin sportowych (obok gimnastyki sportowej, kolarstwa, lekkoatletyki i pływania), które były do tej pory rozgrywane na wszystkich nowożytnych igrzyskach olimpijskich. Szermiercza konkurencja szpady jest także jedną z konkurencji w pięcioboju nowoczesnym.
Historia dyscypliny.
Od zarania dziejów ludzie żyjący we wszystkich kręgach kulturowych i cywilizacjach wykorzystywali broń białą w najrozmaitszych jej postaciach. Służyła ona jednostkom jak i całym armiom do rozstrzygania sporów, obrony i prowadzenia podbojów. Sztuka władania bronią białą była więc przede wszystkim umiejętnością użytkową, przydatną przy pojedynkach i działaniach wojennych. W okresie średniowiecza zaczęły powstawać pierwsze traktaty szermiercze, stanowiące zbiory technik użytecznych w pojedynkach (również sądowych), kładące szczególny nacisk na zręczność, precyzję, spryt jak i stosowanie różnego rodzaju sztuczek. W tym okresie powstawały również pierwsze szkoły szermiercze. Szczególną popularnością w średniowiecznych traktatach, cieszył się miecz, jednak zawierały one również techniki posługiwania się inną bronią jak np. sztyletem, kordem czy włócznią. Począwszy od renesansu, miecz zaczął ustępować lżejszej i bardziej poręcznej broni białej, równocześnie z dalszą ewolucją technik walki pojedynkowej. Wówczas to w Hiszpanii i Włoszech pojawił się rapier (XVI w.), a równolegle w Europie wschodniej na popularności zaczęła zyskiwać przybyła z Azji szabla. W XVII w. we Francji rapier ewoluował w jeszcze lżejszą szpadę, aby ostatecznie doprowadzić do pojawienia się broni typowo treningowej – floretu wraz z ochronną maską szermierczą (2 połowa XVII w.). Na przestrzeni XVII-XIX w. na popularności zyskały pojedynki honorowe, wraz ze wszystkimi towarzyszącymi im rytuałami. Szczególnie rozprzestrzeniły się one we Francji (gdzie w XVII w. w ich wyniku śmierć miało ponieść nawet 30 tys. osób) oraz w Niemczech. W XIX wieku praktyki szermiercze, do tej pory użyteczne przede wszystkim w starciach wojennych i pojedynkach osobistych, szukały swoich nowych form ekspresji. Już w XVIII wieku zaznaczył się nurt, zgodnie z którym ćwiczenia szermiercze traktowano jako pewną formę doskonalenia ruchowego i duchowego. Taką rozrywkę praktykowały ówczesne elity. Prowadzono też różnego rodzaju pokazy, podczas których widzowie podziwiali styl i złożoność działań szermierczych. Ostatecznie w końcu XIX wieku narodziła się szermierka sportowa, która zaadaptowała zasady stosowane do tej pory w ćwiczeniach i walkach na broń ostrą, do warunków sportu. Od momentu swego powstania ośrodki szermierki sportowej skupione były w kilku krajach europejskich. Od czasu pierwszych igrzysk w 1896 roku trzy kraje dzieliły większość medali olimpijskich – Francja, Włochy i Niemcy. Do szermierczej czołówki krajów z Europy zachodniej dołączyły Węgry, które mają długą tradycję w szabli, ZSRR, Polska i – z nieco mniejszymi sukcesami – Rumunia.
Specyfika, broń i zasady.
Szermierka uprawiana jest w kilku konkurencjach: szabla, szpada, floret, rapier z lewakiem, kord oraz miecz długi (półtora ręczny) rozgrywanych zarówno indywidualnie jak i drużynowo (drużyny trzyosobowe). W niektórych krajach w przypadku szermierki historycznej, odbywają się także zawody posługiwania się bronią drzewcową
Broń.
Używana w sporcie szabla i floret ważą 500 g, szpada – 750 g. Bronie różnią się również koszem (gardą), tj. osłoną dłoni (kosz szablowy ma kształt kabłąka co lepiej chroni przed cięciami), oraz przekrojem klingi: trójkątny w szpadzie, kwadratowy we florecie, płaski prostokąt w szabli; a także innymi parametrami kształtu. Klingi zwężają się od kosza w kierunku gardy. W szpadzie i florecie obok tradycyjnego uchwytu francuskiego (prostego, wydłużonego, na końcu którego znajduje się nakrętka) spotyka się (obecnie zdecydowanie najczęściej) uchwyt anatomiczny (belgijski, pistoletowy), dostosowany do budowy dłoni. Na końcu klingi szpady i floretu znajduje się punta (kolec), która po naciśnięciu powoduje zamknięcie obwodu elektrycznego co umożliwia rejestrowanie trafień (w szpadzie punta nie może rejestrować nacisku mniejszego niż 750 gramów a we florecie mniejszego niż 500 gramów, co sprawdza się każdorazowo przed walką odpowiednim ciężarkiem; ponadto sprawdza się szczelinomierzem szczelinę w puncie – musi być odpowiednio duża – i skok grzybka w puncie od momentu sygnalizacji, który musi być odpowiednio mały. W szabli brzeszczot nie ma na końcu punty. Od punty floretu i szpady po klindze biegnie do kosza, przytwierdzony w rowku, cienki przewód elektryczny zwany potocznie naciągiem; ponadto w koszu znajduje się gniazdko elektryczne, do którego mocuje się naciąg klingi a podczas walki podpina się do tego gniazdka przewód noszony przez zawodnika. Z uwagi na bezpieczeństwo przed laty wprowadzono na rynek klingi produkowane z domieszką tytanu (tzw. stal maraging), które jak początkowo reklamowano (i gwarantowano) miały być praktycznie niełamliwe a ich cena była bardzo wysoka. Z czasem cena tych kling zmalała a FIE przyjęła takie klingi jako standard na zawodach (wymaga się ich od zawodników) jednak nie są one niełamliwe (choć faktycznie łamią się dużo rzadziej niż tańsze klingi wykonane ze stali w tradycyjny sposób, które nadal są dostępne na rynku - propagacja mikropęknięć w klingach ze stopu maraging jest 10 razy wolniejsza choć ostrze złamanej klingi jest tak samo wyszczerbione i niebezpieczne). Ze stopu tytanu produkuje się obecnie także kosze broni, przez co są one trwalsze i nieco lżejsze.
Zasady.
Konkurencje szermierki – poza rodzajem broni – różnią się dopuszczalnym rodzajem trafień, ważnym polem trafienia i zasadami walki. W szpadzie i florecie liczą się pchnięcia, w szabli zarówno pchnięcia jak i cięcia (szabla jest więc jedyną bronią sieczno-kolną w szermierce sportowej). Polem trafienia w szpadzie jest całe ciało, w szabli – górna połowa ciała (od pasa w górę), we florecie tylko tułów. Inne są też zasady przydzielania punktów w sytuacji, gdy obaj zawodnicy trafią się równocześnie (tzw. trafienie obopólne, dubel). Trafienie w szpadzie zalicza się temu, kto je zadał pierwszy, lub obu zawodnikom, jeśli zadadzą je w tym samym czasie (różnica czasowa nie większa niż 0,2 sek). W szabli i florecie obowiązuje tzw. konwencja, czyli zasady umowne. Oznacza to np., że zawodnik wykonujący natarcie ma pierwszeństwo w zadaniu trafienia przed zawodnikiem wykonującym przeciwnatarcie, natarcie zawodnika traci pierwszeństwo na koszt odpowiedzi, po uprzednim jego sparowaniu zasłoną itd.
W przypadku walk z wczesnej fazy eliminacyjnej (walki w grupach zwykle 6–7-osobowych) walczy się do pięciu trafień, a maksymalny czas walki wynosi 3 minuty. Przez czas walki rozumie się jedynie czas upływający pomiędzy komendami sędziowskimi "naprzód" i "stój". Podczas eliminacji bezpośrednich (faza pucharowa, w której tworzona jest drabinka, zwykle z 64 zawodników, wyłonionych i odpowiednio rozstawionych w drodze eliminacji a przegrywający walkę odpada) walczy się do 15 trafień a maksymalny czas walki wynosi 3 x 3 minuty (z minutowymi przerwami). W przypadku konkurencji drużynowych (gdzie wystawiane są drużyny 3-osobowe plus rezerwowy i każdy zawodnik walczyć ma z każdym z drużyny przeciwnej, co daje maksymalnie 9 walk) spotkanie rozgrywa się do 45 trafień sumowanych z kolejnych walk (ich maksymalny czas to 3 minuty). Zawody drużynowe rozgrywane są systemem pucharowym.
Plansza i sędziowanie.
Specjalne pole, na którym odbywa się pojedynek szermierczy, nazywa się "planszą" (wymiary 14 m x 1,5-2 m). Przyjęło się stosowanie plansz metalizowanych, co zapobiega rejestrowaniu trafień w planszę przez aparat sędziowski.
Oficjalnym językiem na międzynarodowych zawodach szermierczych (jak i podczas spotkań międzynarodowych gremiów szermierczych) jest język francuski - w tym to języku sędziowane są walki, sporządzane protokoły, wydawane licencje zawodnicze itp.
Komendy wydawane przez sędziego (w jęz. francuskim) podczas walki:
We wszystkich konkurencjach trafienie jest sygnalizowane przez specjalne urządzenie elektryczne (aparat sędziowski). Lampa zapalona po stronie danego zawodnika (zależnie od strony czerwona lub zielona gdy trafienie jest ważne i biała gdy nieważne) oznacza, że to on zadał trafienie (przed laty sygnalizacja miała odwrotny kierunek, tzn. lampa zapalona po stronie danego zawodnika oznaczała, że to on otrzymał trafienie – co jednak zmieniono, być może dlatego, że wprowadzało to w błąd obserwatorów nie zapoznanych bliżej z zasadami walk szermierczych). Na zawodach wyższej rangi, w szczególnie trudnych sytuacjach, sędziowie mogą korzystać z pomocy prowadzonych na bieżąco nagrań wideo do rozsądzania jak faktycznie przebiegła akcja na planszy.
Formy grzecznościowe.
Przed i po walce zawodników obowiązuje powitanie i pożegnanie wykonywane odpowiednimi ruchami broni (tzw. przywitanie szermiercze). Ponadto po skończonej walce zawodnicy mają obowiązek podania sobie dłoni (ręki nieuzbrojonej). Nieprzestrzeganie powyższych form zwyczajowych traktowane jest jako zachowanie niesportowe i karane zgodnie z przepisami.
Na przywitanie szermiercze, składa się krótka seria ruchów, podczas której zawodnik prezentuje broń przed przeciwnikiem: najpierw zawodnik staje w postawie szermierczej (stopy pod kątem prostym, niezłączone piętami; stopa wykroczna palcami w kierunku przeciwnika) trzymając przy tym broń z boku, kieruje jej koniec w dół, w stronę ręki nieuzbrojonej, nieco do tyłu (nie dotykając podłoża); następnie przesuwa broń w kierunku przeciwnika prostując ramię, kolejne ruchy to uniesienie końca broni w górę i zbliżenie gardy (kosza) broni do swojej twarzy; dalej zawodnik wykonuje "te same" ruchy jakie już wykonał wcześniej, tylko w odwrotnej kolejności powracając z bronią w miejsce, gdzie rozpoczął. Jest to ukłon tzw. szkoły francuskiej, powszechnie praktykowany, istnieją jednak też inne tego typu powitania.
Powyższe formy grzecznościowe przestrzegane są zwykle przez szermierzy także podczas walk treningowych, ćwiczeń z bronią i przy okazji lekcji indywidualnych.
Środki dyscyplinarne.
Zawodnik nieprzestrzegający przepisów może być ukarany przez sędziego upomnieniem, a jeśli to nie skutkuje albo zawodnik popełni poważniejsze przewinienie "żółtą kartką" (ostrzegawczą). Przyznanie "czerwonej kartki" (często na skutek popełnienia tego samego przewinienia po raz drugi) skutkuje przyznaniem trafienia dla przeciwnika. W przypadku otrzymania "czarnej kartki", co zdarza się bardzo rzadko, zawodnik jest dyskwalifikowany i usuwany z zawodów, wiąże się to też z dodatkowymi restrykcjami, jeśli chodzi o możliwość uczestnictwa w kolejnych zawodach. Oprócz tego, zawodnik może zostać ukarany dyskwalifikacją z zawodów np. na skutek naruszenia przepisów dotyczących reklam, czy stawieniem się na zawodach z nieodpowiednim strojem.
Odzież ochronna.
Stroje szermiercze wykonane są z mocnego włókna bawełnianego lub nylonu. Do wyrobu ubiorów najwyższej klasy stosuje się też dodatkowo Kevlar. Dodano go do bluz, spodni, plastronów, kamizelek elektrycznych i kołnierzy masek jakiś czas po incydencie jaki miał miejsce na Mistrzostwach Świata w Rzymie w 1982 roku kiedy to ostrze klingi floretowej przebiło maskę i wbiło się w mózg Władimira Smirnowa. Jednak Kevlar wystawiony na działanie chloru i światła ultrafioletowego ulega rozkładowi co komplikuje proces czyszczenia.
W ostatnich latach opracowano inne balistyczne tkaniny, takie jak Dyneema, które są odporne na przebicie i nie mają tych słabych stron, które objawia Kevlar (zob. też kamizelka kuloodporna). Zgodnie z wymogami FIE stroje turniejowe muszą być wykonane z materiału, który wytrzymuje nacisk z siłą 800 niutonów na centymetr kwadratowy materiału a kołnierz maski musi wytrzymywać siłę dwa razy większą. Tym niemniej na rynku dostępne są też tańsze stroje nie spełniające tych dość surowych wymogów (są więc bez atestu FIE) – ich wytrzymałość jest określana tzw. "certyfikatem CEN", który określa, że strój wytrzyma nacisk z siłą co najmniej 350N na centymetr kwadratowy i mogą one być używane na treningach oraz na zawodach w niższych klasach wiekowych. Stroje nie posiadające atestu 800N ani certyfikatu 350N nie są uważane za bezpieczne ponieważ ich wytrzymałość nie jest przetestowana - tym niemniej są popularne ze względu na bardzo niską cenę.
Na pełny strój szermierza składają się:
Dopasowana do sylwetki bluza, u dołu z trójkątem (fr. "cuissard"), który zakrywa podbrzusze. W szabli używano kiedyś bluz, których dolny brzeg przebiegał wzdłuż pasa - nie pokrywały one podbrzusza i nie są obecnie używane. W kołnierzu umieszczony jest tzw. "klingochwyt" - zakładka z tkaniny, która zapobiega wślizgnięciu się ostrza broni przeciwnika pod maskę i wzdłuż bluzy, do góry, w kierunku szyi.
Plastron – obowiązkowy (na zawodach), dodatkowy ochraniacz na klatkę piersiową i ramię, który zakłada się pod bluzę, zapewnia podwójną ochronę w miejscu najbardziej narażonym na trafienia bronią przeciwnika - na boku klatki piersiowej i w górnej części ramienia. Plastron w rejonie pachy nie może mieć szwów, które znajdowałyby się w tej samej linii co szwy bluzy i stanowiłyby słaby punkt ubioru. 
Jedna rękawica na dłoń uzbrojonej ręki, z wydłużonym mankietem, pokrywającym dolną część rękawa bluzy. Mankiet taki zapobiega przed wślizgnięciem się klingi do rękawa co mogłoby spowodować obrażenia. Rękawica ponadto chroni dłoń i zapewnia komfortowy chwyt broni.
Krótkie spodnie, u dołu kończące się tuż za kolanem (tzw. bryczesy). Wymaga się aby spodnie szermiercze zachodziły pod bluzę na wysokość co najmniej 10 cm. Spodnie zwykle wyposażone są w elastyczne szelki.
Skarpety do kolan (rzadziej powyżej nich do wysokości ud) chronią łydki, kolana i ewentualnie uda. W przypadku braku skarpet na zawodach, zawodnik zostaje ukarany żółtą kartką.
Buty szermiercze - produkowane specjalnie dla tej dyscypliny sportu: z płaskimi podeszwami i dodatkowymi ochraniaczami (na wewnętrznej stronie stopy i na pięcie). Ochraniacze zapobiegają szybkiemu zużyciu, które następowałoby przy wykonywaniu rzutów szermierczych.
Maska – u dołu z kołnierzem, który chroni szyję. Na rynku dostępne są nieatestowane maski, które nie są objęte jakimkolwiek procesem regulacji parametrów technicznych, maski z certyfikatem CEN tak, jak w przypadku stroju oraz maski z atestem FIE. Zgodnie z przepisami FIE maska musi być wykonana według specyfikacji technicznych FIE dotyczących technologii wykonania samej kraty maski oraz maska nie może ulec odkształceniu w tzw. "teście uderzenia" 12 kg odważnikiem a jej kołnierz musi mieć wytrzymałość na przebicie rzędu 1600N nacisku na centymetr kwadratowy. Przez niedługi czas dozwolone (i używane podczas zawodów wysokiej rangi) były też maski z wizjerami na przodzie maski jednak FIE zakazała ich używania po incydencie w 2009 roku, kiedy to podczas Mistrzostw Europy Juniorów doszło do przebicia wizjera maski. Według komisji technicznej do przebicia doszło z powodu na brak dbałości zawodnika o maskę oraz użycia podrabianych elementów (wizjer nie był wykonany z obowiązkowego tworzywa Lexan i miał podrobioną pieczęć Lexan) lecz mimo to maski zostały wycofane z użycia.
Dodatkowe ochraniacze – w przypadku kobiet obowiązkowy jest ochraniacz na klatkę piersiową. Dostępne są też ochraniacze na klatkę piersiową dla mężczyzn ale używają ich z reguły głównie instruktorzy, którzy podczas treningu trafiani są dużo częściej niż ich uczniowie. Tym niemniej są one też używane przez dorosłych florecistów z uwagi na to, że twarda powierzchnia ochraniacza zmniejsza prawdopodobieństwo rejestracji trafienia przez sprzęt elektryczny. Mężczyźni ponadto zakładają ochraniacz na genitalia w postaci specjalnych niegrubych spodenek, przed kolana, z odpowiednią wkładką (może to być jednak równie dobrze zwykłe suspensorium stosowane też powszechnie w innych sportach takich jak np. rugby czy boks).
Kamizelka elektryczna (fr. "lamé") – zakładana jest na bluzę szermierczą, noszona przez florecistów i szablistów wyznacza ważne pole trafienia, nie jest w ogóle używana w szpadzie, gdzie ważnym polem trafienia jest całe ciało. Kamizelka ta wykonana jest z niegrubej warstwy materiału przewodzącego elektrycznie i umożliwia odróżnianie trafień a pole ważne od trafień na pole nieważne. We florecie jest to kamizelka bez rękawów, z paskiem u dołu pomiędzy nogami, natomiast w szabli - z rękawami i jej dolny brzeg przebiega w linii prostej na wysokości pasa.
Przewód elektryczny – biegnący od gniazdka w koszu broni, przez rękaw wewnątrz bluzy a następnie w dół i na tył do przyłącza kabla (czasami zawieszonego u sufitu na ruchomej podwieszce) który odwijany i nawijany jest automatycznie w tak zwanym "bębnie". Dla każdej z broni jest to nieco inny przewód - w przypadku floretu i szabli jedna z żył przewodu przypinana jest do kamizelki tak by stworzyć obwód elektryczny umożliwiający rejestrację trafień na kamizelkę.
Torba szermiercza – nie jest potrzebna do walk ale konieczna na przykład przy wyjeździe na zawody. Torby produkowane na potrzeby szermierzy, choć bywają zróżnicowane, dostosowane są rozmiarami i pojemnością do ekwipunku szermierczego (często z jednej strony, u spodu, posiadają kółeczka, co umożliwia przeciąganie torby z ekwipunkiem bez konieczności odrywania torby od podłoża).
Trenerzy szermierki często zakładają mocniejszą bluzę ochronną, zwykle wzmocnioną przez poduszeczki piankowe, które łagodzą liczne trafienia jakie trener musi przyjąć na siebie podczas treningu z zawodnikami. Instruktorzy korzystają też z rękawów ochronnych lub skórzanych ochraniaczy na nogę.
Tradycyjnie cały uniform zawodnika jest w kolorze białym, trenera zwykle w kolorze czarnym. Być może biały kolor przyjął się z uwagi na okazyjne praktyki szermiercze z okresu "przed-elektrycznego" kiedy to koniec broni barwiono (barwnikiem, sadzą, lub kolorową kredą) by ułatwić sędziemu stwierdzenie czy i gdzie zadane zostało trafienie. Jako że obecnie używany jest sprzęt elektryczny kolor stroju zawodnika nie odgrywa w istocie większej roli dlatego FIE niedawno rozluźniła przepisy zezwalając zawodnikom na inne kolory (z wyjątkiem czarnego). Zasady FIE określają też ograniczenia jeśli chodzi o rozmiar i sposób umieszczenia logo sponsorów na uniformie zawodnika.
Technika szermierki.
Postawa szermiercza – ramię ręki uzbrojonej ugięte w łokciu, jej przedramię znajduje się w pozycji równoległej do podłoża. Łokieć znajduje się w pewnej odległości od biodra. Broń trzymana jest tak, że znajduje się w pozycji szóstej (we florecie i szpadzie) lub w pozycji trzeciej (w szabli). Ręka nieuzbrojona znajduje się nieco z tyłu i jest uniesiona w górę. Stopy znajdują się pod kątem 90 stopni w stosunku do siebie. Stopa nogi wykrocznej skierowana ku przodowi, w kierunku przeciwnika. Stopa nogi zakrocznej ustawiona prostopadle do kierunku ruchu (pod kątem prostym). Pomiędzy stopami niewielka odległość (do dwóch długości stopy).
Podstawowe elementy pracy nóg szermierza:
Podział działań szermierczych:
Kategorie zawodników.
Zawody na całym świecie odbywają się w różnych kategoriach zawodniczych (głównie związanych z płcią, wiekiem i niepełnosprawnością).
Konkurencje kobiet i mężczyzn rozgrywane są osobno, gdyż, podobnie jak w innych dyscyplinach sportowych, kobieta nie ma większych szans w starciu z mężczyzną, chyba że różnica płci niwelowana jest przez różnicę wieku, wyszkolenia czy doświadczenia zawodniczego (przewaga mężczyzny w walce szczególnie wyraźnie widoczna jest w szpadzie - konkurencji bardzo dynamicznej, pozbawionej umownych reguł). Przez wiele lat floret był jedyną bronią w jakiej rozgrywano konkurencję szermierczą kobiet (floret, jako broń lekka, niegdyś ćwiczebna, był prawdopodobnie postrzegany jako bardziej odpowiedni dla "płci słabszej" choć na igrzyskach olimpijskich floret kobiet i tak pojawił z 28-letnim poślizgiem wobec konkurencji mężczyzn - dopiero w 1924 roku). Natomiast kobiece konkurencje szpadowe i szablowe wprowadzono stosunkowo niedawno. Szpada kobiet pojawiła się po raz pierwszy na igrzyskach olimpijskich w 1996 roku a szabla kobiet na igrzyskach w 2004 roku.
Ponadto wyróżnia się następujące kategorie:
Odrębne kategorie zawodnicze wynikają też z przynależności środowiskowej. Przykładowo w mistrzostwach akademickich (Uniwersjada, Akademickie Mistrzostwa Polski) mogą brać udział jedynie studenci (i absolwenci) uczelni, czasami też zawodnicy należący do klubów akademickich. Podobnie w mistrzostwach wojskowych mogą startować jedynie żołnierze (np. Sylwia Gruchała, Robert Andrzejuk, Danuta Dmowska-Andrzejuk), czasami też zawodnicy przynależni do wojskowych klubów sportowych (np. Legia Warszawa).
Zawodników można też podzielić na praworęcznych (większość) i leworęcznych. Podział ten nie ma większego znaczenia, tym niemniej obie grupy korzystają z dostosowanego do siebie sprzętu (leworęczni używają lewe: rękawice, plastrony, rękojeści i kosze broni).
Zawody szermiercze.
Do najbardziej prestiżowych zawodów szermierczych należą: turnieje rozgrywane podczas igrzysk olimpijskich – co ma miejsce co cztery lata (choć z uwagi na wprowadzoną rotację, wymuszoną ograniczoną pulą medali olimpijskich przydzielonych przez komitet olimpijski dla tej dyscypliny sportu, niektóre konkurencje drużynowe rozgrywane są w odstępie nie czterech lecz ośmiu lat), coroczne mistrzostwa świata seniorów oraz w przypadku zawodników z krajów europejskich mistrzostwa Europy seniorów (mistrzostwa świata seniorów i mistrzostwa Europy seniorów odbyły się też w Polsce, odpowiednio w 1963 i 1997 roku, w obu przypadkach w Gdańsku). Ponadto w każdej z broni, w różnych miastach świata, rozgrywane są co roku cykle zawodów "Grand Prix" – najwyżej punktowane (trzy razy) – i Pucharu Świata (pięć razy). W każdych z tych zawodów pucharowych mogą startować osoby wydelegowane przez związki narodowe z tym, że limit dla danego kraju wynosi ośmiu zawodników w danej broni (z wyjątkiem kraju gospodarza, który może wystawić więcej swoich zawodników). W Polsce odbywają się dwa turnieje tej rangi – są to: turniej "O Szablę Wołodyjowskiego" (zawody w szabli mężczyzn) rozgrywany w drugim kwartale roku w Warszawie i "Dwór Artusa" (zawody we florecie kobiet, zależnie od roku Puchar Świata lub "Grand Prix") rozgrywany w Gdańsku w pierwszym kwartale roku. Do klasyfikacji światowej FIE zaliczane są też dużo niżej punktowane tzw. turnieje satelitarne. Najlepsi zawodnicy startujący w zawodach pucharu świata otrzymują nagrody pieniężne, ich wysokości pozostają jednak daleko w tyle za zawodami tej rangi innych popularnych dyscyplin (przykładowo w zawodach o puchar świata rozgrywanych w Polsce pula nagród to suma kilkunastu tysięcy euro, z czego zwycięzcy otrzymują około 3 tysięcy euro; w Grand Prix du Qatar zwycięzca może liczyć na 10 tysięcy dolarów nagrody, co jest jedną z najwyższych nagród w zawodach szermierczych tego typu). Na arenie krajowej najważniejszą imprezą są organizowane corocznie Mistrzostwa Polski w szermierce, ponadto rozgrywany jest w każdej broni cykl kilku turniejów klasyfikacyjnych. Podobne zawody międzynarodowe i krajowe rozgrywa się także w młodszych kategoriach wiekowych oraz w kategorii weteranów.
Szermierka sportowa a jej inne formy.
Oprócz osób uprawiających szermierkę sportową można jeszcze wyróżnić osoby zajmujące się uprawianiem szermierki historycznej (oraz szermierki artystycznej czyli sceniczno-pokazowej). Szermierka sportowa i historyczna, poza historycznym rodowodem, nie mają współcześnie w zasadzie nic ze sobą wspólnego. Szermierka sportowa pozostaje dziś o ile już nie elitarną, to przynajmniej bardzo hermetyczną dyscypliną, praktykowaną czy rozumianą lepiej jedynie przez niewielki krąg osób. Natomiast ruch związany z szermierką historyczną ma charakter masowy, jest w znacznej mierze jednym z nurtów kultury popularnej. Jednak niektóre osoby łączą działalność w obu środowiskach (np. Tadeusz Pagiński, były trener kadry narodowej florecistek, jako Hetman Wielki Rycerstwa Polskiego – zob. też bractwo rycerskie).
W połowie XX wieku teoretyk szermierki Zbigniew Czajkowski sklasyfikował formy szermierki (do II wojny światowej) według następującego podziału:
Podział ten stracił dziś na aktualności, gdyż szermierka użytkowa praktycznie zanikła, a formy tradycyjno-narodowe rozpowszechniły się także poza ich kraje pochodzenia. Pojawiły się też nowe formy takie jak na przykład szermierka historyczna (z jednej strona zbliżająca się do form tradycyjno-narodowych jak i sceniczno-pokazowych). Szermierka dziś jest praktykowana jako przemoc umowna, ujęta w bezpieczne ramy współczesnej kultury. Nikt też nie uprawia na przykład szermierki sportowej na szable, historycznej na miecze czy którejś z szermierek orientalnych w celu przygotowania się do ewentualnego antagonistycznego pojedynku na śmierć i życie z użyciem tych broni. Patryk Skupniewicz zaproponował nowe klasyfikacje posługując się kategoriami przyjemności i motywacji (w przyjmowanym tu rozumieniu szermierką, inaczej fechtunkiem, jest każdy system używania broni białej).
Podział według roli przyjemności:
Podział według motywacji:
Możliwe przyjemności wynikające z uprawiania szermierki:
Choć i w tych podziałach nie sposób ująć wszelkich form, np. znanych z historii walk gladiatorów (zob. też historia szermierki). Trudno na przykład zgadnąć, co motywowało wolnego obywatela Starożytnego Rzymu Kommodusa do walk na arenie, choć mogły to być skłonności narcystyczne lub sadystyczne.
Szermierkę (obok innych dyscyplin takich jak np. lekkoatletyka, gimnastyka, strzelectwo, łucznictwo) zalicza się do sportów o charakterze dyscyplinującym, które rozwinęły się na bazie ćwiczeń prowadzonych na potrzeby wojska - w odróżnieniu od dyscyplin sportowych, które choć dziś zostały (mniej lub bardziej skutecznie) poddane społecznej kontroli to jednak historycznie związane są z uwalnianiem cielesnych popędów i odrzucaniem zasad (należą do nich m.in. gry piłkarskie, boks i inne).

</doc>
<doc id="43855" url="https://pl.wikipedia.org/wiki?curid=43855" title="Czipewejowie">
Czipewejowie



</doc>
<doc id="43856" url="https://pl.wikipedia.org/wiki?curid=43856" title="Hilary (papież)">
Hilary (papież)

Hilary (ur. na Sardynii, zm. 29 lutego 468 w Rzymie) – teolog, ojciec Kościoła, święty Kościoła katolickiego, 46. papież w okresie od 19 listopada 461 do 29 lutego 468.
Życiorys.
Hilary pochodził z Sardynii i był synem Krispinusa. Za pontyfikatu Leona I Wielkiego był archidiakonem, i legatem papieskim na „synodzie zbójeckim” w Efezie w sierpniu 449.
Po śmierci Leona I Wielkiego na papieża wybrano Hilarego.
W czasie pontyfikatu Hilarego, w Italii rządził germański wódz Rycymer, który mimo protestów papieża założył w Rzymie gminę ariańską. Papież Hilary przeciwstawił się napływowi sekt do Rzymu i zajął się organizacją Kościoła. Hilary potwierdził z wielkim przekonaniem prymat biskupa Rzymu. Hilary wybudował w Rzymie m.in. Bazylikę św. Wawrzyńca za murami.
Hilary zwołał na 19 listopada 465 r. synod w Rzymie. Odbył się on w kościele S. Maria Maggiore i dotyczył sporów jurysdykcyjnych biskupów. Papież zakazał biskupom naznaczania swoich następców.
Często starał się budować autorytet Rzymu poprzez interwencje w Galii i Hiszpanii. Hilary żywił głęboką wiarę w interwencję św. Jana Ewangelisty podczas „synodu zbójeckiego”, skąd ledwie uszedł z życiem. Na jego cześć wybudował kaplicę przylegającą do laterańskiego baptysterium. Wybudował również kaplicę ku czci św. Jana Chrzciciela, kaplicę Świętego Krzyża i Bazylikę św. Wawrzyńca za Murami. Hilary zmarł w Rzymie i został pochowany w klasztorze, który ufundował w pobliżu kościoła S. Lorenzo fuori le Mura.
Wspomnienie liturgiczne w Kościele katolickim obchodzone jest 28 lutego.

</doc>
<doc id="43859" url="https://pl.wikipedia.org/wiki?curid=43859" title="Pow-wow">
Pow-wow

Pow-wow – termin pochodzący prawdopodobnie od algonkiańskiego "pauau" – zebranie. W tradycji Indian północnoamerykańskich pow-wow to przede wszystkim zjazd plemienny lub międzyplemienny, połączony ze zbiorowymi śpiewami, tańcami, obdarowywaniem określonych, z jakiejś przyczyny wyróżnionych osób ("give away") i innymi ceremoniami o charakterze świeckim.
Współcześnie, poza częścią oficjalną (tzw. "Grand Entry") i artystyczną (konkursy w wielu kategoriach tanecznych, pokazy specjalne, targi rzemiosła i sztuki indiańskiej), pow-wow ma dla wielu uczestników znaczenie zarówno duchowe (tradycyjny taniec i śpiew wciąż bywa traktowany jako forma modlitwy), jak i materialne (wielu tancerzy utrzymuje się z nagród za zwycięstwa w konkursach). Pow-wow towarzyszy bogate „życie kuluarowe”: uroczystości te są nieraz jedyną okazją spotkania dawno niewidzianych przyjaciół lub rodziny.
W Stanach Zjednoczonych i Kanadzie odbywa się kilkaset większych (Gathering of Nations, Crow Fair) i mniejszych pow-wow rocznie. Podobne festiwale od lat organizowane są także przez indianistów w Europie (w Polsce - przez uczestników Polskiego Ruchu Przyjaciół Indian).
W roku 1949 powstał animowany serial telewizyjny pt. "Pow Wow – indiański smyk" ("The Adventures of Pow Wow").

</doc>
<doc id="43860" url="https://pl.wikipedia.org/wiki?curid=43860" title="VHDL">
VHDL

VHDL () – język opisu sprzętu używany w komputerowym projektowaniu układów cyfrowych typu FPGA i ASIC.
Historia.
Język powstał w latach 80. w ramach projektu finansowanego przez Departament Obrony USA. Miał być używany do dokumentowania zachowania układów ASIC. W 1987 roku stał się standardem IEEE. Język ten ma rozbudowaną składnię, dzięki czemu jest bardzo elastyczny.
VHDL ma składnię podobną do języka Pascal i Ada. Jest niejako potomkiem języka ALGOL. VHDL nie jest case sensitive, tzn. nie rozróżnia wielkości liter w kodzie.
Początkowo języka używano do dokumentowania układów ASIC, ale pomysł symulowania układów opisanych językiem VHDL był na tyle kuszący, że szybko opracowano symulatory logiczne mogące czytać pliki VHDL. Zmieniła się więc funkcja języka, gdyż zaczęto używać go do tworzenia i testowania modeli układów ASIC. Obecnie można układ zdefiniowany przy pomocy VHDL nie tylko zasymulować, ale także stworzyć jego fizyczną aplikację, np. w ramach architektury FPGA. W razie potrzeby nie nastręcza trudności zmiana technologii docelowej, gdyż jest ona niezależna od samego opisu projektu w VHDL.
Standard języka był rewidowany trzykrotnie: w latach 1993, 2002 i 2008. Wersja z roku 1993 (IEEE Std 1076-1993) jest obecnie najpopularniejsza (większość narzędzi jest zgodna z tym standardem).
Na początku roku 2009 opublikowano najnowszą wersję standardu – IEEE Std 1076-2008, popularnie zwaną VHDL 2008. Ten dokument prezentuje nową, znacznie usprawnioną wersją języka, zawierającą rozszerzoną składnię, większy zestaw operatorów, uporządkowane standardowe pakiety biblioteczne, dołączony interfejs proceduralny dla C/C++ (VHPI), podzbiór języka PSL itp.
VHDL a język programowania.
VHDL jest przede wszystkim językiem opisu sprzętu. Może być jednak używany jako język programowania ogólnego przeznaczenia, pod warunkiem że ma się dostęp do symulatora, na którym można uruchomić kod.
Struktura języka VHDL.
Obiekty.
Do zapisu i pamiętania danych w języku VHDL służą obiekty. Podstawowymi obiektami języka VHDL są sygnały, zmienne, stałe i pliki. Podczas deklarowania obiektów muszą być także zdefiniowane typy, które służą do wyrażania wartości obiektów.
Przykładowa deklaracja zmiennej:
variable nazwa_zmiennej : nazwa_typu [ograniczenie] [:=wartosc_poczatkowa];
Typy.
Obiekty operują na różnych typach danych. Typy określa się poprzez podanie nazwy, zbioru wartości oraz zbioru operacji. Wyróżnia się typy skalarne (numeryczne, wyliczeniowe oraz fizyczne), typy złożone (tablice oraz rekordy) oraz typy wektorowo-skalarne.
Atrybuty.
Atrybuty pozwalają na identyfikację pewnych cech deklarowanych typów i obiektów. Atrybut związany jest z typem lub obiektem przez apostrof i zwraca wynik stanowiący poszukiwaną cechę obiektu lub typu. W komercyjnych zastosowaniach stosowane są także specyficzne atrybuty, opisane w dokumentacji użytkowej. Można również definiować własne atrybuty.
Pakiety i biblioteki.
Pakiety (ang. package) są to zbiory, w których umieszczane są deklaracje typów i podtypów, stałych i sygnałów, a także funkcje i procedury. Pakiety stosowane są w projektach, aby nie opisywać typowych prostych modeli np. przerzutników, multiplekserów czy rejestrów (modele te określane są "prymitywami"). Pakiety mogą być standardowe (ujęte w normach IEEE) lub niestandardowe (tworzone indywidualnie).
Instrukcje współbieżne.
Instrukcje współbieżne to wszystkie instrukcje, które można bezpośrednio w ciele architektury. Zachowanie układu jest niezależne od kolejności instrukcji przyporządkowania sygnałów. W języku VHDL istnieje sześć takich instrukcji:
Instrukcje sekwencyjne.
Instrukcje sekwencyjne służą do opisu sekwencyjnych oraz kombinacyjnych układów cyfrowych. Stosowane są, gdy trzeba wprowadzić kolejność operacji lub uwarunkowania czasowe wewnątrz opisywanych układów. Istnieją dwie takie instrukcje: 
Funkcje i procedury.
Funkcja jest podprogramem, którego parametrami są wyłącznie syngały wejściowe i który jako wynik zwraca jedną wartość określonego typu. Funkcja jest traktowana jako wyrażenie, które można stosować tylko w obrębie procesu lub podprogramu. Funkcja przed wywołaniem musi być zadeklarowana. Deklarację funkcji umieszcza się globalnie w odrębnym i zadeklarowanym pakiecie lub lokalnie w nagłówku procesu.
Procedura jest podprogramem, który na liście parametrów ma zarówno wejścia i wyjścia. Wywołanie procedury jest traktowane jak instrukcja, która może być współbieżna lub sekwencyjna, zależne od miejsca jej użycia. Procedura może zwracać więcej niż jeden wynik. Podobnie jak funkcja, procedura musi być zadeklarowana globalnie lub lokalnie.

</doc>
<doc id="43861" url="https://pl.wikipedia.org/wiki?curid=43861" title="Płazy beznogie">
Płazy beznogie

Płazy beznogie (Gymnophiona) – rząd płazów o robakowatym kształcie, często przypominają wyglądem dżdżownicę. Żywią się larwami owadów i innych bezkręgowców. Mają zredukowane kończyny i pasy: barkowy i miednicowy. W skórze drobne łuski. Kręgosłup składa się z prawie 200 dwuwklęsłych (amficelicznych) kręgów. Nie mają oczu lub posiadają oczy szczątkowe. Żyją w wilgotnej glebie w krajach tropikalnych poza Madagaskarem, Nową Gwineą, Australią i wyspami Oceanu Indyjskiego.
Systematyka.
Do rzędu płazów beznogich należą następujące rodziny:
Szczegóły budowy.
Wielkość: 10-150 cm.
Szkielet: duża liczba kręgów, czaszka zwarta i twarda.
Układ nerwowy: oczy uwstecznione; na głowie czułki z chemoreceptorami.
Układ oddechowy: u większości lewe płuco zredukowane, u "Atretochoana eiselti-"brak płuc.
Rozród: zapłodnienie wewnętrzne, męski narząd kopulacyjny: fallodeum; jajorodność, rzadziej żyworodność.
Ewolucja.
Niektóre analizy filogenetyczne sugerują, że w przeciwieństwie do płazów bezogonowych i ogoniastych, które według tych analiz miałyby pochodzić od temnospondyli, Gymnophiona wyewoluowały z przedstawicieli grupy Lepospondyli – jeśli hipoteza ta jest prawdziwa, współczesne płazy, grupa Lissamphibia, byłyby taksonem difiletycznym. Z innych analiz wynika jednak, że Lissamphibia są taksonem monofiletycznym.

</doc>
<doc id="43864" url="https://pl.wikipedia.org/wiki?curid=43864" title="Długość Plancka">
Długość Plancka

Długość Plancka – jednostka długości w naturalnym systemie jednostek, oznaczana jako formula_1 Jej wartość wynosi:
gdzie:
Jest to jedyna jednostka długości, jaką można zdefiniować jako kombinację trzech fundamentalnych stałych fizycznych: zredukowanej stałej Plancka formula_7 prędkości światła w próżni formula_3 oraz stałej grawitacji formula_6.
Długość Plancka jest 1020 razy mniejsza niż rozmiar protonu, którego rząd wielkości wynosi 10−15 m. Promień elektronu został oszacowany na mniejszy niż 10−20 m.

</doc>
<doc id="43865" url="https://pl.wikipedia.org/wiki?curid=43865" title="Płazy ogoniaste">
Płazy ogoniaste

Płazy ogoniaste (Caudata) − rząd płazów o pokroju ciała przypominającym nieco wygląd jaszczurki. Do rzędu tego zalicza się m.in. traszki i salamandry.
Szkielet.
Płazy ogoniaste posiadają dobrze wykształcone kończyny, prawie jednakowej długości. U niektórych gatunków, np. u syrenowatych nie ma kończyn tylnych. Kończyny przednie mają 4 lub 3 palce, a tylne przeważnie 5. Kręgi o trzonach dwuwklęsłych lub tyłowklęsłych. Mostek jest prymitywny i słabo wykształcony; posiada dużą liczbę elementów chrzęstnych. Nie występują obojczyki. Kości łokciowa i promieniowa oraz piszczelowa i strzałkowa nie są zrośnięte, w przeciwieństwie do kości płazów bezogonowych.
Oddychanie.
Narządami oddechowymi płazów ogoniastych są płuca, skóra, jama gębowo-gardzielowa oraz skrzela. Niektóre z tych płazów, np. Proteidae i Sirenidae przez całe życie zachowują skrzela zewnętrzne lub wewnętrzne, mimo że posiadają płuca. Gatunki pozbawione płuc i skrzeli oddychają przez skórę i nabłonek jamy gębowo-gardzielowej.
Rozmnażanie.
U większości gatunków zapłodnienie jest wewnętrzne, nie występują jednak narządy kopulacyjne. Samce w czasie toków składają spermatofory, które następnie podejmowane są przez samice, a uwolnione z nich plemniki zapładniają jaja w jajowodach. Większość jest jajorodna, ale niektóre gatunki rodzą larwy (np. salamandra plamista) lub przeobrażone młode (np. salamandra czarna). Kijanki w stadium maksymalnego rozwoju przypominają wyglądem formy dorosłe (różnią się obecnością skrzeli zewnętrznych). U wielu gatunków występuje neotenia.
Występowanie.
Płazy ogoniaste występują głównie na półkuli północnej w klimacie umiarkowanym. Spotyka się je również w południowo-wschodniej Azji, w północnej Afryce i Ameryce Środkowej oraz na północy Ameryki Południowej. Nie występują w Australii, Archipelagu Indo-Australijskim i znacznej części Ameryki Południowej. 
Systematyka.
W obrębie tego rzędu wyróżnia się 3 podrzędy, które dzieli się na rodziny:
Bibliografia.
"Rząd:Płazy ogoniaste Urodela (Caudata)" w: W.Zamachowski, A.Zyśk "Strunowce Chordata", Wydawnictwo Naukowe WSP, Kraków 1997, 

</doc>
<doc id="43867" url="https://pl.wikipedia.org/wiki?curid=43867" title="Boris Trajkowski">
Boris Trajkowski

Boris Trajkowski, mac. Борис Трајковски (ur. 25 czerwca 1956 w Monospitowie, zm. 26 lutego 2004 w Bitunji) – macedoński polityk, prawnik i duchowny metodystyczny, w latach 1999–2004 prezydent Macedonii.
Życiorys.
Z wykształcenia był prawnikiem, w 1980 ukończył studia na Uniwersytecie Świętych Cyryla i Metodego w Skopju. Specjalizował się w zakresie prawa handlowego i prawa pracy. Kształcił się również w zakresie teologii w USA, zostając duchownym metodystycznym. Przez kilkanaście lat pracował jako prawnik, kierował działem prawnym przedsiębiorstwa budowlanego w Skopju, praktykował jednocześnie jako kaznodzieja.
Po ogłoszeniu niepodległości Macedonii zajął się działalnością polityczną. W 1992 wstąpił do narodowej Wewnętrznej Macedońskiej Organizacji Rewolucyjnej – Demokratycznej Partii Macedońskiej Jedności Narodowej (WMRO-DPMNE). Kierował partyjną komisją do spraw stosunków międzynarodowych, był doradcą lidera swojego ugrupowania Lubcza Georgiewskiego. W 1997 został dyrektorem gabinetu burmistrza jednej ze stołecznych dzielnic. Po zwycięskich dla centroprawicy wyborach w 1998 objął stanowisko wiceministra spraw zagranicznych. Wkrótce zyskał publiczną rozpoznawalność, gdy w okresie wojny w przygranicznym Kosowie koordynował działania rządowej agencji do spraw pomocy humanitarnej i uchodźców.
W 1999 WMRO-DPMNE wystawiła go jako swojego kandydata w wyborach prezydenckich. Pierwszą turę głosowania wygrał zdecydowanie reprezentujący socjaldemokratów Tito Petkowski. W drugiej turze Boris Trajkowski pokonał jednak swojego konkurenta. Na skutek protestów zwolenników Tita Petkowskiego urząd prezydenta objął z miesięcznym opóźnieniem w grudniu 1999. W okresie prezydentury opowiadał się za bliską współpracą Macedonii z Unią Europejską i NATO. Uchodził za polityka dążącego do kompromisu, w 2001 doprowadził do złagodzenia konfliktu z albańskimi uchodźcami z Kosowa, co pozwoliło zapobiec wybuchowi wojny domowej.
Zginął w katastrofie lotniczej w Bośni i Hercegowinie, podróżując na konferencję ekonomiczną w Mostarze.
Był odznaczony m.in. Krzyżem Wielkim Orderu Zasługi Rzeczypospolitej Polskiej (2004).

</doc>
<doc id="43870" url="https://pl.wikipedia.org/wiki?curid=43870" title="Kocioł lokomobilowy">
Kocioł lokomobilowy

Kocioł lokomobilowy ("kocioł Wolfa") to niewielki kocioł płomienicowo-płomieniówkowy z paleniskiem wewnętrznym, łatwo rozbierany na czas czyszczenia z kamienia kotłowego, często stosowany w małych i średnich lokomobilach. Przy małych wymiarach kotła czyszczenie przez otwory wyczystkowe jest utrudnione. Ponadto dodatkowe otwory osłabiają walczak. 
Wady tej nie ma kocioł lokomobilowy posiadający rury ogniowe razem ze ścianami sitowymi wysuwane z kotła jako jeden element, po odkręceniu śrub mocujących do dennic, lub płaszcza.
Czasem błędnie kotłami lokomobilowymi nazywa się pozostałe typy stosowane w lokomobilach np. nowocześniejsze kotły parowozowe. 
Budowa.
Zdemontowany kocioł w czasie odbijania kamienia kotłowego.

</doc>
<doc id="43873" url="https://pl.wikipedia.org/wiki?curid=43873" title="Mapa synoptyczna">
Mapa synoptyczna

Mapa synoptyczna, mapa pogody to mapa przedstawiająca obecny stan pogodowy na większym obszarze (np. kontynentu europejskiego).
Na mapach synoptycznych wyniki pomiarów ze stacji synoptycznej opisuje się graficznie – zobacz stacja meteorologiczna (legenda). Mapy synoptyczne mogą być powierzchniowe i górne.
Analizując mapy synoptyczne na przestrzeni krótkiego okresu (kilka-kilkanaście godzin) można z pewnym prawdopodobieństwem prognozować (przewidywać) stan pogody.
Opis pomiarów meteorologicznych.
Stacja meteorologiczna.
Pomiary ze stacji meteorologicznych opisane w postaci graficznej i numerycznej na mapach synoptycznych.
Prędkość wiatru, pokrywa chmur i tendencja ciśnienia.
W tej sekcji opisane są symbole prędkość wiatru, pokrywa chmur i tendencja ciśnienia.
Synoptyczne mapy górne.
Górne mapy są bardzo ważnym elementem prognozy pogody, ponieważ zaburzenia powodowane przez łańcuchy górskie, lokalne zaburzenia temperatury, nie są na nich widoczne. Dzięki temu można wyłapać najważniejsze elementy cyrkulacji atmosfery. Wykres ciśnienia czy wiatrów na mapie górnej może wyglądać kompletnie inaczej niż na mapie powierzchniowej, a mimo to doświadczony synoptyk jest w stanie określić dzięki niej np. cyklogenezę (tworzenie się niżu). Nawet bardzo sprzyjające warunki na powierzchni ziemi (np. baroklinowość) nie są wystarczające do rozwinięcia się niżu, potrzebny jest do tego impuls w górnej troposferze. Podobnie cyklony tropikalne, mimo że temperatura oceanu jest dostatecznie wysoka, potrzebują impulsu np. w postaci wymuszenia ruchu wstępującego do powstania cyklonu. Dane do górnych map synoptycznych uzyskiwane są za pomocą sondaży atmosfery. Mapy górne są zazwyczaj wykreślane na następujących poziomach:

</doc>
<doc id="43876" url="https://pl.wikipedia.org/wiki?curid=43876" title="Małe Wyspy Sundajskie">
Małe Wyspy Sundajskie

Małe Wyspy Sundajskie, Nusa Tenggara – grupa wysp stanowiąca część Archipelagu Malajskiego, położona jest w południowo-wschodniej Azji na wschód od wyspy Jawy.
Wyspy tego archipelagu tworzą rozciągnięty równoleżnikowo łańcuch złożony z ok. 40 wysp.
W skład Małych Wysp Sundajskich wchodzą:
Małe Wyspy Sundajskie oprócz samodzielnego państwa Timoru Wschodniego należą do Indonezji i dzielą się na następujące prowincje:
Warunki naturalne.
Jest to obszar górzysty, wulkaniczny z najwyższym wzniesieniem Rinjani (3726 m n.p.m., wulkan na wyspie Lombok).
Klimat równikowy, wilgotny z porą suchą, opady roczne od 1000 do 4000 mm.
Bogactwa mineralne: ropa naftowa, rudy cyny, manganu, żelaza, boksyty, siarka, węgiel kamienny.

</doc>
<doc id="43878" url="https://pl.wikipedia.org/wiki?curid=43878" title="Turbina Kaplana">
Turbina Kaplana

Turbina Kaplana – turbina wodna skonstruowana w 1921 przez Viktora Kaplana. 
Turbina Kaplana to odmiana turbiny śmigłowej, czyli takiej, której łopatki mają kształt podobny do śrub okrętowych. Jej odmienność polega na możliwości zmiany kąta łopat w czasie pracy, a w efekcie także regulację otrzymywanej mocy i dużo większy zakres wysokich sprawności. Liczba łopat wirnika wynosi od 3 do 10. Turbina ta stosowana jest przy spadach od 1,5 do 80 m – przy większych spadach wykazuje ona mniejszą odporność na kawitację.
Maksymalna moc pojedynczej turbiny to 180 MW (elektrownia wodna Caruachi, położona w dolinie rzeki Caroní, Wenezuela).

</doc>
<doc id="43879" url="https://pl.wikipedia.org/wiki?curid=43879" title="Porządek koryncki">
Porządek koryncki

Porządek koryncki – jeden z trzech podstawowych porządków architektonicznych występujących w architekturze starożytnej Grecji. Rozwinął się jako odmiana porządku jońskiego na przełomie V i IV w. p.n.e.
Cechy charakterystyczne.
Według legendy przytoczonej przez Witruwiusza kapitel koryncki został wynaleziony przez architekta Kallimacha, gdy zauważył on, że kosz ofiarny ustawiony na grobie młodej dziewczyny porósł akantem. Porządek ten był stosunkowo rzadko stosowany w starożytnej Grecji. Najstarsza znana kolumna koryncka znajdowała się w tylnej części celli świątyni Apollina Epikurosa w Bassaj z ok. 430-400 r. p.n.e. Wyróżniała ona miejsce święte, w którym stał posąg boga. Późniejszymi przykładami użycia porządku korynckiego mogą być tolosy w Delfach (ok. 375 p.n.e.), w którym zastosowano go razem z porządkiem doryckim, i w Epidauros (ok. 360 p.n.e.). Z okresu hellenistycznego (334 r. p.n.e.) pochodzi pomnik Lizykratesa w Atenach – niewielka budowla na planie koła z sześcioma korynckimi półkolumnami wtopionymi w ściany. Na dużą skalę porządek ten pojawił się dopiero w świątyni Zeusa Olimpijskiego w Atenach, zaczętej w 174 r. p.n.e. (ukończonej w 132 r. n.e.). W roku 86 p.n.e. dyktator rzymski Sulla wywiózł kilka głowic z tej świątyni i umieścił je na Kapitolu. Od tego czasu porządek koryncki stał się charakterystyczny dla starożytnego Rzymu i stosowany powszechnie zarówno w świątyniach, jak i budowlach świeckich.
Dokładne rysunki pomiarowe pomnika Lizykratesa opublikowane przez Stuarta i Revertta w 1762 r. były podstawą porządku korynckiego stosowanego w neoklasycznej architekturze Anglii i Stanów Zjednoczonych.

</doc>
<doc id="43880" url="https://pl.wikipedia.org/wiki?curid=43880" title="Macierz Jacobiego">
Macierz Jacobiego

Macierz Jacobiego – macierz zbudowana z pochodnych cząstkowych (pierwszego rzędu) funkcji, której składowymi są funkcje rzeczywiste.
Macierz Jacobiego i jej wyznacznik, nazywany jakobianem, znajdują zastosowanie w teorii funkcji uwikłanych, a także zagadnieniach związanych z zamianą zmiennych w całkach wielokrotnych, gdyż opisują one pochodną Frécheta funkcji wielu zmiennych (przestrzeni euklidesowych) w danym punkcie, o ile pochodna ta istnieje.
Nazwy tych pojęć pochodzą od nazwiska niemieckiego matematyka C.G.J. Jacobiego, który je wprowadził, choć niezależnie badał je Michaił Ostrogradski. Jacobi używał nazwy "wyznacznik różniczkowy"; termin „jakobian” pochodzi od J.J. Sylvestera (1852).
Definicja macierzy Jacobiego.
Założenia:
Jeżeli funkcja formula_11 ma wszystkie pochodne cząstkowe w punkcie formula_12 to
(1) macierzą Jacobiego formula_13 nazywa się macierz, której elementami formula_14 są funkcje formula_15 tj. pochodne funkcji po poszczególnych zmiennych mającą postać
tj.
Pierwszy wiersz tej macierzy stanowią pochodne pierwszej funkcji po poszczególnych zmiennych formula_17 itd.
(2) Macierz Jacobiego można przedstawić w postaci wektora kolumnowego, którego współrzędnymi są gradienty formula_18 funkcji formula_7 tworzących funkcję formula_20 tzn.
(3) Macierz Jacobiego można również przedstawić jako iloczyn tensorowy operatora nabla formula_22 i funkcji formula_23 zapisanej w postaci kolumny, tj.
gdzie formula_25 – kolumna zawierająca składowe funkcji formula_23 (formula_27 oznacza transpozycję wektora).
Uwaga:
Wartością macierzy Jacobiego formula_13 funkcji formula_11 w punkcie formula_30 nazywa się macierz formula_31 której elementami są wartościami poszczególnych elementów macierzy Jacobiego, obliczone w punkcie formula_32 tj.
Definicja jakobianu.
Definicja:
Jakobian oznacza się symbolami: formula_34 formula_35 formula_36
Przykłady.
Przykład 1: Jakobian 2 × 2.
Dla funkcji formula_37 takiej że
jakobian wynosi
Przykład 2: Jakobian nie istnieje.
Dla funkcji formula_41 o 4 funkcjach składowych formula_42 tj.
a) macierz Jacobiego ma postać
Przykład ten pokazuje, że macierz Jacobiego nie musi być kwadratowa.
b) Jakobian nie istnieje, ponieważ macierz nie jest kwadratowa.
Przykład 3: Ujemny znak jakobianu.
Dla funkcji o składowych
jakobian ma wartość
Gdy znak jakobianu jest ujemny, to funkcja formula_11 zmienia orientację (jest tak w otoczeniu punktów, które mają ten sam znak); funkcja jest lokalnie odwracalna dla punktów formula_53
Różniczkowy element powierzchni.
Przykład: Transformacja współrzędnych biegunowych na kartezjańskie.
Transformacja ze współrzędnych biegunowych formula_54 do kartezjańskich formula_55 dana jest z pomocą funkcji formula_56 o 2 funkcjach składowych
a) Macierz Jacobiego ma postać
b) Jakobian
c) Różniczkowy element powierzchni
Jakobianu można użyć do zamiany zmiennych całkowania z układu kartezjańskiego na biegunowy, np.
Różniczkowy element objętości.
Przykład: Transformacja współrzędnych sferycznych na kartezjańskie.
Przejście ze współrzędnych sferycznych formula_62 na kartezjańskie formula_63 dane jest za pomocą funkcji formula_64 o 3 funkcjach składowych
a) Macierz Jacobiego ma postać
b) Wyznacznik tej macierzy wynosi
Widać, że jakobian zmienia się w zależności od współrzędnych formula_70
c) Różniczkowy element objętości
W układzie kartezjańskim element różniczkowy objętości ma postać
Przechodząc do układu współrzędnych sferycznych różniczkowy element objętości nie zmieni się, jeżeli pomnoży się go przez jakobian, tj.
Np. wykonując całkowanie funkcji formula_73 przy zamianie zmiennych na współrzędne sferyczne należy
Związek macierzy Jacobiego z pochodną Frécheta.
(1) Jeśli funkcja jest różniczkowalna w danym punkcie, to jej pochodna dana jest za pomocą macierzy Jacobiego. Dokładniej, jeżeli funkcja formula_23 jest różniczkowalna (w sensie Frécheta) w punkcie formula_79 to macierzą przekształcenia liniowego, którym jest jej pochodna Frécheta formula_80 jest macierz Jacobiego formula_81 funkcji formula_23 w punkcie formula_83
(2) Macierz Jacobiego jest kwadratowa, gdy pochodna jest endomorfizmem; jeśli jest odwracalna (jej wyznacznik jest odwracalny), to pochodna jest izomorfizmem. Więcej: niezdegenerowanie jakobianu gwarantuje, że funkcja jest różniczkowalna w sensie Frécheta w sposób ciągły (tzn. pochodna jest ciągła) – mówi się wtedy, że jest ona klasy formula_84
(3) Funkcja formula_23 nie musi być różniczkowalna (w sensie Frécheta) w punkcie formula_86 by macierz Jacobiego formula_81 była określona – wymaga się jedynie istnienia pochodnych cząstkowych funkcji formula_23 w punkcie formula_83 Oznacza to, że funkcja formula_23 jest różniczkowalna co najwyżej w dowolnym kierunku, tzn. w sensie Gâteaux, czyli dla dowolnego formula_91 istnieją pochodne formula_92
(4) Gradient, jak i macierz Jacobiego można traktować jak „pierwsze pochodne” funkcji:
(5) Macierz Jacobiego gradientu nazywana jest macierzą Hessego (hesjan) – jest to w pewnym sensie „druga pochodna” funkcji skalarnej wielu zmiennych.
Macierz Jacobiego jako macierz przekształcenia liniowego.
Macierz Jacobiego ma wszystkie własności macierzy przekształceń liniowych. W szczególności dla funkcji różniczkowalnej w sensie Frécheta za pomocą macierzy Jacobiego można wyrazić takie własności jak twierdzenie o funkcji odwrotnej, czy twierdzenie o funkcji uwikłanej.

</doc>
<doc id="43895" url="https://pl.wikipedia.org/wiki?curid=43895" title="Wigwam">
Wigwam

Wigwam – rodzaj nieprzenośnej chaty Indian Ameryki Północnej, głównie obszaru Wielkich Jezior.
Budowla w formie kopuły ewentualnie tunelu (rzadziej stożka), zbudowana na szkielecie z prętów drewnianych lub ze zgiętych młodych drzew, połączonych na wierzchołku. Pokrywany korą (głównie brzozową), plecionymi matami trzcinowymi albo skórami, z pozostawionym na górze otworem dymnym. Wigwam ma zwykle jedno wejście, zakrywane skórą zwierzęcą, plecioną matą lub derką. Wigwam zwykle nie ma podłogi, na ziemi bywają rozłożone gałęzie jodłowe, skóry lub futra. Na środku znajduje się miejsce na ognisko. Nazwa pochodzi z języka algonkian.
Dawniej w wigwamach mieszkali Indianie głównie z rejonu Wielkich Jezior, m.in. Odżibwejowie, Lisy i inni. Obecnie spotykany jest niemal wyłącznie w indiańskich muzeach i skansenach, czasem wykorzystywany w rezerwatach do celów edukacyjnych lub obrzędowych.
Odmianą nieprzenośnego kopulastego wigwamu jest m.in. "wikiup", używany w przeszłości przez plemiona Południowego Zachodu (Apacze, Ute, Papago i inne).
Niektóre plemiona wędrowne, m.in. Penacook ze Wschodniego Wybrzeża i Karankawa znad Zatoki Meksykańskiej w okresie pierwszych kontaktów z Europejczykami (i wcześniej) mieszkały – zwłaszcza latem – w prostych przewiewnych szałasach zwanych czasem „przenośnymi wigwamami”.
„Wigwamem” bywa błędnie nazywany każdy z wielu typów domów (np. hogan), stałych chat lub przenośnych namiotów Indian Ameryki Północnej.

</doc>
<doc id="43897" url="https://pl.wikipedia.org/wiki?curid=43897" title="Coupé">
Coupé

Coupé (z fr. – „ucięty”) – rodzaj nadwozia samochodowego, z dwoma, czterema lub rzadziej pięcioma miejscami siedzącymi i z jedną parą drzwi. Najczęściej jest to nadwozie dwubryłowe typu fastback. Często, ze względu na nisko opadającą ku tyłowi linię dachu w środku jest mało miejsca, zwłaszcza dla pasażerów tylnej kanapy, jeśli takowa w ogóle jest w samochodzie.

</doc>
<doc id="43898" url="https://pl.wikipedia.org/wiki?curid=43898" title="Uroczystość Najświętszego Ciała i Krwi Chrystusa">
Uroczystość Najświętszego Ciała i Krwi Chrystusa

Uroczystość Najświętszego Ciała i Krwi Chrystusa (), pot. Boże Ciało – uroczystość liturgiczna w Kościele katolickim dla uczczenia Jezusa Chrystusa w Najświętszym Sakramencie, obchodzona jest w czwartek po oktawie Zesłania Ducha Świętego, a we Włoszech w niedzielę po uroczystości Trójcy Świętej. Jest świętem nakazanym. Po raz pierwszy uroczystość obchodzona była w Leodium (Liège) w 1246, a w 1317 ustanowiona jako święto dla całego Kościoła zachodniego. W Polsce zostało wprowadzone przez krakowskiego biskupa Nankera na synodzie w Krakowie w 1320. W Kościele unickim święto zostało wprowadzone na synodzie zamojskim w 1720. Zewnętrzną formę święta stanowią procesje prowadzone do 4 ołtarzy. Procesyjnie przenoszona jest monstrancja z Najświętszym Sakramentem. Na zakończenie udzielane jest uroczyste błogosławieństwo sakramentalne.
Historia.
Pierwsze wieki chrześcijaństwa.
W starożytnym Kościele Eucharystię pojmowano jedynie jako ofiarę i ucztę funkcjonującą jako element całej liturgii (mszy św.). Na przestrzeni lat pogląd ten ulegał przeobrażeniom. W jednej katechez mistagogicznych wygłaszanych w oktawie Wielkanocy do neofitów Cyryl Jerozolimski pouczał słuchaczy, by przyjmowali i adorowali Eucharystię ze czcią, z rękami złożonymi i by nic z niej nie uronili:
Od wieku IV odsetek chrześcijan stale przyjmujących Eucharystię malał, bowiem w obrębie masowo przyjmowanych do Kościoła grup, część nowych wyznawców nie wykazywała wystarczającego stopnia wiary, a toczące w IV wieku spory ariańskie w kwestii natury boskiej Jezusa sprawiały, że cześć oddawana Eucharystii słabła. Przez pierwsze tysiąc lat chrześcijaństwa Najświętszy Sakrament nie był przedmiotem kultu poza liturgią. Był przechowywany w kościołach, ale służył do udzielania go chorym w okresach między celebracjami.
Średniowiecze.
Uroczystość Bożego Ciała wyrosła z adoracyjnego kierunku pobożności eucharystycznej rozwijającej się w wiekach średnich w Kościele zachodnim. W XI wieku ujawnił się nieznany wcześniej nurt pobożności eucharystycznej, który wiązał się z adoracją konsekrowanej hostii. Impulsem do ujawnienia się tego nurtu były spory teologiczne z XI i XII wieku, w których roztrząsano kwestię rzeczywistej obecności Chrystusa w postaciach sakramentalnych. Rozgłos zyskiwały poglądy Berengara z Tours (zm. 1088), który zaprzeczał rzeczywistej obecności i wskazywał na symboliczną jedynie obecność Chrystusa pod postacią chleba i wina. Poglądy te zanegował sobór laterański IV (1215), który postawił tezę o substancjalnej obecności Chrystusa w Eucharystii. Spory te oddziaływały na wiernych, którzy chcieli podkreślać boską obecność w sakramencie. Lud domagał się, by kapłani ukazywali im podczas mszy św. konsekrowaną hostię. Z tego powodu, pod koniec XII wieku wprowadzono do mszy św. ryt podniesienia, podczas którego kapłan okazywał wiernym hostię po transsubstancjacji. Postanowienia synodów tego okresu precyzują czynności, jakie ma wykonywać kapłan podczas przeistoczenia, wiernym zaś nakazują klękanie podczas podniesienia i tym samym ukierunkowują tychże na oddawanie czci. Adoracja podczas sprawowania Eucharystii stopniowo zaczynała przysłaniać znaczenie uczty ofiarnej oraz ofiary Jezusa. Wśród wiernych zaczął ujawniać się pogląd, że sama obecność i adorowanie przeistoczonej hostii daje takie same skutki jak przyjmowanie komunii. Nasilał się adoracyjny kierunek pobożności eucharystycznej. Najświętszy Sakrament był wystawiany podczas liturgii eucharystycznych, nabożeństw pozaliturgicznych czy odmawiania modlitw brewiarzowych. Przesadny akcent położony na ryt podniesienia konsekrowanej hostii powodował, że część wiernych opuszczała kościół po tej części liturgii eucharystycznej, nie czekając na komunię. Zachowało się kazanie żyjącego na przełomie XIII/XIV w. kaznodziei Peregryna z Opola, który w kazaniu o Najświętszym Sakramencie starał się wyjaśnić wiernym poprawne według niego zasady kultu. Oczekiwania wiernych wytworzyły podłoże do ustanowienia nowego święta.
Urban IV.
Bezpośrednią przyczyną ustanowienia uroczystości były widzenia św. Julianny z Cornillon (1193–1258), przeoryszy klasztoru augustianek w Mont Cornillon w pobliżu Liège, która odznaczała się wyraźną nabożnością do Najświętszego Sakramentu. Począwszy od 1208 roku Julianna z Cornillon miała przeżywać cyklicznie powtarzające się widzenia świetlistej tarczy podobnej do tarczy księżyca, której lśnienie było zaburzane przez ciemną plamę. Juliana miała interpretować owe widzenia jako obraz Kościoła, który miał być przysłaniany przez plamę rozumianą przez nią jako brak wśród kościelnych świąt uroczystości poświęconej wyłącznie Najświętszemu Sakramentowi. Objawienia miała od początku wyznawać spowiednikowi, lecz ujawnił je dopiero po 20 latach kanonik kościoła św. Marcina w Liège, któremu Juliana także miała powierzyć informację o swoich widzeniach. Kanonik przedstawił relacje pod osąd komisji miejscowych teologów, w skład której wchodził archidiakon Jakub Pantaleone di Troyes (późniejszy Urban IV) oraz prowincjał dominikanów Hugues de Saint-Cher (późniejszy kardynał i legat papieski). Ówczesny lokalny biskup Jean d'Eppes nie wykazywał zainteresowania tą sprawą i nie podjął rozstrzygnięcia. Dopiero jego następca, biskup Robert z Thourotte, działając pod wpływem opinii teologów ustanowił wydanym w czerwcu 1246 (lub 1247) zarządzeniem „Inter alia miro” taką uroczystość dla diecezji Liège na czwartek po oktawie Trójcy Świętej. Biskup osobiście przewodniczył pierwszej mszy św. ustanowionego święta.
W tym samym roku (1246) biskup Robert z Thourotte zmarł, a jego następca nie kwapił się z wprowadzaniem rozporządzenia swojego poprzednika. Kardynał Hugues de Saint-Cher ponownie podjął sprawę (znał już tło i szczegóły wizji Juliany z prac w komisji teologów) i zatwierdził święto. W 1251 przybył do Liège, odprawił mszę św. z okazji zatwierdzonego święta i nakazał obchodzić je na terenie całej diecezji.
Wydanym 29 grudnia 1252 orędziem do duchowieństwa, kardynał, jako legat papieski nakazał rozszerzenie obchodów święta na terenie podległej mu prowincji południowej Germanii. Archidiakon Jakub został w niedługim czasie ustanowiony biskupem Verdun, później łacińskim patriarchą Jerozolimy, a na koniec (27 sierpnia 1261) papieżem (1261–1264). Przyjął imię Urban IV. 11 sierpnia 1264, w ostatnim roku pontyfikatu, ogłosił bullę "Transiturus de hoc mundo", którą wprowadzał w całym Kościele "festum Corporis Christi" (święto Ciała Chrystusa), które miało stanowić „zadośćuczynienie za znieważanie Chrystusa w Najświętszym Sakramencie, błędy heretyków oraz uczczenie pamiątki ustanowienia Najświętszego Sakramentu, która w Wielki Czwartek nie mogła być uroczyście obchodzona ze względu na powagę Wielkiego Tygodnia”. Bulla ta była jedynym wydanym w średniowieczu dokumentem papieskim, w którym autor zalecał przyjmowanie komunii poza okresem wielkanocnym. Dokument zalecał, by w tym dniu wierni powstrzymywali się od pracy oraz by świętowali pobożnie i uroczyście. Święto miało więc charakter obchodu liturgicznego, bez procesji teoforycznej.
Cud w Bolsenie.
Do ustanowienia święta mógł się także przyczynić cud eucharystyczny, który miał mieć miejsce w 1263 podczas mszy św. w Bolsenie w regionie Lacjum. Włoski liturgista Mario Righetti wyjaśniał w „Manuale di storia liturgica”, że ów cud miał dotyczyć księdza, który wyrażał wątpienie w rzeczywistą obecność Chrystusa w Eucharystii. Podczas jednej z celebracji w kościele św. Krystyny w Bolsenie miał dostrzec, że konsekrowana hostia zamieniła się w ciało, z którego wypływa krew. Krew miała spływać na korporał, ołtarz i kamienną posadzkę kościoła. Lokalna tradycja z Orvieto opisuje, że na życzenie papieża Urbana IV 19 czerwca 1264 procesyjnie przyniesiono ów splamiony korporał na historyczny most Rio Chiaro, na którym odbyło się spotkanie z papieżem. Urban IV miał zalecić złożenie korporału, jako relikwii, w nowym kościele w pobliskim Orvieto. Korporał ten jest przechowywany w relikwiarzu w katedrze w Orvieto. Urban IV nie wspomina o owym cudzie w swojej bulli "Transiturus de hoc mundo". Bulla nie wprowadzała do obchodów święta procesji teoforycznej. Historyczność cudu eucharystycznego w Bolsenie bywa podważana. Najstarsze wzmianki o tym cudzie mają pochodzić dopiero z okresu 1375–1380.
Teksty liturgiczne święta.
Oficjum brewiarzowe oraz formularz mszalny nowego święta w wersji pierwotnej opracował augustianin, przeor szpitala dla trędowatych w Mont Cornillon, Jan. Ponowne opracowanie tekstów liturgicznych do mszy św. i do Liturgii Godzin zostało później powierzone przez Urbana IV Tomaszowi z Akwinu. Kościół katolicki używa tych tekstów do czasów współczesnych – często śpiewany jest hymn „Pange lingua” („Sław, języku”...) z dwiema ostatnimi zwrotkami („Przed tak wielkim Sakramentem”). W 1314 święto odnowił papież Klemens V.
Rozpowszechnianie święta.
Kilkunastu następców Urbana IV nie wprowadzało w życie jego postanowień w odniesieniu do święta. Nie było ono obchodzone w Rzymie, a prawdopodobnie zaniedbywane w samym Liège. Napomnienie o tym, by je obchodzono znalazło się w dekrecie synodalnym z 1288. O bulli Urbana IV przypomniał na soborze w Vienne Klemens V. Ostatecznie bullę napisaną przez Urbana IV ogłosił w 1317 w zbiorze „Clementinae” papież Jan XXII. Rok 1317 można traktować jako datę wprowadzenia święta w całym Kościele.
Papież Urban VI zaliczył święto do świąt głównych, a Bonifacy IX nakazał w 1391, by wprowadzić święto wszędzie tam, gdzie jeszcze nie było do tego czasu obchodzone.
Do upowszechnienia święta oraz praktykowanej w jego ramach procesji przyczynił się sobór w Konstancji (1414–1418), podczas którego, w uroczystej procesji, wzięli udział zgromadzeni kardynałowie, biskupi, teologowie z Paryża, Kolonii, Wiednia i Erfurtu oraz król z dworem.
Nowożytność.
W okresie reformacji protestanccy reformatorzy negowali pogląd o realnej obecności Chrystusa w Najświętszym Sakramencie i związane z nim katolickie formy kultu eucharystycznego – procesje, błogosławieństwa i wystawienia. Sobór trydencki bronił tego poglądu i form jego wyrażania, wraz z procesjami teoforycznymi i samym świętem Bożego Ciała. Po soborze trydenckim – w znacznej mierze pod wpływem arcybiskupa Mediolanu Karola Boromeusza, oraz jezuitów – nastąpiło ożywienie kultu eucharystycznego. Wówczas udział w procesji zaczął być traktowany jako publiczne wyznanie wiary. Powstające w XIX wieku bractwa i zgromadzenia zakonne także podsycały kult Najświętszego Sakramentu.
W 1849 (lub 1847) roku papież Pius IX dekretem "Redempti sumus" ustanowił święto Najdroższej Krwi Pana naszego Jezusa Chrystusa ("Festum Pretiosissimi Sanguinis Domini Nostri Jesu Christi"), które było obchodzone najpierw w pierwszą niedzielę lipca, a Pius X przeniósł święto na dzień 1 lipca. W 1955 Pius XII reformując liturgię zlikwidował obchody oktawy uroczystości. Reforma liturgiczna Pawła VI z roku 1969 połączyła oba święta.
W Polsce.
Średniowieczne praktyki pobożności eucharystycznej obecne były także na ziemiach polskich i nie odbiegały od tych rozpowszechnionych na zachodzie. Dominikański kaznodzieja Peregryn z Opola przestrzegał polskich wiernych przed błędnymi praktykami przesadnego wyróżnienia rytu podniesienia konsekrowanej hostii, ale synod prowincjalny w Łęczycy z 6 lutego 1285, pouczał by w nauczaniu prawd wiary główny nacisk kładziony był na oglądanie i adorowanie hostii. Echa tego poglądu można zaobserwować w statucie synodalnym, który nakazywał, by w czasie podniesienia biły dzwony kościoła. Miało to pozwolić, by nieobecni na mszy wierni mogli zdążyć przyjść na ten – rozumiany jako centralny – fragment liturgii i uczestniczyć w akcie oglądania konsekrowanej hostii.
Samo święto było w Polsce obchodzone od XIV w. Jako pierwszy wprowadził tę uroczystość biskup Nanker w 1320 w diecezji krakowskiej. Nanker, obejmując w tym roku urząd, zwołał synod, który obradował 2 października. Powstał szereg statutów, których autorstwo przypisuje się biskupowi Nankerowi. Statut "De veneracione corporis Christi capitulum" poświęcony jest wdrażaniu święta Bożego Ciała. Biskup przywoływał sformułowania z bulli "Transiturus", omawiał teologię Najświętszego Sakramentu i dawał wskazówki. W 1420 na synodzie gnieźnieńskim uznano uroczystość za powszechną, obchodzoną we wszystkich kościołach w państwie. Pod koniec XIV w. święto było obchodzone już we wszystkich polskich diecezjach i było zaliczane do świąt głównych. Od końca XV w. w trakcie celebracji tego święta udzielano błogosławieństwa Najświętszym Sakramentem. Mszał krakowski z 1509 obejmował, jako istniejący zwyczaj, odbywane w oktawę Bożego Ciała procesje z poszczególnych krakowskich parafii do bazyliki Bożego Ciała w Krakowie. Najprawdopodobniej w diecezji wrocławskiej święto wprowadził Nanker, który w latach 1326–1341 był biskupem we Wrocławiu. Święto musiało być znane w Poznaniu w XIV wieku, bowiem w 1399, z fundacji Władysława Jagiełły, powstał tam kościół pod wezwaniem Bożego Ciała. Na początku XV wieku święto należało do świąt głównych w większości polskich diecezji. W Kościele unickim święto zostało wprowadzone na synodzie zamojskim w 1720.
Od okresu rozbiorów, w świadomości polskich wiernych, udział w procesji Bożego Ciała był łączony z okazją zamanifestowania przynależności narodowej. Stan taki utrzymywał się także po II wojnie światowej. W okresie Polski Ludowej urządzanie procesji ulicami miast było niejednokrotnie zakazywane przez władze państwowe.
W Polsce obchody uroczystości wiążą się z procesją z Najświętszym Sakramentem po ulicach (w miastach szczególnie po 1989 roku) parafii. Procesja zatrzymuje się kolejno przy czterech ołtarzach, przy których czytane są związane tematycznie z Eucharystią fragmenty czterech Ewangelii. Lokalnie obchody święta przybierają rozbudowane formy. Uroczystość Ciała i Krwi Pańskiej jest w Polsce dniem ustawowo wolnym od pracy.
W okresie oktawy uroczystości Najświętszego Ciała i Krwi Chrystusa odbywały się procesje, a w ludowej tradycji jest to okres święcenia wianuszków z ziół i kwiatów polnych. Wianuszki po poświęceniu służyły do przygotowywania naparów leczniczych medycyny ludowej.
Nazwa święta.
Święto nie miało jednolitej nazwy. Pierwotnie było określane jako "Festum sanctissimi corporis Domini nostri Iesu Christi". W niewiele zmienionej formie przejął ją mszał z 1570: "In festo corporis Christi". W Niemczech używano określenia "Heiliger Blutstag" (święty dzień krwi) lub "Fronleichnam" (jako: Herenleib, fron-Herr, lichnam-Leib = Ciało Pańskie), we Francji "festivitas sacramenti", "dies eucharistiae" albo święto Zbawiciela ("la Saint Sauveur") lub święto Boga ("Fête-Dieu"). Najczęściej stosowano określenie "dies Corporis Christi". W Niemczech i we Francji świętowano także w oktawę, nazywając ten dzień "kleines Fronleichnamsfest", "petite Fête-Dieu" (małe święto Bożego Ciała).
Procesje.
Procesje teoforyczne nie były elementem święta od samego jego początku. Najstarszą wzmianką na temat ich istnienia była informacja o przeprowadzanych w latach 1265–1275 uroczystych procesjach przed sumami w Kolonii, podczas których niesiony był krzyż i Najświętszy Sakrament. Taka celebracja stanowiła nawiązanie do dawniejszych zwyczajów polegających na zabieraniu w podróż Eucharystii, by była ochroną przed niebezpieczeństwami. Pierwotna forma procesji wyrażała się w prostym, nie przerywanym przejściem z Najświętszym Sakramentem i błogosławieństwem na końcu. Na terenie Niemiec wiązała się z procesyjnym przechodzeniem przez pola danej wsi lub otoczenia miasta. Wierni zatrzymywali się przy czterech stacjach, przy których udzielano błogosławieństwa wiernym, a polom błogosławieństwa „pogodowego”. Przy poszczególnych stacjach odczytywano początkowe części czterech Ewangelii, które zyskiwały funkcję formuł błogosławieństwa. Ryt był uzupełniany błogosławieństwem sakramentalnym, które było udzielane przy poszczególnych stacjach, a dodatkowo – na końcu procesji. Niemieckie procesje zawierały element błagalny o ochronę przed nieszczęściami i o sprzyjającą pogodę. Z takiego powodu włączano do procesji śpiew początkowych fragmentów Ewangelii przy czterech ołtarzach oraz uroczyste błogosławieństwo. Do Polski zwyczaj ten dotarł w XV wieku i w 1631 został wprowadzony do Rytuału Piotrkowskiego.
Formy były z czasem urozmaicane i rozbudowywane o gry „Bożociałowe” i przedstawienia sceniczne. Zwyczaj rozpowszechniał się – w XV w. procesje były odprawiane na terenie Niemiec, Francji, Anglii, Polski i północnych Włoch. Były przeprowadzane z coraz większym przepychem. Uroczystości zyskiwały formę uroczystego pochodu, w którym niesiono monstrancję (nazywaną w Niemczech „tronem”) osłanianą baldachimem w otoczeniu asysty. Pojawiały się symbole przynależne władcom, a całe obchody podkreślały królewskość Chrystusa jako zwycięskiego wodza. Procesja rozpoczynała się przy dźwięku dzwonów. Niesiono krzyż, feretrony, figury, świece, a w orszaku uczestniczyli wierni ubrani w „szaty anielskie” i odgrywali postaci popularnych świętych. W procesji uczestniczyły dzieci. Z dzwonkami, w strojach anielskich lub z kwiatami, których płatki były rzucane przed zbliżający się baldachim.
Istotną cezurę w ugruntowaniu się tradycji procesji stanowił Sobór trydencki (1547–1561), który wobec krytyki ruchów reformacyjnych wewnątrz Kościoła rzymskokatolickiego przyjął dekret podtrzymujący doktrynę transsubstancjacji, a także potwierdził potrzebę kontynuowania celebracji w formie procesji.
Rzymskie rytuały zostały oficjalnie podane dopiero w „Caeremoniale episcoporum” z 1600 i „Rituale romanum” z 1614, jednak przewidywały wyłącznie uroczyste przejście z Najświętszym Sakramentem bez zatrzymywania się oraz udzielenie błogosławieństwa eucharystycznego na końcu liturgii. Kościół niemiecki wprowadził zwyczaj śpiewania perykop Ewangelii i udzielania błogosławieństwa przy czterech ołtarzach. Do Polski zwyczaj ten dotarł w XV wieku i w 1631 został wprowadzony do Rytuału Piotrkowskiego.
W Rzymie, do 1870, kiedy nastąpił upadek Państwa Kościelnego, procesje Bożego Ciała organizowano via Merulana – od bazyliki św. Jana na Lateranie do bazyliki Matki Bożej Większej. Zwyczaj ten przywrócił Jan Paweł II w pierwszym roku swojego pontyfikatu.

</doc>
<doc id="43899" url="https://pl.wikipedia.org/wiki?curid=43899" title="Marek Hłasko">
Marek Hłasko

Marek Hłasko (ur. 14 stycznia 1934 w Warszawie, zm. 14 czerwca 1969 w Wiesbaden) – polski pisarz i scenarzysta filmowy.
Życiorys.
Dzieciństwo.
Marek Hłasko urodził się w Warszawie jako jedyny syn urzędnika państwowego Macieja Hłaski i jego żony Marii Łucji z domu Rosiak (1908-1987). Rodzice Marka Hłaski pobrali się 26 stycznia 1933. Początkowo Hłasko mieszkał z rodzicami w Złotokłosie, później w Warszawie. W rodzinie Hłasków dzieci chrzczono stosunkowo późno – przyszły pisarz został ochrzczony 26 grudnia 1935 w Kościele Najświętszego Zbawiciela w Warszawie.
Rodzice rozwiedli się w 1937. Ojciec ożenił się ponownie rok później, zmarł 13 listopada 1939. Głębokie piętno na Hłasce odcisnęły przeżycia wojenne, które według niego znajdowały wyraz w jego twórczości.
Matka Hłaski w chwili wybuchu II wojny światowej pracowała w sekretariacie dyrekcji Elektrowni Miejskiej w Warszawie. W czasie okupacji została zwolniona i do wybuchu powstania warszawskiego prowadziła stragan z żywnością. Wiązało się to z pogorszeniem sytuacji materialnej rodziny. W tym czasie Hłasko rozpoczął edukację, jednak wszystkie dokumenty na ten temat zostały zniszczone w czasie powstania warszawskiego. Wiadomo jedynie, że uczęszczał m.in. do szkoły prowadzonej przy Zakładzie św. Kazimierza na Tamce. W czasie powstania warszawskiego przebywał wraz z matką w stolicy. Po jego upadku Maria Hłasko wraz z synem udała się do Częstochowy, gdzie zamieszkała u swojej przyjaciółki Ireny Kozłowskiej. Tam 12 lutego 1945 zaczął pisać "Pamiętnik 1945-1946" (wydany w 2002). W marcu 1945 matka z synem przeniosła się do Chorzowa, a dwa miesiące później do Białegostoku, gdzie zamieszkała z Kazimierzem Gryczkiewiczem. W marcu 1946 Gryczkiewicz, Maria Hłasko i jej syn zamieszkali we Wrocławiu przy ulicy Borelowskiego 44 (pozostał tam do 1950).
Latem 1946 wstąpił do I Wrocławskiej Drużyny Harcerzy im. Bolesława Chrobrego; aby się do niej dostać podał – za aprobatą rodziny – jako datę urodzenia rok 1933. Później został usunięty z harcerstwa; powodem było niechodzenie na zbiórki. W sierpniu 1948 pracował jako goniec przy Światowym Kongresie Intelektualistów w Obronie Pokoju, który odbywał się we Wrocławiu.
Pojawiły się też problemy z edukacją. Hłasko, jak pisze w jego biografii Andrzej Czyżewski, "rozpoczął naukę, mając sześć i pół roku. Przez cały czas szkoły był zawsze jednym z najmłodszych w klasie. Na domiar złego miał bardzo dziecięcy wygląd. Nie mógł więc popisywać się tym, czym chłopiec w powszechnej szkole chce imponować – siłą, zręcznością i dorosłością. Nadrabiał to agresywnością i zadziornością, również w stosunku do nauczycieli. W rezultacie nie miał prawie szkolnych kolegów i przyjaciół. Zawsze był obcym. Zanim zdążył się zaprzyjaźnić i oswoić, odchodził". W czerwcu 1948 ukończył Szkołę Powszechną nr 2 im. Marii Konopnickiej we Wrocławiu.
Od września do listopada 1948 uczył się w Liceum Administracyjno-Handlowym Izby Przemysłowo-Handlowej we Wrocławiu, a od marca do czerwca 1949 roku w Szkole Robotniczego Towarzystwa Przyjaciół Dzieci w Legnicy (w tym czasie mieszkał w internacie), a od września 1949 w warszawskim Państwowym Liceum Techniki Teatralnej. Jednak na przełomie grudnia 1949 i stycznia 1950 został z tej szkoły usunięty za "notoryczne lekceważenie przepisów szkolnych, wykroczenia natury karnej oraz za wywieranie demoralizującego wpływu na kolegów".
Praca kierowcy.
W wieku szesnastu lat ukończył kurs prawa jazdy i zaczął pracować jako kierowca ciężarówki. 28 września 1950 został przez Sąd Grodzki we Wrocławiu skazany na dwa miesiące pracy z potrąceniem 10% zarobków (podstawą prawną było naruszenie artykułu 7 punkt 2 ustawy o zabezpieczeniu socjalistycznej dyscypliny pracy – "opuszczenie jednorazowo bez usprawiedliwienia czterech lub więcej dni pracy"). Zmienił pracodawcę po odpracowaniu wyroku.
Od 15 listopada 1950 do 1 stycznia 1951 pracował w Bazie Transportowej w Bystrzycy Kłodzkiej; doświadczenie zdobyte w tym miejscu stało się inspiracją do napisania powieści "Następny do raju", na podstawie której w 1958 nakręcono film "Baza ludzi umarłych". W styczniu 1951 roku wraz z matką i ojczymem przeprowadził się do Warszawy. Hłasko często zmieniał pracę, zawsze jednak odchodził na własne życzenie – pracował kolejno w Bazie Sprzętu Zjednoczenia Budownictwa Miejskiego (od 26 lutego do 15 kwietnia 1951), Metrobudowie (od 27 kwietnia 1951 do 16 czerwca 1952), Spółdzielni Przewozowej Warszawskich Spółdzielni Spożywców (od 4 sierpnia do 1 grudnia 1952) i w Stołecznym Przedsiębiorstwie Transportowym Miejskiego Handlu Detalicznego (do 30 marca 1953).
Szansą na wyrwanie się z monotonnego zajęcia było pisanie. Pisać zaczął w 1951 – na ten rok sam datował swoje pierwsze opowiadanie "Bazę Sokołowską". W czasie pracy w Metrobudowie został korespondentem terenowym „Trybuny Ludu”. Pod koniec 1952 zdecydował się przedstawić fragmenty swojej powieści Bohdanowi Czeszce. Ten odpowiedział listem datowanym na 3 grudnia tego samego roku, w którym krytycznie omówił nadesłane próby literackie, zwracając jednak uwagę na talent młodego autora. W tym samym 1952 roku Hłasko, za radą Stefana Łosia, nawiązał kontakt ze Związkiem Literatów Polskich i działającym w tej organizacji Igorem Newerlym, pełniącym rolę opiekuna młodych. Czeszce i Newerlemu Hłasko przedstawiał się "jako niewykształcony szofer, który w wolnych chwilach po pracy próbuje opisać swoje życie".
Okres twórczości.
W kwietniu 1953 dzięki Stefanowi Łosiowi otrzymał trzymiesięczne stypendium twórcze Związku Literatów Polskich, ostatecznie porzucił pracę kierowcy i wyjechał do Wrocławia, aby pracować nad swoim debiutem – za radą Czeszki ze swoich szkiców stworzył samodzielne opowiadanie (była to ostateczna wersja "Bazy Sokołowskiej") i ukończył powieść zatytułowaną "Sonata marymoncka". W tym czasie Hłasko bardzo dużo czytał, wtedy też zafascynowała go twórczość Fiodora Dostojewskiego.
Na początku 1954 powrócił do Warszawy, w kwietniu tego roku w „Sztandarze Młodych” zaczęło się ukazywać w odcinkach debiutanckie opowiadanie Hłaski – "Baza Sokołowska". W warszawskim środowisku literackim zrobiło się głośno o młodym zdolnym pisarzu. Od lipca do września 1954 Hłasko opublikował trzy opowiadania: "Złotą jesień", "Szkołę" i "Noc nad piękną rzeką". We wrześniu tego samego roku debiutował w tygodniku „Po prostu” jako felietonista.
Szybko zyskał sławę najzdolniejszego pisarza młodego pokolenia. Zakochany był w nim Jerzy Andrzejewski. Mieszkał u Stanisława Dygata. W latach 1955–1957 redagował dział prozy w „Po Prostu”, ale nie był dobrym publicystą. W 1956 otrzymał własne mieszkanie przy ulicy Częstochowskiej na warszawskiej Ochocie.
Zdobył rozgłos i popularność dzięki nietypowemu stylowi twórczości, a także niekonwencjonalnemu zachowaniu (szczególnie ubiorowi). Był legendarną postacią młodego pokolenia, symbolem nonkonformizmu. Potężnie zbudowany (84 kg), w istocie nadwrażliwy, niepewny, ze skłonnością do depresji. Choć miał inklinację do awantur, znajomi wypowiadali się o nim wyjątkowo ciepło. W 1958 wyjechał do Paryża. Prasa nazywała go wschodnioeuropejskim Jamesem Deanem (był do niego uderzająco podobny). Zyskał wtedy światowy rozgłos. Następnie wyjechał do Niemiec i Włoch. Wydanie antykomunistycznych "Cmentarzy" w paryskiej „Kulturze” wywołało nagonkę prasową w kraju. Maszynopis utworu przywiozła do Paryża Agnieszka Osiecka, z którą Hłasko miał romans.
Gdy nie chciano przedłużyć mu paszportu, poprosił o azyl polityczny w Berlinie Zachodnim. Po trzech miesiącach rozmyślił się i próbował wrócić do kraju, ale zanim doczekał się odpowiedzi, wyjechał w 1959 do Izraela. Aklimatyzację za granicą uniemożliwiał mu brak talentu do języków obcych. Wiódł życie tułacze, chwytając się pracy robotniczej w celu zapewnienia sobie podstawowych warunków bytowych. Od 1960 mieszkał w Niemczech z żoną, sławną niemiecką aktorką Sonją Ziemann.
W 1963 spędził miesiąc w areszcie za zatargi po pijanemu z policją. W latach 1963–1965 spędził łącznie 242 dni w klinikach psychiatrycznych. W 1966 wyjechał do Los Angeles, ściągnięty przez Romana Polańskiego. Miał pisać scenariusz, według którego Polański chciał nakręcić film, jednakże reżyser wycofał się z przedsięwzięcia. Marek skomentował to słowami: "Zostawił mnie jak psa". Kolejnym reżyserem zainteresowanym filmową współpracą z Markiem okazał się Nicholas Ray. Zastał on jednak swoją żonę Betty w niedwuznacznej sytuacji z Hłaską, co doprowadziło zarówno do rozpadu małżeństwa Hłaski z Sonją, jak i do wycofania się przez Raya z realizacji filmu na podstawie scenariusza Hłaski. Podczas swojego pobytu w Ameryce Marek spełnił swoje marzenie i uzyskał licencję pilota.
Przyjaźnił się z Krzysztofem Komedą. W grudniu 1968, podczas wspólnego spaceru w Los Angeles, na skutek przyjacielskich przepychanek, Komeda upadł i zranił się poważnie w głowę. Stwierdzono krwiaka mózgu. Podczas pobytu Komedy w szpitalu, gdzie lekarze walczyli o jego życie, Hłasko powiedział do żony Komedy: "Jeśli Krzysio umrze, to i ja pójdę". Przewieziony przez żonę Zofię do kraju Komeda zmarł w szpitalu w Warszawie w kwietniu 1969.
W czerwcu 1969 Hłasko pojechał do Niemiec. Zmarł w nocy z 13 na 14 czerwca 1969 w Wiesbaden, w domu przy Hauberisserstrasse 26, w mieszkaniu redaktora niemieckiej telewizji i scenarzysty filmowego Hansa-Jürgena Bobermina. Bezpośrednią przyczyną zgonu, który nastąpił pomiędzy godziną 1 w nocy a 8 rano, była zapaść wywołana połączeniem nadmiernej ilości środków nasennych z alkoholem.
W 1975 prochy Hłaski sprowadzono do Polski i pochowano na cmentarzu Powązkowskim (kwatera b-2-2). Inicjatorką sprowadzenia prochów pisarza do Polski była matka pisarza Maria Hłasko, której pomógł Lesław Bartelski. Na nagrobku został wykuty napis, który zasugerowała matka Hłaski: "Żył krótko, a wszyscy byli odwróceni".
14 czerwca 2009, w 40. rocznicę śmierci pisarza, dzięki akcji „Teraz Hłasko” zainicjowanej przez stowarzyszenie Młoda RP, wymieniono stary i zniszczony nagrobek na nowy, ufundowany przez znajomych, przyjaciół i z funduszy uzbieranych w ramach akcji.
Twórczość.
W życiu osobistym upodabniał się do bohaterów swych utworów, romantycznych buntowników, którzy stali się dla jego pokolenia symbolami rozczarowania rzeczywistością lat 50. Jego idolami byli Humphrey Bogart i Fiodor Dostojewski. Jego proza stała się wyrazem sprzeciwu wobec schematyzmu i zakłamania literatury socrealistycznej. Opowiadał o buncie natury moralnej. Znakomicie opisywał środowisko społecznych nizin, w którym panuje beznadzieja i cynizm. Jego bohaterowie żyją marzeniami o zmianie, ale marzenia te zawsze okazują się płonne. W Polsce zakaz druku jego utworów obowiązywał przez 20 lat. Był także współscenarzystą filmów "Koniec nocy" (1957), "Pętla" (1957), "Spotkania" (1957), "Ósmy dzień tygodnia" (1958) i "Baza ludzi umarłych" (1958).
Filmy dokumentalne.
Powstały filmy dokumentalne o Marku Hłasce:
Odniesienia w kulturze masowej.
Polska grupa street punkowa – The Analogs – w nazwie jednej ze swoich płyt użyła pseudonimu Marka Hłaski, jakim ten podobno miał się posługiwać podczas swojego pobytu w Izraelu. Chodzi tu o album "Hlaskover Rock", a jego tytułowy utwór stanowi hołd dla pisarza.

</doc>
<doc id="43902" url="https://pl.wikipedia.org/wiki?curid=43902" title="Łarysa Sawczenko-Neiland">
Łarysa Sawczenko-Neiland

Łarysa Sawczenko-Neiland (ukr. Лариса Нейланд-Савченко; łot. "Larisa Savčenko-Neilande"; ur. 21 lipca 1966 we Lwowie) – tenisistka reprezentująca ZSRR, a następnie Łotwę.
Kariera tenisowa.
Na uwagę zasługuje jej znaczący dorobek w rozgrywkach o Puchar Federacji. Debiutowała jako reprezentantka ZSRR w 1983, w meczu przeciw Australii i przez kolejne dwadzieścia lat reprezentowała swój kraj (po rozpadzie Związku grała dla Łotwy). Jej osobistym trenerem był wówczas Szamil Tarpiszczew. W sierpniu 2003 roku (występowała w grach deblowych, partnerując młodszej o 20 lat Irinie Kuzminie), trzy lata od skończenia kariery, ponownie wystąpiła w rozgrywkach Puchar Federacji odnosząc dwa zwycięstwa deblowe w meczach z Algierią i Grecją. Do 2003 wystąpiła w 57 meczach międzypaństwowych tych rozgrywek, co daje jej 2 miejsce pod tym względem w historii (razem z Brytyjką Wade, a tuż za Hiszpanką Sánchez Vicario). Dotychczasowy bilans Sawczenko-Neiland wynosi 67 zwycięstw i 22 porażki (29-15 gra pojedyncza, 38-7 gra deblowa). Te osiągnięcia są rekordami – żadna zawodniczka nie wygrała więcej meczów deblowych w historii Pucharu Federacji, żadna z reprezentantek ZSRR i Łotwy nie rozegrała więcej spotkań i nie odniosła więcej zwycięstw. Poza osiągnięciami indywidualnymi należy także wymienić sukcesy zespołowe – 1988 i 1990 ekipy ZSRR, których była członkiem, docierały do finałów Pucharu Federacji. W 2003 roku otrzymała specjalną nagrodę Międzynarodowej Federacji Tenisa i Międzynarodowej "Hall of Fame" Tenisa za zasługi dla rozgrywek o Puchar Federacji.
Uczestniczyła w Igrzyskach Olimpijskich w 1988 roku w barwach ZSRR, a 1992 Łotwy.
Zdobyła uznanie nie tylko występami w barwach narodowych. W maju 1988 osiągnęła najwyższy ranking w grze pojedynczej WTA – była nr. 13 na liście światowej; w styczniu 1992 była nr. 1 w deblu. Zwyciężała 6-krotnie w turniejach wielkoszlemowych – 1989 i 1991 Wimbledon gra podwójna (z Natallą Zwierawą, 1992 Wimbledon gra mieszana (z Cyrilem Sukiem), 1994 Australian Open gra mieszana (z Andriejem Olchowskim), 1995 French Open gra mieszana (z Toddem Woodbridge'm), 1996 Australian Open gra mieszana (z Markiem Woodforde'm). Ponadto wygrała 2 turnieje zawodowe w grze pojedynczej i 66 w grze podwójnej, a 1992 razem ze Zwierawą zostały uznane za parę deblową roku w rozgrywkach WTA.
21 grudnia 1989 poślubiła Alexa Neilanda.

</doc>
<doc id="43904" url="https://pl.wikipedia.org/wiki?curid=43904" title="Środek ciężkości">
Środek ciężkości

Środek ciężkości ciała w polu grawitacyjnym – punkt, w którym umownie przyłożona jest wypadkowa siła grawitacji danego ciała sztywnego. Siła grawitacji działająca na ciało jest sumą sił grawitacji działających na każdy punkt materialny ciała i formalnie nie ma jednego wyróżnionego punktu zaczepienia – zaczepiona jest w każdym punkcie ciała (stąd siły pływowe). Gdyby jednak tę wypadkową siłę grawitacji zaczepić w umownym punkcie, takim, że jej moment siły obliczony względem środka masy ciała będzie identyczny z wypadkowym momentem sił grawitacji (działających na każdy punkt ciała), to punkt ten nazywa się środkiem ciężkości.
Dla ciała znajdującego się w jednorodnym polu grawitacyjnym środek ciężkości pokrywa się ze środkiem masy. Wypadkowy moment sił grawitacji działający na ciało w jednorodnym polu grawitacyjnym wynosi zero – jednorodne pole nie obraca ciałem. Dlatego właśnie siłę grawitacji działającą na ciało w polu jednorodnym przykłada się do środka masy ciała – siły przyłożone do środka masy nie obracają ciałem.
W związku z tym, że punkt środka ciężkości i punkt środka masy ciała w jednorodnym polu grawitacyjnym pokrywają się, to pojęcia te często są mylone lub wręcz utożsamiane.
Znajdowanie punktu środka ciężkości ciała.
Mówimy o środku ciężkości ciała znajdującego się w dowolnym (w ogólności niejednorodnym) polu grawitacyjnym. Dla ciał dających się przedstawić (dokładnie lub z wystarczającym przybliżeniem) w postaci skończonego lub co najwyżej przeliczalnego zbioru mas punktowych, środek ciężkości znajduje się, obliczając punkt przyłożenia wypadkowej siły grawitacji działającej na ciało. To oznacza: gdybyśmy umownie przyłożyli do środka ciężkości wypadkową siłę grawitacji działającą na to ciało (czyli sumę sił grawitacji działających na każdy punkt materialny ciała) to moment tej siły (obliczony względem punktu środka masy ciała) byłby równy sumie wszystkich momentów sił działających na punkty materialne ciała.
W celu obliczenia położenia punktu środka ciężkości dane ciało dzieli się na elementy o masach formula_1 (niekoniecznie równych), z każdym elementem wiąże się wektor formula_2 reprezentujący jego położenie w obranym układzie współrzędnych oraz wektor formula_3 przyspieszenia grawitacyjnego działającego na element formula_4 w punkcie formula_5 Wówczas wektor formula_6 opisujący położenie punktu środka ciężkości wiąże się z powyższymi wielkościami relacją:
Zauważmy, że środek ciężkości zależy od: 1) rozkładu masy ciała, 2) pola grawitacyjnego, 3) położenia ciała w tym polu grawitacyjnym. Przy zmianie położenia ciała, w ogólności zmienia się środek ciężkości.
W polu grawitacyjnym jednorodnym wszystkie formula_8 są równe, a zatem powyższy wzór można przekształcić do postaci:
skąd ostatecznie otrzymujemy wzór na środek ciężkości:
Suma w mianowniku wyraża masę ciała, zaś obliczony środek ciężkości jest w tym przypadku tożsamy ze środkiem masy. Wynik ten jest zgodny z faktem, że w jednorodnym polu grawitacyjnym wypadkowy moment sił grawitacji działający na ciało o dowolnym rozkładzie masy, obliczony względem środka masy, wynosi zero (dlatego, aby siła grawitacji „nie obracała ciałem” przykłada się ją w takiej sytuacji do środka masy).

</doc>
<doc id="43905" url="https://pl.wikipedia.org/wiki?curid=43905" title="Środek masy">
Środek masy

Środek masy ciała lub układu ciał – punkt charakteryzujący rozkład masy w ciele, określony tak, by w opisie ruchu ciała zastąpić je punktem materialnym.
Środek masy, w którym skupiona jest cała masa w opisie układu jako masy punktowej. Pojęcie to jest wykorzystywane także w geometrii.
Wzór.
Wzór na wektor wodzący środka masy:
Powyższa zależność dla ośrodków ciągłych, zapisana w postaci wyrażeń całkowych, wiąże środek masy z rozkładem gęstości formula_2 w przestrzeni za pomocą zależności:
przy czym:
W przeciwieństwie do środka ciężkości, środek masy nie jest związany z żadnym oddziaływaniem. Dla ciała znajdującego się w jednorodnym polu grawitacyjnym środek ciężkości pokrywa się ze środkiem masy.
Środek geometryczny.
Środek geometryczny zdefiniowany jest podobnie jak środek masy, ale nie uwzględnia się gęstości.
Położenie środka geometrycznego układu punktów określa wektor:
gdzie formula_10 – liczba elementów układu.
Położenie środka geometrycznego bryły jest dane wektorem
Możliwe jest także obliczanie środka geometrycznego powierzchni dwuwymiarowych lub krzywych w przestrzeni trójwymiarowej (zob. np. wielościan dualny).
Położenie środka geometrycznego powierzchni jest zdefiniowane wektorem
a dla krzywych
gdzie:
a całkowanie przebiega po całej powierzchni lub całej krzywej.

</doc>
<doc id="43907" url="https://pl.wikipedia.org/wiki?curid=43907" title="Francis Ford Coppola">
Francis Ford Coppola

Francis Ford Coppola (ur. 7 kwietnia 1939 w Detroit) − amerykański reżyser i scenarzysta, również kompozytor, producent filmowy i aktor. Był centralną postacią ruchu filmowego Nowe Hollywood w latach 60. i 70. XX wieku i jest powszechnie uważany za jednego z największych filmowców wszech czasów. 
Po wyreżyserowaniu dramatu "Ludzie z deszczu" (1969), Coppola był współautorem scenariusza "Patton" (1970), zdobywając Oscara za najlepszy oryginalny scenariusz wraz z Edmundem H. Northem. Reputacja Coppoli jako filmowca została ugruntowana wraz z wydaniem dramatu kryminalnego "Ojciec chrzestny" ("The Godfather", 1972). Film zrewolucjonizował produkcję filmów gangsterskich i został doceniany zarówno przez publiczność, jak i przez krytyków. "Ojciec chrzestny" zdobył trzy Oscary: najlepszy film, najlepszy aktor i najlepszy scenariusz adaptowany wspólnie z Mario Puzo.
Życiorys.
Wczesne lata.
Urodził się w Detroit w rodzinie włoskich imigrantów jako drugie z trojga dzieci Italii (z domu Pennino; 1912–2004) i Carmine Coppoli (1910–1991), flecisty i kompozytora. Dorastał w Nowym Jorku ze starszym bratem Augustem Floydem (1934–2009) i młodszą siostrą Talią Rose Shire (ur. 1946). Jego dziadkowie ze strony ojca przybyli do Stanów Zjednoczonych z Bernaldy, w regionie Basilicata. Jego dziadek ze strony matki, popularny włoski kompozytor Francesco Pennino, wyemigrował z Neapolu we Włoszech. Coppola otrzymał drugie imię na cześć Henry’ego Forda.
Po nabawieniu się choroby Heinego-Medina jako chłopiec, Coppola przez długi czas był leżał w łóżku, co pozwoliło mu pobudzić wyobraźnię domowymi przedstawieniami teatru lalek. W wieku 15 lat przeczytał "Tramwaj zwany pożądaniem", co odegrało kluczową rolę w jego zainteresowaniu teatrem. Początkowo planował karierę muzyczną, zdobył biegłość na tubie i zdobył stypendium muzyczne w Akademii Wojskowej w Nowym Jorku. Ogólnie Coppola uczęszczał do 23 innych szkół, zanim ostatecznie ukończył Great Neck North High School. W 1955 rozpoczął studia w dziedzinie sztuki dramatycznej w Hofstra College w Hempstead. Tam otrzymał stypendium w dziedzinie dramatopisarstwa. To sprzyjało jego zainteresowaniu reżyserią teatralną pomimo dezaprobaty ojca, który chciał, żeby studiował inżynierię. 
Kariera.
Po uzyskaniu dyplomu teatralnego na Hofstra w 1959, studiował na wydziale filmowym UCLA w Los Angeles, gdzie wyreżyserował krótkometrażowy horror zatytułowany "The Two Christophers", zainspirowany nowelą "William Wilson" Edgara Allana Poe, oraz "Ayamonn the Terrible", film o koszmarach rzeźbiarza. W 1967 ukończył studia i otrzymał tytuł magistra sztuki.
We wczesnych latach sześćdziesiątych Coppola był całkowicie spłukany, zmuszony do przetrwania za 10 dolarów tygodniowo. Szukając sposobu na zarobienie dodatkowych pieniędzy, odkrył, że wielu kolegów ze szkoły filmowej płaci swoje rachunki, kręcąc produkcje erotyczne. W wieku 21 lat Coppola napisał scenariusz do 12-minutowego filmu krótkometrażowego "The Peeper", komedii o podglądaczu, który próbuje szpiegować zmysłową sesję zdjęciową w studiu obok jego mieszkania. Młody filmowiec znalazł zainteresowanego producenta, który dał mu 3 tys. dolarów na nakręcenie filmu. Zatrudnił dziewczynę magazynu „Playboy” Marli Renfro do roli modelki i swojego przyjaciela Karla Schanzera do roli podglądacza. Potem napisał scenariusz do westernu komediowego "Tonight for Sure" (1962).
W latach 1962–1964 był asystentem Rogera Cormana, niezależnego producenta i realizatora niskobudżetowych produkcji. Był scenarzystą horroru "Nawiedzony pałac" ("The Haunted Palace", 1963) z udziałem Vincenta Price’a i współreżyserował "Strach" (1963) z Borisem Karloffem. W 1969 w San Francisco założył ośrodek produkcji filmów American Zoetrope, z którym współpracowali m.in.: George Lucas, Martin Scorsese i Peter Bogdanovich.
Spośród filmów nakręconych przez Francisa Forda Coppolę najbardziej doceniana jest gangsterska trylogia "Ojciec chrzestny" o włoskiej rodzinie mafijnej w USA, dreszczowiec "Rozmowa" i monumentalna opowieść o wojnie w Wietnamie "Czas apokalipsy" na motywach powieści Josepha Conrada "Jądro ciemności".
Przewodniczył jury konkursu głównego na 49. MFF w Cannes (1996).
Życie prywatne.
Francis Ford Coppola miał czwórkę dzieci: Gian-Carlo Coppola (zm. 1986), Mary Coppola, Sofia Coppola i Roman Coppola. Sofia poszła w ślady ojca i została reżyserem i scenarzystką. Jego bratanek zrobił błyskotliwą karierę aktorską pod pseudonimem Nicolas Cage.

</doc>
<doc id="43908" url="https://pl.wikipedia.org/wiki?curid=43908" title="Plac">
Plac

Plac (niem. "Platz" – puste miejsce; z łac. "platea" – szeroka ulica, bulwar, plac; od gr. "πλατεῖα ὁδός" – "plateia hodos" – szeroka ulica) – wolna, niezabudowana przestrzeń miejska, zwykle w kształcie prostokąta lub kwadratu, ograniczona zabudową, ulicami, zielenią, przeważnie wyłączona z ruchu pojazdów. Często plac zdominowany jest przez charakterystyczną budowlę lub ich zespół (obiekty sakralne, gmachy użyteczności publicznej, zamki i pałace), a w jego obrębie znajdują się zazwyczaj pomniki, kolumny, fontanny, słupy ogłoszeniowe i inne obiekty małej architektury.
Większość placów miejskich jest miejscem koncertów, happeningów, demonstracji, wieców i innych wydarzeń o charakterze masowym, może też pełnić funkcję targowiska lub parkingu.
Pierwsze place powstały w miastach około 6000 lat temu jako miejsca wymiany handlowej. Główne place miast starożytnego Rzymu nosiły miano forum, natomiast Grecji – agory. W miastach średniowiecznych centralny plac, przy którym znajdował się ratusz, sukiennice, waga miejska itp. budowle i zbiegały się na nim główne drogi, nazywano rynkiem. Place publiczne w obecnej formie wywodzą się z renesansowych miast włoskich.
Największym placem publicznym na świecie jest plac Tian’anmen w Pekinie, którego powierzchnia wynosi 0,44 km².
Określenie "plac" odnosi się także do różnych wydzielonych, w różny sposób zagospodarowanych, miejsc (np. plac budowy, plac zabaw).

</doc>
<doc id="43910" url="https://pl.wikipedia.org/wiki?curid=43910" title="Przeciwobraz">
Przeciwobraz



</doc>
<doc id="43911" url="https://pl.wikipedia.org/wiki?curid=43911" title="The Chemical Wedding">
The Chemical Wedding

The Chemical Wedding – piąty solowy album Bruce’a Dickinsona, wydany w 1998.
Słowa utworu "Jerusalem" pochodzą z wiersza Williama Blake'a pod tytułem "And Did Those Feet in Ancient Time" znanego bardziej jako "Jerusalem" i będącego jedną z najbardziej znanych angielskich piosenek patriotycznych.
Album sprzedał się (wg danych z kwietnia 2002) w nakładzie 39 698 egzemplarzy na terenie Stanów Zjednoczonych.

</doc>
<doc id="43912" url="https://pl.wikipedia.org/wiki?curid=43912" title="Złota Malina">
Złota Malina

Złota Malina (, skr. "Razzie") – antynagroda przyznawana najgorszym filmom, wymyślona przez krytyka filmowego Johna J. B. Wilsona w 1980. Pierwsza ceremonia odbyła się 31 marca 1981. Aktualnie nagrody te przyznaje GRAF (Golden Raspberry Award Foundation).
Statuetka Złotej Maliny jest wykonywana z tworzywa sztucznego przemalowanego na kolor złoty. Ma formę sztucznego owocu maliny umiejscowionego na rolce filmu Super 8. Wartość nagrody wynosi w przybliżeniu 4,89 dolara.
Jedynym nagrodzonym polskim filmem jest "365 dni", który w 2021 otrzymał nagrodę w kategorii Najgorszy scenariusz. Łącznie uzyskał nominacje w sześciu kategoriach.
Historia.
Złota Malina powstała przy okazji corocznego przyjęcia, które John J. B. Wilson organizował we własnym domu dla swoich znajomych w wieczór rozdania Oscarów, nagród Amerykańskiej Akademii Sztuki i Wiedzy Filmowej. 31 marca 1981 roku, po zakończeniu ceremonii oscarowej, Wilson zaprosił gości do udziału w zabawie polegającej na przyznaniu wyróżnień dla najgorszych filmów w różnych kategoriach. Następnie sam gospodarz odegrał rolę konferansjera parodiując rozdanie Nagród Akademii Filmowej.
Zabawa okazała się sukcesem i była powtarzana w kolejnych latach przyciągając coraz większe zainteresowanie. Już 4. edycja w 1984 roku została odnotowana przez ogólnokrajowe media.
W początkowych latach nagrody były przyznawane po ceremonii rozdania Oscarów. Od 4. edycji (1984), aby uniknąć konkurencji z Oscarami, zdecydowano się przenieść rozdanie Złotych Malin na dzień poprzedzający rozdanie Oscarów. Wyjątkiem był rok 2012, kiedy wręczenie Oscarów poprzedziło ogłoszenie nominacji do nagrody, a rozdanie miało miejsce 1 kwietnia. Także w roku 2020 ogłoszenie nominacji do nagrody nastąpiło dzień przed wręczeniem Oscarów, ale ceremonia planowana na dzień 14 marca 2020 została odwołana z powodu pandemii COVID-19. Wyniki zostały ogłoszone na stronie internetowej.
Kategorie.
Obecnie nagroda jest przyznawana w następujących:
Dawniej wręczano również nagrody w następujących kategoriach:
W niektórych latach przyznawano również nagrody w kategoriach specjalnych i okolicznościowych.
Nagrody rocznicowe.
Począwszy od 2000 roku, podczas ceremonii wieńczącej dekadę przyznawane są nagrody dla najgorszych aktorów i filmów minionych dziesięciu lat. Wyjątkiem był rok 2000, kiedy nagrody rocznicowe wręczono po raz pierwszy: za lata 80., 90. i za XX wiek. W 2005 roku przyznano również specjalne nagrody z okazji 25-lecia Złotych Malin.
Odbiór nagród.
Złote Maliny nie są odbierane przez laureatów, jednak w historii nagrody osobiście odebrały ją cztery osoby. Pierwszym, który przyjął nagrodę, był Paul Verhoeven jako najgorszy reżyser za film "Showgirls" w 1996. Drugim był Tom Green, reżyser i aktor filmu "Luźny gość", który zwyciężył w pięciu kategoriach w 2001. Trzecią była aktorka Halle Berry w 2004 za rolę w "Kobieta-Kot", który wygrał też w trzech innych kategoriach. Odbierając Złotą Malinę, trzymała w ręku Oscara dla najlepszej aktorki za "Czekając na wyrok", którego otrzymała w 2002. Czwartą osobą, która odebrała Złotą Malinę, była Sandra Bullock. Otrzymała ona dwie nagrody za rok 2010: dla najgorszej aktorki i (wraz z Bradleyem Cooperem) dla najgorszej ekranowej pary w filmie "Wszystko o Stevenie". Następnego dnia Bullock odebrała Oscara za rolę w filmie "Wielki Mike", stając się jedną z trzech osób, które w jednym roku zdobyły zarówno Oscara, jak i Złotą Malinę. Wcześniej osiągnęli to kompozytor Alan Menken w 1993 i scenarzysta Brian Helgeland w 1998.
Kilka innych osób, m.in. Bill Cosby i Tom Selleck, odebrało nagrody w ceremoniach zaaranżowanych na potrzeby rozrywkowych talk-shows. Ben Affleck, zdobywca nagrody dla najgorszego aktora za "Daredevila", "Zapłatę" i "Gigli", choć nie pojawił się na ceremonii, upomniał się o statuetkę, którą po tygodniu zaprezentował w programie Larry’ego Kinga.
Złota Malina a Oscary.
Trzy razy zdarzyło się przyznanie Złotej Maliny osobie, która w tym samym roku zdobyła również Oscara, aczkolwiek za każdym razem twórcy zostali nagrodzeni za różne produkcje. W 1993 Alan Menken otrzymał Złotą Malinę jako autor piosenki z filmu "Gazeciarze" oraz Oscara za muzykę do filmu "Aladyn". W 1998 Malinę otrzymał Brian Helgeland za scenariusz filmu "Wysłannik przyszłości", a dzień później Oscara za scenariusz adaptowany filmu "Tajemnice Los Angeles". Trzecią osobą była Sandra Bullock nagrodzona w 2010 dwiema Malinami dla najgorszej aktorki i wspólnie z Bradleyem Cooperem jako najgorsza ekranowa para w filmie "Wszystko o Stevenie". Następnego dnia Bullock odebrała Oscara dla najlepszej aktorki za film "Wielki Mike".
Kilkukrotnie jednak miało miejsce nominowanie twórców za ten sam film zarówno do Oscara i Złotej Maliny. W 1982 James Coco został nominowany jako najlepszy i najgorszy aktor drugoplanowy za film "Tylko gdy się śmieję" (żadnej z nagród nie zdobył). W 1984 jako najlepsza i najgorsza aktorka drugoplanowa nominowana została Amy Irving za rolę w filmie "Yentl" (żadnej z nagród nie zdobyła). W 2021 za tę samą rolę w filmie "Elegia dla bidoków" jako najlepsza i najgorsza aktorka drugoplanowa nominowana została Glenn Close (żadnej z nagród nie zdobyła). Ponadto zarówno do Oscara i Złotej Maliny zostały nominowane piosenki: „Life in a Looking Glass” z filmu "Takie jest życie" (1987), „How Do I Live” z filmu "Con Air – lot skazańców" (1998) oraz „I Don’t Want to Miss a Thing” z filmu "Armageddon" (1999).
Biorąc pod uwagę poszczególne filmy, jedynym jednoczesnym zdobywcą Oscara i Złotej Maliny jest "Wall Street". W 1988 Oscara dla najlepszego aktora pierwszoplanowego zdobył Michael Douglas, a Złotą Malinę dla najgorszej aktorki drugoplanowej otrzymała Daryl Hannah.

</doc>
<doc id="43913" url="https://pl.wikipedia.org/wiki?curid=43913" title="Porządek kompozytowy">
Porządek kompozytowy

Porządek kompozytowy – porządek architektoniczny wykształcony w architekturze starożytnego Rzymu. Łączył elementy porządku jońskiego i korynckiego. Podstawowe cechy wyróżniające go, to:
Całość potraktowana jest rzeźbiarsko, należy do wzorców porządku korynckiego.

</doc>
<doc id="43914" url="https://pl.wikipedia.org/wiki?curid=43914" title="Johannes Rau">
Johannes Rau

Johannes Rau (ur. 16 stycznia 1931 w Wuppertalu, zm. 27 stycznia 2006 w Berlinie) – niemiecki polityk (SPD).
Na poziomie różnych ważnych stanowisk kształtował od początku lat 70. znacząco niemiecką politykę federalną. Od 1978 do 1998 był premierem Nadrenii Północnej-Westfalii. W wyborach do Bundestagu w 1987 był kandydatem SPD na kanclerza, a w 1993 komisarycznym przewodniczącym federalnym SPD.
Od 1999 do 2004 był 8. prezydentem Republiki Federalnej Niemiec.
Życiorys.
Młodość oraz kariera zawodowa.
Johannes Rau był synem kupca i działacza "Niebieskiego Krzyża" Ewalda Raua (1898–1953) oraz Heleny Rau, z domu Hartmann (1901–1988). Na skutek nalegań ojca zrezygnował w 1948 z uczęszczania do Gimnazjum w Wuppertalu: Rau wielokrotnie nie uczęszczał na zajęcia, więc jego ojciec był zdania, że może zaoszczędzić pieniądze wydawane na naukę. W 1949 rozpoczął naukę zawodu księgarza w wuppertalskim Wydawnictwie Emila Müllera. Obok tego był od 1949 samodzielnym współpracownikiem gazety regionalnej „Westdeutsche Rundschau” w Wuppertalu.
Po zakończeniu nauki zawodu pracował wpierw od 1952 r. jako księgarz wydawniczy w Wuppertalu, a potem w 1953 został lektorem w małym wydawnictwie w Witten. Od 1954 pracował jako kierownik w Jugenddienst-Verlag, w 1962 r. został członkiem zarządu, a w 1965 dyrektorem tego wydawnictwa.
Ogólnoniemiecka Partia Ludowa.
W 1950 r. pierwszy federalny minister spraw wewnętrznych Gustav Heinemann ustąpił z zajmowanego stanowiska w proteście przeciw remilitaryzacji, a dwa lata później wystąpił również z CDU, której był współzałożycielem. Heinemann założył Ogólnoniemiecką Partię Ludową ("Gesamtdeutsche Volkspartei"), a Rau został jej członkiem i zarazem przewodniczącym powiatowym w Wuppertalu. Już po pięciu latach, w 1957, partia została rozwiązana, a Rau wraz z Heinemannem i innymi zostali członkami SPD.
Parlamentarzysta z SPD.
Od 1958 do 1962 był przewodniczącym "Jusos" w Wuppertalu. W 1958 został pierwszy raz wybrany do Landtagu Nadrenii Północnej-Westfalii, w którym był deputowanym aż do 1999 r. W 1962 został członkiem zarządu frakcji SPD, a w 1967 jej przewodniczącym. Od 1964 do 1978 zasiadał również w Radzie Miejskiej Wuppertalu, którego też był nadburmistrzem w latach 1969–1970.
W 1968 został wybrany do zarządu federalnego SPD. Od 1973 był członkiem zarządu krajowego SPD w Nadrenii Północnej-Westfalii, a w latach 1977–1998 również jej przewodniczącym. Od 1978 członek prezydium SPD i od 1982 zastępcą federalnego przewodniczącego.
Minister w Nadrenii Północnej-Westfalii.
W 1970 premier Nadrenii Północnej-Westfalii Heinz Kühn powołał Raua do rządu i powierzył mu resort nauki i badań. W trakcie jego urzędowania powołano w Nadrenii Północnej-Westfalii wiele szkół wyższych (m.in. Bergische Universität Wuppertal, Uniwersytet Zaoczny w Hagen).
Swym podpisem był również odpowiedzialny za zwolnienie w 1972 r. ze stanowiska profesora Josepha Beuysa.
Premier NRW.
W 1978 został następcą Heinza Kühna na stanowisku premiera. Pod jego przewodnictwem SPD uzyskało, bądź też obroniło, bezwzględną większość mandatów w wyborach do Landtagu w 1980, 1985 oraz w 1990. W 1985 SPD uzyskało w Nadrenii Północnej-Westfalii 52,1% głosów, najlepszy wynik w historii. W 1995 SPD straciło większość i utworzyło koalicję z Bündnis 90/Die Grünen (Zieloni). 27 maja 1998 poprzez wybór Wolfganga Clementa na premiera skończyła się w Nadrenii-Północnej Westfalii era Raua.
Od 1 listopada 1982 aż do 31 października 1983 Rau był ponadto pierwszy raz przewodniczącym Bundesratu. Ten urząd piastował ponownie od 1 listopada 1994 do 31 października 1995.
Przewodniczący SPD.
W wyborach do Bundestagu w 1987 r. był kandydatem SPD na urząd kanclerski, przegrał jednak z urzędującym kanclerzem Helmutem Kohlem. Po ustąpieniu Björna Engholma 3 maja 1993 ze stanowiska przewodniczącego SPD Rau objął komisaryczny zarząd, aż do wyboru 25 czerwca 1993 Rudolfa Scharpinga. W 1998 Johannes Rau ustąpił ze stanowiska premiera Nadrenii-Północnej Westfalii i krajowego przewodniczącego SPD. Jego następcą w partii został Franz Müntefering, a na premiera wybrano ówczesnego krajowego ministra gospodarki Wolfganga Clementa. W 1994 r. Rau był pierwszy raz kandydatem SPD na urząd prezydenta RFN. W trzecim głosowaniu przegrał jednak z kandydatem CDU Romanem Herzogiem.
Prezydent federalny.
23 maja 1999 roku w drugim głosowaniu wybrano go prezydentem federalnym. Jego kontrkandydatkami były: późniejsza minister nauki Dagmar Schipanski (z ramienia CDU) oraz ciotka jego żony, bezpartyjna teolog Uta Ranke-Heinemann (z ramienia PDS). Rau został zaprzysiężony 1 lipca 1999.
Rau kontynuował rozpoczęty przez swego poprzednika Romana Herzoga cykl Przemówień Berlińskich. Inaczej niż Herzog wygłaszał wszystkie mowy co roku osobiście. Poruszał przy tym wiele społecznie ważnych spraw, takich jak napływ obcokrajowców, badania biologiczne i genetyczne oraz globalizacja. Ostatnie przemówienie wygłosił w maju 2004 roku pt. Uwierzyć w Niemcy – trochę odwagi. Wezwał w nim w nietypowy dla niego bezpośredni sposób, polityków i przedsiębiorców w Niemczech do większej uczciwości oraz świadomej odpowiedzialności.
Łącznie jako głowa państwa odbył 76 podróży zagranicznych. Odwiedzając w 2000 roku Izrael był pierwszym niemieckim politykiem, który w tym charakterze stanął przed Knesetem. Jego przemówienie tam 16 lutego było pierwszym wygłoszonym po niemiecku. Prosił o przebaczenie za zbrodnie holocaustu.
22 czerwca 2002 wydał niespotykane w swej ostrości oświadczenie z powodu partyjnego spektaklu dotyczącego ustawy imigracyjnej, w którym określił partyjne szarpaniny o głosowanie w Bundesracie jako niegodne. Nie skorzystał jednak z zagwarantowanego mu w konstytucji prawa do sprawdzenia zgodności z konstytucją formalnego powstawania ustawy. Zamiast tego podpisał ustawę imigracyjną mimo bardzo problematycznego, z prawnego punktu widzenia, niejednolitego głosowania (w Bundesracie) przedstawicieli kraju związkowego Brandenburgii, które przez przewodniczącego Bundesratu Wowereita zostało uznane za głos na „tak”. Ostatecznie Federalny Trybunał Konstytucyjny uznał ustawę imigracyjną w swej decyzji z 18.12.2002 za nieważną, gdyż Bundesrat jej nie przyjął, a niejednolite głosowanie przedstawicieli Brandenburgii nie mogło być uznane za aprobatę.
4 września 2003 Rau ogłosił, że nie będzie kandydował w następnych wyborach 23 maja 2004 na urząd prezydenta RFN, szczególnie że popierające go partie, SPD i Zieloni, nie miały w Zgromadzeniu Federalnym większości. 23 marca 2004 przerwał podróż po Afryce, przed planowaną wizytą u niemieckich żołnierzy w Dżibuti. Według raportów służb specjalnych miał zostać przeprowadzony zamach na życie wysokiego rangą przedstawiciela Europy, a więc możliwe, że chodziło o Raua. 30 kwietnia 2004 powrócił z ostatniej oficjalnej podróży zagranicznej z Polski.
29 czerwca 2004 został pożegnany przez Bundeswehrę tzw. Wielkim Capstrzykiem.
Życie prywatne.
Johannes Rau był od 9 sierpnia 1982 roku w związku małżeńskim z Christiną Delius (ur. 1956), wnuczką wcześniejszego prezydenta Niemiec Gustawa Heinemanna. Z tego małżeństwa pochodzi trójka dzieci Raua: Anna Christina (ur. 1983), Phillip Immanuel (ur. 1985) oraz Laura Helene (ur. 1986). Ślub cywilny odbył się w Londynie, natomiast uroczystość kościelna miała miejsce 22 sierpnia 1982 roku w Nowym Ewangelickim Kościele Wyspiarskim w Spiekeroog. Na tejże wyspie zostały również ochrzczone dzieci państwa Rau.
Spiekeroog, wyspa na Morzu Północnym, była przez lata miejscem wakacji rodziny Rau, która posiada tam domek letniskowy. To właśnie tu Johannes Rau wypoczywał po trudach politycznego dnia codziennego oraz nabierał sił po ciężkich operacjach. Właśnie dzień po zakończeniu urzędowaniu jego pierwszym celem była wyspa Spiekeroog. Ostatnio spędził na Spiekeroog, której był honorowym obywatelem od 2002, cztery tygodnie w lecie 2005 roku.
Z powodu publicznie wyznawanej wiary chrześcijańskiej był często nazywany „bratem Johannesem”.
Rau wiedział od 1995 o niebezpiecznym tętniaku w aorcie brzusznej, odmawiał jednak, ze względu na pełnione funkcje oraz oczekiwany wybór na prezydenta, poddania się operacji, aż do 21 lipca 2000 gdy został już zoperowany. 18 sierpnia 2004 roku musiał poddać się poważnej operacji serca, podczas której wstawiono mu sztuczną zastawkę. Już po dwóch miesiącach (19 października 2004) musiał poddać się operacyjnemu usunięciu krwiaka z okolicy brzusznej.
Ostatnimi publicznymi występami Johannesa Raua było przyznanie Nagrody Przyjaźni Niemiecko-Tureckiej w Solingen (29 maja 2005) oraz poświęcenie Frauenkriche w Dreźnie (30 października 2005).
W przyjęciu wydanym przez prezydenta RFN z okazji jego 75. urodzin 16 stycznia 2006 roku w pałacu Bellevue w Berlinie nie mógł wziąć udziału z powodów zdrowotnych.
Johannes Rau zmarł 27 stycznia 2006 roku około godz. 8.30 w Berlinie w kręgu najbliższych.
Prezydent Horst Köhler zarządził na 27 stycznia 2006 roku dla uczczenia pamięci byłego prezydenta uroczystość państwową; po nabożeństwie w katedrze Berlińskiej. Pochówek odbył się tego samego dnia na berlińskim cmentarzu Dorotheenfriedhof w najbliższym kręgu rodziny oraz przyjaciół.
Funkcje honorowe.
Rau był patronem inicjatywy Uczniowie Pomagają Żyć ("Schüler Helfen Leben") oraz honorowym ojcem chrzestnym milionowego dziecka chrzestnego z organizacji pomocy dzieciom Plan International. Przejął to ojcostwo chrzestne po swym poprzedniku Romanie Herzogu. Oprócz tego był patronem Niemieckiej Fundacji Ochrony Zabytków ("Deutsche Stiftung Denkmalschutz"). Angażował się na rzecz Fundacji Muzeum Zamek Moyland, w której był do 1998 przewodniczącym kuratorium (rady).
Od 1965 do 1999 przynależał do Krajowego Synodu Kościoła Ewangelickiego w Nadrenii oraz był zastępcą członka konsystorza Kościoła Ewangelickiego w Nadrenii. Był również ściśle powiązany z Niemieckim Synodem Ewangelickim; od 1966 do 1974 był członkiem jego prezydium, a potem brał regularnie udział w zebraniach synodu, oficjalnie oraz jako osoba prywatna.
Był długoletnim zastępcą prezesa Fundacji im. Friedricha Eberta oraz współwydawcą ewangelickiego czasopisma "Zeitzeichen" (pol. Znaki Czasu). W 2000 roku założył własną fundację, Fundację im. Johannesa Raua.
Jego polityka w oczach innych.
Na tle ewangelicko-chrześcijańskim zawsze troszczył się o społeczny kompromis i był uważany za moralną instytucję. Głównym motywem jego polityki było zabieganie o społeczną sprawiedliwość („Jednoczenie zamiast dzielenia”). Krytycy zarzucają mu, że Nadrenia Północna-Westfalia pozostała w trakcie jego dwudziestoletnich rządów w porównaniu ogólnoniemieckim w tyle, jeśli chodzi o gospodarkę, rozwój technologiczny i sprawy socjalne. Rau miał obstawać przy starym przemyśle, przede wszystkim deficytowym wydobyciu węgla, i za słabo wspierał nowe technologie. Tymże krytykom przeciwstawia się to, że przekształcenia strukturalne w przemyśle stalowym oraz górnictwie odgrywały w kraju ponadproporcjonalne skutki.
Oprócz tego znacznie pogorszyło się położenie finansowe jego kraju związkowego (wzrastające zadłużenie).

</doc>
<doc id="43915" url="https://pl.wikipedia.org/wiki?curid=43915" title="Piedestał">
Piedestał

Piedestał (z przez ), dawniej podstopie – podwyższenie pomnika, wykorzystywane na płaskorzeźby i napisy okolicznościowe; może stanowić organiczną całość artystyczną z monumentem, jak na przykład w przypadku pomnika Piotra I w Petersburgu; również podstawa kolumny.

</doc>
<doc id="43917" url="https://pl.wikipedia.org/wiki?curid=43917" title="ORP Bałtyk (1988)">
ORP Bałtyk (1988)

ORP „Bałtyk” – polski okręt pomocniczy, zbiornikowiec paliwowy. Posiada numer taktyczny Z-1. Jest to trzeci okręt noszący tę nazwę.
Historia.
Okręt ten został zaprojektowany w Polsce i zbudowany w Stoczni Marynarki Wojennej im. Dąbrowszczaków w Gdyni jako jednostka "projektu ZP-1200", w kodzie NATO: "Baltyk". Został wodowany w 1988 roku, wszedł do służby 11 marca 1991 roku. Jest najnowocześniejszym zbiornikowcem polskiej Marynarki Wojennej. Służy do transportu i przechowywania paliw płynnych (oleju napędowego) i oleju smarnego, oraz do zaopatrywania w te produkty okrętów w portach, na redach lub w morzu. Przekazywanie paliw i olejów może odbywać się z trzech stanowisk wyposażonych w węże: po jednym na każdej burcie oraz na rufie.
ORP „Bałtyk” wchodzi w skład dywizjonu Okrętów Wsparcia w Porcie Wojennym w Gdyni (3 Flotylla Okrętów). Podczas wspólnych ćwiczeń często współdziała z okrętami państw NATO. Między innymi, w dniach 2-3 sierpnia 1999 roku wziął udział w ćwiczeniach na Bałtyku z NATO-wskim zespołem Stałych Sił Morskich Atlantyku STANAVFORLANT. W 2000 roku przeszedł pierwszą modernizację. Na przełomie 2015/16 przeszedł naprawę główną, połączoną z modernizacją systemu podawania paliwa i materiałów trwałych metodą burtową. Prace realizowała firma Net-Marine w Szczecinie, okręt powrócił do służby 24 września 2016.
Dowódcy.
m.in.

</doc>
<doc id="43918" url="https://pl.wikipedia.org/wiki?curid=43918" title="Małgorzata II">
Małgorzata II

Małgorzata II (duń. Margrethe Alexandrine Þorhildur Ingrid; ur. 16 kwietnia 1940 w Kopenhadze) – królowa Danii od 14 stycznia 1972 roku. Najstarsza córka króla Danii, Fryderyka IX, oraz jego żony, Ingrid Bernadotte.
W 1967 roku poślubiła francuskiego dyplomatę, Henryka de Laborde de Monpezata (1934-2018). Ma z nim dwóch synów – Fryderyka (ur. 1968) i Joachima (ur. 1969). Płynnie posługuje się językami angielskim, francuskim, niemieckim i szwedzkim.
Panując jako monarchini Danii przez ponad 50 lat, jest najdłużej urzędującą głową państwa w Europie.
Życiorys.
Narodziny i chrzest.
Urodziła się 16 kwietnia 1940 roku w Amalienborg w Kopenhadze jako pierwsze dziecko ówczesnego następcy tronu, późniejszego króla Danii, Fryderyka IX, oraz jego żony, Ingrid Bernadotte. Jej narodziny miały miejsce zaledwie tydzień po agresji hitlerowskich Niemiec na Danię. Mała księżniczka niemal od początku nazywana była „Daisy”.
Otrzymała imiona Małgorzata Aleksandra Þorhildur Ingryda (duń. Margrethe Alexandrine Þorhildur Ingrid). Pierwsze imię otrzymała po swojej babce, królowej szwedzkiej, Małgorzacie Connaught. Imię to nosiła również Małgorzata I, władczyni Danii, Szwecji i Norwegii. Drugie imię otrzymała po swojej babce, królowej Danii, Aleksandrze meklemburskiej. Trzecie imię, Þorhildur, ma pochodzenie islandzkie i otrzymała je, ponieważ władca duński był jeszcze wówczas królem Islandii. Ostatnie imię otrzymała po swojej matce, Ingrid Bernadotte. 
Została ochrzczona 14 maja 1940 roku w kościele Holmen w Kopenhadze. Jej rodzicami chrzestnymi zostali: jej dziadek, Chrystian X (król Danii), jej stryj, Kanut (książę Danii), jej pradziadek, Artur (książę Connaught i Strathearn), a także: Axel (książę Danii), Gustaw V (król Szwecji), Gustaw Adolf (późniejszy król Szwecji jako Gustaw VI Adolf) oraz Gustaw Adolf (książę Västerbotten).
Małgorzata ma dwie siostry – Benedyktę (ur. 1944) i Annę Marię (ur. 1946).
Młodość.
Następcą tronu po jej ojcu był jej stryj, a zarazem ojciec chrzestny – Kanut. Ani narodziny Małgorzaty, ani jej dwóch młodszych sióstr – Benedykty i Anny Marii – nie zmieniły tego stanu rzeczy. Z racji tego, że Małgorzata była bardziej popularna od swojego stryja, rozpoczęły się dyskusje nad zmianą zapisów odnośnie do sukcesji, która wprowadzałaby równość płci w dziedziczeniu tronu i umożliwiłaby księżniczce zostanie królową po śmierci jej ojca. Parlament zaakceptował zmiany w prawie sukcesyjnym w 1953 roku. 13-letnia wówczas Małgorzata stała się następczynią tronu Danii. Stryj księżniczki, Kanut, nie był z tego powodu zadowolony. W czasie dyskusji nad zmianą zasad sukcesji miał powiedzieć: „Chcę zaprotestować przeciwko takiemu prawu w imieniu własnym i moich synów, którzy nie są jeszcze dorośli”.
W wieku sześciu lat rozpoczęła edukację w szkole podstawowej Zahles, którą ukończyła w 1955 roku. Następnie spędziła rok za granicą w North Foreland Lodge w Hampshire w Wielkiej Brytanii. W 1956 roku ponownie zaczęła uczęszczać do Zahles, gdzie zdała maturę. Po ukończeniu szkoły średniej zdała egzamin z filozofii w 1960 roku na Uniwersytecie Kopenhaskim. Studiowała następnie prehistorię i archeologię w latach 1960–1961 w Girton College na Uniwersytecie Cambridge, politologię w latach 1961–1962 na Uniwersytecie Aarhus i w latach 1962–1963 na Sorbonie i ekonomię w London School of Economics w 1965.
W dniu swoich 18 urodzin, 16 kwietnia 1958, została członkinią rady stanu. Od tego momentu zastępowała ojca gdy ten był poza krajem lub nie był w stanie wypełniać obowiązków królewskich.
Królowa Danii.
14 stycznia 1972 roku, po śmierci swojego ojca, Fryderyka IX, wstąpiła na tron Danii jako Małgorzata II. Za swoją dewizę przyjęła „Wsparcie Boga, miłość ludu i potęga Danii” (duń. „Guds hjælp, Folkets kærlighed, Danmarks styrke”")""." Gdy stawała się królową, jedynie 42% społeczeństwa duńskiego popierało utrzymanie monarchii, większość opowiadała się za tym, aby ją znieść i uczynić Danię republiką. Zdając sobie sprawę z niskiego poparcia, w swojej pierwszej mowie nowa monarchini powiedziała: „Mój ukochany ojciec, nasz król, nie żyje. Zadanie, które mój ojciec wykonywał przez prawie dwadzieścia pięć lat, teraz spoczywa na moich barkach. Modlę się do Boga, aby dał mi pomoc i siłę do dźwigania ciężkiego dziedzictwa. Niech zaufanie, którym obdarzył mojego ojca, zostanie udzielone także mnie. Miłość i lojalność, jakie naród duński zawsze okazywał mojemu ojcu, stanowiły fundament jego królewskiej misji. Obym i ja została obdarzona takim zaufaniem, jakie żywiono wobec mego ojca. Usilnie o to proszę. Właśnie to zaufanie umożliwi mi wypełnianie misji królowej Danii. To będzie cel mojego życia i jemu poświęcę wszystkie moje siły”. 
Od chwili wstąpienia na tron królowa pełni głównie funkcje reprezentacyjne, ma jednak pewien wpływ na politykę państwa. Premier Danii ma obowiązek zdawać władczyni relacje na temat stanu państwa. Królowa kreuje głównie wizerunek swego kraju za granicą, spotykając się z głowami innych państw. Małgorzata II ma opinię najbardziej postępowej i nowoczesnej monarchini na świecie. Królowa cieszy się poparciem ponad 80% społeczeństwa, większość obywateli Danii nie wyobraża sobie, że mógłby istnieć w tym kraju inny system niż monarchia.
Królowa jest kuzynką króla Szwecji Karola XVI Gustawa i kuzynką drugiego stopnia króla Norwegii Haralda V. Odznaczona jest m.in. Orderem Orła Białego (19 kwietnia 1995).
14 stycznia 2022 roku królowa obchodziła złoty jubileusz swojego wstąpienia na duński tron. W pałacu Amalienborg został zorganizowany uroczysty, kameralny obiad, na którym – oprócz synów Małgorzaty, ich żon i dzieci – pojawiła się również jej siostra, Benedykta. Z tej okazji otwarto również wystawę dotyczącą biżuterii królowej, wyemitowano okolicznościową monetę, wydano nowe znaczki pocztowe i wyemitowano specjalny wywiad z monarchinią. Świętowanie pięćdziesięciolecia panowania Małgorzaty II zostało ograniczone ze względu na trwającą wówczas pandemię Covid-19.
Małżeństwo i potomstwo.
Małżeństwo.
10 czerwca 1967 roku w luterańskim kościele Holmen w Kopenhadze wyszła za mąż za francuskiego dyplomatę, Henryka de Laborde de Monpezata (1934-2018). Mężczyzna przeszedł na luteranizm i uzyskał duńskie obywatelstwo. Po wstąpieniu swojej żony na tron, Henryk otwarcie wyrażał swoje niezadowolenie z faktu, że nie otrzymał tytułu króla, a jedynie – księcia małżonka. „Złości mnie to, że jestem dyskryminowany. Dania, postrzegana jako kraj, w którym broni się równości płci, najwyraźniej uważa, że mężowie są mniej warci niż żony” – skarżył się jeszcze zaledwie trzy lata przed śmiercią, w 2015 roku, na łamach francuskiej gazety „Le Figaro”.
Potomstwo.
Wraz z mężem doczekała się dwóch synów:

</doc>
<doc id="43919" url="https://pl.wikipedia.org/wiki?curid=43919" title="Ciągłość funkcji w punkcie">
Ciągłość funkcji w punkcie



</doc>
<doc id="43921" url="https://pl.wikipedia.org/wiki?curid=43921" title="Inżynieria społeczna">
Inżynieria społeczna



</doc>
<doc id="43923" url="https://pl.wikipedia.org/wiki?curid=43923" title="Fryderyk IX">
Fryderyk IX

Fryderyk IX (ur. 11 marca 1899 w pałacu Sorgenfri w gminie Lyngby-Tårbæk, zm. 14 stycznia 1972 w Amalienborgu) – król Danii w latach 1947–1972 z dynastii Glücksburgów, bocznej linii Oldenburgów. Syn króla Danii i Islandii Chrystiana X. Ojciec królowej Danii Małgorzaty II.
Życiorys.
Został ochrzczony 9 kwietnia 1899 w pałacu Sorgenfri. Miał 21 rodziców chrzestnych, a wśród nich byli: król Danii Chrystian IX (pradziadek), car Rosji Mikołaj II Romanow, król Grecji Jerzy I, król Szwecji Oskar II, następca tronu Danii Fryderyk (jego dziadek), książę Walii Edward (przyszły król), i książę Meklemburgii-Schwerin Fryderyk Franciszek IV (jego wuj).
Jego pradziadek zmarł w 1906 i królem został jego dziadek, a następcą tronu – jego ojciec. Fryderyk VIII rządził jedynie 6 lat, a wtedy królem został ojciec Fryderyka IX, a sam Fryderyk został następcą tronu. W przeciwieństwie do swoich poprzedników na tronie Fryderyk IX nie wybrał kariery w armii, lecz w marynarce wojennej. Przed wstąpieniem na tron, w 1945 został mianowany kontradmirałem. Jak przystało na wilka morskiego, był mocno wytatuowany. Kochał również muzykę, grał na fortepianie i był uzdolnionym dyrygentem.
W 1922 zaręczył się z księżniczką grecką i duńską Olgą Glücksburg, która była jego kuzynką, córką księcia Mikołaja. Zamiast Olgi poślubił jednak księżniczkę szwedzką Ingrid Bernadotte, córkę przyszłego króla Szwecji Gustawa VI Adolfa. Ślub odbył się 24 maja 1935 w Storkyrkan w Sztokholmie. Para miała trzy córki:
Ponieważ Fryderyk IX nie miał męskiego potomka, parlament duński przez dłuższy czas rozważał możliwość zmiany konstytucji i uczynienie następcą tronu brata króla, księcia Kanuta. Z powodów formalnych decyzja taka nie zapadła i po śmierci Fryderyka IX w 1972 na tron wstąpiła jego córka Małgorzata II.
Krótko po przemówieniu noworocznym na rok 1972 król Fryderyk IX rozchorował się. Objawy choroby były grypopodobne. Po kilku dniach doszło do zatrzymania akcji serca i 3 stycznia 1972 król został przewieziony do szpitala. Po kilku dniach poprawy stanu zdrowia, doszło do kolejnego pogorszenia (11 stycznia). 14 stycznia o godzinie 7:50 król zmarł w obecności swojej najbliższej rodziny i przyjaciół, był nieprzytomny od poprzedniego dnia.
Odznaczenia.
Duńskie
Zagraniczne

</doc>
<doc id="43925" url="https://pl.wikipedia.org/wiki?curid=43925" title="Alva Myrdal">
Alva Myrdal

Alva Myrdal (ur. 31 stycznia 1902 w Uppsali, zm. 1 lutego 1986 w Sztokholmie) – szwedzka dyplomatka, socjolożka.
Pracowała m.in. w UNESCO jako dyrektor departamentu nauk społecznych (1951-1955). Przez wiele lat w szwedzkiej służbie dyplomatycznej, 1955-1961 ambasador w Indiach, 1962-1970 członek szwedzkiej delegacji na rokowania rozbrojeniowe w Genewie, 1966-1973 minister ds. rozbrojenia. Jej aktywność w dziedzinie rozbrojenia międzynarodowego w 1982 uhonorowano pokojową nagrodą Nobla, którą otrzymała wspólnie z Meksykaninem Alfonso Roblesem.
W książce "Tajemnice nagrody Nobla" Zygmunt Broniarek stawia hipotezę, że ta nagroda była unikiem Komitetu Noblowskiego wobec nacisków, szczególnie amerykańskich, na przyznanie nagrody Lechowi Wałęsie; przesunięcie wyróżnienia Wałęsy o rok i wybór kandydatów niekontrowersyjnych miały być dowodem niezależności Komitetu.
Mąż Alvy, Gunnar Myrdal, otrzymał Nagrodę Banku Szwecji im. Alfreda Nobla w dziedzinie ekonomii w 1974.
W dorobku Alvy Myrdal znajdują się publikacje, w których zajmowała się problemami rozbrojenia, a także socjologią rodziny. Wraz z mężem byli promotorami eugeniki i ich praca "Kris i befolkningsfrågan" (1934) dała teoretyczne podstawy pod szwedzki program przymusowej sterylizacji osób „nieprzydatnych społecznie”.

</doc>
<doc id="43926" url="https://pl.wikipedia.org/wiki?curid=43926" title="Letnie Igrzyska Olimpijskie 1896">
Letnie Igrzyska Olimpijskie 1896

Letnie Igrzyska Olimpijskie 1896, oficjalnie znane jako Igrzyska I Olimpiady – wielosportowe zawody, które miały miejsce w Atenach od 6 do 15 kwietnia 1896 roku. Oficjalnego otwarcia dokonał król Grecji Jerzy. Były to pierwsze igrzyska olimpijskie od czasów starożytnych (cesarz Teodozjusz I Wielki w 393 roku wydał zakaz organizowania igrzysk, m.in. przez szerzące się wówczas pogaństwo). Ateny wybrano na gospodarza igrzysk podczas kongresu zorganizowanego w czerwcu 1894 roku w Paryżu przez francuskiego historyka i pedagoga Pierre’a de Coubertina, pomysłodawcy nowożytnej idei olimpijskiej. Na tym samym kongresie utworzono również Międzynarodowy Komitet Olimpijski, którego pierwszym przewodniczącym został Grek Dimitrios Wikielas.
Pomimo wielu problemów, m.in. krótkiego czasu na przygotowanie obiektów sportowych, późno wysyłanych zaproszeń (te wysyłano do poszczególnych krajów dopiero w grudniu 1895) czy niedostatecznego rozpropagowania imprezy (niemal 70% uczestników to Grecy), igrzyska te uznano za bardzo udane. Podczas ceremonii otwarcia igrzysk na stadionie Panathinaiko zebrało się około 80 tysięcy ludzi. W igrzyskach uczestniczyło 245 zawodników z 14 reprezentacji (zarówno liczba uczestników jak i liczba krajów jest sporna).
Najwięcej medali zdobył Hermann Weingärtner (sześć), zaś najwięcej złotych uzyskał Carl Schuhmann (cztery). Pierwszym finałem igrzysk był trójskok mężczyzn, w którym najlepszy okazał się Amerykanin James Connolly, który wyprzedził Francuza Alexandre’a Tuffèri i Greka Joanisa Persakisa. W igrzyskach mogli startować niemal wyłącznie amatorzy. Jedyną konkurencją przeznaczoną dla zawodowców był floret (szermierka). Wystąpiło tylko dwóch zawodników, a wygrał Grek Leonidas Pirgos, który został pierwszym od czasów starożytnych greckim mistrzem olimpijskim. W klasyfikacji drużynowej zwyciężyli Amerykanie, którzy zdobyli 11 złotych, 7 srebrnych i dwa brązowe medale. Gospodarze zajęli drugie miejsce, zdobywając 10 złotych, 17 srebrnych i 19 brązowych medali.
Rywalizowano w dziewięciu dyscyplinach: gimnastyce, kolarstwie, lekkoatletyce, pływaniu, podnoszeniu ciężarów, strzelectwie, szermierce, tenisie i zapasach.
Po zakończeniu igrzysk niektórzy sportowcy byli za tym, aby igrzyska olimpijskie rozgrywać wyłącznie w Grecji. Coubertin jednak był temu przeciwny stwierdzając, że nowożytna olimpiada powinna odbywać się cyklicznie w różnych miejscach. Zgodnie z jego życzeniem drugie igrzyska miały miejsce w Paryżu, choć nie były one tak udane jak te w Atenach.
Wskrzeszenie igrzysk.
Chociaż wszystkie poprzednie inicjatywy odnowienia tradycji olimpijskiej odnosiły się do dziedzictwa antyku, pozostały wydarzeniami o znaczeniu jedynie regionalnym. Pierre de Coubertin, francuski historyk i pedagog, przekonany, że wychowanie fizyczne ma duże znaczenie dla kształtowania charakterów w procesie edukacji, również wystąpił z ideą ożywienia tradycji igrzysk olimpijskich jako zawodów międzynarodowych, także w nowych dyscyplinach nieznanych starożytnym.
W XIX wieku w Europie organizowano różne zawody sportowe, które nazywano olimpiadą. Jednak jedne z pierwszych tego typu zawodów były rozgrywane w latach 1796–1798 we Francji ("Olympiade de la République"), ponadto w 1834 i 1836 odbyły się igrzyska skandynawskie. Coubertin zainspirowany pomysłem Williama Penny’ego Brookesa, przedstawił propozycję zorganizowania międzynarodowej imprezy sportowej na wzór starożytnych igrzysk olimpijskich, złożonej z kilku dyscyplin. W 1890 opublikował artykuł w miesięczniku "La Revue Athletic" o lokalnych zawodach na wzór olimpiady, zaaranżowanych przez W.P. Brookesa, mających miejsce po raz pierwszy w 1850 roku w miejscowości Much Wenlock, obejmujących m.in. takie dyscypliny jak krykiet, quoits i piłka nożna (zawody te rozgrywano później regularnie i przetrwały do dzisiaj).
Coubertin za przykład wziął również zawody sportowe, organizowane przez filantropa i biznesmena Ewangelosa Zapasa w latach 1859, 1870 i 1875. Podczas olimpiady Zapasa w 1870, na stadionie Panathinaiko zgromadziło się 30 tysięcy widzów. Igrzyska w Atenach zostały sfinansowane przez Ewangelosa Zapasa i jego kuzyna Konstandinosa, a także przez Jeorjosa Awerofa, który na prośbę księcia Konstantyna przeznaczył pieniądze na drugą renowację stadionu Panathinaiko; pierwsza miała miejsce w 1856 dzięki pomocy finansowej Ewangelosa Zapasa.
25 listopada 1892, z okazji 5. rocznicy powstania "Union des sociétés françaises de sports athlétiques" (Związków francuskich towarzystw sportów atletycznych), baron de Coubertin zgromadził w wielkim amfiteatrze paryskiej Sorbony szereg osobistości ówczesnego życia intelektualnego Francji, by opowiedzieć o swoich ambicjach w zakresie nadania wychowaniu fizycznemu większego znaczenia we francuskim szkolnictwie. Swoją mowę zakończył płomiennym wezwaniem do odnowienia tradycji antycznych igrzysk olimpijskich. Zgromadzeni politycy i artyści przyjęli koncepcję Coubertina przychylnie, co pozwoliło następnie konkretyzować i wprowadzić w życie jego plany.
Francja podtrzymała swoje zamiary zaangażowania się w organizację nowej olimpiady w czasie kongresu olimpijskiego zorganizowanego na Sorbonie od 18 do 23 czerwca 1894. W czasie kongresu ostatnim przedyskutowanym tematem była organizacja igrzysk – zamiar ten zyskał jednogłośne poparcie zgromadzonych ostatniego dnia obrad. Od pierwszego dnia na kongresie obradowało około 2000 osób. Uczestniczyło w nich 78 delegatów z 49 klubów sportowych z 13 państw. Na kongresie obecni byli m.in.: król Belgów Leopold II, książę Walii Edward i książę grecki Konstantyn, pojawić miał się także William Penny Brookes, organizator „igrzysk olimpijskich” w Much Wenlock, jednak ze względu na zły stan zdrowia nie przybył do Francji. Grecję reprezentował natomiast Dimitrios Wikielas; jemu również powierzono kierowanie komisją odpowiedzialną za dalsze prace przy organizacji igrzysk.
Przy wyborze organizatora pierwszej olimpiady brane były pod uwagę różne miasta. Pierwotnie Pierre de Coubertin chciał, by „spotkanie olimpijskie” odbyło się w 1900 w Paryżu w trakcie wystawy światowej. Inni członkowie komitetu obawiali się jednak, że długie oczekiwanie na olimpiadę sprawi, że entuzjazm dla jej organizacji wygaśnie. Dlatego też ostatecznie postanowiono zorganizować ją w 1896. Proponowane było zorganizowanie igrzysk w Londynie i w Budapeszcie, jednak po rozmowie Coubertina z Wikielasem zaproponowano, by igrzyska odbyły się w Atenach i Wikielas wysunął oficjalnie stolicę Grecji jako kandydaturę na organizację olimpiady i zyskała ona jednogłośne poparcie. Kongres sorboński z 1894 utworzył Międzynarodowy Komitet Olimpijski, a Wikielas został jego pierwszym przewodniczącym.
Organizacja.
Wybór Aten na organizatora olimpiady, co miało symbolizować powrót do źródeł olimpizmu, został dobrze przyjęty przez grecką opinię publiczną i media. Coubertin potwierdził, iż król Jerzy I i książę Konstantyn obejmą honorowy patronat nad zawodami. Ten drugi miał objąć dodatkowo stanowisko honorowego przewodniczącego komitetu olimpijskiego.
Trudna sytuacja ekonomiczna i polityczna Grecji sprawiła jednak, że w kraju pojawiły się wątpliwości co do możliwości sfinansowania igrzysk. Pod koniec 1894 roku przewodniczący komitetu organizacyjnego Stefanos Skulidis wydał raport stwierdzający, iż koszt przeprowadzenia olimpiady będzie trzykrotnie wyższy niż pierwotnie zakładano i wyniesie 3,7 miliona drachm. Z powodu trudnej sytuacji finansowej państwa ówczesny premier Charilaos Trikupis, który sprawował tę funkcję na przemian z Teodorosem Dilijanisem, oraz Stefanos Dragumis, przewodniczący lokalnej federacji "Zappas Olympic Comittee", podali w wątpliwość organizację igrzysk. Wówczas rząd Trikupisa wycofał się ze współfinansowania imprezy. W związku z tym komitet organizacyjny zamierzał podjąć decyzję o rezygnacji miasta z przeprowadzenia zawodów.
Coubertin utworzył w takiej sytuacji komitet organizacyjny, który w grudniu 1894 przybył do Grecji, aby rozwiązać problemy związane z wycofaniem się pierwotnych organizatorów. 7 stycznia 1895 Wikielas ogłosił, iż książę Konstantyn zostanie przewodniczącym komitetu organizacyjnego, a jego intencją było znalezienie funduszy na organizację igrzysk. Szybko jednak również w komitecie zapanował pesymizm, doszło do wewnętrznych konfliktów, które zakończyły się dymisjami części członków. Wówczas Wikielas i książę Konstantyn utworzyli Grecki Komitet Olimpijski, pierwszy w historii krajowy (narodowy) komitet olimpijski. Jego pierwszym zadaniem była zbiórka darów. Na wezwanie komitetu odpowiedziała grecka diaspora, przesyłając do Grecji łącznie 330 tys. drachm. Kolejne 400 tys. drachm zebrano w 1896 z dochodów z emisji specjalnej serii znaczków, zaś 200 tys. – ze sprzedaży biletów na zawody. Inwestycję wsparli również grecka rodzina królewska oraz biznesmen Jeorjos Awerof (na prośbę księcia), który samodzielnie sfinansował odbudowę Stadionu Panateńskiego, którego koszt renowacji wyniósł 920 tys. drachm. Wkład Awerofa umożliwił organizatorom osiągnięcie równowagi finansowej, za co został on uhonorowany pomnikiem przed stadionem. Uroczyste otwarcie areny igrzysk miało miejsce 5 kwietnia 1896, dzień przed inauguracją olimpiady.
Pierwszą regułą wprowadzoną przez MKOl w 1894 roku, było dopuszczenie do zawodów tylko sportowców-amatorów (z wyjątkiem szermierki). Początkowo zasady nie były jednolite, więc Komitet Organizacyjny odnosił się do istniejących przepisów powstałych we wcześniejszym okresie w związkach sportowych innych państw. Sędzią honorowym był książę Jerzy, którego autorytet według Coubertina miał mieć wpływ na właściwe podejmowanie decyzji przez sędziów.
Stadion Panathinaiko został wzniesiony ok. 330 p.n.e.. Jego odbudową kierował Grek Anastasios Metaksas (późniejszy medalista olimpijski). Stadion został zbudowany na planie podkowy, a jego trybuny niemal całkowicie pokryto marmurem. Bieżnię charakteryzowały ostre wiraże utrudniające bieganie.
Na stadionie miały odbywać się zawody w lekkoatletyce, gimnastyce, zapasach oraz podnoszeniu ciężarów. Zawody strzeleckie rozegrano na nowej strzelnicy w Kalithei, kolarskie – na Neon Phalerom Velodrome, szermiercze – w hali wystawowej Zappeion. Mecze turnieju tenisowego odbyły się w klubie tenisowym w Atenach i na arenie kolarskiej, natomiast konkurencje pływackie w zatoce Zea w Pireusie.
Udział w igrzyskach brali również sportowcy, którzy byli w Atenach przypadkiem, pracowali w ambasadzie lub przebywali na wakacjach. Uczestnicy zmuszeni byli opłacić swój pobyt (wioska olimpijska po raz pierwszy została stworzona w 1932 roku).
Znaczki.
W celu zgromadzenia funduszy na organizację olimpiady wydano specjalne znaczki promujące igrzyska, których autorem był Francuz, Louis-Eugène Mouchon. Wydano 12 znaczków o różnych wartościach.
Dyscypliny.
Organizatorzy igrzysk ustalili na spotkaniu w Atenach, w dniach 12-24 listopada 1894, listę dyscyplin sportowych, w których możliwe było zorganizowanie zawodów amatorskich. Wykaz ten został opublikowany w programie olimpiady na półtora roku przed jej rozegraniem. Na liście znalazły się następujące dyscypliny:
W programie ostatecznie znalazło się podnoszenie ciężarów oraz zapasy. Nie znalazł się za to boks, który uznano za dyscyplinę „nieszlachetną”. W oficjalnym programie znalazło się także bardzo popularne kolarstwo. Natomiast o uwzględnieniu strzelectwa zdecydował Coubertin, który sam je uprawiał. Na igrzyskach postanowiono rozegrać także zawody gimnastyczne, pływackie, wioślarskie oraz popularne w eleganckim towarzystwie żeglarstwo i tenis. Ostatecznie jednak zawody wioślarskie i żeglarskie, planowane na 14 kwietnia, zostały odwołane z powodu złych warunków pogodowych.
Chociaż jazda konna pozostawała modna w końcu XIX w., a także była pierwotnie przewidywana w programie igrzysk, ostatecznie na olimpiadzie nie odbyły się żadne zawody w tej dyscyplinie. Do programu nie włączono również żadnych gier zespołowych, gdyż uprawiający je sportowcy (np. piłkarze, rugbyści) rzadko byli amatorami. Turniej w piłce nożnej został rozegrany równolegle z olimpiadą, jednak organizatorzy nie uznali go za część programu olimpijskiego. Natomiast przewidywany turniej w krykieta nie odbył się z powodu braku chętnych do udziału. Z powodu warunków terenowych (specyfika greckiej gleby) i problemów organizacyjnych nie uwzględniono w programie turnieju polo. Nie rozegrano także zawodów w innych popularnych ówcześnie dyscyplinach, np. w golfie. Pierre de Coubertin chciał uwzględnić w programie dyscypliny nieznane w Grecji, np. łyżwiarstwo figurowe. Ostatecznie nie znalazło się ono jednak w programie zawodów.
Ostatecznie odbyły się zatem 43 turnieje w 9 dyscyplinach:
Ceremonia otwarcia.
Pierwsze nowożytne igrzyska olimpijskie zostały oficjalnie otwarte o godzinie 15:00. Na ten dzień przypadał Poniedziałek Wielkanocny w Kościołach prawosławnym i katolickim, a także rocznica ogłoszenia przez Grecję niepodległości. Na stadionie Panathinaiko zebrało się około 80 tysięcy widzów, w tym król Jerzy I z żoną Olgą i synami. W paradzie udział wzięli sportowcy z poszczególnych krajów. Po przemówieniu księcia Konstantego, jego ojciec dokonał oficjalnego otwarcia słowami: „Pierwsze igrzyska olimpijskie w Atenach uważam za otwarte. Niech żyje naród. Niech żyją Grecy”. Następnie 8 zespołów z 150 chórzystami odegrało hymn olimpijski, skomponowany przez Spiridona Samarasa, do słów poety Kostisa Palamasa, który został przyjęty jako oficjalny w 1958 roku.
Inne elementy ceremonii otwarcia igrzysk olimpijskich wprowadzono w późniejszym okresie. Pierwsza przysięga sportowców miała miejsce w 1920, ogień olimpijski zapłonął po raz pierwszy w 1928 podczas igrzysk olimpijskich w Amsterdamie, zaś pierwszą przysięgę sędziowie złożyli przed rozpoczęciem igrzysk w Monachium.
Uczestnicy.
Sportowcy.
Z wyjątkiem szermierki (tu rywalizowali zawodowcy, "maîtres d'armes") w zawodach olimpijskich mogli brać udział jedynie sportowcy-amatorzy. Decyzja o wykluczeniu zawodowców została podjęta po ożywionej dyskusji w czasie kongresu olimpijskiego w 1894; zastanawiano się wówczas nad granicą między uprawianiem sportu zawodowo i amatorsko. Wielkim obrońcą zasady amatorstwa był Pierre de Coubertin; w imię tej zasady z olimpiady wykluczono osoby, które utrzymywały się z uprawiania sportu, w tym nauczycieli sportów, którzy otrzymywali wynagrodzenie za swoją pracę. To ograniczenie wynikało z ówczesnego pojmowania sportu we Francji. Rozróżniano tam pedagogiczną, kształcącą szlachetne postawy rolę sportu i możliwość zarobkowania na jego uprawianiu. Forsowane przez Coubertina amatorstwo olimpijczyków spotkało się z licznymi sprzeciwami.
Kobiety nie mogły brać udziału w pierwszych nowożytnych igrzyskach olimpijskich (de Coubertin był zdecydowanym przeciwnikiem udziału kobiet w igrzyskach). W proteście wobec dyskryminacji kobiet Greczynka Stamata Rewiti z Siros przebiegła niemal całą trasę maratonu w czasie ok. pięciu i pół godziny (dzień po oficjalnym biegu mężczyzn), jednak nie została wpuszczona na stadion, kiedy finiszowała. Według historyków Rewiti miała wysłać pismo do Greckiego Komitetu Olimpijskiego z podpisami świadków, by uznano jej bieg za oficjalny. Nie przetrwał jednak żaden dokument potwierdzający jej udział w maratonie, nieznane są także jej losy po zakończeniu olimpiady.
Źródła podają różne liczby sportowców uczestniczących we wszystkich zawodach. Międzynarodowy Komitet Olimpijski twierdzi, że było ich 241, jednak tylko 179 zostało zidentyfikowanych przynajmniej z nazwiska. Większość źródeł podaje 245 jako liczbę sportowców biorących udział w igrzyskach.
Delegacje.
Idea drużyny narodowej w czasie pierwszej nowożytnej olimpiady była całkowicie anachroniczna. Zawodnicy reprezentowali głównie kluby sportowe i zazwyczaj za swój pobyt w Atenach płacili samodzielnie. Mimo to źródła podają rezultaty zawodów z podziałem na wyniki sportowców z poszczególnych państw oraz klasyfikację medalową.
W źródłach występują różnice, jeśli chodzi o liczbę reprezentowanych państw. Według Międzynarodowego Komitetu Olimpijskiego było ich 14, jednak organizacja nie podaje, o które kraje chodzi. Najbardziej prawdopodobny jest udział krajów wymienionych poniżej, chociaż i tutaj pozostają niejasności. Część źródeł zaprzecza udziałowi Chile i Bułgarii, inne zaś wykluczają z grona uczestników sportowców włoskich. Niekiedy wśród krajów uczestniczących wymienia się niesuwerenny Egipt (pozostający pod protektoratem brytyjskim), gdyż grecki tenisista Dionisios Kasdaglis posiadał podwójne obywatelstwo.
W igrzyskach mieli startować też zawodnicy z Belgii i Rosji, jednak ostatecznie wycofali się z udziału.
Zawodnicy biorący udział w większej liczbie dyscyplin.
Według Billa Mallona, na igrzyskach w Atenach było 28 sportowców, którzy wystąpili w co najmniej dwóch dyscyplinach sportu. Wśród nich jest jednak 11 nieznanych z imienia i nazwiska Greków, więc poniższa tabela przedstawia 17 zawodników.
Przebieg zawodów.
Gimnastyka.
Na zawody gimnastyczne przewidziano osiem konkurencji, które rozegrano 9 i 10 kwietnia. W zawodach wystartowało 71 zawodników z dziewięciu krajów (była to najliczniej obsadzona dyscyplina sportu na tych igrzyskach). Areną zmagań w gimnastyce był stadion Panathinaiko.
Niemcy reprezentowane były przez 11-osobowy klub gimnastyczny, których zawodnicy wygrali pięć spośród ośmiu konkurencji. W drużynowych ćwiczeniach na poręczy Niemcy nie mieli żadnych rywali i zdobyli złoto. W ćwiczeniach na drążku zwyciężył Hermann Weingärtner przed Alfredem Flatowem (który z kolei zwyciężył w ćwiczeniach na poręczy). W skokach przez konia wygrał Carl Schuhmann. W drużynowych ćwiczeniach na drążku wygrała ekipa niemiecka w składzie: Conrad Böcker, Alfred Flatow, Gustav Flatow, Georg Hillmar, Fritz Hofmann, Fritz Manteuffel, Karl Neukirch, Richard Röstel, Gustav Schuft, Carl Schuhmann, Hermann Weingärtner. Wyprzedzili oni 33-osobowy klub grecki "Panellinios Gymnastikos Syllogos" i 19-osobowy "Ethnikos Gymnastikos Syllogos", których zawodnicy w większości są nieznani. Ponadto w ćwiczeniach na koniu z łękami zwyciężył Szwajcar Louis Zutter. Greckim reprezentantom udało się wygrać jedynie w dwóch konkurencjach. Joanis Mitropulos zwyciężył w ćwiczeniach na kółkach, a Nikolaos Andriakopulos był najlepszy we wspinaniu się po linie.
Kolarstwo.
Zawody kolarskie rozgrywano 8 oraz 11, 12 i 13 kwietnia. W sześciu konkurencjach uczestniczyło 19 zawodników z pięciu państw. Zawody rozgrywano na nowo wybudowanym Neo Phaliron Velodrome, który zbudowano specjalnie na igrzyska (zlokalizowany w pobliżu morza w Pireusie). Tor miał długość 333 ⅓ metra. Wyścig drogowy był jedyną konkurencją rozgrywaną poza stadionem. Przeprowadzono go na trasie Ateny–Maraton (kolarze pokonywali trasę tam i z powrotem) (łącznie ok. 87 km)).
W kolarstwie użyto zasad Międzynarodowego Związku Kolarskiego. W kolarstwie torowym najlepszy był Francuz Paul Masson, który zwyciężył w trzech konkurencjach (sprint, jazda indywidualna na czas i wyścig na 10 kilometrów). W wyścigu na 100 km zwyciężył rodak Massona, Léon Flameng (trzykrotny medalista z tych igrzysk), który wygrał wyścig pomimo upadku i chwilowej przerwy na trasie wyścigu, spowodowanej pomocą swojemu rywalowi Jeorjosowi Koletisowi, którego rower miał problemy techniczne. Wyścig dwunastogodzinny wygrał Austriak Adolf Schmal (trzykrotny medalista tych igrzysk), a w wyścigu drogowym zwyciężył grecki kolarz Aristidis Konstandinidis, któremu pomimo trzech upadków udało się wygrać. Do mety dojechał zresztą pożyczonym rowerem.
Lekkoatletyka.
W zawodach lekkoatletyki uczestniczyło najprawdopodobniej 64 zawodników w 12 konkurencjach, którzy reprezentowali dziesięć państw. Główną areną zawodów, które rozgrywano od 6 do 10 kwietnia, był Panathinaiko.
Lekkoatletyka była tą dyscypliną, która rozpoczęła pierwsze nowożytne igrzyska olimpijskie. Impreza rozpoczęła się 6 kwietnia eliminacjami w biegach na dystansie 100, 400 i 800 m, które w większości wygrali Amerykanie (tylko na najdłuższym dystansie eliminacje zwyciężyli przedstawiciele innych państw). Pierwszym finałem igrzysk był trójskok, wygrany przez Amerykanina Jamesa Connolly’ego wynikiem 13,71 m. Tym samym został on pierwszym mistrzem olimpijskim od czasów starożytnych. Pomimo że Grecy byli uznawani za faworytów w pchnięciu kulą i rzucie dyskiem, najlepsi greccy lekkoatleci zakończyli zawody tuż za Amerykaninem Robertem Garrettem. Punktem kulminacyjnym igrzysk był maraton, rozgrywany po raz pierwszy na dużej międzynarodowej imprezie, w którym zwyciężył nieznany dotychczas Grek Spiridon Luis, którego rodacy okrzyknęli „bohaterem narodowym”.
W pozostałych konkurencjach dominowali głównie Amerykanie; Ellery Clark wygrał w skoku wzwyż i skoku w dal, Welles Hoyt w skoku o tyczce, Thomas Curtis w biegu na 110 m przez płotki, a Tom Burke wygrał w wyścigach na 100 i 400 metrów. Tom Burke przed startami używał pozycji kucznej, uważanej wówczas za „niewygodną”. Nie przeszkodziło mu to jednak w zwycięstwie w dwóch konkurencjach. Dwa złote medale zdobył też reprezentant Australii, Teddy Flack (w biegach na 800 i 1500 m). W biegu maratońskim miało miejsce prawdopodobnie pierwsze oszustwo (i zarazem pierwszy protest) nowożytnych igrzysk olimpijskich. Węgier Gyula Kellner, który początkowo zajął czwarte miejsce, złożył protest twierdząc, iż młody grecki biegacz Spiridon Belokas przejechał krótki odcinek trasy karetą (Belokas dotarł do mety na trzecim miejscu). Ostatecznie prezes arbitrów, czyli król Jerzy, zdecydował o dyskwalifikacji Belokasa.
Pływanie.
Wszystkie cztery pływackie konkurencje rozegrano 11 kwietnia na otwartym morzu w Zatoce Zea. Startowało 19 zawodników z czterech krajów, w tym jednak sześciu nieznanych z imienia i nazwiska Greków. Około 20 tysięcy widzów oglądało zawody. Zawodnicy zmagali się z bardzo zimną wodą, której temperatura podczas zawodów wahała się od 12 do 14 °C (przy ok. 18 °C w powietrzu)
Wszystkie konkurencje rozegrano w stylu dowolnym. Dwukrotnym mistrzem olimpijskim w tej dyscyplinie został Węgier Alfréd Hajós, który zwyciężył w wyścigu na 100 oraz 1200 metrów. W wyścigu na 500 metrów zwycięzcą został Austriak Paul Neumann. Rozegrano też jedną nietypową konkurencję, którą był wyścig 100 metrów dla żeglarzy; wystąpić w niej mogli jednak jedynie greccy marynarze. Tylko trzech pływaków wystąpiło w tej konkurencji, a zwyciężył Joanis Malokinis. Alfréd Hajós, zapytany podczas uroczystego obiadu dla zwycięzców przez króla Grecji o to, gdzie nauczył się tak świetnie pływać, odpowiedział: „W wodzie Wasza Wysokość”.
Podnoszenie ciężarów.
Podnoszenie ciężarów rozegrano na stadionie Panathinaiko w dniu 7 kwietnia. Do zawodów przystąpiło tylko siedmiu zawodników z pięciu państw (rozegrano dwie konkurencje). Nie było podziału na kategorie wagowe.
Wpierw rozegrano podnoszenie oburącz. Zarówno Viggo Jensen jak i Launceston Elliot podnieśli ten sam ciężar: 111,5 kg. Król Jerzy I przyznał pierwsze miejsce Duńczykowi, uznając, iż podnosił ciężary w lepszym stylu. Po proteście Brytyjczyków obaj sztangiści dostali kolejną próbę poprawienia swoich wyników, żadnemu jednak nie udało się podnieść większego ciężaru i ostatecznie zwycięzcą ogłoszono Jensena. Podczas dogrywki Jensen doznał kontuzji, przez którą przegrał kolejną i zarazem ostatnią konkurencję w tej dyscyplinie na igrzyskach, czyli podnoszenie jednorącz. Brytyjczyk Elliot wygrał ze znaczną przewagą nad Jensenem (Elliot podniósł 71 kg a Jensen 57 kg). Grecka publiczność była zachwycona zwycięstwem Elliota, którego uważali za „bardzo atrakcyjnego”. Podczas zawodów miał miejsce niecodzienny incydent, kiedy król Jerzy pomógł znieść ciężar jednemu z sędziów, który sam nie był w stanie sobie z nim poradzić. Dostał za to liczne brawa od greckiej publiczności.
Strzelectwo.
Zawody strzeleckie rozgrywano od 8 do 12 kwietnia. startowało 61 zawodników z siedmiu państw. Zaplanowano pięć konkurencji (trzy pistoletowe i dwie karabinowe). Zmagania rozgrywano na strzelnicy w Kallithei – specjalnie wybudowanej na igrzyska.
Zawody rozpoczęto od eliminacji do konkurencji: karabin wojskowy, 200 metrów. Była to jedna z najlepiej obsadzonych konkurencji na igrzyskach, bowiem startowało aż 42 zawodników (jednak nazwiska 22 greckich strzelców są nieznane). Najlepsi wystąpili nazajutrz w finale, w którym całe podium zajęli greccy strzelcy, a zwyciężył Pandelis Karasewdas. 10 kwietnia rozegrano strzelanie z pistoletu wojskowego z 25 metrów, w którym zdecydowanie najlepsi okazali się amerykańscy bracia John i Sumner Paine. Był to również pierwszy przypadek na igrzyskach, kiedy to rodzeństwo zajęło dwie czołowe pozycje. Bracia postanowili, że w kolejnej konkurencji wystartuje tylko jeden z rodzeństwa, gdyż nie chcieli oni zawstydzić gospodarzy. Tak też się stało i w pistolecie dowolnym z 30 metrów (rozegranym następnego dnia) wystartował Sumner Paine i zwyciężył z wyraźną przewagą nad innymi zawodnikami.
Również 11 kwietnia rozegrano konkurencję: pistolet szybkostrzelny, 25 metrów. Najlepszy okazał się Grek Joanis Frangudis, który wyprzedził swojego rodaka Jeorjosa Orfanidisa. W konkurencji tej mieli też wystąpić bracia Paine, jednak przed startem okazało się, że mają pistolety niewłaściwego kalibru. Grecy zaoferowali Amerykanom ich własne bronie, jednak bracia odmówili i ostatecznie nie wzięli udziału. Eliminacje do ostatniej konkurencji rozegrano tego samego dnia (karabin wojskowy, trzy postawy, 300 metrów), w tym samym dniu rozpoczęto też finał, jednak z powodu nastających ciemności przeniesiono go na kolejny dzień. Ponownie najlepsi okazali się Grecy, tym razem Orfanidis wyprzedził Frangudisa.
Szermierka.
Trzy konkurencje w szermierce rozegrano 7 oraz 9 kwietnia w Zappeionie, który został oddany do użytku w 1888 roku jako sala wystawowa. Nazwana została na cześć Ewangelosa Zapasa, fundatora budynku, jednego z pierwszych pomysłodawców nowożytnej idei olimpijskiej. Była to jedyna dyscyplina, gdzie mogli startować zawodowcy; przewidziano dla nich jednak osobną konkurencję.
Zaplanowano cztery konkurencje, jednak z nieznanych przyczyn zawody w szpadzie odwołano. Dwie konkurencje rozegrano 7 kwietnia. W finale floretu amatorów zmierzyli się dwaj Francuzi: Eugène-Henri Gravelotte i Henri Callot. Walka zakończyła się zwycięstwem Gravelotte'a 3:2. Rozegrano też drugą konkurencję, która jako jedyna na igrzyskach została przeznaczona dla zawodowców (floret). Do zawodów zgłosili się jedynie dwaj zawodnicy: Leonidas Pirgos z Grecji i Jean Maurice Perronet z Francji. Pojedynek zakończył się wynikiem 3:1 dla Greka, który został tym samym pierwszym od czasów starożytnych mistrzem olimpijskim z Grecji.
9 kwietnia rozegrano zawody w szabli, w której zwyciężył reprezentant gospodarzy Joanis Jeorjadis, który okazał się lepszy od Tilemachosa Karakalosa.
Tenis.
Zawody tenisowe rozgrywano w dniach 8-11 kwietnia na kortach Ateńskiego Klubu Tenisowego. Nieliczne spotkania rozegrano również wewnątrz Neon Phaliron Velodrome (na którym odbywały się też zawody kolarskie). Pomimo iż tenis był wówczas jednym z najpopularniejszych sportów, w zawodach nie uczestniczyło wielu najlepszych tenisistów świata.
W zawodach singlowych wystąpiło 13 zawodników reprezentujących sześć krajów. W finale turnieju John Pius Boland wygrał wysoko z Grekiem Dimitriosem Kasdaglisem 6:2, 6:2 i to on został mistrzem olimpijskim. W turnieju deblowym wystąpiło pięć par. W finale zwyciężył debel Boland/Traun, który pokonał parę Kasdaglis/Petrokokinos (5:7, 6:3, 6:3).
Zapasy.
W zapasach rozegrano tylko jedną konkurencję (rozegrano ją 10 i 11 kwietnia), w której wystąpiło jedynie pięciu zawodników (z czterech krajów). Były to zawody w stylu klasycznym bez podziału na kategorie wagowe (choć dozwolone były niektóre chwyty poniżej pasa). Pojedynki rozgrywano na głównym stadionie igrzysk, a dokładniej w piaszczystym okręgu zlokalizowanym przy końcu boiska. Nie było limitów czasowych, zawodnicy walczyli do momentu, w którym jeden z nich znajdzie się na piasku lub nie będzie mógł kontynuować walki.
Oprócz dwóch greckich zawodników, pozostali startowali już w innych dyscyplinach. Mistrz olimpijski w podnoszeniu ciężarów, Launceston Elliot, zmierzył się z mistrzem olimpijskim w gimnastyce, Carlem Schuhmannem. Schuhmann wygrał i awansował do finału (w półfinale miał wolny los). Spotkał się w nim z Grekiem Jeorjosem Tsitasem, który pokonał wcześniej swojego rodaka Stefanosa Christopulosa. Wyrównana walka finałowa pomiędzy Tsitasem i Schuhmannem została przerwana po 40 minutach z powodu zapadającego zmroku. Mecz przełożono na 9:00 w dniu następnym, choć Schuhmann protestował i twierdził, że w ciągu kilku minut pokonałby Greka. Po wznowieniu walki Schuhmannowi wystarczyło około 15 minut, aby pokonać Tsitasa.
Ceremonia zamknięcia.
Rano, w niedzielę 12 kwietnia, król Jerzy zaprosił wszystkich sportowców i działaczy na bankiet (stało się to jeszcze przed zakończeniem zawodów). Wygłosił na nim mowę, w której stwierdził, że Ateny mogłyby organizować kolejne igrzyska regularnie.
Oficjalna ceremonia zamknięcia igrzysk odbyła się w środę, 15 kwietnia 1896, na Stadionie Panateńskim. Początkowo planowano ją na 14 kwietnia, jednak plany organizatorów pokrzyżował silny wiatr i deszcz. Uroczystości zamknięcia olimpiady, podobnie jak w przypadku otwarcia, przewodniczyła rodzina królewska. Ceremonię rozpoczęto od odegrania hymnu Grecji. Następnie student Oxfordu, Brytyjczyk George Stuart Robertson, uczestnik zawodów w lekkoatletyce i turnieju tenisowego, wystąpił, by wyrecytować długi wiersz, inspirowany odami Pindara ku czci starożytnych zwycięzców olimpijskich. Publiczność nie zrozumiała utworu, napisanego w języku starogreckim i wymówionego według zasad opracowanych przez Erazma z Rotterdamu; Grecy na co dzień posługiwali się językiem nowogreckim. Nawet nieliczni erudyci władający językiem starogreckim posługiwali się wymową bizantyńską, zrozumieć mówcę mogli jedynie nieliczni studenci uniwersytetów zachodnioeuropejskich. Mimo to wystąpienie Robertsona spotkało się z aplauzem, a w czasie ceremonii rozdania nagród król wezwał go do siebie i wręczył mu wieniec laurowy oraz spinkę do krawata.
Rozdanie nagród miało miejsce po recytacji wiersza. Nagrody otrzymywali zdobywcy pierwszych dwóch miejsc w każdej dyscyplinie. Za pierwsze miejsce przyznawano srebrny medal, gałązkę oliwną i dyplom, za drugie miedziany medal, gałązkę wawrzynu i dyplom, za trzecie miejsce nie przyznawano medalu. Zawodnicy z trzecich miejsc i niższych otrzymywali jednak pamiątkowe medale. Niektórzy sportowcy zostali szczególnie wyróżnieni: Robert Garrett otrzymał od księcia Konstantyna srebrny puchar za swój występ w konkursie rzutu dyskiem, analogiczną nagrodę z rąk Michela Bréala otrzymał Spiridon Luis, zwycięzca biegu maratońskiego. Ten sam zawodnik otrzymał od kolekcjonera Joanisa Lambrosa szczególny dar – antyczną wazę, którą następnie przekazał do narodowego muzeum archeologicznego w Atenach.
Jako pierwsi nagrody odebrali Tom Burke, Teddy Flack, Thomas Curtis i Spiridon Luis, którego pojawienie się na stadionie spotkało się ze szczególnie entuzjastyczną reakcją widowni. Wszyscy zwycięzcy wykonali następnie rundę honorową, prowadzoną przez młodego greckiego poetę Konstandinosa Manosa, członka straży pilnującej porządku na stadionie. W tym czasie wykonywany był napisany specjalnie na tę okazję hymn pt. „Zwyciężyliśmy” (Νενικήκαμεν, "Nenikikamen"), którego autorem był kierownik ateńskiej orkiestry garnizonowej. Na czele grupy sportowców szedł zwycięzca maratonu, niosąc flagę grecką, bukiet kwiatów i parasol, które otrzymał w prezencie od wielbicielki. Za nim w pochodzie maszerowali Amerykanie, Węgrzy i inni zwycięzcy. Formalnie zakończyły igrzyska słowa Jerzego I: „Ogłaszam, że pierwsze międzynarodowe igrzyska olimpijskie zostały zamknięte”. Następnie opuścił on stadion, tłum wiwatował a hymn odegrano ponownie.
Wielu sportowców popierało ideę zorganizowania w Atenach także kolejnej olimpiady. Grupa amerykańskich lekkoatletów podpisała się pod skierowanym do księcia Konstantyna listem w tej sprawie. Zdecydowanie przeciwny takiej koncepcji był natomiast Pierre de Coubertin, który chciał, by organizatorem olimpiady każdorazowo było inne państwo, a także by kolejne igrzyska odbyły się w Paryżu. Zgodnie z jego życzeniem drugie igrzyska miały miejsce w stolicy Francji, choć były w cieniu organizowanej w tym samym czasie Wystawy Światowej.
Klasyfikacja medalowa.
Dziesięć z czternastu uczestniczących krajów zdobyło medale w Atenach, ponadto trzy medale zdobyła drużyna mieszana, czyli drużyny zawodników z różnych krajów (wszystkie w tenisowym deblu). Najwięcej złotych medali zdobyli Amerykanie (11) i to oni zwyciężyli w klasyfikacji medalowej (łącznie uzyskali 20), z kolei gospodarze zdobyli najwięcej srebrnych i brązowych medali (17 i 19) oraz najwięcej medali łącznie (46), uzyskali jednak 10 złotych medali i zajęli drugie miejsce w klasyfikacji. Trzeci byli Niemcy.
Na pierwszych igrzyskach medale zdobywali jednak tylko zawodnicy z pierwszego i drugiego miejsca; otrzymywali oni odpowiednio srebrne i brązowe (miedziane) medale, nie było wówczas złotych. Dopiero w późniejszych latach MKOL przyznał mocą wsteczną medale w kolorach złotym, srebrnym i brązowym.
Okoliczności rozegrania zawodów.
Kontekst polityczny.
Podczas kongresu olimpijskiego w 1894 podkreślano internacjonalistyczny wymiar idei olimpijskiej, podkreślano jej związki z dziedzictwem oświecenia i z pragnieniem, by ponownie odkryć dorobek Grecji starożytnej. Pozwoliło to na pewien czas ukryć nacjonalistyczny kontekst (koniec XIX w. był okresem wielkiego rozwoju ruchów narodowych), który jednak szybko się uwidocznił, gdyż w Grecji sprawę organizacji igrzysk szybko powiązano ze sprawą narodową. Niepodległe państwo greckie od początku istnienia pozostawało w trudnych relacjach z Imperium Osmańskim. Wyraźne były również spory między ludnością Grecji a królem. Głównym kierunkiem polityki krajowej było zatem budowanie uczucia jedności narodowej, na wspólnym terytorium i w opozycji do Turków, towarzyszyło mu dążenie do powiększenia terytorium Grecji drogą zbrojną (Wielka Idea).
Obok wrogości grecko-tureckiej widoczna była rywalizacja francusko-niemiecka, której apogeum była wojna z lat 1870-1871. Niemcy nie miały swoich przedstawicieli na kongresie olimpijskim w 1894 i zadeklarowały udział w igrzyskach dopiero wtedy, gdy Pierre de Coubertin publicznie zaprzeczył, jakoby udział sportowców francuskich miał być uzależniony od absencji Niemców. Z powodów patriotycznych w olimpiadzie nie uczestniczyli francuscy gimnastycy.
Media.
Olimpiada przyciągnęła uwagę mediów europejskich. Największe gazety wysłały do Aten swoich reporterów; na igrzyskach obecnych było ok. 30–40 dziennikarzy, w tym ośmiu fotoreporterów z akredytacjami. Z okazji igrzysk we Włoszech powstało pismo "La Gazzetta dello Sport", poświęcone w całości tematyce sportowej. Wśród dziennikarzy było wielu Francuzów (Gustave de Lafreté i Frantz Reichel z dziennika sportowego „Le Vélo”, Hugo Perron z „Le Figaro” oraz Charles Maurras z „La Gazette de France”). Liczna grupa francuskich dziennikarzy nie zmieniła faktu, że prasa paryska niespecjalizująca się w sporcie nie poświęciła olimpiadzie zbyt wiele miejsca. Reporterem z Aten dla „The Times” był James David Bourchier, włoska „Opinion Liberale” wysłała na igrzyska Emmanuela de Pudaliego. Bardzo widoczni byli dziennikarze greccy, którzy zgodnie opisywali olimpiadę jako sukces.
Sztuka.
W ciągu dziesięciu dni igrzysk zawodom towarzyszyły imprezy artystyczne. Z okazji olimpiady całe Ateny były iluminowane, miały miejsce parady z pochodniami, koncerty i przyjęcia. Wystawiono również antyczne tragedie, m.in. "Antygonę" i "Medeę".
Kultura popularna.
W 1984 powstał amerykański historyczny serial telewizyjny "Pierwsza olimpiada, Ateny 1896", wyreżyserowany przez Alvina Rakoffa. W postać Pierre’a de Coubertina wcielił się Louis Jourdan. Serial otrzymał w tym samym roku Nagrodę Emmy za najlepszą muzykę dramatyczną, której autorem był Bruce Broughton.

</doc>
<doc id="43927" url="https://pl.wikipedia.org/wiki?curid=43927" title="Ziemia (planeta)">
Ziemia (planeta)



</doc>
<doc id="43928" url="https://pl.wikipedia.org/wiki?curid=43928" title="Wielka Sowa">
Wielka Sowa

Wielka Sowa (, po 1945 przez krótki okres pol. "Góra Sowia", 1015 m n.p.m.) – najwyższy szczyt Gór Sowich w Sudetach Środkowych, w województwie dolnośląskim; należy do Korony Gór Polski.
Położenie i opis.
Góra leży w dorzeczu Odry, a dokładniej na granicy między dorzeczami jej dopływów – Bystrzycy i Nysy Kłodzkiej.
Góra zbudowana jest ze skał metamorficznych z prekambru.
Zbocza Wielkiej Sowy są znakomitymi terenami narciarskimi. Wokół Wielkiej Sowy dostępnych jest mnóstwo szlaków turystycznych, tras rowerowych oraz sowiogórskich tras do narciarstwa biegowego. Znajdujący się tu wyciąg orczykowy i trasy zjazdowe są nieczynne od 2011 roku. Dzierżawca terenu stara się o rozbudowę i uruchomienie stacji narciarskiej z prawdziwego zdarzenia.
Wieża widokowa.
Na szczycie Wielkiej Sowy znajduje się betonowa wieża widokowa wybudowana w roku 1906. Z racji położenia w środkowej części Sudetów jest wspaniałym punktem widokowym. W drugiej połowie XIX wieku zainicjowano budowę pierwszej drewnianej wieży widokowej na wierzchołku góry. Jej uroczyste oddanie do użytku odbyło się w lipcu 1885 roku. Konstrukcja ta znajdowała się około 30 metrów na południe od miejsca, gdzie obecnie stoi żelbetowa wieża. Drewniana konstrukcja przetrwała jednak tylko do 1904 roku. Jeszcze w tym samym roku powstał plan wzniesienia nowej, drewnianej konstrukcji. Ostatecznie stało się inaczej. Prezes dzierżoniowskiego Towarzystwa Sowiogórskiego Richard Tamm przeforsował ideę budowy trwałej kamienno-żelbetowej wieży. Prace przy jej wznoszeniu rozpoczęły się w lipcu 1905 roku, a uroczyste otwarcie, które odbyło się 24 maja 1906 roku, zgromadziło tłumy ludzi. Wieży nadano wówczas imię Ottona von Bismarcka ("Bismarckturm"). Miała ona 25 m wysokości, średnicę 8 m u podstawy i 4 m u góry, a we wnętrzu, oświetlonym 3 oknami z kolorowymi witrażami przedstawiającymi sceny z życia Bismarcka, można było podziwiać popiersie kanclerza autorstwa .
Na tarasie widokowym podziwiano panoramy od Śnieżnika po Śnieżkę oraz od Wzgórz Trzebnickich po Broumovské stěny. Tuż po II wojnie światowej wieży nadano imię Władysława Sikorskiego, a 27 września 1981 polskiego turysty i krajoznawcy Mieczysława Orłowicza, lecz nazwy te nie przyjęły się. Wieża była jedną z atrakcji Gór Sowich, jednak nie remontowana popadała w ruinę. Już w połowie lat 60. XX w. żelazne schody wewnątrz konstrukcji groziły zawaleniem, a z czasem ze względów bezpieczeństwa wieża została zamknięta. Stan taki trwał do 2005 r.
Dopiero gdy zarządcą wieży i otaczającego ją terenu została Gmina Pieszyce udało się wykonać generalny remont wieży i w dniu 24 maja 2006 r. na nowo udostępnić obiekt turystom. Wizerunek wieży stał się symbolem Pieszyc, znajduje się w herbie tego miasta. Ponowny remont wieży rozpoczął się w sierpniu 2021 r. Planowane zamknięcie wieży dla turystów potrwa do 2023 r.
Główne szlaki na szczyt prowadzą z Przełęczy Jugowskiej, Sokolej i Walimskiej, jednak istnieje wiele alternatywnych szlaków.
Masyw położony jest w Parku Krajobrazowym Gór Sowich.
Szlaki turystyczne.
Piesze na szczyt:
Rowerowy:
Narciarski:

</doc>
<doc id="43929" url="https://pl.wikipedia.org/wiki?curid=43929" title="Wilhelm Steinitz">
Wilhelm Steinitz

Wilhelm Steinitz (ur. 14 maja 1836 w Pradze, zm. 12 sierpnia 1900 w Nowym Jorku) – pierwszy oficjalny mistrz świata w szachach. Miał duży wkład w rozwój teorii szachów, zwłaszcza w zakresie gry pozycyjnej. Jego idee cieszyły się dużym uznaniem innych czołowych szachistów świata, jak Aron Nimzowitsch, Siegbert Tarrasch i Emanuel Lasker.
Życiorys.
Pierwszym sukcesem przyszłego mistrza świata było zajęcie trzeciego miejsca w prestiżowym turnieju w Wiedniu w 1859. Dwa lata później Steinitz wygrał ten turniej, a kolejne zwycięstwo przyszło w 1882 roku. W latach 1873–1882 prawie całkowicie wycofał się życia szachowego rozgrywając w tym czasie tylko jeden mecz z Josephem Henrym Blackburnem.
Steinitz był mistrzem świata od 1886 do 1894 roku. W tym czasie obronił tytuł w czterech oficjalnych meczach przeciwko Zukertortowi, Czigorinowi (dwukrotnie) i Gunsbergowi. Przegrał dwa mecze ze swoim następcą Laskerem.
W 1883 roku Steinitz zamieszkał w Nowym Jorku, w 1888 roku otrzymał amerykańskie obywatelstwo, wcześniej reprezentował Austro-Węgry.
Nazwisko Steinitza noszą warianty i systemy debiutowe, m.in. jeden z wariantów partii hiszpańskiej, powstający po posunięciach 1.e4 e5 2.Sf3 Sc6 3.Gb5 d6.

</doc>
<doc id="43931" url="https://pl.wikipedia.org/wiki?curid=43931" title="Nusa Tenggara">
Nusa Tenggara



</doc>
<doc id="43932" url="https://pl.wikipedia.org/wiki?curid=43932" title="Emanuel Lasker">
Emanuel Lasker

Emanuel Lasker (ur. 24 grudnia 1868 w Barlinku, zm. 11 stycznia 1941 w Nowym Jorku) – niemiecki szachista pochodzenia żydowskiego, drugi mistrz świata w szachach. Tytuł zdobył w 1894 roku pokonując Wilhelma Steinitza w meczu, w którym wygrał 10 partii, 4 zremisował i 5 przegrał. Tytuł mistrza świata zachował przez następne 27 lat, najdłużej w historii. Był również matematykiem, filozofem i brydżystą, przyjaźnił się z Albertem Einsteinem. Jest autorem gry planszowej "laska", opartej na warcabach. 
Na cześć Emanuela Laskera w Barlinku organizowane są Międzynarodowe Festiwale Szachowe Pamięci Emanuela Laskera. Działa tam również miejscowy klub szachowy „Lasker” Barlinek. Jego imieniem nazwany jest także jeden z parków w tym mieście.
Życiorys.
Do największych osiągnięć Laskera w grze praktycznej należy zaliczyć zwycięstwa w wielkich turniejach w Londynie (1899), Petersburgu (1896 i 1914), Nowym Jorku (1924). W 1921 roku stracił tytuł mistrza świata w meczu przeciwko Capablance. Rok wcześniej Lasker uznał swego przeciwnika za najlepszego szachistę świata, jednak Capablanca chciał pokonać Laskera w oficjalnym meczu.
W 1933 roku Lasker wraz z żoną Martą Koh, oboje będąc pochodzenia żydowskiego, musieli opuścić Niemcy. Przeprowadzili się do Anglii, a następnie, po krótkim pobycie w ZSRR, osiedli w Nowym Jorku.
Lasker był znany ze swoich psychologicznych metod gry. Czasami wybierał posunięcia teoretycznie słabsze, które jednak miały zrobić wrażenie na przeciwniku. W sławnej partii przeciwko Capablance (Petersburg 1914) Laskerowi bardzo zależało na wygranej, jednak w celu uśpienia czujności przeciwnika wybrał wariant debiutowy uznawany za remisowy. W rezultacie Capablanca zagrał nieostrożnie i partię przegrał.
Do kanonu szachów przeszła również inna słynna partia Lasker – Bauer (Amsterdam 1889), w której Lasker poświęcił dwa gońce i doprowadził partię do zwycięstwa. Jego nazwiskiem nazwano również kilka wariantów szachowych debiutów, np. wariant Laskera w gambicie hetmańskim (1.d4 d5 2.c4 e6 3.Sc3 Sf6 4.Gg5 Ge7 5.e3 O-O 6.Sf3 h6 7.Gh4 Se4).

</doc>
<doc id="43933" url="https://pl.wikipedia.org/wiki?curid=43933" title="José Raúl Capablanca">
José Raúl Capablanca

José Raúl Capablanca y Graupera (ur. 19 listopada 1888 w Hawanie, zm. 8 marca 1942 w Nowym Jorku) – kubański szachista, trzeci mistrz świata w szachach (w latach 1921–1927).
Życiorys.
Capablanca był uważany za szachowe genialne dziecko. Pierwszym znaczącym jego sukcesem było zwycięstwo w meczu z mistrzem Kuby w 1901 roku. Capablanca miał wówczas 12 lat, jego błyskotliwa gra została szybko zauważona i doceniona. Do dzisiaj jest uważany za jednego z najbardziej utalentowanych szachistów w historii. Szczególnie doceniana jest jego sztuka gry pozycyjnej i rozgrywania końcówek.
Capablanca poznał szachy kibicując swojemu ojcu. W całym życiu, nawet jako ekspert szachowy, pozostał w znacznej mierze graczem „naturalnym”, stosunkowo mało czasu poświęcając na przygotowania do turniejów i meczów.
W całej karierze Capablanca przegrał w mniej niż pięćdziesięciu oficjalnych partiach. Pozostał niepokonany przez osiem kolejnych lat, od 10 lutego 1916 (porażka z Oscarem Chajesem na turnieju w Nowym Jorku) do 21 marca 1924 (porażka z Richardem Retim na turnieju w Nowym Jorku).
Capablanca twierdził, że szachy szybko „umrą na remis”. Przewidywał, że wybitni szachiści osiągną taki poziom znajomości gry, że ich partie zawsze będą kończyć się remisem. Do dzisiaj te prognozy nie spełniły się, chociaż objawy „remisowej śmierci” są widoczne w turniejach z udziałem najsilniejszych graczy.
Capablanca zaproponował własną odmianę szachów, nazwaną „szachami Capablanki”, w których gra się na szachownicy o rozmiarach 10x10 lub 10x8.
Według retrospektywnego systemu Chessmetrics, najwyższy ranking osiągnął w maju 1921 r., z wynikiem 2877 punktów zajmował wówczas 1. miejsce na świecie.
Tytuł mistrza świata Capablanca wywalczył w meczu z Emanuelem Laskerem, który w 1921 r., po 27 latach nieprzerwanego posiadania tego tytułu, zgodził się rozegrać z Capablancą mecz na jego terenie, w Hawanie. Rozegrano 14 partii, z których 10 zakończyło się remisem, a 4 wygrał Capablanca. Lasker popełnił w końcowej fazie meczu kilka dużych błędów i zdając sobie sprawę, że jest w słabej formie i strat nie odrobi, poddał cały mecz i natychmiast powrócił do Europy.
Capablanca jako mistrz świata startował w turniejach, ale jego opinię jako szachisty i mistrza świata psuł fakt, że odmawiał obrony tytułu mistrza, żądając bardzo wysokich wynagrodzeń (od organizatorów lub przeciwników) za rozegranie meczu. Praktyka ta została nazwana „Złotym Wałem”, którym mistrz odgradzał się od potencjalnych przeciwników żądaniami finansowymi. Capablanca skutecznie uniemożliwił walkę o tytuł mistrzowski takim szachistom jak Aron Nimzowitsch (nie zdołał zebrać żądanej kwoty) czy Akiba Rubinstein (uważany za najlepszego szachistę na świecie w okresie formalnego „panowania” Capablanki, nie miał szans na zebranie tej sumy). Ostatecznie żądaną sumę zdołał w 1927 r. zebrać Aleksandr Alechin, który po dość nerwowym meczu, mimo problemów ze zdrowiem, pokonał Capablankę. Następnie w swoisty sposób odegrał się na rywalu za jego długoletni proceder, kategorycznie odmawiając mu – mimo zabiegów Kubańczyka – meczu rewanżowego, chociaż z innymi szachistami o tytuł mistrzowski grywał.
Od roku 1962 rozgrywany jest w miastach kubańskich międzynarodowy turniej poświęcony pamięci Capablanki.

</doc>
<doc id="43934" url="https://pl.wikipedia.org/wiki?curid=43934" title="Aleksandr Alechin">
Aleksandr Alechin

Aleksandr Aleksandrowicz Alechin, ros. Александр Александрович Алехин, fr. Alexandre Alekhine (ur. 31 października 1892 w Moskwie, zm. 24 marca 1946 w Estoril) – rosyjski i francuski szachista, czwarty mistrz świata w szachach, znany ze swojego bardzo ofensywnego stylu gry.
Życiorys.
Alechin urodził się w bogatej rodzinie. Jego ojciec był posiadaczem ziemskim i deputowanym do Dumy, matka, córka bogatego przemysłowca, była jego pierwszym nauczycielem szachów. Po rozegraniu sławnego turnieju w Petersburgu w 1914 był jednym z pierwszych szachistów, którym przyznano nieformalny wówczas tytuł arcymistrza. Oprócz języka rosyjskiego biegle posługiwał się angielskim, francuskim i niemieckim.
Kilka lat po rewolucji październikowej Alechin wyemigrował do Francji, gdzie w 1925 roku otrzymał francuskie obywatelstwo i rozpoczął studia na wydziale prawniczym w Sorbonie. Pomimo że nie ukończył swoich badań nad chińskim systemem więziennictwa, przez resztę życia był tytułowany doktorem prawa.
W 1927 roku, po pokonaniu Capablanki, zdobył tytuł mistrza świata, po czym konsekwentnie odmawiał swojemu rywalowi prawa do rewanżu. W 1935 roku utracił swój tytuł na rzecz Maksa Euwego. Przyczyną porażki było najprawdopodobniej nadużywanie alkoholu. Alechin uporał się z tym problemem i w roku 1937 odzyskał tytuł mistrza świata, pokonując Euwego w meczu rewanżowym. Tytuł zachował już do śmierci.
Po upadku Francji Alechin, nie mogąc uzyskać wizy wyjazdowej do USA (żona Alechina była Amerykanką) oraz w celu zabezpieczenia kolekcji swoich obrazów w posiadłości żony we Francji, napisał w gazecie w 1941 antyżydowskie artykuły i rozpoczął okres kolaboracji z Niemcami.
Podczas II wojny światowej Alechin brał udział w turniejach organizowanych w nazistowskich Niemczech, w krajach przez Niemcy okupowanych (Francja, Czechy, Polska) oraz w krajach neutralnych (Hiszpania, Portugalia). Po wojnie jednak Alechin był traktowany jak "persona non grata" przez organizatorów turniejów.
Alechin planował przystąpienie do kolejnego meczu o mistrzostwo świata przeciwko Michaiłowi Botwinnikowi. Te plany pokrzyżowała śmierć mistrza świata w portugalskim mieście Estoril. Skremowane szczątki pochowano na paryskim Cmentarzu Montparnasse, nagrobek ufundowała FIDE.
Niektóre szachowe otwarcia i warianty nazwano imieniem Alechina. Najważniejszym z nich jest obrona Alechina, powstająca po posunięciach 1.e4 Sf6.
Na cześć Alechina została nazwana planetoida (1909) Alekhin.

</doc>
<doc id="43935" url="https://pl.wikipedia.org/wiki?curid=43935" title="Věra Suchánková">
Věra Suchánková

Věra Suchánková-Hamplová (ur. 29 października 1932 w Pardubicach, zm. 12 lutego 2004 w Pile) – czeska łyżwiarka figurowa, startująca w parach sportowych ze Zdenkiem Doležalem. Uczestniczka igrzysk olimpijskich w Cortina d’Ampezzo (1956), wicemistrzyni świata (1958), dwukrotna mistrzyni Europy (1957, 1958) oraz 3-krotna mistrzyni Czechosłowacji (1956–1958).
Po zakończeniu kariery amatorskiej w 1958 roku pracowała jako trenerka w kilku federacjach europejskich.
Osiągnięcia.
Ze Zdenkiem Doležalem

</doc>
<doc id="43936" url="https://pl.wikipedia.org/wiki?curid=43936" title="Max Euwe">
Max Euwe

Max (Machgielis) Euwe (ur. 20 maja 1901 w Amsterdamie, zm. 26 listopada 1981 w Amsterdamie) – szachista holenderski, piąty mistrz świata w szachach (w latach 1935–1937), prezydent Międzynarodowej Federacji Szachowej w latach 1970–1978.
Życiorys.
Dr Max Euwe studiował matematykę na amsterdamskim uniwersytecie, następnie uczył matematyki, początkowo w Rotterdamie, później w żeńskim liceum w Amsterdamie.
Przez wiele lat Euwe był najsilniejszym szachistą holenderskim. W 1921 roku został po raz pierwszy mistrzem Holandii, do roku 1955 zdobył łącznie 12 złotych medali w indywidualnych mistrzostwach kraju. 15 grudnia 1935 roku po rozegraniu trzydziestu partii w ciągu osiemdziesięciu dni w trzynastu różnych miejscowościach pokonał ówczesnego mistrza świata Aleksandra Alechina. To zwycięstwo spowodowało ogromny wzrost popularności szachów w Holandii.
W 1937 roku Euwe przegrał w meczu rewanżowym z Alechinem. Po śmierci Alechina część środowiska szachowego przypisywała Euwemu prawo do tytułu mistrza świata, jednak Euwe zdecydował się na udział w turnieju, wyłaniającym kolejnego mistrza świata. Turniej z udziałem pięciu pretendentów odbył się w 1948 roku i zakończył zwycięstwem Michaiła Botwinnika, Euwe zajął ostatnie miejsce.
W latach 1970–1978 dr Euwe był prezydentem Międzynarodowej Federacji Szachowej (FIDE). Odegrał ważną mediacyjną rolę przy organizacji sławnego meczu Borys Spasski–Bobby Fischer (1972). Według systemu Chessmetrics, najwyższy ranking w karierze osiągnął w styczniu 1936 r., z wynikiem 2769 zajmował wówczas 1. miejsce na świecie.
Euwe był autorem wielu książek o tematyce szachowej, wśród których najsławniejsze to "Oordeel en Plan" ("Licz i planuj") i seria poświęcona szachowym otwarciom. Miasto Amsterdam uhonorowało swojego sławnego mieszkańca nazywając jeden z placów jego imieniem. W pobliżu tego placu znajduje się "Centrum Maxa Euwego", w którym mieści się szachowa biblioteka i muzeum. Pomiędzy 1987 a 1996 r. rozegrano 10 turniejów poświęconych jego pamięci.
Komponował również kompozycje szachowe, oto przykładowa dwuchodówka:
Rozwiązanie: [1.Hd6!]("zaznacz tekst pomiędzy nawiasami, aby zobaczyć rozwiązanie")

</doc>
<doc id="43938" url="https://pl.wikipedia.org/wiki?curid=43938" title="Władysława Wasilewska">
Władysława Wasilewska

Władysława Wasilewska (ur. 25 czerwca 1922 w Trąbkach, zm. 12 lutego 2004 w Warszawie) – bibliotekarka, redaktorka i literaturoznawczyni.
Życiorys.
Urodziła się 25 czerwca 1922 w Trąbkach pod Krakowem, jako córka Wojciecha Dudy i Marii z d. Łanoszka. Mieszkała w Krakowie. Po II wojnie światowej zapisała się na polonistykę na Uniwersytecie Jagiellońskim. W 1948 wyszła za mąż za Zbigniewa Wasilewskiego, współzałożyciela dziennika „Życie Warszawy”, i przeprowadziła się do Warszawy, gdzie na Uniwersytecie Warszawskim ukończyła polonistykę w 1952. Była współorganizatorką i wieloletnią kierowniczką biblioteki w II Liceum Ogólnokształcącym im. Stefana Batorego w Warszawie (1959–1980), gdzie pracowała do roku 1982 (z krótką przerwą w latach 1971–1972, kiedy to piastowała urząd wizytatora w Ministerstwie Oświaty). 
Działała w środowisku bibliotekarskim, a zwłaszcza w Stowarzyszeniu Bibliotekarzy Polskich, była m.in.: członkiem Zarządu Głównego (1970–1973), przewodniczącą Sekcji Bibliotek Szkolnych i Pedagogicznych ZG (1972–1976), członkiem Prezydium ZG (1973–1976), sekretarzem generalnym ZG SBP (1981–1985), przewodniczącą Głównego Sądu Koleżeńskiego (1986–1993), sekretarzem Głównej Komisji Rewizyjnej (2001–2004). W 1989 nadano Władysławie Wasilewskiej godność członka honorowego SBP.
W latach 1976–1998 była redaktorem naczelnym miesięcznika „Poradnik Bibliotekarza”. W 1977 otrzymała państwową Nagrodę im. Heleny Radlińskiej III stopnia.
Autorka i redaktor prac z zakresu wiedzy o książce i bibliotekoznawstwa: m.in. "Wiedza o książce", "Listy Henryka Bukowskiego do Stefana Żeromskiego" oraz wydania krytyczne kilku tomów "Pism zebranych" Żeromskiego.
Zmarła w Warszawie. Pochowana na Cmentarzu Wojskowym na Powązkach (kwatera D-7-7).
Upamiętnienie.
Uchwałą Rady Pedagogicznej z 29 sierpnia 2008 biblioteka szkolna II LO im. Stefana Batorego otrzymała imię Władysławy Wasilewskiej.

</doc>
<doc id="43939" url="https://pl.wikipedia.org/wiki?curid=43939" title="Wasilij Smysłow">
Wasilij Smysłow

Wasilij Smysłow, ros. Василий Васильевич Смыслов (ur. 24 marca 1921 w Moskwie, zm. 27 marca 2010 tamże) – rosyjski szachista, arcymistrz, mistrz świata w szachach w latach 1957–1958.
Życiorys.
Smysłow poświęcił się szachom po tym, jak w 1950 roku jako śpiewak operowy (baryton) nieskutecznie starał się o przyjęcie do moskiewskiego teatru Bolszoj. W późniejszych latach dawał recitale podczas turniejów szachowych, często przy akompaniamencie swojego przyjaciela, pianisty i arcymistrza Marka Tajmanowa.
Już w 1948 roku Smysłow był bliski zdobycia tytułu mistrza świata. Odbył się wówczas turniej z udziałem pięciu szachistów, który miał wyłonić kolejnego (po zmarłym dwa lata wcześniej Aleksandrze Alechinie) mistrza świata. Smysłow zajął w tym turnieju II miejsce, tytuł zdobył zwycięzca – Michaił Botwinnik. Z nowym mistrzem świata Smysłow spotykał się w meczach o tytuł trzykrotnie. W 1954 roku, po wygraniu serii turniejów kwalifikacyjnych, Smysłow zremisował z Botwinnikiem, co według obowiązującego regulaminu było jednoznaczne z obroną tytułu przez Botwinnika. W kolejnym meczu w 1957 roku Smysłow pokonał mistrza świata i odebrał mu tytuł, ale na krótko. Rok później Botwinnik zwyciężył w meczu rewanżowym.
W późniejszych latach Smysłow brał udział w turniejach kwalifikacyjnych, ale nie udało mu się już awansować do meczu o mistrzostwo świata. Najbliższy tego celu był w 1983 roku, gdy mistrzem świata był Anatolij Karpow. W 1982 zajął II miejsce w turnieju międzystrefowym w Las Palmas, następnie w meczach pretendentów pokonał Roberta Hübnera i Zoltána Ribli, ale w finałowym meczu przegrał z późniejszym mistrzem świata Garrim Kasparowem 8½ – 4½.
W 1991 r. Smysłow wygrał pierwsze mistrzostwa świata seniorów. W 1997 r. wystąpił w Groningen w pierwszych mistrzostwach świata rozegranych systemem pucharowym, odpadając w I rundzie po porażce z Aleksandrem Morozewiczem. W 2001 r. uczestniczył w rozegranym w Amsterdamie meczu "Weterani kontra Amazonki", w którym drużyna słynnych szachistów starszego pokolenia spotkała się z drużyną czołowych szachistek świata. Od tego czasu nie grywał w turniejach klasyfikowanych do szachowego rankingu ELO.
Według systemu Chessmetrics, najwyższy ranking osiągnął we wrześniu 1956 r., z wynikiem 2800 punktów zajmował wówczas 1. miejsce na świecie. Na liście rankingowej FIDE najwyżej sklasyfikowany był 1 lipca 1971 r., z wynikiem 2620 punktów dzielił wówczas 9-10. miejsce (wspólnie z Michaiłem Talem).
Za swoje zasługi odznaczony został m.in. orderem Lenina. Zmarł w wieku 89 lat z powodu niewydolności krążenia.
Sukcesy drużynowe.
Wasilij Smysłow był wielokrotnym reprezentantem Związku Radzieckiego w najważniejszych rozgrywkach drużynowych, w tym:

</doc>
<doc id="43940" url="https://pl.wikipedia.org/wiki?curid=43940" title="Tigran Petrosjan">
Tigran Petrosjan

Tigran Wartani Petrosjan, orm. Տիգրան Վարդանի Պետրոսյան, ros. Тигран Вартанович Петросян (ur. 17 czerwca 1929 w Tbilisi, zm. 13 sierpnia 1984 w Moskwie) – ormiański szachista reprezentujący ZSRR, dziewiąty mistrz świata w szachach.
Życiorys.
Petrosjan rozpoczął szachową edukację stosunkowo późno. Jako trzynastolatek rozpoczął regularny trening szachowy, głównie oparty na ideach Arona Nimzowitscha, co ukształtowało jego późniejszy styl gry. Pierwszym sukcesem było zdobycie mistrzostwa Związku Radzieckiego juniorów w 1946 roku. Przez następne szesnaście lat powoli, acz regularnie awansował w szachowej hierarchii, by w 1963 roku sięgnąć po najbardziej wartościowy tytuł. Systematycznie poprawiał swoją pozycję w pierwszych startach w bardzo silnie obsadzonych finałach indywidualnych mistrzostw ZSRR. Rok 1949 przyniósł mu szesnaste miejsce, następny – dwunaste, w 1951 awansował już do ścisłej czołówki, zajmując dzielone z Jefimem Gellerem drugie miejsce za Paulem Keresem, a przed Michaiłem Botwinnikiem, Dawidem Bronsteinem i Wasilijem Smysłowem. Ten wynik otworzył mu drogę do turnieju międzystrefowego, drugiego szczebla rozgrywek o mistrzostw świata.
Wyniki Petrosjana w rozgrywanych co trzy lata turniejach pretendentów (o prawo gry w meczu o mistrzostwo świata) wskazują na dalszy stały postęp: V miejsce w Zurychu (1953), dzielone III miejsce w Amsterdamie (1956), III w Jugosławii (1959) i w końcu I miejsce na Curaçao (1962). Lata poprzedzające zwycięski turniej na Curaçao ugruntowały jego wysoką pozycję w czołówce światowej. W mistrzostwach ZSRR zajmował dwa razy pierwsze i dwa razy drugie miejsca, odnosił sukcesy w bardzo silnych turniejach międzynarodowych.
Jednym z faworytów turnieju pretendentów na Curaçao był znajdujący się w doskonałej formie Bobby Fischer. Zajął jednak IV miejsce, pokonany przez radziecką koalicję Petrosjan – Keres – Geller. Fischer zarzucał swoim przeciwnikom niesportową postawę. Po latach jego podejrzenia potwierdziły się, radzieccy arcymistrzowie utworzyli remisowy pakt (wszystkie partie pomiędzy nimi zakończyły się umówionymi remisami).
W tym czasie sławny stał się defensywny styl gry Petrosjana. Polegał on na bardzo starannej obronie i powolnym, systematycznym poprawianiu pozycji. Podstawą tego stylu była profilaktyka. Dość biegły w grze kombinacyjnej, Petrosjan wybierał takie kontynuacje, które eliminowały możliwość taktycznego uderzenia. Wydawało się, że neutralizował taktyczne możliwości przeciwnika znacznie wcześniej, niż oponent sam mógł je zauważyć. Ten mało widowiskowy styl nazywano "szachami negatywnymi". Częstokroć wybitni szachiści nie potrafili wskazać własnego błędu i przyczyny przegranej z Petrosjanem. Porównywano go do pytona bez pośpiechu duszącego swoje ofiary, nazywano go też "żelaznym Tigranem". Charakterystyczną cechą jego stylu były też częste pozycyjne poświęcenia jakości (wieży za gońca lub skoczka), jak choćby w partii z Samuelem Reshevskym na turnieju w Zurychu w 1953 roku.
W 1963 Petrosjan odniósł swój największy sukces pokonując Botwinnika w meczu o mistrzostwo świata. Zwycięstwo było raczej przekonujące, Petrosjan wygrał pięć partii, przegrywając tylko dwie. Jako mistrz świata Petrosjan nie cieszył się jednak wielkim szacunkiem, od chwili zdobycia tytułu jego i tak defensywny styl gry stał się jeszcze bardziej zachowawczy. W siedmiu najsilniejszych turniejach międzynarodowych tylko dwukrotnie zajmował dzielone pierwsze miejsce. Niemniej w 1966 roku obronił tytuł po ciężkim boju z Borisem Spasskim. Do następnego meczu Spasski przygotował się jednak bardzo starannie i w roku 1969 odebrał Petrosjanowi tytuł, pokonując go w jego własnym stylu.
Po utracie tytułu Petrosjan pozostał aktywnym szachistą, utrzymując się w światowej czołówce aż do śmierci. Grając nieco mniej zachowawczo niż dotychczas odniósł wiele znaczących sukcesów. W latach 1969–1980 w rozegranych dwudziestu trzech silnych turniejach ośmiokrotnie zajmował lub dzielił pierwsze miejsce, dziewięciokrotnie – drugie.

</doc>
<doc id="43941" url="https://pl.wikipedia.org/wiki?curid=43941" title="Timor">
Timor

Timor – wyspa w archipelagu Małych Wysp Sundajskich, w południowo-wschodniej Azji. Część zachodnia wyspy, zwana Timorem Zachodnim, należy do Indonezji, natomiast część wschodnia stanowi niepodległe państwo – Timor Wschodni. Na zachód od Timoru leżą wyspy Sumba i Flores, na północny zachód Celebes, a w kierunku południowym znajduje się Australia.
Główne miasta:
Warunki naturalne.
Wnętrze wyspy jest górzyste z najwyższym szczytem Foho Tatamailau (Ramelau), 2963 m n.p.m., natomiast w rejonach przybrzeżnych są niewielkie skrawki nizin.
Klimat równikowy, wilgotny. Naturalną roślinność stanowią sawanny i lasy monsunowe z eukaliptusem, palmami i drzewem sandałowym.
Rozwinięte rolnictwo i hodowla bydła, koni, trzody chlewnej. Uprawia się: ryż, kukurydzę, palmę kokosową, bataty, kawę, tytoń. Rybołówstwo. Eksploatacja lasów.

</doc>
<doc id="43943" url="https://pl.wikipedia.org/wiki?curid=43943" title="Marcin Kalinowski (hetman)">
Marcin Kalinowski (hetman)

Marcin Kalinowski herbu Kalinowa (ur. około 1605, zm. 2 czerwca 1652 w Batohu) – hetman polny koronny w latach 1646–1652, wojewoda czernihowski od 16 marca 1635 do 1652, podkomorzy kamieniecki w latach 1628–1633, starosta bracławski w latach 1638–1643, starosta czernihowski w latach 1638–1648, starosta cykowski w latach 1623-1629, starosta karaczkowski w latach 1623-1629, starosta lityński w latach 1638-1646, starosta lubecki w latach 1638-1652, starosta trembowelski w latach 1645-1646, starosta łojowski w 1646 roku, starosta przemyski w latach 1651-1652, rotmistrz królewski w 1633.
Poseł na sejm konwokacyjny 1632 roku z województwa podolskiego. Poseł na sejm 1633 i 1635 z województwa bracławskiego. Jako senator wziął udział w sejmach: 1637 (II), 1643, 1645, 1647 i 1650.
Urodzony około 1605, pochodził z zamożnej rodziny szlacheckiej mającej swoje dobra w województwie bracławskim na Ukrainie. Syn Walentego Aleksandra Kalinowskiego starosty generalnego podolskiego, który zginął w bitwie pod Cecorą w 1620.
Po studiach w kraju kontynuował naukę w belgijskim Louvain. Ożenił się z Heleną Korecką. 
W 1624 na czele ochotników brał udział w bitwie pod Martynowem z Tatarami. Jako właściciel licznych majątków posiadał wojsko prywatne, na czele którego brał czynny udział w tłumieniu powstań kozackich (bunt Pawluka i Huni 1637–1638) oraz w walkach z zagonami Tatarów (bitwa pod Ochmatowem w 1644).
W 1632 został podkomorzym podolskim. Był członkiem konfederacji generalnej zawiązanej 16 lipca 1632 roku. W 1635 mianowany pierwszym wojewodą czernihowskim, przez co uzyskał miejsce w izbie senatorskiej. W 1637 został wyznaczony senatorem rezydentem. Został także komisarzem królewskim do spraw granicznych z Rosją. Związany politycznie i rodzinnie z Jerzym Ossolińskim (syn Kalinowskiego, Samuel Jerzy, ożenił się z córką kanclerza, Urszulą Brygidą Ossolińską), zawdzięczał mu awans na hetmana polnego koronnego w listopadzie 1646. W przeciwieństwie do swego mentora był zwolennikiem zbrojnej rozprawy z Kozakami.
Skłócony z hetmanem wielkim koronnym Mikołajem Potockim, niepopularny wśród szlachty, dał się poznać jako nieudolny dowódca. Po wybuchu powstania Chmielnickiego w 1648 brał udział w bitwie pod Korsuniem w maju tego roku, gdzie wojska koronne poniosły klęskę, a obydwaj hetmani dostali się do kozackiej niewoli. Wolność za okupem hetman odzyskał dopiero w 1650.
Był nominalnym dowódcą lewego skrzydła w bitwie pod Beresteczkiem w czerwcu 1651 (faktycznie dowodził Jeremi Wiśniowiecki, przeciwnik ugody białocerkiewskiej).
5 września 1651 niedaleko Trypola, dowodzone przez niego chorągwie wciągnęły w zasadzkę i doszczętnie wybiły grupę trzech tysięcy Kozaków z grupy Wasyla Zołotarenki. Razem z Mikołajem Potockim zwolennik ugody białocerkiewskiej z Chmielnickim, czemu sprzeciwiał się Janusz Radziwiłł i Aleksander Koniecpolski.
Po śmierci Mikołaja Potockiego, zostawszy wodzem naczelnym armii koronnej, prowadził działania zbrojne na Ukrainie. Otoczony w obozie pod Batohem przez armię kozacko-tatarską Bohdana Chmielnickiego, której usiłował przeszkodzić w marszu na Mołdawię w czerwcu 1652. Stoczona tam bitwa zakończyła się najpierw klęską Polaków i śmiercią hetmana polnego i jego syna, a następnie rzezią polskich jeńców.
Był katolikiem.

</doc>
<doc id="43946" url="https://pl.wikipedia.org/wiki?curid=43946" title="Umlaut">
Umlaut

Umlaut (dosłownie: "przegłos") – zmiana brzmienia samogłoski spotykana w językach germańskich.
Wymowa.
W alfabecie niemieckim samogłoski z umlautem mają następujące znaczenie:
Także w innych językach "ö" i "ü" oznaczają zwykle odpowiednio [] lub [] i [] lub []. Znak "ä" może natomiast oznaczać [] (dźwięk pośredni między polskimi "a" i "e"), tak jak dawniej również w niemieckim.
Transkrypcja.
W języku niemieckim przy niedostępności odpowiednich czcionek lub w adresach internetowych umlauty są zastępowane przez dodanie litery "e" po literze ze znakiem diakrytycznym oznaczającym umlaut, czyli:
Przykłady: Franz Neuländtner → Franz Neulaendtner, Gerhard Schröder → Gerhard Schroeder, Müller → Mueller, für → fuer, (Zugvögel → Zugvoegel).
Równolegle do pisowni z wykorzystaniem liter "ä", "ü", "ö" występują słowa zawsze pisane przez "ae", "ue", "oe" – dotyczy to przede wszystkim niektórych nazwisk (np. Goethe, równoległe postacie Schröder i Schroeder). Zapis "ä", "ö" i "ü" jako "ae", "oe" i "ue" pochodzi stąd, że dawniej nie stosowano kropek, ale nadpisywano małą literkę "e" nad odpowiednią samogłoską. W niemieckim odręcznym piśmie gotyckim pisana litera "e" , które po skróceniu przekształciły się w dwie kropki.
Zastępowanie takie nie jest dopuszczalne w innych językach wykorzystujących litery "ä" itp., np. w języku estońskim, fińskim, szwedzkim.
Przy m.in. polskiej transkrypcji także z innych języków "ä", "ö" (i "ø"), "ü" można oddać przez "ae", "oe", "ue", jednak wyłącznie wtedy, gdy niemożliwe jest oddanie liter ze znakami diakrytycznymi – zasadniczo te litery należy podawać w oryginalnej pisowni z zachowaniem swoistych znaków diakrytycznych niestosowanych w polskiej ortografii.
W Unikodzie diereza/umlaut występuje w wersjach:
Wprowadzanie znaków.
Dla osób korzystających z popularnych edytorów tekstów w systemie operacyjnym Windows przyda się prosta metoda wpisywania liter z umlautem:
W systemie Linux w środowisku graficznym umlauty wprowadza się wciskając kolejno + (prawy alt z klawiszem lewego nawiasu prostokątnego), a następnie właściwą samogłoskę, np:
itp.
W przypadku korzystania z klawiatury maszynistki w systemach Windows i Linux umlauty wprowadza się wciskając kolejno + (alt z klawiszem bezpośrednio na prawo od zera), a następnie właściwą samogłoskę, np:
itp.

</doc>
<doc id="43947" url="https://pl.wikipedia.org/wiki?curid=43947" title="Dydelf wirginijski">
Dydelf wirginijski

Dydelf wirginijski ("Didelphis virginiana") – gatunek ssaka z podrodziny dydelfów (Didelphinae) w rodzinie dydelfowatych (Didelphidae), wcześniej klasyfikowany jako podgatunek dydelfa czarnouchego ("Didelphis marsupialis"). Prowadzi samotny nocny tryb życia.
Zasięg występowania.
Jest to jedyny torbacz szeroko występujący w Ameryce Północnej powyżej Rio Grande. W 1910 został introdukowany w Kalifornii. Obszar jego występowania ulega systematycznemu powiększeniu, notowany jest już nawet w południowej części kanadyjskiej prowincji Ontario. Zwierzę o dużych możliwościach przystosowawczych, raczej niezagrożone wyginięciem.
Występowanie w zależności od podgatunku:
Wygląd.
Długość ciała (bez ogona) 25–40 cm, długość ogona 27–43 cm; masa ciała 510–790 g. Kształtem ciała przypomina szczura, pysk wydłużony, ogon długi, nagi, chwytny. Sierść barwy szarej, czarnej, rudawej, rzadziej białej. Włosy sierści wełniste, długie z białymi zakończeniami. Wzdłuż głowy przechodzą trzy ciemniejsze pasy.
Dydelf wirginijski posiada 50 zębów, więcej niż jakikolwiek inny ssak Ameryki Północnej. Ponadto tylne kończyny dydelfów wirginijskich wyposażone są w przeciwstawne kciuki, całkowicie pozbawione pazurów.
Nazwa.
Ogólna nazwa pochodzi (Didephis) pochodzi z greckiego: "di", „dwa”, i "delphus, macica."
Tryb życia.
Dydelf wirginijski jest ssakiem wszystkożernym. Odżywia się bardzo urozmaiconym pokarmem – padliną, dżdżownicami, żabami, ptakami, gadami, drobnymi ssakami, owocami i nasionami.
Prowadzi samotny tryb życia z wyjątkiem okresu rozmnażania, aktywny nocą, dzień spędza w ukryciu. Występuje na terenach leśnych i zakrzewionych, jest zwierzęciem nadrzewnym. Dydelf wirginijski nie jest zwierzęciem terytorialnym, ale poza okresem rozmnażania unika innych przedstawicieli swego gatunku. Dydelf wirginijski ma duże zdolności adaptacyjne, dlatego zwierzę to systematycznie rozszerza obszar swego występowania. Jest też zwierzęciem synantropijnym. Wydaje odgłosy przypominające klekotanie, powarkiwanie i syczenie. W złości zgrzytliwie piszczy.
Ciąża trwa 12–13 dni, samica może w nią zajść do trzech razy w roku. W jednym miocie rodzi się od 4 do 25 młodych. Samica dydelfa ma tylko 13 sutków – reprodukcyjna „nadwyżka” musi zginąć (nawet 60% młodych osobników). Młode przez okres ok. 50 dni przebywają w torbie matki przyczepione do sutków, po tym okresie – do ok. 70 dnia życia – żywią się pokarmem stałym. Wędrują przyczepione do sierści matki. Dojrzałość płciową osiągają w pierwszym roku życia, samice tracą zdolność reprodukcyjną w wieku 2 lat. Średnio żyją od 3 do 4 lat.
Dydelfy wirginijskie charakteryzuje się najniższym stopniem encefalizacji wśród ssaków, ich mózg jest objętościowo najmniejszy wśród wszystkich torbaczy i ok. pięć razy mniejszy niż należałoby oczekiwać od zwierzęcia tych rozmiarów (np.: w porównaniu do szopa). 
Wbrew obiegowej opinii opisywanego dydelfa czarnouchego nie można nazwać szkodnikiem, bowiem nie przenosi chorób którymi mógłby zarazić się człowiek, a także jest prawie całkowicie odporny na wściekliznę. Nie zmienia to faktu, że jako gatunek jest jedynym z dwóch nosicieli ostatecznych groźnego pasożyta "Sarcocystis neurona", który potrafi w kilka godzin zdziesiątkować populacje koni, kałanów morskich i innych. 
Interesującym faktem jest również sposób obrony przed drapieżnikami. W chwili śmiertelnego zagrożenia, dydelf wirginijski potrafi udawać martwego, przewraca się na grzbiet i wysuwa język a z gruczołów przyodbytniczych wydziela specjalną substancję nadającą mu nieprzyjemny zapach padliny.

</doc>
<doc id="43948" url="https://pl.wikipedia.org/wiki?curid=43948" title="Języki algonkin">
Języki algonkin



</doc>
<doc id="43949" url="https://pl.wikipedia.org/wiki?curid=43949" title="Języki siouan">
Języki siouan



</doc>
<doc id="43969" url="https://pl.wikipedia.org/wiki?curid=43969" title="Wymiar (matematyka)">
Wymiar (matematyka)

Wymiar – minimalna liczba niezależnych parametrów potrzebnych do opisania jakiegoś zbioru. Zatem jest to liczba przypisana zbiorowi lub przestrzeni w taki sposób, by punkt miał w.=0, prosta w.=1, płaszczyzna w.=2 itd.
Wstęp.
W przypadku (wielowymiarowej) przestrzeni euklidesowej, wymiarem przestrzeni jest "maksymalna liczba wzajemnie prostopadłych prostych, przechodzących przez dany punkt".
Pojęcie wymiaru jest uogólnieniem naturalnych intuicji, że prosta jest obiektem jedno-, płaszczyzna dwu-, a zwykła przestrzeń – trójwymiarowym. W zależności od sposobu dokonywania uogólnień otrzymujemy różne definicje wymiaru, jednak szereg z nich zgadza się dla przestrzeni euklidesowych.
Wymiar przestrzeni liniowej.
W algebrze liniowej, wymiar przestrzeni liniowej, to moc dowolnej bazy liniowej tej przestrzeni.
Wymiar liniowej przestrzeni euklidesowej formula_1 wynosi formula_2
w przestrzeni dwuwymiarowej do określenia położenia dowolnego punktu potrzebne są dwie współrzędne np. formula_3 w układzie trójwymiarowym – trzy współrzędne, np. formula_4
Ponieważ przestrzeń formula_5 dość dobrze opisuje świat bezpośrednio dostępny naszym zmysłom, można na co dzień mówić, że żyjemy w przestrzeni trójwymiarowej.
W przypadku przestrzeni nad ciałem liczb zespolonych zachodzi naturalne utożsamienie:
Widzimy, że przestrzeń, o wymiarze liniowym zespolonym formula_7 ma wymiar rzeczywisty formula_8 Dla przykładu, 4-wymiarowa przestrzeń euklidesowa może być traktowana jako 2-wymiarowa zespolona, a płaszczyzna euklidesowa (czyli przestrzeń 2-wymiarowa nad ciałem liczb rzeczywistych) może być traktowana jako prosta zespolona (czyli przestrzeń 1-wymiarowa nad ciałem liczb zespolonych).
Wymiar przestrzeni Hilberta.
Występująca w analizie funkcjonalnej (i nie tylko) przestrzeń Hilberta jest przestrzenią liniową, więc stosuje się do niej ogólne pojęcie wymiaru przestrzeni liniowej (zdefiniowane w algebrze liniowej). W praktyce, tego wymiaru liniowego w kontekście przestrzeni Hilberta nigdy się nie używa. W analizie funkcjonalnej wszystkie najważniejsze nieskończenie wymiarowe przestrzenie liniowe mają ten sam wymiar liniowy (w opisanym sensie algebry liniowej). Więc taki wymiar jest w ich przypadku na ogół bez znaczenia.
Gdy w matematyce mówimy o wymiarze przestrzeni Hilberta, to mamy na myśli najmniejszą moc zbioru niezerowych, wzajemnie prostopadłych elementów tej przestrzeni. Na przykład wymiar Hilberta ośrodkowej przestrzeni Hilberta jest albo skończony albo formula_9
Tak zdefiniowany wymiar, gdy jest skończony, pokrywa się z wymiarem w sensie algebry liniowej; gdy jest równy formula_10 to jest mniejszy od wymiaru z algebry liniowej.
Zobacz: przestrzeń Hilberta
Mały wymiar indukcyjny Mengera-Urysohna (topologia).
Definicja.
Niech formula_11 będzie przestrzenią regularną.
Mały wymiar indukcyjny przestrzeni formula_11 oznaczany symbolem formula_13 Mały wymiar indukcyjny jest liczbą całkowitą nie mniejszą od −1 lub nieskończonością. Określa się go za pomocą indukcyjnej definicji, wyrażonej w poniższych czterech warunkach:
(MU1) formula_14
(MU2) formula_15 (dla formula_16), jeśli dla każdego punktu formula_17 oraz jego dowolnego otoczenia formula_18 istnieje zbiór otwarty formula_19 taki, że formula_20 oraz formula_21
(MU3) formula_22 gdy formula_15 oraz nie zachodzi formula_24
(MU4) formula_25 gdy dla żadnego formula_26 nie jest prawdą, że formula_27
Uwaga: Od zbioru formula_28 można w warunku (MU2) wymagać, by jego domknięcie było zawarte w zbiorze formula_29 (definicja pozostanie równoważna).
Historia.
Mały wymiar indukcyjny został zdefiniowany niezależnie przez Pawła Urysohna w 1922 roku oraz Karla Mengera w 1923 roku.
Duży wymiar indukcyjny Borela-Čecha (topologia).
Otrzymuje się go przez zastąpienie w definicji małego wymiaru indukcyjnego punktu przez zbiór domknięty:
Definicja.
Niech formula_11 będzie przestrzenią normalną. Duży wymiar indukcyjny przestrzeni formula_11 oznaczany symbolem formula_32 Duży wymiar indukcyjny jest liczbą całkowitą nie mniejszą od −1 lub nieskończonością. Określony jest za pomocą indukcyjnej definicji, wyrażonej w poniższych czterech warunkach:
(DU1) formula_33
(DU2) formula_34 (dla formula_16), jeśli dla każdego zbioru domkniętego formula_36 oraz jego dowolnego otoczenia formula_18 istnieje zbiór otwarty formula_19 taki, że formula_39 oraz formula_40
(DU3) formula_41 gdy formula_34 oraz nie zachodzi formula_43
(DU4) formula_44 gdy dla żadnego formula_26 nie jest prawdą, że formula_46
Uwaga: Od zbioru formula_28 można w warunku (DU2) wymagać, by jego domknięcie było zawarte w zbiorze formula_48
Wymiar pokryciowy Čecha-Lebesgue’a (topologia).
Dowolnej przestrzeni normalnej formula_11 można przypisać wymiar pokryciowy Čecha-Lebegue’a, który będziemy oznaczać formula_50 Wymiar formula_51 jest liczbą całkowitą nie mniejszą niż −1 lub jest nieskończony. Wymiar definiują następujące warunki:
Zauważmy, że ciężar definicji tkwi w warunku (CL1); dwa pozostałe mają charakter porządkujący.
Historia pojęcia.
Wymiar pokryciowy został zdefiniowany i zbadany przez Eduarda Čecha w pracy z 1933. Pojęcie nawiązuje do odkrytej przez Lebesgue’a własności kostki n-wymiarowej.
Intuicja
Zauważmy (a pierwszy uczynił to Henri Lebesgue w 1911 roku, w wymiarze formula_59), że możemy pokryć odcinek jednostkowy "I" rodziną odcinków o dowolnie małej (z góry zadanej) długości, w taki sposób, że każda trójka odcinków ma puste przecięcie. Nie da się jednak tego uczynić tak, by każda para była rozłączna.
Z kolei kwadrat zawsze możemy pokryć prostokątami o dowolnie krótkim (znowu z góry zadanym) dłuższym boku, w taki sposób, że dowolnie wybrane cztery prostokąty nie przecinają się. Ale nie możemy pokryć go prostokątami w taki sposób, żeby żadna z trójek prostokątów nie miała części wspólnej.
Wreszcie, możemy sześcian wypełnić skończoną rodziną dowolnie małych prostopodłościanów (wyobraźmy sobie stertę cegieł) w taki sposób, że każde pięć będzie miało pustą część wspólną. Ale musi istnieć taka czwórka prostopadłościanów, która ma niepuste przecięcie (w wyobrażonym obrazie sterty cegieł – każda cegła musi mieć punkt w którym styka się z trzema innymi cegłami).
Dodajemy teraz, że Lebesgue podał dowody powyższych obserwacji i to nie tylko dla przypadku pokryć kostkami odpowiedniego wymiaru („cegiełkami”), ale dla pokryć dowolnymi zbiorami otwartymi. Twierdzenie to legło u podstaw budowy teorii wymiaru pokryciowego Čecha-Lebesgue’a.
Wymiar rozmaitości topologicznej.
Na mocy definicji, rozmaitość topologiczna jest lokalnie homeomorficzna z pewną przestrzenią formula_61 Wtedy formula_59 jest wymiarem topologicznym rozmaitości.
Wymiar fraktalny, wymiar Hausdorffa.
Istnieje więcej niż jedno pojęcie „wymiaru fraktalnego”. Najczęściej oznacza wymiar Hausdorffa. Stosowane są też inne definicje. Do najważniejszych można zaliczyć wymiar pudełkowy ("box-counting dimension") i wymiar pakowania ("packing dimension").
Równoważność definicji wymiaru.
Na mocy zasadniczego twierdzenia teorii wymiaru trzy klasyczne definicje wymiaru: formula_63 są równoważne dla wszystkich ośrodkowych przestrzeni metrycznych. Ponadto formula_64 oraz formula_65 są równoważne dla przestrzeni metrycznych, podczas gdy formula_66 są równoważne dla przestrzeni zwartych. Przykłady pokazują, że ogólnie trzy klasyczne funkcje wymiaru są różne.
Przykłady:
Płaszczyzna zespolona ma wymiar 1 jako przestrzeń liniowa, natomiast z topologicznego punktu widzenia jest płaszczyzną, zatem mały i duży wymiar indukcyjny, wymiar pokryciowy oraz wymiar Hausdorffa (względem zwykłej metryki euklidesowej) płaszczyzny zespolonej jest równy 2. Wymiar topologiczny trójkąta Sierpińskiego jest równy 1 (zbiór daje się rozciąć pojedynczymi punktami) a wymiar Hausdorffa wynosi

</doc>
<doc id="43970" url="https://pl.wikipedia.org/wiki?curid=43970" title="Przestrzeń wektorowa">
Przestrzeń wektorowa



</doc>
<doc id="43973" url="https://pl.wikipedia.org/wiki?curid=43973" title="Kombinacja liniowa">
Kombinacja liniowa

Kombinacja liniowa – jedno z podstawowych pojęć algebry liniowej i powiązanych z nią działów matematyki.
Definicja.
Niech formula_1 będzie przestrzenią liniową nad ciałem formula_2 Niech formula_3 będzie skończonym układem wektorów przestrzeni formula_1 i niech formula_5 będzie skończonym układem skalarów ciała formula_2
Kombinacją liniową układu wektorów formula_3 o współczynnikach formula_5 nazywa się wektor:
O wektorze formula_10 mówi się również, że "wyraża się liniowo przez układ formula_3".
Określenie "skończony układ wektorów" można rozumieć jako skończony zbiór wektorów, jednak ze względu na iteracyjny charakter pojęcia, wygodnie jest również traktować go jako układ indeksowany wektorów formula_12 czyli po prostu jako ciąg.
Pojęcie liniowej kombinacji można uogólnić na dowolne, niekoniecznie skończone zbiory (układy) wektorów.
Niech formula_13 będzie dowolnym układem wektorów przestrzeni formula_1 i niech formula_15 będzie układem skalarów ciała formula_16 przy czym formula_17 dla skończonej ilości wskaźników formula_18
Kombinacją liniową układu wektorów formula_13 o współczynnikach formula_15 nazywa się wektor:
Przykłady.
Wektory w przestrzeni euklidesowej.
Niech formula_22 będzie ciałem formula_23 liczb rzeczywistych, a przestrzeń liniowa formula_1 będzie przestrzenią euklidesową formula_25 Rozpatrzmy wektory
Wówczas "dowolny" wektor z formula_28 jest kombinacją liniową wektorów formula_29
Aby się o tym przekonać, należy wziąć dowolny wektor formula_30 z formula_31 wtedy:
Funkcje.
Niech formula_1 będzie przestrzenią rzeczywistych funkcji ciągłych o wartościach zespolonych formula_34
Rozważmy wektory (funkcje) formula_35 określone wzorami
gdzie formula_37 jest podstawą logarytmu naturalnego, a formula_38 to jednostka urojona.
Niektóre z kombinacji liniowych formula_39 oraz formula_40 mają postać:
Z drugiej strony funkcja stała równa formula_43 nie jest kombinacją liniową formula_39 i formula_45
Rzeczywiście, gdyby była, to dla pewnych skalarów zespolonych formula_46 byłoby:
dla wszystkich liczb rzeczywistych formula_48 Ale podstawienia formula_49 i formula_50 dają równania formula_51 oraz formula_52 co prowadzi do sprzeczności.
Wielomiany.
Niech formula_22 będzie dowolnym ciałem, a formula_1 będzie zbiorem wszystkich wielomianów o współczynnikach z tego ciała. Rozważmy wektory (wielomiany):
Przypuśćmy, że wielomian formula_56 jest kombinacją liniową formula_57 tzn.:
W celu znalezienia wartości współczynników formula_59 wymnożyć wielomiany przez te współczynniki i zgrupować wg potęg formula_60
Dwa wielomiany są równe wtedy i tylko wtedy, gdy odpowiadające sobie w nich współczynniki są sobie równe, a więc
Jedynym rozwiązaniem tego układu równań liniowych jest trójka
Stąd jest to jedyny możliwy sposób uzyskania kombinacji liniowej za pomocą tych współczynników.
Z kolei przypuszczenie, że wielomian formula_64 jest kombinacją liniową formula_57 prowadzi do równości:
W tym przypadku przyrównanie odpowiadających sobie współczynników daje fałszywą równość
Stąd nie można przedstawić formula_64 jako kombinacji liniowej wektorów formula_69
Liniowa niezależność.
Jeżeli formula_70 jest układem wektorów liniowo niezależnych i rozpina całą przestrzeń formula_71 to nazywa się go "bazą" tej przestrzeni.
Kombinacje afiniczne, stożkowe i wypukłe.
Można zdefiniować inne powiązane z kombinacją liniową pojęcia poprzez narzucenie ograniczeń na współczynniki kombinacji liniowej: kombinację afiniczną, kombinację stożkową, kombinację wypukłą i związane z nimi pojęcia zbiorów zamkniętych ze względu na te operacje.
Ponieważ powyższe są działaniami bardziej "ograniczającymi", to dawać będą one więcej zbiorów zamkniętych ze względu na nie, stąd podzbiory afiniczne, stożki wypukłe i zbiory wypukłe są "uogólnieniami" podprzestrzeni liniowych: podprzestrzeń liniowa jest zarazem podprzestrzenią afiniczną, stożkiem afinicznym i zbiorem wypukłym, ale zbiór wypukły nie musi być podprzestrzenią liniową, afiniczną lub stożkiem wypukłym.
Pojęcia te pojawiają się często, jeżeli możliwe jest wybranie określonej, lecz nie dowolnej, kombinacji liniowej obiektów: przykładowo rozkłady prawdopodobieństwa są zamknięte ze względu na kombinacje wypukłe (tworzą zbiór wypukły), ale nie są ze względu na kombinacje stożkowe, czy afiniczne (czy liniowe), a miary dodatnie są zamknięte ze względu na kombinacje stożkowe, ale nie kombinacje afiniczne, czy liniowe – stąd miary ze znakiem definiuje się jako liniowe domknięcie.
Kombinacje liniowe i afiniczne mogą być zdefiniowane nad dowolnym ciałem (czy pierścieniem), ale kombinacje stożkowe i wypukłe wymagają pojęcia „dodatniości” i dlatego mogą być zdefiniowane tylko nad ciałem uporządkowanym (lub pierścieniem uporządkowanym), zwykle nad liczbami rzeczywistymi.
Jeżeli dopuści się wyłącznie mnożenie przez skalar, lecz nie dodawanie wektorów, otrzymuje się (niekoniecznie wypukły) stożek; często zawęża się definicję poprzez ograniczenie do mnożenia przez skalary dodatnie.
Wszystkie te pojęcia są zwykle definiowane jako podzbiory danej przestrzeni liniowej (z wyjątkiem przestrzeni afinicznych, które uważa się za „przestrzenie liniowe bez początku”), a nie poprzez ich niezależną aksjomatyzację.

</doc>
<doc id="43978" url="https://pl.wikipedia.org/wiki?curid=43978" title="Rura ogniowa">
Rura ogniowa

Rura ogniowa – część kotła parowego lub grzewczego umieszczona w walczaku z paleniskiem w środku, albo przez wnętrze której przepływają spaliny. Ciepło przekazuje cieczy. Bardzo rzadko były wykorzystywane do ogrzewania pary w przegrzewaczach np. przegrzewaczach Gehre'go. Górna część pionowych rur ogniowych wystająca z wody podgrzewa parę osuszając ją i nieznacznie przegrzewając.
W kotle parowozu są to rury pomiędzy ścianami sitowymi.
Są przeciwieństwem opłomek omywanych spalinami z zewnątrz.
Zależnie od wielkości i przeznaczenia dzielą się na płomienice i płomieniówki.

</doc>
<doc id="43979" url="https://pl.wikipedia.org/wiki?curid=43979" title="Liniowa niezależność">
Liniowa niezależność

Liniowa niezależność – własność algebraiczna rodziny wektorów danej przestrzeni liniowej polegająca na tym, że żaden z nich nie może być przedstawiony jako kombinacja liniowa skończenie wielu innych wektorów ze zbioru. Rodzinę wektorów, która nie jest liniowo niezależna, nazywa się liniowo zależną.
Definicja.
Definicja dla zbiorów wektorów.
Niech formula_1 będzie przestrzenią liniową nad ciałem formula_2 Podzbiór formula_3 przestrzeni formula_1 nazywany jest liniowo niezależnym, gdy dla każdego skończonego podzbioru różnych wektorów formula_5 ze zbioru formula_3 i każdego układu skalarów formula_7 zachodzi wynikanie:
przy czym symbol formula_11 oznacza wektor zerowy w formula_12
Implikację z definicji przedstawić równoważnie, używając kontrapozycji:
Zbiór wektorów, który nie jest liniowo niezależny, nazywany jest liniowo zależnym. Innymi słowy, podzbiór formula_3 przestrzeni liniowej formula_1 jest liniowo zależny wtedy i tylko wtedy, gdy istnieje taka skończona liczba różnych wektorów formula_5 ze zbioru formula_3 oraz takie skalary formula_7 nie wszystkie zerowe, że
Równoważnie, zbiór jest zależny, jeżeli pewien jego element należy do powłoki liniowej reszty zbioru, tzn. pewien jego element jest kombinacją liniową pozostałej części rodziny.
Definicja dla (indeksowanych) układów wektorów.
Niech formula_21 będzie układem wektorów w przestrzeni liniowej formula_1 (indeksowanym pewnym zbiorem formula_23). Układ ten jest liniowo niezależny, gdy dla każdego skończonego podzbioru formula_24 i każdego układu skalarów formula_25 zachodzi wynikanie:
Układ wektorów, który nie jest liniowo niezależny nazywany jest liniowo zależnym.
Interpretacja geometryczna.
Wyjaśnieniu pojęcia liniowej niezależności może przysłużyć się przykład geograficzny. Osoba opisująca położenie pewnego miejsca może stwierdzić: „znajduje się ono 5 km na północ i 6 km na wschód stąd”. Informacja ta wystarczy do opisania położenia, ponieważ układ współrzędnych geograficznych może być postrzegany jako dwuwymiarowa przestrzeń liniowa (ignorując wzniesienie). Osoba ta może dodać: „miejsce leży 7,81 km na północny wschód stąd”. Choć jest to stwierdzenie "prawdziwe", to nie jest ono niezbędne.
W powyższym przykładzie wektory „5 km na północ” oraz „6 km na wschód” są liniowo niezależne. Oznacza to, że wektor północny nie może być opisany za pomocą wektora wschodniego i na odwrót. Trzeci wektor „7,81 km na północny wschód” jest kombinacją liniową pozostałych dwóch, co czyni ten zbiór wektorów "liniowo zależnym", tzn. jeden z tych trzech wektorów jest zbędny.
Jeżeli nie zaniedbywać wzniesienia, to niezbędne staje się dodanie trzeciego wektora do zbioru liniowo niezależnego. W ogólności potrzeba formula_29 liniowo niezależnych wektorów do opisania dowolnego położenia w formula_29-wymiarowej przestrzeni.
Korzystając z równoważnego sformułowania liniowej niezależności, można powiedzieć, że po wykonaniu (istotnego, niezerowego) ruchu z początku (przestrzeni) opisanego przy pomocy wektorów liniowo niezależnych (poprzez co najwyżej jednokrotne złożenie, czyli dodanie, każdego z nich) powrót do niego jest niemożliwy – osiągnięcie go wymaga braku ruchu w jakimkolwiek kierunku, co oznacza, że cały ruch może być opisany wyłącznie przez wektor zerowy.
Przykłady.
Przykład I.
Wektory formula_31 i formula_32 z formula_33 są liniowo niezależne. Rzeczywiście, niech formula_34 oraz formula_35 będą takimi liczbami rzeczywistymi, że
Biorąc każdą współrzędną z osobna, uzyskuje się układ równań z niewiadomymi formula_37
którego jedynymi rozwiązaniami są formula_39 i formula_40
Przykład II.
Niech formula_41 i niech dane będą następujące elementy z formula_42
Wtedy formula_44 są liniowo niezależne. Rzeczywiście, niech formula_13 będą takimi elementami formula_46 że
Ponieważ
zatem formula_9 dla każdego formula_50
Przykład III.
Niech formula_1 będzie przestrzenią liniową wszystkich funkcji zmiennej formula_52 Funkcje formula_53 i formula_54 należące do formula_1 są liniowo niezależne. Istotnie, niech formula_56 i formula_57 będą takimi liczbami rzeczywistymi, że
dla wszystkich wartości formula_52 Należy wykazać, że formula_60 oraz formula_61 Aby to wykazać, należy podzielić to równanie przez formula_53 (które nigdy nie przyjmuje zera) i przenieść pozostały wyraz na drugą stronę, co daje
Innymi słowy funkcja formula_64 musi być niezależna od formula_65 co zachodzi tylko, gdy formula_61 Wynika stąd, że również formula_56 jest równe zeru.
Przykład IV.
Podzbiór przestrzeni formula_68 złożony z wektorów
jest liniowo zależny. Istotnie, należy znaleźć takie liczby rzeczywiste formula_70 nie wszystkie równe zeru, że
Rozwiązując układ równań
(np. za pomocą eliminacji Gaussa), uzyskuje się
gdzie formula_74 może być dowolną liczbą: biorąc, na przykład, formula_75 dostaje się niezerowe rozwiązanie, co wykazuje liniową zależność wyjściowego zbioru wektorów.
Przykład V.
W przestrzeni liniowej wszystkich wielomianów zmiennej formula_76 nad ciałem liczb rzeczywistych zbiór wektorów
jest liniowo niezależny.
Zgodnie z definicją, wystarczy wykazać, że dla dowolnego skończonego podukładu formula_78 kombinacja
zeruje się tylko wtedy, gdy
Rzeczywiście, równość
oznacza równość wielomianów, tzn. równość odpowiednich współczynników.
Metoda wyznacznikowa badania liniowej niezależności.
W przestrzeniach skończenie wymiarowych do badania, czy układy wektorów są liniowo zależne, czy niezależne, można wykorzystać pojęcie wyznacznika i rzędu macierzy.
Ponieważ wyznacznik macierzy n×n jest równy zero wtedy i tylko wtedy, gdy układ kolumn jest liniowo zależny, więc w przestrzeni n-wymiarowej formula_82 układ formula_29 wektorów jest liniowo zależny wtedy i tylko wtedy, gdy wyznacznik macierzy, której kolumnami są współczynniki tych wektorów w dowolnej bazie, jest zerowy.
Np. dla wektorów formula_31 i formula_32 z formula_33 odpowiednia macierz ma postać
Ponieważ
więc wektory te są liniowo niezależne
Jeżeli w przestrzeni n-wymiarowej formula_82 weźmiemy formula_90 wektorów, gdzie formula_91 to układ taki jest liniowo zależny, bowiem rząd odpowiedniej macierzy nie przekracza n. Rząd zaś jest liczbą maksymalnie liniowo niezależnych wektorów, więc układ formula_90 wektorów jest liniowo zależny.
Np. dla wektorów formula_93 z formula_33 odpowiednia macierz ma postać
Układ jest oczywiście liniowo zależny, liniowo zależne są także wszystkie układy trzech wektorów.
Ponieważ rząd tej macierzy jest równy 2 i niezerującymi minorami stopnia są minory wszystkie z wyjątkiem minora zbudowanego na 1. i 3. kolumnie, więc wszystkie układy dwóch wektorów z wyjątkiem układu formula_96 są liniowo niezależne.
Jeśli w przestrzeni n-wymiarowej formula_82 weźmiemy formula_90 wektorów, gdzie formula_99 to – podobnie jak wyżej – rząd macierzy jest liczbą maksymalnie liniowo niezależnych wektorów. Wektory te ustalamy, ustalając najpierw maksymalny niezerujący się minor tej macierzy. Jego stopień jest ilością liniowo niezależnych wektorów wśród wektorów badanych. Te liniowo niezależne wektory wybieramy z całego układu sprawdzając, czy „przechodzą” przez wyznaczony minor.
Np. dla wektorów formula_100 z formula_68 odpowiednia macierz ma postać
Układ jest oczywiście liniowo zależny bowiem rząd macierzy jest równy 2, tzn. każdy minor stopnia 3 jest zerowy.
Każde dwa wektory spośród tych trzech tworzą układ liniowo niezależny, bowiem dowolne minory stopnia 2 zbudowane np. z dwóch pierwszych wierszy są niezerowe.
Uogólnienie na grupy abelowe i moduły.
Pojęcie liniowej niezależności można wprowadzić również w grupach abelowych (notacja addytywna) – należy jedynie zwrócić uwagę na ograniczoną możliwość skalowania wektorów: układ formula_103 niezerowych elementów grupy abelowej formula_104 nazywa się (liniowo) niezależnym, jeżeli
pociąga
gdzie formula_107
Powyższy warunek jest równoważny temu, iż formula_108 o ile rząd formula_109 oraz formula_110 jeżeli formula_111 W przeciwieństwie do przestrzeni liniowych w ogólności nie jest prawdą, że elementy układu zależnego można zapisać jako kombinację liniową pozostałych: jeśli układ jest zależny, to z równości
wynika jedynie, iż co najmniej jeden z wyrazów tej kombinacji, np. formula_113 jest różny od formula_114 tzn. prawdziwa jest tylko zależność
Układ formula_116 jest niezależny wtedy i tylko wtedy, gdy podgrupa generowana przez formula_117 jest sumą prostą grup cyklicznych formula_118
O elemencie formula_119 mówi się, iż jest zależny od podzbioru formula_117 zbioru formula_121 jeżeli
dla pewnych formula_122 oraz liczb całkowitych formula_123 zachodzi "relacja zależności"
Podzbiór formula_125 zbioru formula_104 jest zależny od formula_127 jeżeli każdy element formula_128 jest zależny od formula_129 Jeżeli formula_125 jest zależny od formula_127 a formula_117 jest zależny od formula_133 to o formula_125 i formula_117 mówi się, że są równoważne.
Układ niezależny formula_136 elementów grupy formula_104 jest maksymalny, jeżeli nie istnieje układ niezależny elementów formula_104 zawierający formula_136 w sposób właściwy. Dowolne dwa maksymalne układy niezależne w grupie formula_104 są równoważne. Dowodzi się, że układ niezależny formula_136 elementów z formula_104 jest maksymalny wtedy i tylko wtedy, gdy formula_143 jest podgrupą istotną w formula_121 tzn. ma ona nietrywialne przecięcie z dowolną niezerową podgrupą (cykliczną) grupy formula_145 Każdy maksymalny układ niezależny w podgrupie istotnej grupy formula_104 jest maksymalnym układem niezależnym w formula_145
Okazuje się, że moc wszystkich maksymalnych układów niezależnych grupy jest równa i zależy wyłącznie od formula_145 Wielkość tę nazywa się rangą danej grupy abelowej. Pojęcie rangi o analogicznych własnościach można zdefiniować dla modułów nad dowolną dziedziną całkowitości, przy czym przypadek grup abelowych odpowiada modułom nad pierścieniem liczb całkowitych.

</doc>
<doc id="43981" url="https://pl.wikipedia.org/wiki?curid=43981" title="Polip">
Polip



</doc>
<doc id="43983" url="https://pl.wikipedia.org/wiki?curid=43983" title="Jerzy I Grecki">
Jerzy I Grecki

Jerzy I (gr. "Γεώργιος Α΄, Βασιλεύς των Ελλήνων"), urodzony jako prins Vilhelm af Slesvig-Holsten-Sønderborg-Glücksborg (ur. 24 grudnia 1845 w Kopenhadze, zm. 18 marca 1913 w Salonikach) – król Grecji w latach 1863–1913 z dynastii Glücksburgów, bocznej linii Oldenburgów. Syn króla Danii – Chrystiana IX Glücksburga i Luizy Heskiej (z linii Hessen-Kassel).
Wyznaczony na króla przy poparciu Wielkiej Brytanii, Francji i Rosji, po zdetronizowaniu w 1862 Ottona I Wittelsbacha w wyniku puczu wojskowego. Miał wpływ na formowanie się greckiej demokracji przez nadanie jej konstytucji. Pomimo początkowej niepopularności stał się monarchą popularnym i lubianym. Został zamordowany w Salonikach przez Aleksandrosa Schinasa.
Życiorys.
Gdy poprzedni król Otton I po wybuchu powstania musiał opuścić Grecję, zaczęto szukać nowego władcy dla tego kraju. Spotkawszy się z odmową licznych książąt, Grecy zwrócili się ku synowi przyszłego króla Danii, Chrystiana IX – Wilhelmowi, księciu Szlezwiku-Holsztynu-Sonderburga-Glücksburga. Ani Wilhelm, ani jego ojciec nie wydawali się zainteresowani tą propozycją, ale stary król Danii, Fryderyk VII, dziad stryjeczny Wilhelma, grzmiał: „Jeśli mu tego nie nakażesz, rozstrzelam cię”.
W 1863 zrozpaczony osiemnastoletni książę wyjechał do Aten, by objąć tam panowanie jako Jerzy I. Nowy król otrzymał w spadku skromne królestwo z milionem żyjących w ubóstwie mieszkańców. Bieda była tak wielka, iż Francja, Anglia i Rosja złożyły się, by pożyczyć mu pieniądze na utrzymanie dworu.
Małżeństwo i rodzina.
Jerzy I w 1867 roku poślubił wielką księżną Olgę Konstantynownę (1851–1926). Ośmioro dzieci pary to:
Rankiem 18 marca 1913 w Salonikach Jerzy I wyszedł z domu syna, eskortowany przez jednego tylko oficera, by jak zwykle wrócić pieszo do pałacu królewskiego. Tam został postrzelony przez anarchistę Aleksandrosa Schinasa (ngr. Αλέξανδρος Σχινάς). Umarł niecałe dwa tygodnie przed jubileuszem pięćdziesięciolecia panowania. Jego zabójca, aresztowany i torturowany, zginął 6 maja wypadając z okna komisariatu policji w budzących wątpliwości okolicznościach.

</doc>
<doc id="43984" url="https://pl.wikipedia.org/wiki?curid=43984" title="Układ hamulcowy samochodu">
Układ hamulcowy samochodu

Układ hamulcowy pojazdu to wszystkie elementy mające na celu zatrzymanie pojazdu będącego w ruchu, a także utrzymanie go w miejscu np. na pochyłości.
Samochód zgodnie z przepisami musi być wyposażony w dwa układy hamulcowe:
Hydrauliczny układ hamulcowy.
Podstawowy układ hamulcowy w samochodzie osobowym najczęściej działa na zasadzie prasy hydraulicznej. Kierowca naciskając pedał hamulca tłoczy płyn nieściśliwy w układzie hydraulicznym do tłoków znajdujących się w cylindrach hamulców kół. Tłoki w hamulcach kół przednich mają większą powierzchnię niż tłoki w tylnych hamulcach. Dzięki temu siła hamowania kół przednich jest większa niż tylnych. Największą zaletą hydraulicznego układu hamulcowego jest to, że siła hamowania jest rozkładana równo na koło prawe i lewe, czego nie zapewniały stosowane wcześniej układy cięgieł. Hamulec hydrauliczny jest najczęściej wspomagany układem zasilanym podciśnieniem z układu dolotowego silnika (w silnikach benzynowych) bądź z pompy podciśnienia (w silnikach diesla). W przypadku zatrzymania się silnika wspomaganie przestaje działać. Przy niedziałającym wspomaganiu w samochodzie osobowym kierowca najczęściej nadal jest w stanie hamować hamulcem podstawowym. Wymaga to większej siły, ale jest możliwe.
W układzie hydraulicznym stosuje się zwykle dwa obwody hamulcowe. W razie awarii jednego z nich (np. wskutek przerwania przewodu hamulcowego) drugi ma umożliwić awaryjne wyhamowanie pojazdu. Najczęściej jeden obwód hamuje kołem przednim prawym i tylnym lewym, a drugi pozostałymi dwoma kołami.
Często w prostych układach (bez ABS czy systemów kontroli trakcji) stosuje się korektor siły hamowania zmniejszający siłę hamowania kół tylnych, gdy nacisk na koła tylne zmniejsza się.
Jednym z elementów układu hamowania jest pompa hamulcowa. Ma ona dwie sekcje (dwa tłoki w dwóch oddzielnych cylindrach) dla dwóch obwodów hamowania. Na pompie hamulcowej umieszczony jest zbiornik z płynem hamulcowym. W trakcie hamowania klocki hamulcowe ścierają się. Im bardziej klocki są zużyte, tym bardziej są wysunięte tłoki w zaciskach hamulcowych. To z kolei powoduje zwiększenie pojemności układu hamulcowego i spadek poziomu płynu w zbiorniczku z płynem hamulcowym. Jest to zjawisko prawidłowe. Poziom płynu hamulcowego w zbiorniczku spada w miarę zużywania się klocków. Na podstawie poziomu płynu można szacować stan klocków, pod warunkiem, że płyn nie był uzupełniany. W nowych samochodach w zbiorniczku hamulcowym stosuje się czujnik poziomu cieczy. Czujnik ten uruchamia lampkę ostrzegawczą. Jeśli lampka zapali się w czasie jazdy, ale od czasu do czasu gaśnie, to najprawdopodobniej klocki są mocno zużyte i trzeba je wymienić. Drugą możliwością jest uszkodzony przewód hamulcowy. Wtedy pozostaje hamowanie jednym obwodem i zatrzymanie pojazdu w bezpiecznym miejscu. Trzeba pamiętać, że lampka sygnalizująca niski poziom płynu jest często uruchamiana także przez zaciągnięcie hamulca awaryjnego. Niektóre samochody posiadają klocki z wbudowanym lub dołączanym czujnikiem zużycia okładzin hamulcowych – wytarcie okładziny do pewnego poziomu, powoduje zwarcie obwodu i zaświecenie ostrzegawczej kontrolki. Czasem stosuje się w klockach specjalną warstwę okładziny ciernej, która wydaje głośny pisk. Warstwa ta jest umieszczona w ostatniej części okładziny. Daje to efekt taki, że zużyte klocki piszczą, zanim uszkodzeniu ulegną tarcze. Ostatnim sygnałem, że trzeba wymienić klocki, jest hałas wydawany przez metalowe elementy całkowicie zużytych klocków trących o tarczę.
Pneumatyczny układ hamulcowy.
W przyczepach ciężkich, w pojazdach ciężarowych, a także pociągach stosuje się układy hamulcowe pneumatyczne. Układ hamulcowy pneumatyczny utrzymuje wysokie ciśnienie w układzie. Hamulec pneumatyczny hamuje, gdy ciśnienie spada. Spadek ciśnienia następuje, gdy kierowca uruchamia hamulec, który uruchamia zawór pneumatyczny zmniejszający ciśnienie w układzie, co powoduje uruchomienie hamulców kół. Do podtrzymania ciśnienia w układzie hamulcowym służy sprężarka (najczęściej napędzana silnikiem pojazdu). Zaletą układu pneumatycznego jest to, że po zatrzymaniu silnika kierowca może jeszcze zatrzymać pojazd oraz przy zerwaniu przewodów pneumatycznych hamulec natychmiast zacznie działać i zatrzyma pojazd. 
Mechaniczny układ hamulcowy.
W lekkich przyczepach czasem stosuje się hamulec najazdowy wytwarzający siłę hamowania na koła przyczepy, gdy przyczepa naciska na uchwyt hamulca, co ma miejsce, gdy samochód zwalnia. 
Włącznik światła stop.
Włącznik światła STOP może być zrealizowany na dwa sposoby:

</doc>
<doc id="43986" url="https://pl.wikipedia.org/wiki?curid=43986" title="Jacques Georges">
Jacques Georges

Jacques Georges (ur. 30 maja 1916 w Saint-Maurice-sur-Moselle, zm. 26 lutego 2004 tamże) – francuski działacz piłkarski, prezydent UEFA, a także polityk, finansista i biznesmen.
Był prezesem Francuskiego Związku Piłki Nożnej (1968-1972), w okresie jego urzędowania Francja otrzymała zadanie zorganizowania finałów Mistrzostw Europy w 1984. W chwili rozgrywania finałów, które przyniosły triumf jego rodakom, nie kierował krajowym związkiem, a był już prezydentem Europejskiej Federacji Piłki Nożnej; zastąpił zmarłego tragicznie Włocha Artemio Franchiego. Należał do komitetów organizacyjnych Mistrzostw Świata w 1982, 1986 i 1990.
W 1990 jego następcą na fotelu prezydenta UEFA został Szwed Lennart Johansson.

</doc>
<doc id="43988" url="https://pl.wikipedia.org/wiki?curid=43988" title="Harald Hein">
Harald Hein

Harald III Hein (duń. "Harald 3. Hén") (ur. ok. 1041, zm. 17 kwietnia 1080) – król Danii w latach 1074 – 1080, syn Swena Estrydsena.
Zanim został królem, Harald przewodził w roku 1069 ostatniemu najazdowi wikingów na Anglię. Okazją do wykorzystania miało być niezadowolenie Anglików z rządów normandzkiego najeźdźcy Wilhelma Zdobywcy. Najazd jednak nie powiódł się i Harald powrócił do Danii, gdzie po śmierci ojca został obwołany królem.
Pomijając drobne konflikty z braćmi Erykiem Dobrym i Kanutem Świętym (wspieranych przez króla Norwegii Olafa Kyrre Pokojowego) czas panowania Haralda był czasem pokoju. Król utrzymywał nawiązane przez swojego ojca dobre stosunki z kościołem i papieżem (który popierał go w konfliktach z braćmi). Harald został również zapamiętany jako przyjazny chłopom, ponieważ często rozsądzał konflikty na korzyść ich, a nie możnych. Udostępnił również lasy królestwa dla wszystkich jego mieszkańców i zmodernizował system monetarny kraju.
Przydomek Haralda, "hein/hén" ("osełka"), miał wskazywać na słabość króla. Prawdopodobnie został on mu nadany przez zwolenników Kanuta Świętego.
Harald zmarł bezdzietnie 17 kwietnia 1080. Pochowany został w kościele w Dalby (Skania).

</doc>
<doc id="43992" url="https://pl.wikipedia.org/wiki?curid=43992" title="Sękowski">
Sękowski



</doc>
<doc id="43993" url="https://pl.wikipedia.org/wiki?curid=43993" title="Miroslav Pavlović">
Miroslav Pavlović

Miroslav Pavlović (ur. 15 grudnia 1942 w Požedze, zm. 19 stycznia 2004 w Belgradzie) – serbski piłkarz, reprezentant Jugosławii.
Był obrońcą, zawodnikiem klubu FK Crvena Zvezda Belgrad, a później belgijskiego KFC Diest i amerykańskiego San Jose Earthquakes. Dwukrotnie uczestniczył w finałach wielkich imprez – w 1974 w mistrzostwach świata i w 1968 w mistrzostwach Europy. Na tym ostatnim turnieju Jugosławia sięgnęła po drugie miejsce, przegrywając dopiero w powtórzonym finale. W opinii większości obserwatorów do powtórki finału by nie doszło, gdyby nie kontrowersyjne sędziowanie Szwajcara Diensta – nie uznał bramki na 2:0 dla Jugosławii, a w samej końcówce meczu zaliczył wyrównującego gola Włochom, zdobytego z rzutu wolnego; sędzia nie dał znaku do rozpoczęcia gry, absorbował uwagę obrony i bramkarza ustawianiem muru, a oddany w międzyczasie strzał na bramkę Domenghiniego uznał za zgodny z przepisami. Dogrywka meczu nie przyniosła rozstrzygnięcia i finał, zgodnie z ówczesnymi przepisami, powtórzono dwa dni później; przyniósł on bezdyskusyjne zwycięstwo Włochów.

</doc>
<doc id="43994" url="https://pl.wikipedia.org/wiki?curid=43994" title="Fosforany">
Fosforany

Fosforany (nazwa systematyczna: tetraoksydofosforany(3−); w systemie Stocka: ortofosforany(V)) – związki chemiczne, pochodne kwasu fosforowego. Nazwa obejmuje zarówno sole, jak i estry kwasu fosforowego. W ogólniejszym ujęciu nazwa "fosforany" może dotyczyć także pochodnych innych kwasów fosforowych, m.in. metafosforanów i pirofosforanów.
W zależności od stopnia podstawienia kwasu fosforowego () wyróżnia się trzy szeregi fosforanów:
Rozpuszczalność fosforanów w wodzie spada wraz z ich rzędowością. Prawie wszystkie sole pierwszorzędowe są dobrze rozpuszczalne, z drugorzędowych i trzeciorzędowych rozpuszczalne są tylko sole metali alkalicznych (poza litem) i amonu.
Estry kwasu fosforowego odgrywają ogromną rolę w procesach życiowych. Spotykane są m.in. w kwasach nukleinowych (w których tworzą szkielet cukrowo-fosforanowy) i nukleotydach. Trifosforan adenozyny (ATP) jest podstawowym źródłem energii reakcji chemicznych w organizmach.
Pochodnymi fosforanów są m.in. tiofosforany, gdzie w cząsteczce kwasu fosforowego co najmniej jeden atom tlenu zostaje zastąpiony atomem siarki.

</doc>
<doc id="43996" url="https://pl.wikipedia.org/wiki?curid=43996" title="Wilhelm I Zdobywca">
Wilhelm I Zdobywca



</doc>
<doc id="43999" url="https://pl.wikipedia.org/wiki?curid=43999" title="Ally MacLeod">
Ally MacLeod

Ally MacLeod, właśc. Alistair Reid MacLeod (ur. 26 lutego 1931, zm. 1 lutego 2004) – szkocki piłkarz, a później trener piłkarski.
Kariera.
MacLeod zadebiutował w szkockim klubie Third Lanark F.C. w 1947 roku. Debiutował przeciwko zespołowi Stirling Albion. W 1953 miał duży udział w wygranej 10:0 przeciwko Alloa Athletic, asystując przy pięciu golach, samemu strzelając dwa. W roku 1956 przeniósł się do St. Mirren FC, sześć tygodni później kupił go zespół Blackburn Rovers F.C. Został wybrany najlepszym piłkarzem finału Pucharu Anglii, który jednak Blackburn przegrało 3:0 z Wolverhampton Wanderers.
W 1963 opuścił klub i trafił do Hibernianu, gdzie grał sezon przed powrotem do Third Lanark F.C. Karierę zakończył w 1965 w klubie Ayr United F.C.
Kariera trenerska.
Prowadził zespół narodowy Szkocji w finałach Mistrzostw Świata 1978. Reprezentacja zawiodła w dwóch pierwszych meczach turnieju, przegrywając z Peru i remisując z Iranem; w ostatnim spotkaniu grupowym Szkotom udało się pokonać Holandię 3:2, która później zdobyła wicemistrzostwo świata, ale nie wystarczyło to do dalszego awansu (obok Holandii wyszło z grupy – na pierwszym miejscu – Peru).

</doc>
<doc id="44000" url="https://pl.wikipedia.org/wiki?curid=44000" title="Xfce">
Xfce

Xfce – środowisko graficzne dla systemów uniksowych, początkowo wzorowane na CDE. Pierwotnie Xfce bazowało na XForms (Xfce to akronim "XForms Common Environment"), jednakże po przepisaniu kodu źródłowego środowisko przestało bazować na tej bibliotece. Obecnie bazuje na bibliotece GTK+.
Wszystkie pliki konfiguracyjne są napisane w XML-u, co ułatwia głębokie zmiany w środowisku. Z założenia ma być ono proste w obsłudze, ładne i szybkie. Xfce jest złożone z wielu modułów, między innymi z menedżera okien Xfwm i menedżera plików Thunar, które w połączeniu oferują w pełni funkcjonalne środowisko. Xfce może też korzystać z modułów innych środowisk graficznych zamiast swoich własnych.
Wersja 4.12 pojawiła się dwa lata i 10 miesięcy po 4.10, powodując spekulacje o zakończeniu rozwoju projektu.
Historia.
Olivier Fourdan rozpoczął ten projekt w 1996 roku jako linuksową wersję Common Desktop Environment (CDE), uniksowego środowiska graficznego, które z początku było zamkniętym oprogramowaniem, a później stało się wolnym oprogramowaniem. Po wielu latach rozwoju, Xfce zaczęło odbiegać od CDE. Nazwa środowiska znaczyła początkowo „XForms Common Environment”, ale po dwukrotnym przepisaniu kodu, przestało ono używać XForms. Nazwa pozostała, choć nie jest już oficjalnie zapisywana jako „XFCE”, lecz jako „Xfce”. Obecnie ten skrótowiec nie oznacza niczego. Zostało ono też nazwane „Cholesterol Free Desktop Environment”. Inna, żartobliwa możliwość zaproponowana na Xfce Wiki to "X Freakin’ Cool Environment".
Wczesne wersje.
Xfce rozpoczęło się jako projekt korzystający z XForms. Olivier Fourdan wydał prosty program będący paskiem zadań na SunSITE.
Fourdan kontynuował rozwój projektu. w roku 1998 zostało wydane Xfce 2 wraz z menedżerem okien Xfwm. Autor zaproponował włączenie projektu do Red Hat Linux, lecz dostał negatywną odpowiedź ze względu na bazowanie na XForms. Red Hat akceptował wyłącznie projekty oparte na otwartej licencji kompatybilnej z GPL lub BSD, a w tym czasie XForms było darmowe wyłącznie do użytku domowego. Z tego samego powodu, Xfce nie znajdowało się w Debianie przed wersją 3, a Xfce 2 znajdowało się w repozytorium contrib.
W marcu 1999 roku Fourdan rozpoczął przepisywanie Xfce opierając się na zyskującym na popularności GTK+. Wynikiem było Xfce 3.0, oparte na licencji GPL. Wraz z bazowaniem w pełni na otwartym oprogramowaniu, otrzymało ono wsparcie funkcji „przeciągnij i upuść”, wersji językowych i większe możliwości konfiguracji. Xfce zostało umieszczone na SourceForge.net w lutym 2001 roku w wersji 3.8.1.
Xfce obecnie.
W wersji 4.0.0, wydanej, Xfce zaczęło używać bibliotek GTK+ 2. Do zmian w wersji 4.2.0 zalicza się menedżer kompozytowania okien, dodający przezroczystość i cienie okien, oraz nowy, domyślny schemat ikon SVG. W lutym 2007 roku zostało wydane Xfce 4.4.0. Menedżer plików Thunar zastąpił Xffm. Dodano wsparcie dla ikon pulpitu. Dokonano też wielu usprawnień aby zapobiec niestabilności paneli z powodu wadliwych wtyczek. W lutym 2009 roku zostało wydane Xfce 4.6.0. Ta wersja dodała nowy menedżer ustawień, mikser dźwięku, oraz wiele zmian do podstawowych komponentów Xfce.
W styczniu 2011 roku zostało wydane Xfce 4.8.0. Ta wersja między innymi zastąpiła ThunarVFS i HAL ma GIO, udev, ConsoleKit i PolicyKit, oraz dodała kilka przydatnych narzędzi. Aplikacja panelu została napisana od nowa dla lepszego rozmieszczania się, wsparcia przezroczystości i uruchamiania aplikacji. 4.8 wprowadziło też nową wtyczkę menu. Biblioteka 4.8 pozostawia kompatybilność z wtyczkami dla wersji 4.6. Nowe okno konfiguracji ekranu wspiera RandR 1.2, wykrywa podłączone monitory, pozwala zmienić rozdzielczość ekranu, częstotliwość odświeżania i obrót ekranu. Wybór klawiatury stał się prostszy. Ręczny edytor ustawień stał się bardziej funkcjonalny.
Cykl rozwoju wersji 4.8 był pierwszym korzystającym z nowego modelu „Xfce Release and Development Model”. Nowa aplikacja sieciowa ułatwiła rozwój środowiska, została skonfigurowana usługa Transifex dla łatwiejszego tłumaczenia projektu.
Xfce 4.10, które pojawiło się 28 kwietnia 2012, wprowadziło pionowy tryb wyświetlania paneli. Przeniesiono duża część dokumentacji do internetowej wiki. Przy tym wydaniu skupiono się na poprawie doświadczenia użytkowników.
Xfce 4.12 zostało wydane 28 stycznia 2015, dwa lata i dziesięć miesięcy później, ze względu na częste przypuszczenia o zaprzestaniu rozwoju projektu. Do nowych funkcji zalicza się nowe okno Alt+Tab i inteligentne zarządzanie wieloma monitorami. Została wprowadzona nowa wtyczka do zarządzania energią, nowy, domyślny edytor tekstu Mousepad, ulepszono też menedżer plików. W celu pokazania przenośności Xfce, zrzuty ekranu zostały wykonane na systemie OpenBSD. Xfce 4.12 wspiera GTK+ 3, a wiele podstawowych elementów systemu zostało przepisanych, używając GTK+ 3.
Xfce 4.14 zostało ogłoszone w kwietniu 2016. Głównym celem jest przeniesienie pozostałych części projektu z GTK+ 2 do GTK+ 3, zamieniając zależności od dbus-glib na GDbus, implementację specyfikacji D-Bus z projektu GNOME, oraz usunięcie przestarzałych wtyczek. Ważniejsze funkcje pojawią się w wersji 4.16.
Skład XFCE.
Aplikacje.
Aplikacje rozwijane w ramach środowiska, bądź wspierane przez projekt.
Dodatki.
Oprócz wyżej wymienionych aplikacji, projekt Xfce zawiera również dodatkowe oprogramowanie (z ang. goodies), będące uzupełnieniem oficjalnych składników środowiska. Najważniejsze z nich to:
Dystrybucje wspierające Xfce.
Dystrybucje oficjalnie wspierające Xfce.
Te systemy pozwalają na prostą instalację środowiska Xfce z użyciem menedżera pakietów, lecz nie zawiera ono specyficznych dla dystrybucji ustawień.
Wymagania.
Zalecane wymagania dystrybucji Linux Mint Xfce wykorzystującej to środowisko to:
Są one w rzeczywistości niższe, ponieważ sesja Xfce zainstalowana na openSUSE zużywa jedynie 133 MB pamięci RAM, co przy 256 MB pamięci pozostawia 123 MB dla użytkownika (wystarczająco do przeglądania plików lub lekkiej strony internetowej).

</doc>
<doc id="44001" url="https://pl.wikipedia.org/wiki?curid=44001" title="XFCE">
XFCE



</doc>
<doc id="44002" url="https://pl.wikipedia.org/wiki?curid=44002" title="XFce">
XFce



</doc>
<doc id="44005" url="https://pl.wikipedia.org/wiki?curid=44005" title="Termoluminescencja">
Termoluminescencja

Termoluminescencja – luminescencja substancji wywołana ogrzewaniem substancji, która wcześniej została pobudzona przez światło lub promieniowanie przenikliwe. Zjawisko to występuje w fosforach krystalicznych, fluorycie), szkłach, monokryształach tlenkowych. 
Mechanizm termoluminescencji.
Termoluminescencja (TL) lub termicznie stymulowana luminescencja (TSL) występuje w materiałach o bardzo wysokim oporze elektrycznym to jest w dielektrykach lub półprzewodnikach. Według pasmowej teorii przewodnictwa ciał stałych, w materiałach tych pasmo przewodnictwa jest oddzielone od pasma walencyjnego przerwą energetyczną. W obszarze przerwy energetycznej w miejscach wad sieci krystalicznej występują lokalne poziomy elektronowe (pułapki) bliskie poziomowi pasma przewodnictwa oraz poziomy dziurowe bliskie pasmu walencyjnemu.
Do wystąpienia termoluminescencji niezbędne jest przeniesienie elektronów i dziur do pułapek (ekscytacja). Przeniesienie to dokonuje się zazwyczaj przez przeniesienie elektronów z pasma walencyjnego do pasma przewodnictwa (generacja par dziura-elektron). Niewielka część elektronów z pasma przewodnictwa może przejść do pułapek elektronowych. Pewna ilość dziur przechodzi też do pułapek dziurowych. W zależności od roli, jaką pełnią poszczególne poziomy pułapkowe określamy je mianem pułapek aktywnych, pułapek głębokich i tzw. centrów rekombinacji.
Ekscytację materiału może dokonać promieniowanie o energii większej od szerokości przerwy energetycznej materiału. Do ekscytacji typowych materiałów organicznych wystarczające jest zazwyczaj promieniowanie elektromagnetyczne z zakresu UV. Dielektryki nieorganiczne, takie jak fluorek litu (LiF), są zazwyczaj ekscytowane wysokoenergetycznym promieniowaniem jonizującym (np. promieniowaniem rentgenowskim, gamma, alfa lub beta). Podobnie mogą być pobudzone poziomy pułapkowe dziur elektronowych.
Nośniki ładunku (dziury i elektrony) uwięzione w pułapkach mogą w nich pozostawać bardzo długo (nawet tysiące lat). Do uwolnienia pułapkowanych nośników potrzebne jest promieniowanie o energii co najmniej równej różnicy między poziomem pułapki a pasmem przewodnictwa (gdy "aktywnymi nośnikami" są elektrony). Dla "typowych" materiałów termoluminescencyjnych (używanych w dozymetrii TL) różnica tych poziomów musi być większa od energii promieniowania cieplnego w temperaturze pokojowej, a mniejsza od energii promieniowania cieplnego w temperaturze kilkuset stopni.
W wyniku podgrzania elektrony z pułapek zostają przeniesione do pasma przewodnictwa, z którego rekombinują do centrów rekombinacji zawierających zapułapkowane nośniki przeciwnego znaku. Natężenie świecenia zazwyczaj jest proporcjonalne liczby elektronów uwięzionych w pułapkach, czyli do dawki promieniowania pochłoniętej podczas ekscytacji. 
Podgrzanie usuwa elektrony (dziury) z pułapek, kasując "pamięć dawkową" kryształu.
Zjawisko to daje możliwość stosowania termoluminescencji w dozymetrii do pomiaru dawki pochłoniętej oraz datowaniu obiektów archeologicznych i geologicznych (metoda termoluminescencyjna).
Zobacz też.
datowanie metodą termoluminescencyjną

</doc>
<doc id="44006" url="https://pl.wikipedia.org/wiki?curid=44006" title="Skawina">
Skawina

Skawina – miasto w województwie małopolskim, w powiecie krakowskim, siedziba gminy Skawina. Miasto jest położone nad rzeką Skawinką, kilkanaście kilometrów na południowy zachód od centrum Krakowa. Jest jednym z ośrodków miejskich aglomeracji krakowskiej.
Według danych GUS z 31 grudnia 2019 r. miasto liczyło 24 310 mieszkańców, natomiast obszar całej gminy zamieszkuje 43 586 osób. Powierzchnia miasta wynosi 20,50 km².
Było to miasto opactwa benedyktynów tynieckich w powiecie szczyrzyckim województwa krakowskiego w końcu XVI wieku.
W latach 1975–1998 Skawina należała administracyjnie do województwa krakowskiego.
Położenie.
Wschodnia część Skawiny obejmuje Korabniki – dawną wieś służebną dworu krakowskiego. Pozostałością tamtych czasów jest renesansowy, piętrowy dwór-pałac zbudowany w latach 1540–1580 przez Pawła Korytkę.
Powierzchnia miasta wynosi 20,50 km² (1 stycznia 2011).
Skawina leży w dawnej ziemi krakowskiej, stanowiącej część historycznej Małopolski.
Toponimia.
Nazwa miasta pochodzi od nazwy przepływającej przezeń rzeki. Pierwotnie – w latach 1253–1258 – mówiono o niej „Skauina”, po lokacji miasta utrwaliła się nazwa Skawinka. W języku staropolskim słowo „skać” oznaczało „kręcić się”, „toczyć się”, „skartia” zaś – „kręcenie się”, „toczenie się”. Podobne znaczenie miało prasłowiańskie słowo „szkoti”. Natomiast germańskie „skaulon” oznaczało „poruszać się naprzód” lub „pędzić”. Nazwa odpowiada charakterowi rzeki, która wije się licznymi meandrami i ma wartki nurt wzdłuż całego biegu.
Ochrona środowiska.
Według raportu Światowej Organizacji Zdrowia w 2016 roku Skawina została sklasyfikowana na dwunastym miejscu listy najbardziej zanieczyszczonych miast Unii Europejskiej.
Gospodarka.
Największe zakłady przemysłowe:
Kultura.
Centrum Kultury i Sportu.
Centrum Kultury i Sportu w Skawinie to samorządowa instytucja kultury w Skawinie, która powstała w 1992 roku. Główna siedziba CKiS mieści się przy ulicy Żwirki i Wigury 11. Centrum prowadzi działalność kulturalną, sportową, rekreacyjną i turystyczną na terenie i na rzecz mieszkańców gminy Skawina. Ponadto Centrum administruje obiektami: pałacykiem „Sokół”, halą widowiskowo-sportową, ośrodkiem kulturalno-rekreacyjnym „Gubałówka”, dworem ludwikowskim, dwoma boiskami Orlik 2012 oraz stadionem miejskim.
Teatr Tańca „IKA”.
Istniejący od 1992 r. zespół tańca nowoczesnego prowadzony przez instruktorkę tańca Monikę Fliszewską. W ciągu 8 lat istnienia IKA zaprezentowała dwadzieścia układów tanecznych występując podczas imprez wojewódzkich, ogólnopolskich, a także za granicą (Hurth). Zespół był trzykrotnie wyróżniany do udziału w Konińskim Festiwalu Piosenki i Tańca. Za układ „Amadeusz” prezentowany podczas Ogólnopolskiego Konkursu „Odkrywamy talenty” w ramach Festiwalu „Tęczowy Music Box” zespołowi przyznano „Brązową Półnutkę”. W 2000 r. zespół otrzymał aż trzy pierwsze nagrody na:
Folklor.
Na wyjątkowość skawińskiego folkloru, poza skrzętnie kultywowanymi obrzędami, składa się oryginalny strój ludowy. Zachowało się niewiele zdjęć i eksponatów pozwalających na jego całkowitą identyfikację. W miarę dokładny opis tego stroju można odnaleźć w dziele Oskara Kolberga z 1871 r. pt. „Lud”. Podaje on tam, że Skawinianki okręcały głowę długim płótnem, które puszczało się na ramiona, gorset miały jasnoniebieski, spódnicę zieloną obszytą na dole taśmami, fartuch w różnych kolorach, a szal (tzw. rantuch) uzupełniał całość stroju. Mężczyźni natomiast sposobem ubierania byli najbardziej zbliżeni do włościan. Nosili granatowe kapoty, haftowane kaftany zwykle zielonego koloru, czapki obszyte wąskim barankiem (czarnym lub popielatym) i nie opasywali się pasami. Po klęsce powstania styczniowego rozpowszechnił się wśród skawińskich kobiet specjalny strój żałobny, mający odzwierciedlać smutek i żałobę. Skawina była ośrodkiem hafciarskim – zachowały się jeszcze gdzieniegdzie elementy tam wykonanych strojów ludowych. W Muzeum Etnograficznym w Krakowie można z kolei podziwiać słynne niegdyś skawińskie meble, a zwłaszcza pięknie malowane skrzynie.
Zwyczaje i obrzędy skawińskie.
Dzięki długoletniej działalności archiwistycznej Towarzystwa Przyjaciół Skawiny zachowało się wiele przekazów dotyczących nieznanych już być może skawińskich zwyczajów i obrzędów. Gdy kończył się np. karnawał i nadchodziły dni zapustne, mający poczucie humoru Skawinianie przebierali się za Żydów, Cyganów, kramarzy, kominiarzy, mężczyźni za kobiety, a kobiety za mężczyzn. Przebierańcy chodzili po domach, gdzie śpiewali żartobliwe piosenki i recytowali zabawne wierszyki, a gospodarze częstowali przybyłych żywnością (czasami nawet i wódką...). W czasie zapustów „chodził” też po Skawinie tzw. „Kantek”. Była to kukła ze słomy, okryta płaszczem, pod którym chował się parobek. Z „Kantkiem” chodzono po domach, gdzie żartowano i śpiewano każąc „Kantkowi” wyczyniać rozmaite sztuczki. Podobno od postaci owego „Kantka” wzięło się przezwisko nadane Skawinianom przez mieszkańców okolicznych wiosek. Chcąc im dokuczyć mówili: „Ty skawiński kojtku!...” Zapustne obrzędy były bardzo popularne jeszcze pod koniec XIX w.
Istnieje zwyczaj, związany z Niedzielą Palmową, noszenia do kościoła specjalnie w tym celu przygotowanych palm: w Skawinie były one robione z gałązek kwiatowych trzcinnika lancetowatego oraz z leszczynowych grubych prętów. Po niedzielnej mszy chłopcy z poszczególnych wiosek spod Skawiny dzielili się, a następnie rozpoczynały się... bójki przy pomocy palm pomiędzy poszczególnymi grupami. Palmy miały do metra długości, szczególnie unikano tych z dużą ilością leszczynowych kijów. W następującą po Niedzieli Palmowej środę z poświęconych już palm robiono krzyżyki, które gospodarze wbijali na polach w każdy obsiany kawałek ziemi. Miało to chronić zbiory przed gradobiciem oraz innymi klęskami. Ostatni krzyżyk przybijano do drzwi domu. Kije z palemek były również wykorzystywane w lany poniedziałek, kiedy to chłopcy chodzili z tzw. „buckami”, czyli właśnie tymi kijami. Chodzili do poszczególnych domów i rzucali kije na ziemię. W zamian za to gospodarz ofiarowywał im drobny poczęstunek.
Wielkim wydarzeniem w życiu Skawiny oraz okolicznych wsi był odpust w Tyńcu (święto Piotra i Pawła) – dniu 29 czerwca. Liczne były kramy z zabawkami, piernikami „całuskami”, młodzież bawiła się na karuzelach. Po mszy świętej hucznie bawiono się, było picie piwa, jedzenie lisieckiej kiełbasy i golkowickich kukiełek. Zwyczaj ten, powstały w XIX w., przetrwał aż do lat 30. XX w. Jesienią, w czasie kopania ziemniaków i „brania” lnu, odbywały się tzw. „tłuki”, polegające na tym, że zamożniejsi gospodarze zapraszali ze wsi kilkanaście albo i więcej osób i wspólnymi siłami wykonywano zaplanowane prace. Być może len był uprawiany przez mieszczan w XIX w. nie tylko dla korzyści, a właśnie jako pretekst do wspólnego spędzania długich i chłodnych jesiennych wieczorów. Dzisiaj kontynuacją dawnych obrzędów pozostają jedynie dożynki, organizowane co roku w innej wsi. W ich trakcie przeprowadzane są np. wybory miss Krakowianki przedszkolaków czy też występy zespołów folklorystycznych.
Sport.
Klub "Skawinka Skawina" został założony w 1922 roku. Największy sukces klubu to gra w III lidze w sezonach 1978/79 oraz 2002/03. Obecnie klub gra w małopolskiej IV lidze.
Wspólnoty wyznaniowe.
Kościół rzymskokatolicki.
W 2009 w dzielnicy Korabniki otwarto pierwszy w Polsce dom zakonny "Zgromadzenia Sług Miłości – Księży Guanellianów". Mieści się tam kaplica w której odprawiane są Msze święte. Zakon prowadzi również Dom Dziecka.
Judaizm.
Synagoga Chewra Thilim. Położona na rogu ulic Babetty, Kazimierza Wielkiego oraz Estery. Zbudowana w 1894 roku. Zniszczona podczas II wojny światowej. Budynek pozostał, pełni funkcje usługowe.
Współpraca międzynarodowa.
Miasta i gminy partnerskie:

</doc>
<doc id="44007" url="https://pl.wikipedia.org/wiki?curid=44007" title="Karolewo (powiat kętrzyński)">
Karolewo (powiat kętrzyński)

Karolewo (niem. "Carlshof") – osada w Polsce, położona w województwie warmińsko-mazurskim, w powiecie kętrzyńskim, w gminie Kętrzyn, na przedmieściu Kętrzyna, przy drodze Kętrzyn-Giżycko.
Wieś powstała pod koniec XIX wieku jako osada robotnicza.
W latach 1975–1998 miejscowość administracyjnie należała do województwa olsztyńskiego.
Zakład Opiekuńczy.
W Karolewie w dniu 23 października 1882 odbyła się uroczystość otwarcia Zakładu Opiekuńczego prowadzonego przez Kościół Ewangelicko-Augsburski.
W uroczystości uczestniczył m.in. Marcin Giersz wydawca (w języku polskim): kalendarzy, śpiewników szkolnych i „Gazety Leckiej” w Giżycku. O Karolewie pisze Mieczysław Orłowicz w przewodniku turystycznym wydanym w 1923 w sposób następujący:
Według danych niemieckich w 25-lecie założenia Zakładu w Karolewie było 1500 podopiecznych, w tym 800 osób chorych na epilepsję. Chorymi opiekowało się 150 diakonów i diakonis.
Zakładem w Karolewie kierowali kolejno: pastor August Hermann Dembowski (1882–1912), później jego najmłodszy brat Siegfried Dembowski do 1923 r. oraz syn pierwszego Heinz Dembowski do 1939 r. W czasie II wojny światowej Dembowski po wcieleniu do wojska był administratorem ośrodka wypoczynkowego w Ubliku.
W ramach leczenia stosowano terapię zajęciową, dlatego Zakład posiadał własne gospodarstwo rolne. W roku 1913 było tam 141 ha użytków rolnych, w tym 95 ha gruntów ornych. W gospodarstwie tym było: 18 koni,118 szt bydła, w tym 80 krów, 200 owiec i 300 szt trzody chlewnej. Powierzchnia gospodarstwa później do 375 ha, a łącznie z dzierżawami przekroczyła 500 ha. Prowadzona produkcja rolnicza pozwalała na samozaopatrzenie w żywność i sprzedaż jej nadwyżek.
W latach 1922–1928 w Karolewie funkcjonowało Seminarium Kaznodziejskie, które przeniesiono do Biedaszek Małych.
Zakład opiekuńczy w Karolewie powstał po utworzeniu przez Fundację Sembecka podobnego typu ośrodka w Kętrzynie przy ulicy Asnyka.
Karolewo w czasie II wojny światowej.
W marcu 1939 r. do Zakładu Opiekuńczego wkroczyło Gestapo. W roku 1940 ów zakład został zlikwidowany. Obłożnie chorych uśmiercono za pomocą zastrzyków (eutanazja), a pozostałych wywieziono do Kortowa w Olsztynie. Organy z kościoła trafiły do wojskowego ośrodka wypoczynkowego.
W Karolewie powstały koszary SS. Jednostka ta służyła do ochrony „Wilczego Szańca”. Istniejący tu wcześniej szpital przeznaczony został na potrzeby obsługi medycznej załogi „Wilczego Szańca” (obecnie w dawnym budynku szpitalnym mieszczą się pomieszczenia dydaktyczne szkół ponadpodstawowych). W Karolewie organizowano też kursy pielęgniarek. Po zamachu na Hitlera 20 lipca 1944 r. do szpitala w Karolewie przywożono rannych oficerów, których Hitler odwiedził 21 lipca. 22 lipca zmarł w szpitalu wojskowym generał Günther Korten.
Przed spodziewanymi nalotami na Królewiec na teren koszar SS pod koniec 1943 r. do Karolewa ewakuowano niektóre zbiory. W 1945 r. Karolewo zajęła jednostka Armii Radzieckiej, która stacjonowała tu do wiosny 1946 r. Gdy wojsko radzieckie opuściło Karolewo, w kościele, który SS wykorzystywało na magazyn, znaleziono 33 skrzynie ze zbiorami archeologicznymi z "Prussia Museum" w Królewcu.
Kościół w Karolewie.
Projekt kościoła w Karolewie zaprojektował w ostatnich latach XIX w. w stylu neogotyckim Bergmann z ówczesnego Rastenburga. Uroczystości erekcyjne po wykonaniu fundamentów odbyły się 5 lipca 1899 r. Kościół był konsekrowany 5 października 1900 r. Miał wówczas trzy dzwony (największy – śmierci, dziękczynny i pracy). Dzwony te przetopione zostały w czasie I wojny światowej, a nowe z 1932 r. też zostały przetopione w czasie II wojny światowej.
Poświęcenia kościoła dla kultu katolickiego w dniu 13 listopada 1949 r. dokonał proboszcz parafii św. Katarzyny w Kętrzynie ks. Wacław Radziwon. Kościół poświęcony został ku czci św. Stanisława Kostki – patrona młodzieży.
Konsekracji dzwonów w dniu 14 lutego 1965 r. (największy – Maryja, średni – Wojciech i najmniejszy – Stanisław) dokonał ówczesny rektor Warmińskiego Seminarium Duchownego ks. bp Jan Obłąk. W Karolewie od lat 50. trwała walka z władzami państwowymi o utworzenie parafii (zakaz budowy plebanii). Przez kilkanaście lat wikariusz (pełniący faktycznie rolę proboszcza) mieszkał na kościelnej wieży. Przybyły tu w 1975 ks. Tadeusz Brandys wpadł na lepszy pomysł, 5 lipca 1977 przy turystycznej trasie do „Wilczego Szańca” obok kościoła postawił barakowóz z napisem „Duszpasterstwo Parafialne przy kościele św. Stanisława Kostki w Karolewie” zwany powszechnie Wozem Drzymały. Radio Wolna Europa zaczęło nadawać stosowne audycje. Władze państwowe wyraziły zgodę na ustanowienie parafii.
Parafię w Karolewie erygował biskup warmiński Józef Glemp w dniu 19 czerwca 1980 r. W dekrecie biskupim parafia obejmowała następujące miejscowości: Cegielnia, Czerniki, Gierłoż, Jankowo, Karolewo, Karolewo-Folwark (nie istnieje), Kruszewiec, Kwida (obecnie Kwiedzina), Nowa Różanka (obecnie 2008 wieś należy do Parafii św. Brata Alberta w Kętrzynie), Osewo (nie istnieje), Owczarki (obecnie Owczarnia), Parcz, Pożarki, Strzyże, Ury (obecnie Góry) i Wopławki.
Komunikacja miejska.
Na terenie miejscowości jeździ autobus linii numer 1 Przedsiębiorstwa Gospodarki Komunalnej „Komunalnik” w Kętrzynie łączącej Karolewo – Kruszewiec – Dworzec PKP – Pocztowa – Bajany (Rataja).
Inne.
W roku 1948 istniejące budynki wykorzystano na utworzenie Zespołu Szkół Rolniczych. W latach 1955–1961 pracownikiem Z.S.R. w Karolewie był Mikołaj Beynar (ojciec Pawła Jasienicy). M. Beynar dyrygował chórem pracowniczym i prowadził szkolną orkiestrę. 
W ramach Zespołu Szkół w latach 70. funkcjonowała klasa przygotowująca pilotów na potrzeby agrolotnictwa. Jako baza treningowa służyło pobliskie lotnisko. Obecnie zmieniono nieco profil nauczania i szkoły tam istniejące mają nazwę Zespół Szkół Licealnych i Zawodowych w Karolewie. Od 2008 roku ZSLiZ w Karolewie podporządkowany został Ministerstwu Rolnictwa. Obecnie placówka funkcjonuje jako Zespół Szkół Centrum Kształcenia Rolniczego. 
W Karolewie funkcjonowało również Gimnazjum Gminy Kętrzyn. Przy Gimnazjum Gminy Kętrzyn we wrześniu 2008 r. przekazano do użytku nową halę sportową. Na terenie Karolewa przez wiele lat działała już nieistniejąca poczta (kod pocztowy 11-404).
W Karolewie jest przystanek PKS, sklep, park, stadion, orlik, remiza strażacka (OSP Karolewo), funkcjonuje także zespół zapaśniczy „Orzeł” Karolewo.
W roku 2000 w Karolewie mieszkały 592 osoby. Od roku 2016 miejscowość liczy 1020 osób.

</doc>
<doc id="44008" url="https://pl.wikipedia.org/wiki?curid=44008" title="Ciąg niemalejący">
Ciąg niemalejący



</doc>
<doc id="44009" url="https://pl.wikipedia.org/wiki?curid=44009" title="Ciąg nierosnący">
Ciąg nierosnący



</doc>
<doc id="44011" url="https://pl.wikipedia.org/wiki?curid=44011" title="Arcus cosinus">
Arcus cosinus



</doc>
<doc id="44012" url="https://pl.wikipedia.org/wiki?curid=44012" title="Fyla penutiańska">
Fyla penutiańska

Fyla penutiańska – wielka fyla języków rdzennej ludności Ameryki Północnej. Obejmuje zasięgiem obszar zachodniego wybrzeża Ameryki Północnej, od Kolumbii Brytyjskiej po Kalifornię i środkowy Meksyk. Kod ISO 639-2: nai.
Języki penutiańskie charakteryzują się obecnością formalnych i fleksyjnych przyrostków oraz skłonnością do zmian w rdzeniu słowa. 
Do grupy penutiańskiej zalicza się piętnaście rodzin językowych i około 30 języków:

</doc>
<doc id="44013" url="https://pl.wikipedia.org/wiki?curid=44013" title="Penutian">
Penutian



</doc>
<doc id="44014" url="https://pl.wikipedia.org/wiki?curid=44014" title="Języki penutiańskie">
Języki penutiańskie



</doc>
<doc id="44018" url="https://pl.wikipedia.org/wiki?curid=44018" title="Basteja">
Basteja

Basteja ("rondel") – budowla fortyfikacyjna, będąca murowanym lub ziemnym umocnieniem w formie niskiej, przysadzistej baszty obronnej, zwykle z dwiema kondygnacjami. Zbudowana na planie półkola, wieloboku lub podkowy, wysunięta przed mur obronny, była stanowiskiem ogniowym artylerii blokującym dostęp do kurtyny. Pozwalała na prowadzenie ognia skrzydłowego wzdłuż fosy. Basteja pojawiła się we Włoszech w XV wieku, w związku z rozpowszechnieniem się broni palnej. Pierwszą basteję opracował Albrecht Dürer. Zastąpiła baszty, które były wrażliwsze na ogień ze względu na mniejszą masywność, połączoną zazwyczaj z większą wysokością, oraz nie zapewniały dostatecznej powierzchni do obsługi artylerii. Została zastąpiona przez bastion.

</doc>
<doc id="44019" url="https://pl.wikipedia.org/wiki?curid=44019" title="Kaponiera">
Kaponiera

Kaponiera – przykryta budowla fortyfikacyjna o różnej konstrukcji, wykorzystywana do prowadzenia ostrzału skrzydłowego lub skośnego, służąca na ogół do obrony fosy, stosowana w fortyfikacji nowożytnej.
Zasadniczym przeznaczeniem kaponier jest obrona fosy, aczkolwiek wykorzystywano je także do ostrzału zapola (w austriackiej szkole fortyfikacyjnej) lub przedpola (w nowopruskiej). Typowa kaponiera jest niską, skazamatowaną budowlą, wtopioną w stok lub przeciwstok fosy. Jej wysokość nie przekracza wysokości wału, przy którym jest umieszczona. Wyposażona jest w stanowiska bojowe, przeznaczone do prowadzenia ognia w jednym lub dwóch kierunkach. Czasem kaponierą nazywa się ogólniej zakrytą budowlę fortyfikacyjną służącą do prowadzenia ognia flankującego.
Wcześniejszą formą kaponiery była budowla w formie dwóch krótkich odcinków wałów, umieszczonych w poprzek fosy w fortyfikacji bastionowej. Mogły one służyć do osłaniania ogniem fosy (choć ta była głównie chroniona ostrzałem z barków bastionów), a główną funkcją było umożliwienie dokonania wypadu przejściem znajdującym się między wałami (zazwyczaj odkrytym). Konstrukcja taka nazywana jest także kaponierą forteczną.
Budowle te występują w różnych formach; rozróżnia się kaponiery:
Kaponiery pojedyncze nazywa się też półkaponierami. 

</doc>
<doc id="44020" url="https://pl.wikipedia.org/wiki?curid=44020" title="Poterna">
Poterna

Poterna (potajnik) – podziemne przejście umożliwiające komunikację wewnątrz twierdzy bądź fortu pomiędzy poszczególnymi stanowiskami bojowymi na wałach lub w rowach fortecznych, schronami, koszarami itp. bez narażenia się na bezpośredni ostrzał.
Przeważnie poterny łączyły kaponiery ze schronem głównym, lub ze schronami pogotowia w poprzecznicach. Wznoszone były z drewna, cegły bądź betonu, budowane metodą górniczą lub odkrywkową. Nazwa używana także w odniesieniu do bocznej bramy (furty) w murze obronnym.

</doc>
<doc id="44021" url="https://pl.wikipedia.org/wiki?curid=44021" title="Pochylnia (architektura)">
Pochylnia (architektura)

Pochylnia – przejście bez stopni służące do pokonania różnicy poziomów, gdy spadek podłużny przekracza 6%.

</doc>
<doc id="44022" url="https://pl.wikipedia.org/wiki?curid=44022" title="Rampa">
Rampa



</doc>
<doc id="44023" url="https://pl.wikipedia.org/wiki?curid=44023" title="Rampa (budownictwo)">
Rampa (budownictwo)

Rampa – pomost ustawiony najczęściej wzdłuż ściany hali przemysłowej, w porcie, kopalni, stacji kolejowej itp., ułatwiający załadunek i wyładunek materiałów, ludzi, zwierząt; także pochylnia ułatwiająca pokonanie różnicy poziomów, stosowana m.in. w starożytnym Egipcie do połączenia świątyń grobowych wewnątrz piramid.

</doc>
<doc id="44025" url="https://pl.wikipedia.org/wiki?curid=44025" title="Estakada">
Estakada

Estakada (z fr. "estacade") – budowla mostowa mająca na celu przeprowadzenie ciągu komunikacyjnego (droga, linia kolejowa) nad terenem zabudowanym lub obniżeniem terenu zastępując wysoki nasyp. Jako estakadę można przyjąć wieloprzęsłowe konstrukcje inżynierskie spełniające częściowo funkcję wiaduktu a częściowo wysokiego nasypu. Również jest to droga transportowa (np. na terenie fabryki pomiędzy halami produkcyjnymi, placami składowymi, na terenie fortu lub pomiędzy fortami itd.) prowadzona ponad terenem na specjalnie wzniesionej konstrukcji wsporczej (np. słup, filary). Estakady zwykle mają znaczną długość.

</doc>
<doc id="44026" url="https://pl.wikipedia.org/wiki?curid=44026" title="Koncha">
Koncha

Koncha (, – muszla) – półkoliste sklepienie nad wnęką w kształcie połowy kopuły, przypominające kształtem muszlę; półkopuła. Sklepienie takie zwane jest też sklepieniem konchowym.

</doc>
<doc id="44027" url="https://pl.wikipedia.org/wiki?curid=44027" title="Machikuły">
Machikuły

Machikuły (lp. machikuł) – element obronny, budowany w górnej części murów obronnych, najczęściej w fortyfikacjach średniowiecznych obwarowań, służący do obrony podstawy muru.
Rodzaj ganka wspartego na kroksztynach, wystającego przed lico zewnętrzne muru, zaopatrzonego w otwory strzelnicze. W podłodze umieszczano otwory, przez które można było lać np. gorącą smołę na przeciwnika szturmującego zamek. Machikuły były czasem wieńczone blankami. Bywały budowane wzdłuż całej długości murów i na wieżach obronnych. Były prototypem balkonów. Machikuły zastąpiły wcześniej stosowane drewniane hurdycje.

</doc>
<doc id="44029" url="https://pl.wikipedia.org/wiki?curid=44029" title="Hurdycja">
Hurdycja

Hurdycja – drewniany ganek w średniowiecznym budownictwie obronnym, znajdujący się w górnej części murów obronnych.
Hurdycja wystawała przed lico zewnętrzne muru i dawała osłonę obrońcom. Była zaopatrzona w otwory strzelnicze w czołowej ścianie i otwory w podłodze, przez które można było lać np. gorącą smołę czy wodę na szturmujących zamek wrogów lub razić ich kamieniami lub innymi pociskami. W XIV wieku zostały zastąpione przez murowane machikuły.

</doc>
<doc id="44030" url="https://pl.wikipedia.org/wiki?curid=44030" title="Języki algijskie">
Języki algijskie

Języki algijskie (= zespół algijski) – wielka rodzina języków rdzennej ludności Ameryki Północnej. Językami algijskimi posługiwano się głównie na wschodzie Ameryki Północnej (od Labradoru do Quebecu) i dalej na południe, do Karoliny Północnej, a także w okolicy Wielkich Jezior, w kanadyjskiej prowincji Alberta i amerykańskich stanach: Montana, Wyoming i Kolorado. Języki algijskie budują słowa z wielu elementów składowych, które samodzielnie nie są używane, a pojedyncze słowo może mieć znaczenie całego zdania. Ważną rolę odgrywają przyrostki i przedrostki, istnieją przypadki i formy fleksyjne. W nowszych publikacjach Siergiej Nikołajew dowodzi pokrewieństwa pomiędzy językiem niwchijskim a językami algijskimi, a w mniejszym stopniu tych obu z językami wakaskimi z wybrzeża Kolumbii Brytyjskiej.
Klasyfikacja genetyczna.
Fyla makroalgonkiańska (języki makroalgonkian) (w tym języki muskogejskie, język natchez†, język atakapa†, język czitimeski, język tunica†, język tonkawa)

</doc>
<doc id="44031" url="https://pl.wikipedia.org/wiki?curid=44031" title="Refektarz">
Refektarz

Refektarz (łac. "refectorium" od "reficere" – odnawiać) – w budynkach klasztornych, seminariach duchownych duże pomieszczenie służące jako jadalnia, charakterystyczne zwłaszcza dla klasztorów średniowiecznych. 
Refektarze umieszczane były najczęściej przy otaczającym wirydarz krużganku, w skrzydle oddalonym od kościoła (najczęściej było to skrzydło południowe lub północne), po stronie przeciwnej niż kościół. Zarysem i wystrojem architektonicznym był zbliżony do kapitularza. Była to sala najczęściej przykryta sklepieniem krzyżowym, oświetlona dużymi oknami, która była połączona z krużgankiem kilkoma wejściami.

</doc>
<doc id="44033" url="https://pl.wikipedia.org/wiki?curid=44033" title="Kalatos">
Kalatos

Kalatos (gr. κάλαθος) – w starożytnej Grecji przedmiot użytkowy pełniący rolę pojemnika i mający kilka pokrewnych znaczeń.
Określano tak przede wszystkim pleciony z wikliny koszyk, zwężony u dołu i rozszerzający się ku górze, będący atrybutem bogini Demeter. Duży, wypełniony owocami kalatos niesiono w uroczystej procesji na cześć bogini z Aten do Eleusis. W gospodarstwie domowym pleciony kosz służył również prządkom jako pojemnik na wełnę, i dlatego w sztuce starogreckiej występował jako atrybut także bogini Ateny Ergane, opiekunki prac domowych oraz bogini przędzenia i tkactwa. Przypisywano mu również rolę w kulcie Gai i Tyche. 
Nazwą tą określano też pochodne od kosza naczynia ceramiczne o zbliżonym kształcie. Jedno z nich, zdobione scenami figuralnymi, miało formę wysokiego cylindra (niekiedy o podwójnych ściankach) osadzonego na szerokiej, niskiej stopce, z dwoma uchwytami tuż pod grubym, rozchylonym wylewem. Nazywano tak również nieduży, lecz wysoki, cienkościenny kubek o prostej formie i kielichowato rozchylonym wylewie, służący najczęściej do przelewania wina (współcześnie tę samą rolę w greckiej gastronomii pełni metalowe naczynie o tym samym kształcie).
Ponadto określenie to odnoszono do głowicy kolumn w porządku korynckim, zwłaszcza do głowic spoczywających na głowach kanefor.

</doc>
<doc id="44034" url="https://pl.wikipedia.org/wiki?curid=44034" title="Kanefora">
Kanefora

Kanefora (stgr. κανηφόρος, od κάνεον – „kosz” i φέρω – „niosę”) – motyw dekoracyjny w malarstwie albo podpora architektoniczna w rzeźbie, przedstawiająca postać kobiety lub dziewczyny niosącej na głowie lub ramionach kosz (kalatos) z kwiatami bądź owocami. 
Postać wzorowana na uczestniczkach procesji kultowych (np. panatenajskiej) w starożytnej Grecji, niosących w koszach dary ofiarne lub sakralne przedmioty (chłopca będącego uczestnikiem procesji nazywano kaneforos).
Kosz na głowie kobiety (kalatos) w architekturze starożytnej Grecji spełniał często rolę głowicy kolumny. Kanefory były częstym tematem w malarstwie wazowym, wykonywano je także jako dekoracje reliefowe.

</doc>
<doc id="44035" url="https://pl.wikipedia.org/wiki?curid=44035" title="Konwikt">
Konwikt

Konwikt (łac. "convictus") – forma internatu dla uczniów uczęszczających do szkoły prowadzonej przez dany zakon katolicki. W dawnej Polsce najwięcej było konwiktów pijarów, teatynów i jezuitów. Te zakony bowiem zajmowały się z założenia edukacją. Konwikty cechowały się surową dyscypliną, koncentrując się na kształtowaniu charakterów wychowanków.

</doc>
<doc id="44036" url="https://pl.wikipedia.org/wiki?curid=44036" title="Kolegium">
Kolegium

Kolegium (łac. "collegium")

</doc>
<doc id="44037" url="https://pl.wikipedia.org/wiki?curid=44037" title="Podcień">
Podcień

Podcień, podcienie, podsienie – pomieszczenia w dolnej części budynków, otwarte na zewnątrz, ograniczone słupkami lub filarami wzdłuż lica muru, nieprzekraczające dwóch kondygnacji. Podcienia stosuje się ze względu na przestrzenne ukształtowanie budowli oraz ze względów użytkowych.
Usytuowane wzdłuż jednej, głównej elewacji lub obiegające budynek, czasem zajmujące tylko naroże (w chatach). Przykryte sklepieniem, najczęściej krzyżowym. W kamienicach miejskich stosowane dla usprawnienia ruchu (poszerzenie chodnika), lokowano w nich wejścia do kramów kupieckich. Przypomina krużganek, lecz w odróżnieniu od niego jest równy z licem ściany (krużganek jest formą dostawioną do lica).

</doc>
<doc id="44038" url="https://pl.wikipedia.org/wiki?curid=44038" title="Barbados">
Barbados

Barbados – państwo wyspiarskie w Ameryce Środkowej, zajmujące wyspę o tej samej nazwie, położoną w archipelagu Małych Antyli, na Oceanie Atlantyckim. Najbardziej na wschód wysunięta wyspa Karaibów. Powierzchnia kraju wynosi 430 km², a liczba ludności – 294 560 (2020). Stolicą i największym miastem jest Bridgetown. Językiem urzędowym jest angielski.
Od 1627 do 1966 roku Barbados był kolonią Wielkiej Brytanii. W unii personalnej z nią ("Commonwealth realm") pozostawał do 30 listopada 2021 r., kiedy to stał się republiką. Głową państwa została wybrana przez parlament prezydent – Sandra Mason.
Państwo jest jednym z zamożniejszych i najbardziej rozwiniętych we wschodniej części Karaibów. Gospodarka kraju tradycyjnie opierała się na uprawie i przetwórstwie trzciny cukrowej, od końca XX wieku istotną rolę odgrywają także turystyka i przemysł lekki.
Geografia.
Wyspa, w przeciwieństwie do innych wysp archipelagu, nie ma budowy wulkanicznej, a wapienną. Początek wyspie dały rafy koralowe, które otaczają jej wody. Występują pagórki, z których najwyższy (Mount Hillaby) nie przekracza 340 m n.p.m. Brak wyraźnych wód śródlądowych, ale istnieją rozwinięte zjawiska krasowe. Wyspa otoczona ze wszystkich stron wodami Oceanu Atlantyckiego charakteryzuje się tropikalnym klimatem podrównikowym. W lecie wyspę nawiedzają cyklony.
Pochodzenie nazwy.
Nazwa wyspy pochodzi z języka portugalskiego. Portugalczycy zwrócili uwagę na miejscową odmianę figowca, tworzącego dużą siatkę korzeni, przypominającą brodę. Drzewa te nazwano „drzewami brodatymi” ("os barbados"), skąd przeszła nazwa na całą wyspę.
Historia.
Barbados zasiedlili 4000 lat temu Indianie. Wyspę odkryli dla Europejczyków na początku XVI wieku portugalscy podróżnicy, jednak jej nie skolonizowali. W 1627 roku na wyspie wylądowali angielscy koloniści, w pobliżu obecnej miejscowości Holetown, ale na Barbadosie mieszkali również Holendrzy. Ci ostatni w 1637 roku przywieźli z Brazylii trzcinę cukrową i założono na wyspie pierwsze plantacje tej rośliny. Wkrótce kolonia stała się jedną z najważniejszych wśród angielskich posiadłości w Nowym Świecie. Strategiczne położenie, zapora z raf koralowych i duże manufaktury cukru przyniosły rozkwit wyspie. Przez cały XVII wiek była ona ważniejsza od posiadłości w Ameryce Północnej. Na Barbados sprowadzano niewolników z Afryki, którzy pracowali przy uprawie trzciny cukrowej. Barbados cieszył się dużą autonomią.
W 1639 roku na wyspie zebrało się pierwsze ciało ustawodawcze, "House of Assembly" (Izba Zgromadzenia), pierwsze na zachodniej półkuli. W 1834 roku w całym Imperium Brytyjskim zniesiono niewolnictwo. Kryzys systemu kolonialnego doprowadził do powstania ruchów domagających się oderwania od metropolii, co ostatecznie nastąpiło 30 listopada 1966 roku (rocznice tego wydarzenia są świętem narodowym kraju). Mimo to Barbados i Wielka Brytania były do 2021 roku połączone unią personalną – Barbados należy do Wspólnoty Narodów ("Commonwealth"). W 1983 roku Barbados, wspólnie ze Stanami Zjednoczonymi, wziął udział w interwencji wojskowej w Grenadzie.
30 listopada 2021 kraj zerwał unię personalną z Wielką Brytanią, stając się republiką. Głową państwa została wybrana przez parlament prezydent – Sandra Mason.
Podział administracyjny.
Stolicą Barbadosu jest położone na południowym zachodzie wyspy miasto Bridgetown. Kraj jest podzielony na 11 parafii (dystryktów) (ang. "parish" – „parafia”).
Władze.
Głową państwa jest prezydent wybierany na czteroletnią kadencję przez Izbę Zgromadzenia i Senat. Parlament jest dwuizbowy: Izba Zgromadzenia (izba niższa; "House of Assembly") oraz Senat ("Senate"). Wybory do 30-osobowej izby niższej odbywają się co 5 lat. Rząd może rozpisać nowe wybory w dowolnej chwili. Spośród 21 senatorów mianowanych przez prezydenta do powołania 12 wymagana jest opinia premiera, 2 – przywódcy opozycji, zaś 7 prezydent wybiera osobiście. Prawo wyborcze jest powszechne dla osób, które ukończyły 18. rok życia. Władzę ustawodawczą sprawuje premier, mianowany przez prezydenta spośród członków Izby Zgromadzenia. Rząd jest odpowiedzialny przed parlamentem. Władzę sądowniczą sprawują sądy z Sądem Naczelnym, w skład którego wchodzi dodatkowo Sąd Apelacyjny, oba składają się z 4 sędziów. Sędziów mianuje prezydent po zasięgnięciu rady premiera i przywódcy opozycji.
Gospodarka.
Główne dochody wyspy przynosi turystyka. Poza centrum finansowym, stolicą Bridgetown, oraz pełnymi hoteli nadmorskimi wybrzeżami, krajobraz ekonomiczny wyspy jest wiejski, gdzie ciągle uprawia się trzcinę cukrową. W 1990 roku kraj wpadł w recesję, ale obecnie rozwój gospodarczy sięga 3–5% rocznie.
Demografia.
Struktura etniczna: czarni 92,4%, biali 2,7%, mieszani 3,1% a Hindusi 1,3%
Struktura wieku:
Stopień analfabetyzmu: 97,4% osób powyżej 15. roku życia umie czytać i pisać.
Religia.
Struktura religijna kraju w 2010 roku według "Pew Research Center":

</doc>
<doc id="44042" url="https://pl.wikipedia.org/wiki?curid=44042" title="Bitwa pod Pragą">
Bitwa pod Pragą

Bitwa pod Pragą – starcie zbrojne, które miało miejsce 6 maja 1757 r. między wojskami pruskimi króla Fryderyka II Wielkiego i feldmarszałka Kurta Christopha von Schwerina a wojskami habsburskimi dowodzonymi przez księcia Karola Lotaryńskiego i feldmarszałka Browne’a.
Prolog.
Najazd pruski na Saksonię w 1756 i wkroczenie na ziemie Habsburgów (Bitwa pod Lovosicami) spowodowały zawiązanie przez zagrożoną Austrię koalicji antypruskiej. Dzięki wysiłkom austriackich dyplomatów weszły w jej skład Francja, Rosja, Szwecja, a także kraje Rzeszy – po uznaniu przez Sejm Rzeszy Prus za agresora. Z kolei Prusy zawiązały sojusz z Wielką Brytanią i, pozostającym w unii z Wielką Brytanią, Hanowerem.
Po przerwie operacyjnej zimą z 1756 na 1757 obie strony sposobiły się do działań ofensywnych. Do akcji ze strony sił antypruskiej koalicji miało wejść ok. 410 tys. żołnierzy (150 tys. austriackich, 130 tys. francuskich, 80 tys. rosyjskich, 30 tys. wojsk Rzeszy i 20 tys. szwedzkich). Po stronie przeciwników do boju sposobiło się ok. 200 tys. wojsk pruskich (150 tys. w polu i 50 tys. w twierdzach) oraz 47 tys. ich sprzymierzeńców w Hanowerze.
Chcąc uprzedzić uderzenie przeciwnika i zadać decydujący cios głównemu przeciwnikowi w wojnach śląskich, Austrii, 18 kwietnia 1757 r. Fryderyk II na czele swoich wojsk wkroczył do Czech. Wojska pruskie, maszerując w czterech kolumnach liczących łącznie 140 000 żołnierzy, szybkim marszem podeszły pod mury stolicy Czech – Pragi, gdzie napotkały wojska austriackie pragnące nie dopuścić do utraty miasta.
Strategia.
Armia księcia Karola zajmowała umocnione pozycje generalnie frontem na północ wzdłuż wzgórz (Góra Żiżkowa, Góra Szańcowa, Tabor). Dostęp do nich od północy osłaniała rzeczka Rokytka. Na prawym skrzydle w rejonie wzgórza Homole frontem na wschód stała jazda gen. kawalerii Josepha Lucchese d'Averna (3100 ludzi) i Ludwika Karla von Brettlacha (2 000 ludzi). Na północ od nich ugrupowała się piechota prawego skrzydła felzeugmeistera Königsegga (19 000 ludzi). Jego wojska stały na północnych stokach góry Tabor i na lewo od niej frontem na północ. Piechotą lewego skrzydła (22 tys. żołnierzy) dowodził felzeugmeister Karl Gustav von Kheul. Jego siły rozciągały się wzdłuż kompleksu Wzgórza Szańcowego. Na skrajnym lewym skrzydle – za Żiżkową Górą, prawie już u bram Pragi stały 2 dywizje jazdy (łącznie 4 100 żołnierzy). W odwodzie znajdowało się ok. 8 000 żołnierzy. Nieobsadzony natomiast pozostawał odcinek rzeczki Rokytki na wschód od góry Tabor, gdyż dowództwo austriackie uznało, iż atak przez tamtejsze mokradła jest niemożliwy (poza tym liczono, że z tamtej strony nadejdą siły śpieszącego ku Pradze feldmarszałka von Dauna
Fryderyk, który 5 maja wieczorem zlustrował pozycje austriackie uznał je za bardzo silne. Lecz, gdy podjazdy doniosły mu, iż mokradła po prawej stronie szyku wroga nie są obsadzone – tam właśnie postanowił uderzyć następnego dnia. Swemu prawemu skrzydłu (ks. Henryk Pruski i gen. Peter Ernst de Pennavaire – razem ok. 5 200 jazdy i ok. 7 500 piechoty) postawił zadanie wiązania sił austriackich wzdłuż linii wzgórz. Reszta sił głównych (von Schwerin) miała mocno uderzyć na prawą flankę wojsk austriackich i zwinąć ich szyk w kierunku Pragi. Odwód stanowiło 5 200 konnych pod dowództwem gen. Hansa Joachima von Zeithena.
Bitwa.
O godzinie 3.00 nad ranem 6 maja rozpoznanie doniosło księciu Karolowi o ruchach wojsk pruskich. Ogłoszono gotowość bojową. Książę Karol przejął osobiste dowodzenie nad lewym skrzydłem, prawe powierzając feldmarszałkowi Browne’owi i gen. Lucchese. Austriacy jednak nie obsadzili stanowisk bojowych, nie spodziewając się, iż Prusacy zaatakują ich potężną pozycję. Nie ściągnięto także wysłanych wcześniej do Pragi po obrok kawalerzystów (po 325 ludzi i koni z każdego regimentu – łącznie ok. 5000 ludzi czyli 40% kawalerii austriackiej). Po godzinie 6.00 wojska austriackie zostały też wezwane na msze. Spokój wkrótce został przerwany, gdyż Prusacy ruszyli. W pośpiechu zajmowano stanowiska i zaczęto ściągać żołnierzy wysłanych po obrok. Jednak Prusacy nie uderzyli frontalnie, lecz skręcili na wschód. Początkowo książę Karol uważał, iż chcą oni dokonać głębokiego obejścia, lub też przeciąć połączenia z von Daunem. Dopiero, gdy kolumny pruskie skręciły na południe, kierując się wprost w mokradła Rokytki zrozumiano pruskie intencje. Gorączkowo zaczęto tworzyć linie obrony. Miało je obsadzić łącznie 22 tys. piechoty i 12 tys. jazdy skierowanych frontem na wschód pod ogólnym dowództwem Browne'a.
Około godziny 10.00 gdy Austriacy wciąż byli w trakcie przegrupowania nadciągnęli Prusacy pod dowództwem von Schwerina. Mimo że jeszcze nie wszystkie siły przeprawiły się przez Rokytkę – Schwerin ruszył do ataku mając 9000 piechoty i 3400 jazdy (w zdecydowanej większości oddziały śląskie). Uderzenie pruskie odbyło się bez strzelania i przy słabym wsparciu artylerii (Schwerin nie doceniał artylerii) co miało się srodze zemścić. Pod silnym ogniem piechoty i artylerii austriackiej – pruskie natarcie załamało się. Zginęło lub zostało rannych 4 z 5 generałów prowadzących atak. Widząc zamieszanie w szeregach pruskich feldmarszałek Browne nakazał kontratak. Zaatakowane oddziały pruskie rzuciły się do ucieczki. Próbował ją powstrzymać von Schwerin – jednak zginął od kartaczy austriackich. Było to około godziny 11.00. Jego śmierć spotęgowała jeszcze chaos wśród sił pruskich. W trzy kwadranse spośród 9 000 żołnierzy Prusacy stracili ok. 4000 (w tym ok. 900 jeńców) oraz kilka dział i chorągwi. Natarcie austriackie powstrzymało 7 500 żołnierzy 2 linii, którzy biegiem przedostali się przez groble. Na powstrzymanie austriackiego natarcia miała też wpływ ciężka rana Browne’a (zmarł 26 czerwca).
Jednocześnie – na południe od piechoty walczyła kawaleria. Dwie szarże pruskie nie doprowadziły do przełamania linii austriackich a za to doprowadziły do zmęczenia koni. Do akcji weszły rezerwy pruskiej kawalerii von Zeithena. Jednakże również trzecia szarża była nieudana. Po niej do pościgu ruszyli Austriacy i gdy się wydawało, iż zwycięstwo jest już blisko – w tumanach kurzu nastąpiło totalne zamieszanie. Austriacy przekonani, że są okrążeni – rzucili się do panicznej ucieczki, porywając ze sobą księcia Karola. Prusacy poszli do pościgu kompletnie rozbijając przeciwnika. Jednak nie wykorzystano w pełni tego sukcesu, gdyż większość jazdy pruskiej mając konie zamęczone 3 szarżami nie była zdolna do działań, zaś siły von Zeithena po zajęciu obozu jazdy austriackiej zajęły się jego rabowaniem.
Pruska piechota tymczasem (11.00 – 11.30), po pozbieraniu się ruszyła całą siłą prawego skrzydła (ok. 24 500 ludzi) w kierunku wykrytej luki w ugrupowaniu przeciwnika spowodowanej opóźnieniami w przegrupowaniu. Po pokonaniu sił austriackich ruszyła do pościgu.
Austriacy utworzyli nową linię obrony na stokach Taboru a następnie nad jarem w okolicy Malešic na zachód od Góry Tabor. Nad jarem uszykowały się główne siły piechoty austriackiej – ok. 27 500 ludzi wspieranych przez 3–4 tys. kawalerii. Prusacy atakowali frontalnie i jak zwykle bez strzelania – stąd też walki o jar, mimo że trwały tylko pół godziny były bardzo krwawe. Zginęło lub odniosło rany kilka tys. ludzi, zaś niektóre pruskie regimenty straciły aż do 70% stanu. Pozycję zdołano pokonać dopiero po przybyciu drugiej linii wojsk pruskich i po ataku wojsk księcia Henryka Pruskiego z północy, w wyniku którego zajęto Górę Szańcową. Po utracie pozycji nad jarem – większość piechoty austriackiej i część kawalerii zaczęła wycofywać się do Pragi. Ich odwrót osłaniało 17 batalionów dotychczas nie zaangażowanych poważniej w boju, które odparły natarcia pruskie, po czym również wycofały się do miasta. Na południe wycofało się ok. 6 tys. piechoty i 7 tys. jazdy oraz kilkanaście dział.
Austriacy bitwę przegrali, ale nie zostali rozbici i wycofali się w porządku, wzmacniając m.in. załogę Pragi. Fryderyk nie osiągnął też swojego celu strategicznego, a chwilowe zwycięstwo okupił bardzo dużymi stratami. Miały one konsekwencje podczas bitwy pod Kolinem, kiedy to Fryderykowi zabrakło kilku tysięcy żołnierzy, co zaważyło o losie kampanii i całej wojny.

</doc>
<doc id="44045" url="https://pl.wikipedia.org/wiki?curid=44045" title="Języki makrosiouańskie">
Języki makrosiouańskie

Języki makrosiouańskie – makrofyla języków rdzennej ludności Ameryki Północnej. W okresie przed kolonizacją językami należącymi do tej fyli posługiwały się plemiona na terenie dzisiejszych Stanów Zjednoczonych i Kanady: od południowego Ontario, poprzez stan Nowy Jork po południowe Appalachy oraz na Wielkich Równinach od Montany po Wisconsin, a na południu do Teksasu i Wisconsin. Języki tej fyli często używają przedrostków i przyrostków oraz morfemów typu infiksów, czyli pojawiających się w środku słowa, a nie na początku lub na końcu. W języku dakota "mani" znaczy „chodzić”, a "wa" to infiks oznaczający pierwszą osobę. Stąd słowo "ma-wa-ni" oznacza „ja chodzę”.
W jej skład wchodzi 26 języków w 5 rodzinach (w nawiasach podano liczbę języków w rodzinie):
Na temat zasadności wydzielania tej wielkiej rodziny językowej trwają dyskusje.

</doc>
<doc id="44046" url="https://pl.wikipedia.org/wiki?curid=44046" title="Yupik">
Yupik



</doc>
<doc id="44047" url="https://pl.wikipedia.org/wiki?curid=44047" title="Inupiat">
Inupiat



</doc>
<doc id="44048" url="https://pl.wikipedia.org/wiki?curid=44048" title="Bitwa nad rzeką Hydaspes">
Bitwa nad rzeką Hydaspes

Bitwa nad rzeką Hydaspes – starcie zbrojne, które miało miejsce w maju albo czerwcu roku 326 p.n.e. w trakcie kampanii Aleksandra Macedońskiego w Indiach. Zdaniem wielu historyków bitwa ta była największym wyczynem militarnym Aleksandra.
Przebieg.
Maszerując do Indii Aleksander natknął się nad rzeką Hydaspes (w dzisiejszym Pakistanie) na silną armię hinduską mającą 200 słoni bojowych (według innych źródeł 85). Atak na stojące po drugiej stronie rzeki wojska hinduskie utrudniały wezbrane wody. Macedoński król rozbił obóz i pozorowanymi działaniami uśpił czujność hinduskich wojsk. Następnie z wydzielonym oddziałem 15 tysięcy swoich najlepszych żołnierzy (być może 25 tysięcy) ruszył w górę rzeki i tam, niezauważony przez przeciwnika, przekroczył rzekę. W obozie pozostało około 11 tysięcy zbrojnych. Gdy w końcu hinduski władca Poros zorientował się w sytuacji, wysłał przeciwko Aleksandrowi 2000 jeźdźców i rydwany pod wodzą swego syna (również Porosa). Oddział ten został jednak rozbity przez Macedończyków. W starciu zginął syn Porosa oraz ukochany koń Aleksandra Bucefał.
Następnie macedoński król ruszył na główne siły wroga liczące wedle różnych źródeł 22-34 tysiące żołnierzy. Poros ustawił przed swoją piechotą słonie, a na skrzydłach rozmieścił jazdę. Aleksander skierował część swoich kawalerzystów na lewe skrzydło armii hinduskiej. Hinduski wódz postanowił pobić jazdę Aleksandra i przerzucił na swoją lewą flankę jazdę z prawego skrzydła. Wtedy zza macedońskiej piechoty wyjechała niewidoczna dotąd reszta jazdy Aleksandra i uderzyła na jeźdźców Porosa od tyłu. 
Wtedy do ataku na czoło hinduskiej armii ruszyła piechota. Zgodnie z rozkazem wodza piechurzy rzucali oszczepy w trąby słoni i cięli ich nogi toporami. Tymczasem jazda po rozprawieniu się z hinduską kawalerią zaatakowała piechotę od tyłu. Zwycięstwo macedońskiej armii było całkowite.
Uciekający na wielkim słoniu Poros został doścignięty przez Macedończyków i poddał się Aleksandrowi. Ten zaproponował hinduskiemu władcy, by został jego sojusznikiem. Poros propozycję przyjął.

</doc>
<doc id="44049" url="https://pl.wikipedia.org/wiki?curid=44049" title="Bitwa pod Tegyrą">
Bitwa pod Tegyrą

Bitwa pod Tegyrą – starcie zbrojne, które miało miejsce w roku 375 p.n.e. w trakcie wojny beockiej.
Siły tebańskie, składające się z pewnej liczby kawalerzystów i liczącego 300 żołnierzy Świętego Zastępu, elitarnego oddziału hoplitów, wracające z wyprawy wojennej, napotkały Spartan w sile dwóch "morai" (czyli między 1000 a 1900 żołnierzy). Pozycja Tebańczyków ograniczona była przez góry z jednej, a mokradło z drugiej strony.
Dowodzący Tebańczykami Pelopidas nakazał kawalerii szarżę na falangę spartańską, i podążył za nią z hoplitami w zwartym szyku, kierując uderzenie na centrum, gdzie znajdowali się nieprzyjacielscy dowódcy. Spartanie, zorientowawszy się, że mają do czynienia z trudnym przeciwnikiem, prawdopodobnie rozluźnili szyk, by pozwolić Tebańczykom na przejście przez linię falangi i ucieczkę (taka taktyka mogła też służyć do zaatakowania przeciwnika od tyłu, gdy nie mógł użyć tarczy do osłony). Pelopidas kontynuował jednak natarcie i przerwawszy szyk Spartan zaatakował i zabił obydwu ich dowódców. Morale pozbawionej komendy armii spartańskiej załamało się i poniosła ona bardzo znaczne straty.
Zwycięstwo pod Tegyrą ukazało zalety elitarnych oddziałów hoplitów, gdy były użyte jako zwarta siła, oraz znaczenie skoncentrowanego ataku, w szczególności na nieprzyjacielskie dowództwo. Tebańczycy wykorzystali tę taktykę odnosząc w 371 decydujące zwycięstwo pod Leuktrami (Plutarch określa Tegyrę jako preludium do Leuktrów). W późniejszych latach stosować ją będzie także Aleksander Macedoński, m.in. pod Issos czy Gaugamelą.

</doc>
<doc id="44056" url="https://pl.wikipedia.org/wiki?curid=44056" title="Minimum lokalne">
Minimum lokalne



</doc>
<doc id="44057" url="https://pl.wikipedia.org/wiki?curid=44057" title="Minimum globalne">
Minimum globalne



</doc>
<doc id="44058" url="https://pl.wikipedia.org/wiki?curid=44058" title="Maksimum lokalne">
Maksimum lokalne



</doc>
<doc id="44059" url="https://pl.wikipedia.org/wiki?curid=44059" title="Maksimum globalne">
Maksimum globalne



</doc>
<doc id="44060" url="https://pl.wikipedia.org/wiki?curid=44060" title="Ekstremum lokalne">
Ekstremum lokalne



</doc>
<doc id="44061" url="https://pl.wikipedia.org/wiki?curid=44061" title="Ekstremum globalne">
Ekstremum globalne



</doc>
<doc id="44063" url="https://pl.wikipedia.org/wiki?curid=44063" title="Arcus sinus">
Arcus sinus



</doc>
<doc id="44071" url="https://pl.wikipedia.org/wiki?curid=44071" title="Bitwa pod Batohem">
Bitwa pod Batohem

Bitwa pod Batohem – bitwa pomiędzy wojskami polskimi, dowodzonymi przez hetmana polnego Marcina Kalinowskiego, a wojskami kozackimi Bohdana Chmielnickiego, wspomaganymi przez Tatarów, która rozegrała się 1-2 czerwca 1652 na uroczysku Batoh. Zakończona klęską wojsk polskich, a 3500 pojmanych polskich żołnierzy zostało, na rozkaz Chmielnickiego, wymordowanych przez Kozaków i nogajskich Tatarów. Łącznie zginęło ok. 8,5 tys. Polaków. Z tego powodu Batoh bywa obecnie nazywany sarmackim Katyniem.
Wprowadzenie.
Hetman kozacki Bohdan Chmielnicki w 1652 roku zdecydował się na przemarsz do Mołdawii w celu oderwania od sojuszu z Polską tamtejszego hospodara Bazylego Lupu. Ponadto zamierzał połączyć małżeństwem swego syna Tymofieja z córką tego władcy – Rozandą.
Plan ten miał udaremnić ówczesny wódz armii koronnej, hetman polny Marcin Kalinowski, który w maju 1652 roku ogłosił koncentrację wojsk w celu powstrzymania pochodu Kozaków i towarzyszących im Tatarów krymskich. Na miejsce zgrupowania wyznaczono wały dawnego obozu na uroczysku Batoh nad rzeką Boh, koło wsi Czetwertynówki (błąd polegał na utraceniu elementu zaskoczenia wroga). Sam obóz ulokowano w miejscu z natury obronnym i jak się wydaje, miał on służyć za bazę dla dalszych działań operacyjnych. Samuel Wieliczko zanotował, iż Polacy byli tak pewni siebie, że nie wzmocnili wałów, nie znali siły nieprzyjaciela i nie wierzyli w nadejście Tatarów.
Ze względu na szczupłość przekazów źródłowych, trudno oszacować liczebność walczących po obu stronach wojsk. Część chorągwi koronnych nie wykonała rozkazu wodza i nie stawiła się w obozie, co wiązało się zarówno z niepopularnością hetmana Kalinowskiego wśród podkomendnych, jak i z niewypłacaniem zaległego żołdu (wskutek zerwania Sejmu przez Sicińskiego).
Bitwa.
Złe dowodzenie i bierność wojsk w obozie doprowadziły do tego, że nieprzyjaciel bez trudu przekroczył brodami Boh, w ten sposób dokonując okrążenia. 1 czerwca 1652 roku doszło do pierwszych walk Polaków z Tatarami, w których jazda polska skutecznie ich odparła, choć trzy chorągwie wysunęły się za daleko i najprawdopodobniej wpadły w zasadzkę. Przypuszcza się, że wówczas Tatarzy mogli pojmać jeńców i uzyskać od nich bliższe informacje o obozie i siłach polskich. 
W tym samym czasie w obozie doszło do buntu części oddziałów jazdy (wśród powodów było zaleganie z żołdem i brak zaufania do Kalinowskiego). Po pierwszym dniu walk hetman zwołał nocną naradę starszyzny wojskowej. Zygmunt Przyjemski proponował, aby hetman z jazdą wydostał się z obozu udając się (najprawdopodobniej) do Kamieńca, gdzie po przegrupowaniu miano przygotować odsiecz. Przyjemski, jako doświadczony oficer, radził pomniejszyć obóz i okopać się w nim jedynie z piechotą i artylerią. Hetman zdecydował jednak o pozostaniu w obozie i dalszej walce, nie ograniczając też jego wielkości, co wywołało niezadowolenie wśród wojska. Nie wiadomo dokładnie, czy Polacy mieli już orientację co do wielkości sił Chmielnickiego i jego położenia; prawdopodobnie nie, gdyż Kalinowski wcześniej nie dokonał rozpoznania.
W kolejnym dniu walk (2 czerwca) tyłów obozu bronił Zygmunt Przyjemski z regimentami cudzoziemskimi, zaś czoła hetman Kalinowski z częścią piechoty i jazdą. Tyły obozu zaatakowali Kozacy, a czoło Tatarzy. W najpewniej dramatycznej sytuacji Przyjemski wysłał do Kalinowskiego prośbę o pomoc, której hetman nie spełnił, sam będąc w trudnej sytuacji. Artyleria polska nie mogła prowadzić ognia, gdyż raziłaby własne oddziały jazdy. Gdy część oddziałów się zbuntowała, Kalinowski wydał tragiczną decyzję nakazując piechocie cudzoziemskiej otworzyć ogień do zbuntowanych dla przywrócenia porządku. Z powstałego zamieszania skorzystali Kozacy przystępując do generalnego szturmu. Rannego w tej fazie bitwy hetmana zastąpił Marek Sobieski.
W dramatycznej sytuacji w obozie wybuchł jeszcze pożar (zapaliły się stogi siana). Zacięty opór stawiały regimenty cudzoziemskie pod dowództwem Przyjemskiego, zamknięte pomiędzy pożarem a Kozakami, dowodzonymi na tym odcinku prawdopodobnie przez Tymofieja Chmielnickiego. Prawdopodobnie wówczas hetman Kalinowski walczący z Tatarami usiłował wyłamać się z obozu w otoczeniu części doborowej piechoty. Kiedy dotarła do niego wiadomość, że w lesie poza obozem Tatarzy pojmali jego syna Samuela, próba odbicia go zakończyła się śmiercią hetmana. Miał zginąć walcząc dzielnie (jak podają nieliczne źródła), co nie umniejsza jego licznych błędów i ogólnej winy ponoszonej za klęskę.
Masakra jeńców.
Drugiego dnia po bitwie Bohdan Chmielnicki osobiście wydał rozkaz wymordowania polskich jeńców wojennych. 3-4 czerwca zginęło prawdopodobnie 3500 żołnierzy i oficerów, stanowiących ówczesną elitę wojskową Rzeczypospolitej i w większości pochodzących z bogatej szlachty. Liczbę ocalałych z pogromu szacuje się na ok. 1500-2000.
Rzezi dokonywano następująco: związanych jeńców po kilku wyprowadzano na wyznaczony plac (majdan), na którym Kozacy i Tatarzy nogajscy podrzynali Polakom gardła lub ścinali głowy; niektórych jeńców zakłuwano też pikami. Kaźń odbywała się w obecności pozostałych pojmanych, oczekujących z kolei na swą śmierć. Ciał ofiar nie grzebano.

</doc>
<doc id="44074" url="https://pl.wikipedia.org/wiki?curid=44074" title="Roberto Carlos (brazylijski piłkarz)">
Roberto Carlos (brazylijski piłkarz)

Roberto Carlos, właśc. Roberto Carlos da Silva Rocha (ur. 10 kwietnia 1973 w Garça) – brazylijski trener piłkarski, piłkarz i reprezentant Brazylii.
Życiorys.
Roberto Carlos karierę rozpoczął w podrzędnej drużynie União São João. Na początku 1993 roku przeniósł się do SE Palmeiras i z tym klubem zdobył mistrzostwo Brazylii w 1993 i 1994. Na początku sezonu 1994/1995 przeniósł się do włoskiego Interu Mediolan. Jednak tego sezonu nie mógł zaliczyć do udanych. Drużyna uznawana za faworyta do Mistrzostwa Włoch nawet nie zdołała toczyć wyrównanej walki o to trofeum. Latem 1996 roku po obrońcę zgłosił się Real Madryt i Brazylijczyk przeszedł do Madrytu za 6 milionów euro. Już wtedy był uważany za jednego z najlepszych lewych obrońców świata. Skutecznie grający wślizgiem, odznaczający się szybkością, zwinnością, potrafiący skonstruować bardzo szybką kontrę i co najważniejsze bardzo mocno uderzyć z dystansu lewą nogą. Rekordowa prędkość jaką nadał piłce wyniosła aż 179 km/h.
Swoją najsłynniejszą bramkę zdobył w meczu z Francją podczas turnieju towarzyskiego Tournoi de France w 1997 roku. Kopnięta zewnętrzną częścią lewej stopy piłka minęła mur Francuzów (o metr) z prawej strony, a gdy wydawało się, że poleci w trybuny, skręciła nagle i ocierając się o słupek, wpadła do siatki.
Roberto Carlos jako zawodnik Realu Madryt święcił największe triumfy w karierze. Pięć razy zostawał Mistrzem Hiszpanii, 3 razy zdobywał puchar Ligi Mistrzów. W madryckim klubie przez jedenaście sezonów rozegrał 584 mecze i strzelił w nich 71 goli.
W 2002 roku razem z reprezentacją Brazylii został mistrzem świata, a w 1998 roku wicemistrzem. Zdobył z nią także Copa America w 1997 i 1999 roku.
19 czerwca 2007 zawodnik podpisał 2 letni (z opcją przedłużenia na 1 rok) kontrakt z tureckim Fenerbahçe SK. W sezonie 2007/2008 dotarł z nim do ćwierćfinału Ligi Mistrzów. W grudniu 2009 opuścił klub i po latach gry w Europie wrócił do rodzimej Brazylii.
W styczniu 2010 zasilił Corinthians Paulista, gdzie występował razem z Ronaldo. Na początku lutego 2011 jego zespół niespodziewanie odpadł z Copa Libertadores już w pierwszej fazie turnieju (przegrana z kolumbijskim Deportes Tolima), a kibice uznali Roberto Carlosa za jednego z najbardziej winnych porażki. Twierdzono, że kontuzja, która wykluczyła obrońcę z rewanżowego meczu, była przez niego symulowana w celu uniknięcia odpowiedzialności za ewentualną porażkę. Pogróżki kierowane pod jego adresem spowodowały, że kilka dni później poprosił klub o rozwiązanie z nim kontraktu mającego obowiązywać do końca 2011 roku i 11 lutego odszedł z Corinthians. Dzień później przyjął ofertę gry w Anży Machaczkała, dagestańskim klubie występującym w lidze rosyjskiej, podpisując kontrakt do końca sezonu 2012/13. 29 września 2011 otrzymał ofertę poprowadzenia swojego zespołu jako trener, przyjął je i stał się następcą Gadży Gadżyjewa.
W sumie rozegrał dla Corinthians Paulista 61 meczów i zdobył 5 goli.
Ostatni mecz w barwach Anży rozegrał pod koniec 2011. Kontrakt z klubem obowiązywał go do czerwca 2013, lecz umożliwiał mu przedwczesne przejście na sportową emeryturę. W marcu został skreślony ze składu drużyny. Dawny Galacticos został wówczas asystentem trenera w Anży. Wówczas Brazylijczyk był także dyrektorem klubu. 
3 czerwca 2013 Roberto Carlos podpisał trenerski kontakt z tureckim Sivasspor. Był szkoleniowcem tego klubu do 21 grudnia 2014 roku. Potem przejął stery Delhi Dynamos. Od 2017 roku jest jednym z dyrektorów w Realu Madryt.
16 czerwca 2019 r. Roberto Carlos wziął udział w Soccer Aid na Stamford Bridge w Londynie. Grał w drużynie World XI, której kapitanem był Usain Bolt. Pokonała ona Anglię XI w rzutach karnych.
W 2022 roku amatorski angielski klub Bull in the Barne United wygrał w ramach aukcji charytatywnej na portalu E-Bay możliwość zakontraktowania Roberto Carlosa na 1 mecz.

</doc>
<doc id="44075" url="https://pl.wikipedia.org/wiki?curid=44075" title="Gedit">
Gedit

gedit – edytor tekstu oparty na bibliotece GTK+. Należy do projektu GNOME (dlatego nazwa zaczyna się od litery „g”). Zapewnia kolorowanie składni.
Od innych linuksowych edytorów tekstu odróżniają go karty, dzięki którym można edytować wiele plików w ramach jednorazowo uruchomionego programu. gedit zapewnia pełną integrację ze środowiskiem GNOME.
gedit jest częścią wielu dystrybucji systemu operacyjnego GNU/Linux, takich jak Debian GNU/Linux i Fedora. Od grudnia 2008 roku jest również dostępny dla użytkowników systemów Microsoft Windows.

</doc>
<doc id="44076" url="https://pl.wikipedia.org/wiki?curid=44076" title="Dioda luminescencyjna">
Dioda luminescencyjna



</doc>
<doc id="44078" url="https://pl.wikipedia.org/wiki?curid=44078" title="Ptolemeusz IV Filopater">
Ptolemeusz IV Filopater



</doc>
<doc id="44079" url="https://pl.wikipedia.org/wiki?curid=44079" title="Funkcja wzajemnie jednoznaczna">
Funkcja wzajemnie jednoznaczna

Funkcja wzajemnie jednoznaczna, bijekcja – wzajemnie jednoznaczna odpowiedniość między elementami dwóch zbiorów, czyli funkcja będąca jednocześnie iniekcją i suriekcją (funkcją różnowartościową i funkcją „na”). Równoważnie:
Bijekcje pozwalają zdefiniować rozmaite relacje równoważności między obiektami, m.in.:
Duże znaczenie odgrywają też bijekcje endofunkcyjne, tj. przekształcające zbiór w siebie ("f":"X"→"X"). Bywają nazywane permutacjami – zwłaszcza dla zbiorów skończonych – i tworzą struktury znane jako grupy symetryczne; przekształcenia te pozwalają zdefiniować symetrię figur i innych obiektów. Bijekcje zbioru w siebie po nałożeniu dodatkowych warunków tworzą podgrupy grup symetrycznych, np. grupy alternujące, grupy automorfizmów, izometrii czy dyfeomorfizmów. Szczególnym rodzajem endobijekcji są też inwolucje i inne funkcje torsyjne (skończonego rzędu).
Termin "bijekcja" powstał najpóźniej w 1954 roku, kiedy pojawił się w pracy zespołu Nicolas Bourbaki.
Przykłady.
Bijekcje działające wewnątrz ustalonego zbioru:
Przykłady zawiera też artykuł o inwolucjach.
Grupa bijekcji.
Rozważając zbiór wszystkich bijekcji ustalonego zbioru można przekonać się o tym, że:
W ten sposób zbiór bijekcji z działaniem ich składania spełnia aksjomaty grupy i nazywa się "grupą bijekcji".
Tego rodzaju grupy były historycznie jednymi z pierwszych rozważanych grup. Okazuje się, że grupy bijekcji są modelem wszystkich możliwych grup abstrakcyjnych, tj. dowolną grupę można przedstawić w postaci pewnej grupy bijekcji (twierdzenie Cayleya).

</doc>
<doc id="44080" url="https://pl.wikipedia.org/wiki?curid=44080" title="Punkt ciężkości">
Punkt ciężkości



</doc>
<doc id="44082" url="https://pl.wikipedia.org/wiki?curid=44082" title="Ciąg nieograniczony">
Ciąg nieograniczony



</doc>
<doc id="44084" url="https://pl.wikipedia.org/wiki?curid=44084" title="Bitwa pod Rafią">
Bitwa pod Rafią

Bitwa pod Rafią – decydujące starcie czwartej wojny syryjskiej (219–217 p.n.e.). Bitwa rozegrała się w Palestynie pod Rafią na południowy zachód od Gazy 22 czerwca 217 roku p.n.e. między wojskami egipskimi Ptolemeusza IV a wojskami Seleucydów pod wodzą Antiocha III, pragnącego podbić znajdujące się pod ptolemejską władzą terytoria syryjskie i fenickie.
W bitwie wzięło łącznie udział około 140 000 żołnierzy, w tym 11 000 jazdy, i 175 słoni bojowych. Armia Antiocha liczyła 65 000 ludzi, siły Ptolemeusza zaś 75 000 ludzi, z czego 20 000 rodowitych Egipcjan uzbrojonych do walki w falandze.
Skład armii.
Armia Antiocha składała się z ciężkiej piechoty – klasycznej falangi macedońskiej oraz z półciężkiej elitarnej piechoty, zwanej „Srebrne Tarcze” ("argyraspides"). Formacje te rekrutowane były spośród grecko-macedońskich osadników wojskowych, należy jednak wziąć pod uwagę fakt uzurpacji Achajosa w Azji Mniejszej, a co za tym idzie mniejsze możliwości rekrutacyjne syryjskiego króla. Poza tym Antioch dysponował ponad setką słoni, kawalerią, liczniejszą od Lagidy lekką piechotą, a także pod jego rozkazami służyli procarze kreteńscy, Arabowie i lekkie oddziały ze wschodnich satrapii monarchii.
Natomiast wojska Ptolemeusza składały się również z falangitów grecko-macedońskich pochodzących z osad wojskowych rozmieszczonych w Egipcie, półciężkiej piechoty złożonej z Traków i Galatów i nieco mniejszej liczby słoni (73). Istotnym novum w armii Ptolemeusza, które było jednym z czynników przesądzających o losach bitwy, było uzbrojenie rodowitych Egipcjan i Libijczyków na wzór macedoński. To posunięcie dawało Lagidzie miażdżącą przewagę w ciężkozbrojnej piechocie nad Antiochem (ok. 60 tys. ciężkich piechurów ptolemejskich wobec ok. 35 tys. seleukidzkich).
Przebieg bitwy.
Antioch, podobnie, jak Ptolemeusz, dowodził kawalerią, z tym, że król syryjski był na prawym swoim skrzydle, a król egipski dowodził swoim lewym, stali więc naprzeciw siebie. Seleukida rozpoczął bitwę szarżą swoich słoni, potężnym uderzeniem na lewą flankę wojsk egipskich, gdzie kawaleria Ptolemeusza również była osłonięta linią słoni, ale te nie wytrzymały natarcia swoich indyjskich pobratymców. W wyniku tego słonie Lagidy wpadły w popłoch wzniecając zamieszanie we własnych szeregach, doprowadzając następnie do rozsypki kawalerii, która zaczęła ustępować przed nacierającą zaraz za słoniami jazdą Antiocha, który widząc chaos w szeregach przeciwnika natychmiast ruszył, aby zadać decydujące uderzenie ze swojej prawej strony. Rozbita jazda egipska uciekając pociągnęła ze sobą Ptolemeusza, który jednak szybko wyplątał się z zamieszania i powrócił na plac boju, aby przejąć dowodzenie w centrum swych wojsk, złożone z ciężkozbrojnej piechoty – nosicieli sariss ("sarissoforoi"), której miał znacznie więcej od Antiocha. I właśnie atak tejże piechoty, która rozciągnięta była aż do prawego skrzydła (na skraju którego byli półciężcy piechurzy i kawaleria), doprowadził do rozbicia lewego skrzydła króla syryjskiego, który nie mając wystarczająco dużo falangitów, miał tam lekkozbrojną piechotę, która nie miała szans utrzymania pozycji wobec gwałtownego impetu natarcia ciężkich i półciężkich piechurów Ptolemeusza.
Król syryjski miał jeszcze szansę uratować sytuację w centrum i na swoim lewym skrzydle, gdyby nie zapuścił się w pogoń za uciekającymi żołnierzami egipskimi z lewego skrzydła, a zamiast tego uderzył swoją kawalerią w odsłonięty lewy bok ciężkozbrojnej piechoty Ptolemeusza. Gdy król syryjski zawrócił w końcu z pościgu było już za późno, gdyż pozostała część jego armii była już w chaotycznym odwrocie. W ten sposób Antioch III przegrał bitwę pod Rafią, a co za tym idzie całą IV wojnę syryjską.
O przegranej syryjskiego króla zdecydowały, z jednej strony błąd Antiocha, który wdał się w pościg za nieprzyjacielskim lewym skrzydłem, przez co zaniedbał kontrolę nad pozostałą częścią armii; a z drugiej, przewaga ciężkozbrojnej piechoty Ptolemeusza, która przechyliła szalę zwycięstwa na stronę egipskiego króla.
Według historyka z Megalopolis, Polibiusza, straty Antiocha wyniosły:
Po stronie Ptolemeusza zginęło 1500 piechurów, 700 jeźdźców i 16 słoni.
Następstwa bitwy.
Seleukida po tej klęsce musiał oddać wszystkie zdobyte miasta i twierdze w toku IV wojny syryjskiej, z wyjątkiem Seleucji nad Orontesem, a Ptolemeusze utrzymali swoje panowanie w południowej Syrii, Fenicji i Palestynie jeszcze przez kilkanaście lat.
Przegrana pod Rafią, choć przyniosła wielkie straty królowi syryjskiemu, nie była dla niego katastrofą, jak pokazały to niebawem dalsze wydarzenia i wyprawy Antiocha. Natomiast zwycięstwo Ptolemeusza, przyniosło Lagidom, w dalszej perspektywie, liczne zaburzenia wewnętrzne w państwie z powodu uzbrojenia na wzór macedoński rodowitych Egipcjan, którzy poznali swoją wartość w boju, gdy się przekonali, że mogą pokonać wojska grecko-macedońskie.

</doc>
<doc id="44085" url="https://pl.wikipedia.org/wiki?curid=44085" title="Ciąg skończony">
Ciąg skończony



</doc>
<doc id="44086" url="https://pl.wikipedia.org/wiki?curid=44086" title="Ptolemeusz IV Filopator">
Ptolemeusz IV Filopator

Ptolemeusz IV Filopator (ur. 246 lub 238 p.n.e., zm. 204 p.n.e.) – czwarty władca Egiptu z dynastii Ptolemeuszy, panował w latach 221-204 p.n.e., syn Ptolemeusza III Euergetesa i Bereniki II. Poślubił swoją siostrę Arsinoe III, mieli syna Ptolemeusza V Epifanesa.
Panowanie.
Jego wychowawcą był znany uczony i ówczesny kierownik Biblioteki Aleksandryjskiej Eratostenes. Sam władca był człowiekiem o szerokich zainteresowaniach, czego wyrazem jest choćby fakt napisania przez niego tragedii pt. "Adonis" (niezachowana). Na czasy panowania Ptolemeusza IV przypadł poważny kryzys ekonomiczny, którego początki zaobserwować można już za panowania jego ojca. Spowodowany był on przewartościowaniem monety srebrnej względem brązowej, a jego efektem było załamanie się sprawnie dotąd działającego trójmetalicznego systemu monetarnego.
Pierwsze lata panowania były wypełnione walką z Seleucydami o Syrię w ramach czwartej wojny syryjskiej (219-217 p.n.e.), zakończonej zwycięską dla Egiptu bitwą pod Rafią i utrzymaniem egipskiego panowania w Celesyrii (Syria z Fenicją).
Jego polityka wewnętrzna naznaczona była walką z opozycją (powstanie nubijskiego wodza Horunnefera w Tebaidzie) oraz stopniowo pogarszającą się sytuacją gospodarczą kraju. Duży wpływ na tego władcę mieli niektórzy dworzanie (Sosibios, Agatokles z Samos, metresa Agatokleja), którzy skupili w swoich rękach znaczną władzę. Pierwszy z nich stał się szarą eminencją dworu i był odpowiedzialny za serię morderstw, które objęły członków rodziny panującej, m.in. matkę króla – Berenikę II oraz królewskiego brata Magasa.
Za pośrednictwem posłów brał udział w mediacjach pomiędzy Rzymianami a królem macedońskim Filipem. Wojny i konflikty wewnętrzne za panowania tego władcy spowodowały przełom, który zapoczątkował zmierzch potęgi państwa Ptolemeuszy.
Tytulatura.
G39-N5&lt;- Q3:X1-V4-E23:Aa15-M17-M17-S29-S34-D*t*tA-Q1-X1:H8-U6-&gt; 
M23:X1-L2:X1&lt;-:U22-R8-:U22-R8-F44:N35-Q3:X1-V28-U21-F12:D28-C1-C12-S42-S34-&gt; 

</doc>
<doc id="44088" url="https://pl.wikipedia.org/wiki?curid=44088" title="Lisy">
Lisy



</doc>
<doc id="44089" url="https://pl.wikipedia.org/wiki?curid=44089" title="Arcus tangens">
Arcus tangens



</doc>
<doc id="44093" url="https://pl.wikipedia.org/wiki?curid=44093" title="Arsinoe III">
Arsinoe III

Arsinoe III – córka Ptolemeusza III Euergetesa i Bereniki II, siostra i żona Ptolemeusza IV Filopatora, matka Ptolemeusza V Epifanesa.
Wykształcona i o silnym charakterze, towarzyszyła mężowi podczas bitwy pod Rafią w trakcie IV wojny syryjskiej. W 216 kult ich obojga jako boskiej pary królewskiej ("Theoi Filopatores") włączono organizacyjnie do wcześniej wprowadzonego kultu Aleksandra Wielkiego, osobiście jednak zmuszona była zwalczać wpływy królewskiej kochanki Agatoklei. 
Natychmiast po śmierci męża została zamordowana w wyniku spisku dworzan Sosibiosa i Agatoklesa, którzy pragnąc przejąć opiekę nad małoletnim Ptolemeuszem V, nie zamierzali dopuścić do sprawowania przez nią regencji (zapewne przewidzianej przez męża).

</doc>
<doc id="44094" url="https://pl.wikipedia.org/wiki?curid=44094" title="Archipelag Malajski">
Archipelag Malajski

Archipelag Malajski – największy archipelag na Ziemi, złożony z ok. 20 tys. wysp, między Azją Południowo-Wschodnią a Australią. Oddzielony od Azji Morzem Południowochińskim i cieśniną Malakka, a od Australii morzami: Timor i Arafura. Rozdziela Ocean Spokojny od Oceanu Indyjskiego. Obejmuje Wielkie Wyspy Sundajskie (Borneo, Sumatra, Celebes i Jawa), Małe Wyspy Sundajskie (Timor, Flores, Sumbawa, Sumba), Moluki (Halmahera, Seram, Buru), Filipiny (Luzon, Mindanao, Samar, Negros) oraz szereg mniejszych, drugorzędnych archipelagów i grup wysp. Między wyspami liczne morza wewnętrzne, w tym: Jawajskie, Sulu, Moluckie, Flores i Celebes. Wzdłuż wysp biegną rowy oceaniczne: Filipiński, Banda, Timorski i Sundajski.
Wnętrze wysp zajmują łańcuchy górskie zbudowane ze skał osadowych i wulkanicznych, sfałdowane podczas orogenezy alpejskiej. Występują tu liczne wygasłe i czynne wulkany. Częste trzęsienia ziemi. Bogactwa mineralne: ropa naftowa, rudy cyny, manganu i żelaza, boksyty, węgiel kamienny, siarka.
Klimat równikowy wybitnie wilgotny. Bogata roślinność tropikalna (dżungle, sawanny, namorzyny).
Archipelag Malajski należy do Indonezji, Malezji, Filipin, Singapuru, Brunei, Timoru Wschodniego i Papui-Nowej Gwinei.
W przeszłości archipelag ten był określany jako „Indie Wschodnie” od XVI wieku przez okres kolonialny.

</doc>
<doc id="44097" url="https://pl.wikipedia.org/wiki?curid=44097" title="Arcus cotangens">
Arcus cotangens



</doc>
<doc id="44098" url="https://pl.wikipedia.org/wiki?curid=44098" title="Twierdzenie Fermata">
Twierdzenie Fermata

Teoria liczb:
Analiza matematyczna:

</doc>
<doc id="44099" url="https://pl.wikipedia.org/wiki?curid=44099" title="Wielki porządek">
Wielki porządek

Wielki porządek także kolosalny porządek – w architekturze to uporządkowanie elewacji poprzez zastosowanie pilastrów, kolumn lub półkolumn obejmujących kilka (minimum dwie) kondygnacji, pozwoliło uzyskać równowagę proporcji gzymsu wieńczącego do skali porządku występującego w układzie ściany. 
Wielki porządek wprowadził do architektury w okresie renesansu Leone Battista Alberti w kościele di Sant'Andrea w Mantui z około 1472 roku. Z projektów Rafaela wynika, że zamierzał wznieść w Rzymie pałac, w którym wszystkie pilastry miały kolosalny porządek, rozciągając się na dwóch piętrach do pełnej wysokości piano nobile. Michał Anioł zaprojektował Pałac na Kapitolu w Rzymie (1564-1568), używając kombinacji pilastrów korynckich z małymi jońskimi kolumnami otaczającymi okna na piętrze i otwartą loggią w parterze. Wielki porządek stał się główną cechą włoskiej architektury barokowej i manierystycznej w końcu XVI wieku.
Jego wykorzystanie zostało ugruntowane przez Andreę Palladio w XVII wieku stanowiąc główną cechę późniejszego kierunku palladiańskiego. Palladiański typ pałacowy był popularny w Polsce pod koniec XVIII wieku i uważany jest za charakterystyczny dla architektury klasycyzmu polskiego.
Wielki porządek zastosowano także m.in. w Mauritshuis w Hadze z 1633-44 roku, Eltham Lodge z 1664 r., na wschodniej fasadzie Luwru z 1667-74 roku i Buckingham Palace w Londynie.

</doc>
<doc id="44100" url="https://pl.wikipedia.org/wiki?curid=44100" title="Tipi">
Tipi

Tipi – rodzaj namiotu Indian Ameryki Północnej, głównie północnej części obszaru Wielkich Równin. Nazwa pochodzi z języka siou i oznacza „miejsce gdzie się żyje”. Używane były do mieszkania przez koczownicze plemiona, utrzymujące się z polowania na bizony (m.in. Dakotowie).
Stawianie tipi było obowiązkiem kobiet. Najpierw wiązały razem trzy szkieletowe, około 8-metrowe żerdzie i stawiały je jako trójnóg, w którym jedna żerdź skierowana była na wschód, jedna na północ i jedna na południe; wschodnia żerdź stanowiła zarazem lewą framugę otworu wejściowego, jako że wejście zawsze znajdowało się od wschodu. Następnie dostawiały 13-23 lżejsze żerdzie tak, by ich oparte na ziemi końce tworzyły koło o średnicy około pięciu metrów. Ostatnia ustawiana była żerdź, do której przymocowane było pokrycie ze skór bizonów, później płócienne.
Pokrycie pierwotne sporządzano z 15-18 skór bizonich, wyprawionych, przyciętych i zszytych razem tak, że powstawało niemal pełne półkole. Po założeniu pokrycia na szkielet stykające się krawędzie spinano drewnianymi szpilami. Dolna krawędź zdobiona według gustu właściciela pokrycia była przykołkowana do ziemi. W niektórych plemionach należało do zwyczaju, że po pokonaniu jakiegoś wyjątkowo walecznego wojownika, zwycięzca przejmował jego symbolikę, którą przyozdabiał własne tipi. 
Na szczycie znajdował się otwór dymowy, zakrywany w razie potrzeby tzw. wiatrownicami, skórą przymocowaną do pokrycia tipi i przytrzymywaną na specjalnych żerdziach. Tipi miało wejście od strony wschodniej, poniżej miejsca spinania skór i wspomnianego otworu dymowego; było ono zakrywane skórą przytrzymywaną na mniejszych drążkach. Tipi nie posiadało podłogi, a na środku znajdowało się miejsce na ognisko. Posłania mieszkańców znajdowały się po obu stronach otworu wejściowego i – ewentualnie – z tyłu.
Dzięki swojej konstrukcji, tipi były łatwo przenośne. Kobiety rozbierały je, przy czym żerdzie zakładano psom (a potem koniom) jako żerdzie do przewożenia dobytku (travois), a w pierwszej mierze pokrycia. Konstrukcja tak spodobała się majorowi Henry'emu H. Sibleyowi, że zaprojektował w oparciu o nią wzór namiotu wojskowego. Namioty te (okrągłe i z piecem pośrodku) służyły wojskom obu stron w czasie wojny secesyjnej. Powszechnie znano je jako "namioty Sibleya".

</doc>
<doc id="44101" url="https://pl.wikipedia.org/wiki?curid=44101" title="Wokal">
Wokal



</doc>
<doc id="44103" url="https://pl.wikipedia.org/wiki?curid=44103" title="Część całkowita liczby">
Część całkowita liczby



</doc>
<doc id="44104" url="https://pl.wikipedia.org/wiki?curid=44104" title="Francis Coppola">
Francis Coppola



</doc>
<doc id="44105" url="https://pl.wikipedia.org/wiki?curid=44105" title="Część ułamkowa liczby">
Część ułamkowa liczby



</doc>
<doc id="44106" url="https://pl.wikipedia.org/wiki?curid=44106" title="Palladianizm">
Palladianizm

Palladianizm – styl w architekturze inspirowany twórczością Andrea Palladio. Budowle wzniesione przez tego architekta i jego naśladowców cechuje konsekwencja układów konstrukcyjnych, umiarkowanie w dekoracji, stosowanie wielkiego porządku obejmującego całą wysokość budynku. Palladio był zwolennikiem funkcjonalności, klasycznego monumentalizmu. Jego dzieła nawiązują do porządków antycznych. W latach późniejszych palladianizm rozwinął się w krajach protestanckich, zwłaszcza w Holandii i Anglii, gdzie był postrzegany jako styl przeciwstawny barokowi, uznawanemu za styl papiestwa. Palladianizm był swoistą interpretacją architektury klasycznej (grecko-rzymskiej) i wyróżniał się ograniczoną dekoracją w porównaniu z bogatymi formami architektury barokowej. Jednocześnie zwracano uwagę przy projektowaniu na harmonię proporcji i symetrię planu.
W Anglii prace Andrea Palladia były znane od czasu podróży do Włoch w 1601 i 1613-1614 odbytych przez Inigo Jonesa. Styl ten wkrótce zaczęto stosować przede wszystkim w reprezentacyjnych siedzibach bogatej szlachty. Jeszcze większą popularność wenecki klasycyzm palladiański zdobył po wydaniu w 1709 roku w Oksfordzie dzieła Palladia "Quattro Libri dell'Architettura", które wywarło duży wpływ na klasycyzm angielski. Przykładem architektury palladiańskiej jest Chiswick House lorda Burlingtona, wzorowany na "Villa Rotonda", a także pałac Woburn Abbey, Wilton House, Holkham hall, Russborough House i Queen’s House w Greenwich.
Palladiański typ pałacowy był popularny w Polsce pod koniec XVIII wieku i uważany jest za charakterystyczny dla architektury klasycyzmu polskiego, jest częsty na Kresach Wschodnich I Rzeczypospolitej (np. kościół w zespole zamkowym w Podhorcach). Palladianizm był też obecny w pracach działających w Polsce architektów Dominika Merliniego, Szymona Zuga i Stanisława Zawadzkiego.
Do popularności rezydencji typu palladiańskiego przyczyniły się względy reprezentacyjne i funkcjonalność rozwiązań.

</doc>
<doc id="44109" url="https://pl.wikipedia.org/wiki?curid=44109" title="Hanza">
Hanza

Hanza, Liga Hanzeatycka, Związek Hanzeatycki (ze niem. "Hanse" – gromada) – związek kupców lub miast handlowych Europy z czasów średniowiecza. Miasta należące do związku popierały się na polu gospodarczym, utrudniając pracę kupcom z miast nienależących do związku, jednocześnie zaś stwarzały realną siłę polityczną i niekiedy wojskową.
Historia.
Pierwsze hanzy powstały w XII wieku w Niderlandach, następna (tzw. hanza londyńska) składała się z 15 miast z Flandrii i ułatwiała im handel wełną z Anglii. Do bardziej znanych miast hanzeatyckich w Europie należały: Lubeka, Brunszwik, Kolonia, Bergen, Brugia, Gdańsk, Ryga.
Największą sławę zdobyła tzw. Hanza niemiecka (w literaturze znana po prostu jako „Hanza”), która w XIV-XV w. gromadziła praktycznie wszystkie miasta pobrzeża Morza Północnego i Bałtyckiego. Jej początkiem był zawarty w 1241 roku traktat Lubeki z miastem Soest, do którego po kilku latach dołączyły Rostock, Wismar, Brema, Hamburg, Visby i inne miasta. Po uzyskaniu monopolu na wspomnianych akwenach Hanza osiągała wielkie zyski, a należące do niej miasta często wówczas właśnie przeżywały świetność. W 2 połowie XIII wieku król norweski Eryk II Wróg Księży próbował ograniczyć wpływy Hanzy, jednak został przez nią pokonany i zmuszony do zapłacenia odszkodowania, nadania przywileju wyłączności na handel i wyjęcia spod norweskiego prawa. Równie wielkie były wpływy polityczne Hanzy, zwłaszcza w Niemczech i państwach skandynawskich. Szczytem potęgi Hanzy było kilkadziesiąt lat po wygraniu wojny przeciw Danii w latach 1368–1370 zakończonej pokojem w Stralsundzie, w której król Waldemar IV Atterdag zrzekł się na rzecz Hanzy 15% zysków z duńskiego handlu. Hanza w tym czasie niepodzielnie władała handlem na Bałtyku i Morzu Północnym, stanowiąc prawa, ustalając cła i reguły handlu. Wpływy Hanzy sięgały Nowogrodu i Anglii, gdzie prowadziła kantor hanzeatycki w Londynie. Bogate miasta były w stanie często wystawiać większe i silniejsze armie zaciężne niż biedni monarchowie, polegający często na pospolitym ruszeniu szlachty.
W szczytowym okresie rozwoju Hanza liczyła około 160 miast pod przewodnictwem Lubeki, a językiem urzędowym Związku była odmiana języka dolnosaksońskiego z rejonu tegoż miasta. Delegaci z miast hanzeatyckich zjeżdżali się co jakiś czas i opracowywali wspólną politykę (tzw. "Hansetage"). W głównym mieście związku, Lubece, działał sejm związku, rozstrzygający wewnętrzne spory i ustalający jej politykę.
Z czasem jednak znaczenie tej organizacji zaczęło maleć. Miasta stały się bardziej zależne od swoich monarchów, pojawiły się rozbieżności między interesami poszczególnych członków, niechęć konsumentów do wysokich cen dyktowanych przez ligę, wreszcie konkurencja niezależnych kupców holenderskich doprowadziły do upadku organizacji. W 1438 roku wybuchła pierwsza wojna między Holendrami a miastami Hanzy, która mimo nierozstrzygnięcia udowodniła, że wpływy Hanzy nie są tak wielkie jak dawniej. Wkrótce wybuchła kolejna wojna, w której Holandię wsparła Anglia, co doprowadziło do wieloletniego konfiskowania sobie towarów przez skonfliktowane strony. Wkrótce od Hanzy zaczynały się odłączać miasta saskie. W 1494 r. kupcy hanzeatyccy zostali wygnani z Nowogrodu. W 1494 roku Gdańsk stanął na czele grupy, obejmującej Braniewo, Chełmno, Elbląg, Królewiec i Toruń oraz przez jakiś czas utrzymywał kantor handlowy w Kownie. W 1535 roku w bitwie pod Helsingborgiem flota Hanzy przegrała z królem Szwecji Gustawem I Wazą, co spowodowało odebranie przywilejów w Szwecji. Następnie Hanza straciła wpływy w Danii i Inflantach, a w 1598 roku królowa Anglii Elżbieta I Tudor wyrzuciła z kraju wszystkich kupców hanzeatyckich, oprócz przedstawicieli Gdańska. Ostatecznie Hanza utraciła pozycję w wyniku wielkich odkryć geograficznych i ustanowienia szlaków morskich łączących Europę z Ameryką i Indiami oraz przywozu dużej ilości kruszców do bicia monet.
Ostatni zjazd delegatów miast hanzeatyckich odbył się w 1669 roku i wzięło w nim udział tylko sześć miast (Lubeka, Brema, Gdańsk, Hamburg, Kolonia i Brunszwik), jednak sama organizacja oficjalnie nie została zlikwidowana.
Miasta należące do Hanzy.
W celu lepszego funkcjonowania Hanzy, podzielono ją na 4 grupy (niem. "Quartiere"):
Czasem wyodrębnia się jeszcze jedną grupę tzw. Kantorów (niem. "Kontor"):
Grupa Wendyjska.
Kolumna „Terytorium” przedstawia państwo pod które podlegało miasto w czasach Hanzy. Kolumna „Obecnie” określa państwo, na którego terenie znajduje się miasto w dzisiejszych czasach.
Pozostałe miasta.
Do Hanzy należały również:
 *   – miasta do dziś określające się jako „miasto hanzeatyckie”. Niemieckie miasta hanzeatyckie stosują w związku z tym jako oznaczenie tablic rejestracyjnych samochodów pierwszą literę H ("Hansestadt" – miasto hanzeatyckie): HB = Brema, HH = Hamburg, HGW = Greifswald, HL = Lubeka, HRO = Rostock, HST = Stralsund, HWI = Wismar; wyjątkiem jest tu kilkunastotysięczne dziś "Hansestadt Anklam", gdzie samochody rejestrowane są pod literami OVP (odnoszącymi się do nazwy byłego powiatu "Ostvorpommern" – wschodnie Pomorze Przednie).
Współczesne odniesienia.
Nazwą klubu piłkarskiego odnoszącą się do dawnej hanzeatyckiej przeszłości miasta Rostock jest Hansa Rostock.
Oko Jelenia autorstwa Andrzeja Pilipiuka tematycznie opiera się na czasach upadku Hanzy.

</doc>
<doc id="44112" url="https://pl.wikipedia.org/wiki?curid=44112" title="Fyla językowa">
Fyla językowa

Fyla (gromada) językowa () – w klasyfikacji genetycznej języków jednostka skupiająca pewną liczbę (kilka-kilkanaście) gałęzi językowych łączących rodziny i języki charakteryzujące się pewną dozą podobieństwa. Fyle są czasem grupowane w jeszcze wyższe jednostki zwane makrofylami. Makrofyla to fyla plus gałąź.
Mianem tym bywają określane słabo wykazane propozycje dużych rodzin językowych (których jedność genetyczna pozostaje niepewna). Czasem preferuje się mówienie o „postulowanych rodzinach językowych” bądź „postulowanym dalekim pokrewieństwie”.
Pojęcie zostało zaczerpnięte z terminologii biologicznej. Nie jest konsekwentnie stosowane przez wszystkich językoznawców, ale pojawia się w kontekście opisu niektórych obszarów językowych, m.in. języków papuaskich i języków autochtonicznych Ameryk. Przykładowo: wśród języków Indian Ameryki Północnej wyróżnia się np. fylę makrosiouańską, fylę makroalgonkiańską itp.

</doc>
<doc id="44116" url="https://pl.wikipedia.org/wiki?curid=44116" title="Druga pochodna">
Druga pochodna



</doc>
<doc id="44117" url="https://pl.wikipedia.org/wiki?curid=44117" title="Rudzik (ptak)">
Rudzik (ptak)

Rudzik, rudzik zwyczajny, raszka ("Erithacus rubecula") – gatunek małego ptaka wędrownego z rodziny muchołówkowatych (Muscicapidae), wcześniej zaliczany do drozdowatych (Turdidae). Jedyny przedstawiciel rodzaju "Erithacus". Nie jest zagrożony.
Występowanie.
Zamieszkuje całą Europę, zachodni skrawek Syberii i Azji Mniejszej. Izolowane populacje lęgowe w Algierii czy na wyspach wschodniego Atlantyku. Nie występuje na Islandii, w północnej Skandynawii i w niektórych częściach Rosji. Zimuje w południowej i zachodniej Europie (polska populacja głównie na Półwyspie Iberyjskim), północnej Afryce, Azji Mniejszej i na Bliskim Wschodzie. Niektóre osobniki mogą jednak zimować w środkowej Europie. Na Wyspach Brytyjskich jest gatunkiem osiadłym.
W Polsce liczny ptak lęgowy, rozpowszechniony w całym kraju. Według szacunków Monitoringu Pospolitych Ptaków Lęgowych, w latach 2013–2018 populacja rudzika w Polsce liczyła 2,20–2,98 miliona par lęgowych. Część ptaków zimuje na terenach lęgowych. Poza tym zimą na teren kraju przylatują osobniki z populacji pochodzących ze Skandynawii.
Systematyka.
Rudzik był jednym z wielu gatunków formalnie opisanych przez szwedzkiego przyrodnika Karola Linneusza w jego XVIII-wiecznej pracy – "Systema Naturae". W opublikowanej w 1758 roku 10. edycji tego dzieła, uznawanej za początek nomenklatury zoologicznej, gatunek ten został opisany pod binominalną nazwą "Motacilla rubecula". Epitet gatunkowy – "rubecula" wywodzi się od łacińskiego słowa "ruber" („czerwony”). Nazwa rodzajowa "Erithacus" została nadana przez francuskiego przyrodnika Georges’a Cuviera w 1800, co zmieniło nazwę binominalną ptaka na używaną do dziś.
Dawniej był klasyfikowany przeważnie w rodzinie drozdowatych, jednak nowsze analizy oparte na badaniach genetycznych i filogenetycznych wskazują na jego przynależność do muchołówkowatych.
Wyróżniono kilka podgatunków "E. rubecula":
Charakterystyka.
Wygląd zewnętrzny.
Krępa, okrągła sylwetka ze stosunkowo dużą głową i cienkim ogonem. Obie płci ubarwione jednakowo, zbliżone są też rozmiarem. Najbardziej charakterystycznym elementem upierzenia jest ruda pierś, gardło i boki głowy. Z czasem rudy kolor jaśnieje i matowieje. Upierzenie z wierzchu oliwkowo-szare, oddzielone od rudej plamy szerokim popielatym pasem. Spód ciała biały, boki w bladym, szarobrązowym odcieniu. Kuper szarobrązowy, ogon i pokrywy nadogonowe brązowe. Dziób i cienkie, długie nogi ciemnobrązowe. Duże, ciemne, wyraziste oczy, które pozwalają mu na dobre widzenie w półmroku zarośli. Zaznaczona wypukła klatka piersiowa. Skrzydła są oliwkowoszare. Ma delikatniejszą sylwetkę i mniejszy rozmiar niż wróbel. Młode z wierzchu brązowe, ciemno nakrapiane, a od spodu beżowe z kreskowaniem. Jeszcze nie mają pomarańczowych piór.
Dzięki rdzawej barwie czoła, boków głowy, piersi i jednolicie brązowym sterówkom dorosłe rudziki są łatwe do rozpoznania w terenie. Trudniej jest rozróżnić płeć, bowiem rdzawe pole ma taką samą wielkość u samców i samic. Ornitolodzy wiosną rozpoznają trzymaną w ręku samicę po plamie lęgowej na spodzie ciała, a samca po wystającej kloace. Natomiast młode ptaki poniżej pierwszego roku życia rozróżnia się po żółtych plamkach widocznych na końcach skrzydeł, których nie mają osobniki dorosłe. Te cechy również widoczne są tylko z bliska. Poza tym dzioby starszych rudzików są szare od wewnątrz, a u młodych wnętrze jest żółtawe. Kolejną cechą rozpoznawczą jest śpiew, który słychać nawet wtedy, gdy większość leśnych ptaków milczy.
Masa ciała.
ok. 16–18 g
Głos.
Nawołuje metalicznym, ostrym wabiącym „tik”, często powtarzanym w krótkich seriach, oraz cienkim, przeciągłym, cichym „siii...”. Śpiew to długi melancholijny, zróżnicowany świergot o zmiennym tempie, z opadającymi frazami, perlistymi trelami i gwizdami. Występują w nim improwizacje i zapożyczenia od kosa, piecuszka i drozda śpiewaka. Charakterystyczne jest to, że nigdy nie śpiewa w ten sam sposób żadnej zwrotki, zawsze powtarzając ją, lekko ją modyfikuje. Śpiewa z ukrycia albo siedząc na eksponowanym stanowisku. Jest wykonywany od rana aż prawie do zmroku, co w leśnej awifaunie jest rzadko spotykane. Posiada jeden z lepszych głosów wśród polskich ptaków, który najgłośniejszy i najładniejszy jest wiosną, zwłaszcza o zachodzie słońca, gdy samcowi chodzi o zwrócenie na siebie uwagi partnerki. O tej porze roku melodia roznosi się w pobliżu gniazda. Usłyszeć je można jednak cały rok, choć znacznie ciszej wykonują melodię późnym latem w trakcie pierzenia i jesienią.
Zachowanie.
Najczęściej przebywa na ziemi i szybko skacze po niej z opuszczonymi skrzydłami. Często widać jak przysiaduje na nogach i kiwa ogonem. W okresie lęgowym dość skryty, ale poza nim niepłochliwy. Ma wyprostowaną postawę, często i szybko zadziera ogon i strzepuje skrzydłami. Broni swojego terytorium nie tylko oznaczając śpiewem, ale też aktywnie przeganiając inne samce. Wędrowny, przelot w marcu–kwietniu i wrześniu–listopadzie, choć część populacji osiadła (głównie na zachodzie i południu Europy). Wędruje nocą. Lot nie jest charakterystyczny.
Długość życia.
Przeciętnie 2 lata. Odnotowano jednak przypadek zaobrączkowanego ptaka, którego znaleziono martwego, gdy miał 19 lat i 4 miesiące.
Środowisko.
Ptak licznie występujący w różnych biotopach leśnych i zadrzewieniach. Wilgotne cieniste starsze lasy o obfitym runie i podszycie (w tych dwóch piętrach lasu występuje najczęściej) poprzecinane porębami, wykrotami i z murszejącymi gałęziami, zwłaszcza łęgowe to ich ulubione siedliska. Unika jednak terenów podmokłych. Występuje również w starych ogrodach, gęstych zaroślach, zadrzewieniach śródpolnych, wrzosowiskach, cmentarzach i parkach, gdzie rosną odpowiednio gęsto krzewy.
Pożywienie.
Owady i ich larwy, np. chrząszcze i mrówki, oraz inne drobne bezkręgowce zbierane na ziemi, jak dżdżownice, pająki i ślimaki. Wraz z mijaniem lata i jesienią uzupełnia pokarm soczystymi jagodami i owocami. Dieta roślinna odgrywa dużą rolę w czasie zimy. Czasem pojawia się w wystawionych karmnikach.
Pokarm zwierzęcy zbiera na ziemi pośród roślinności. Zimą żerować może w okolicach niezamarzających cieków wodnych. Wejdzie też do płytkiej wody, jeśli znajdzie tam łakomy kąsek.
Rudzik jest stosunkowo mało płochliwy i zdarza mu się towarzyszyć ogrodnikowi kopiącemu w ziemi. Kiedy ogrodnik robi sobie przerwę, rudzik potrafi usiąść na wbitym w ziemię szpadlu lub innym narzędziu i wypatrywać pożywienia. W tym samym celu podchodzi do dużych dzikich zwierząt, które ryją w ziemi, jak dziki i niedźwiedzie, aby skorzystać z nadarzającej się okazji do znalezienia pokarmu, który mógłby pojawić się na powierzchni.
Rozród.
Wyprowadza dwa lęgi w roku – pierwszy na przełomie kwietnia i maja, drugi w czerwcu. W razie utraty któregoś z lęgów rudziki mogą przystąpić do jeszcze jednego w lipcu lub nawet sierpniu.
Toki.
Samce zajmują się wyznaczaniem swego terytorium jeszcze wtedy, gdy na podłożu leży pokrywa śnieżna. Wypięta pomarańczowoczerwona pierś jest dla rywali oznaką groźby. Tworzone pary są monogamiczne.
Gniazdo.
Samica zazwyczaj zakłada gniazdo na ziemi, pod krzewem, między korzeniami drzew, na skarpie, w dziuplach lub w połamanych drzewach. Wyjątkowo w półotwartych budkach lęgowych na wysokości do 4 m. Gdy lęgną się w ogrodach i w pobliżu siedlisk ludzkich, można odnaleźć gniazda rudzika na gzymsach werand, dziurach w murze lub szopach. Zbudowane z gnijących liści i mchu o skąpym wysłaniu z mchów, włosia, korzonków i sierści, w kształcie płytkiej czarki wyścielonej włosiem i piórami. Bardzo trudno je odnaleźć, bo jest dobrze ukryte np. w zagłębieniach terenu pod mchem, korzeniami itp.
Jaja.
Samica składa 5–6 jaj o zmiennym ubarwieniu (najczęściej białych o rdzawym lub zielonkawym nakrapianiu) i średnich wymiarach 20×15 mm. W drugim lęgu jest ich zwykle mniej, 4–5. Warto jednak podkreślić, że podobnie jak u większości śpiewających ptaków gnieżdżących się kilkakrotnie nie wszystkie samice, które są zdolne do rozrodu, przystępują do drugiego znoszenia jaj.
Wysiadywanie.
Jaja są wysiadywane przez okres 13 do 14 dni przez samicę, która w tym czasie nie opuszcza gniazda. W tym okresie karmi ją samiec. Straty wśród młodych są duże i dlatego ptaki rekompensują ubytki drugim lęgiem. Gdy warunki klimatyczne temu sprzyjają, niektóre osobniki mogą się gnieździć trzy razy w roku.
Pisklęta.
Pisklęta, gniazdowniki, opuszczają gniazdo po 12–15 dniach jako nieporadne podloty. Do tego czasu karmią je oboje rodzice. Przez ok. 3 tygodnie pozostają pod opieką rodziców, głównie samca. Nie potrafiąc jeszcze latać, ukrywają się w okolicach gniazda. Aby poinformować rodziców o swej obecności, wydają regularnie dobrze słyszalny głos. Gdy jednak wyczuwają zagrożenie, milkną. Lotne stają się po ok. 21 dniach.
Status i ochrona.
IUCN uznaje rudzika za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy na rok 2015, zawiera się w przedziale 130–201 milionów dorosłych osobników. Globalny trend liczebności populacji uznawany jest za wzrostowy.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC).
Rudzik w kulturze.
W powieści „Tajemniczy ogród” F.H. Burnetta rudzik prowadzi Mary Lennox do klucza, a następnie furtki prowadzącej do ogrodu.
Motyw tego małego ptaka (jako "pliszka czerwonogardła") pojawia się w powieści kryminalnej Jo Nesbø pt. "Czerwone gardło".
Rudzik występuje także w logo popularnej sieci sklepów Auchan.

</doc>
<doc id="44118" url="https://pl.wikipedia.org/wiki?curid=44118" title="Zesłanie Ducha Świętego">
Zesłanie Ducha Świętego

Zesłanie Ducha Świętego (gr. πεντηκοστή [ἡμέρα], pentekostē [hēmera], łac. Pentecoste), Pięćdziesiątnica, potocznie Zielone Święta lub Zielone Świątki (lokalnie także Czerwona Pascha) – według Dziejów Apostolskich wydarzenie, które miało miejsce w pierwsze po zmartwychwstaniu Jezusa Święto Tygodni. Na zebranych w wieczerniku apostołów i Marię z Nazaretu zstąpił Duch Święty. Apostołowie zaczęli przemawiać w wielu językach (ksenolalia) oraz otrzymali inne dary duchowe – charyzmaty (Dz 2,1−11). Wydarzenie to zostało zapowiedziane przez Jezusa przed jego Wniebowstąpieniem. Uroczystość Zesłania Ducha Świętego należy − obok uroczystości Narodzenia i Zmartwychwstania Pańskiego − do najważniejszych świąt w chrześcijańskim cyklu rocznym. W Kościele katolickim uroczystość kończy okres wielkanocny.
Historia Pięćdziesiątnicy.
Pierwowzorem chrześcijańskiego świętowania pięćdziesięciodniowego okresu po Niedzieli Wielkanocnej było Święto Tygodni (Szawuot), jedno z trzech świąt pielgrzymich judaizmu, oraz „liczenie omeru” − tradycyjne, publiczne odliczanie przez kantora w synagodze kolejnych 49 dni od drugiego dnia Pesach, czyli 16 nisan, do święta Szawuot. Nazwa Szawuot ( = "Tygodnie") była wywodzona z zaleceń Księgi Wyjścia (Wj 34,22) i Księgi Powtórzonego Prawa (Pp 16, 9−10), które określały, że święto to wypada w 7 tygodni po rozpoczęciu Pesach. Używana w Nowym Testamencie grecka nazwa święta "pentēkostēs" oznacza „pięćdziesiąt” − po polsku „Pięćdziesiątnica”. W opisach biblijnych święto miało charakter rolniczy, określało dzień początku zbiorów pszenicy. Rozpoczęcie żniw w Palestynie wyznaczało święto Pesach i rozpoczynano je wówczas od zbioru jęczmienia. Żniwa trwały siedem tygodni i były okresem radości (por. Jr 24; Iz 2), a kończyły się zbiorem najpóźniej dojrzewającego zboża (pszenicy) w Szawuot.
Według Dziejów Apostolskich (Dz 2,1−11) to właśnie w dniu pierwszego po zmartwychwstaniu Jezusa Święta Namiotów na zebranych w wieczerniku apostołów i Marię z Nazaretu zstąpił Duch Święty. Kościół pierwotny obchodził uroczyście cały pięćdziesięciodniowy okres między Niedzielą Wielkanocną (Paschą), a pięćdziesiątym dniem po niej. „Ogólne normy roku liturgicznego i kalendarza” Kościoła katolickiego nawiązują do Listu świątecznego Atanazego Wielkiego, i wyjaśniają:
Egeria, która podróżowała po Palestynie w 393, relacjonowała, że Kościół w Jerozolimie świętował w całym okresie wielkanocnym, zaś w dzień Pięćdziesiątnicy uroczystości liturgiczne rozpoczynały się wczesnym rankiem i kończyły dopiero koło północy.
Według Ruperta Bergera, profesora nauk liturgicznych i teologii pastoralnej, pięćdziesięciodniowy okres po Wielkanocy obejmuje liczne niezwykle elementy: wskrzeszenie, historę Wyjścia, intronizację Jezusa po prawicy Boga, zesłanie Ducha Świętego, oraz zapowiedź paruzji, ale zamyka je klamrą dzień pięćdziesiąty, który pozwala wiernym dostrzec wszytkie stopnie procesu wywyższenia Jezusa w tym jednym dniu kończącym okres wielkanocny.
Znaczenie teologiczne.
Zesłanie Ducha Świętego uważa się za początek Kościoła. Bóg został objawiony w Starym Testamencie, Syn nauczał osobiście na Ziemi, a jego służbę ukoronowało Zesłanie Ducha Świętego, którego obiecał.
Przy interpretacji Biblii zesłanie Ducha Świętego, gdy apostołowie zaczęli przemawiać różnymi językami, zestawiane jest z pomieszaniem języków przy budowie wieży Babel. W chwili Zesłania ludzkość zdołała symbolicznie przełamać wszelkie bariery i na nowo zjednoczyć się w Duchu Świętym. Podobną myśl wyraża Paweł z Tarsu, pisząc: „nie ma już Greka ani Żyda”.
Ramy czasowe i nazwy święta.
Dzień zesłania Ducha Świętego, zwany Pięćdziesiątnicą ("pentēkostēs"), potocznie Zielonymi Świętami lub Zielonymi Świątkami, jest w chrześcijaństwie świętem ruchomym i przypada 49 dni (7 tygodni) od Niedzieli Zmartwychwstania Pańskiego, a więc przypada również w niedzielę. Stąd zapis w księgach liturgicznych „Niedziela Zesłania Ducha Świętego”. Uroczystość Zesłania Ducha Świętego kończy w Kościele katolickim okres wielkanocny.
W niektórych regionach Polski, gdzie Wielkanoc nazywana jest Białą Paschą święto Zesłania Ducha Świętego nazywane jest Czerwoną Paschą. Prawdopodobnym wyjaśnieniem jest fakt, że dopiero po opisywanej w Dziejach Apostolskich Pięćdziesiątnicy apostołowie byli gotowi by poprzez męczeństwo świadczyć o swojej wierze. Nazwa Zielone Święta nawiązuje do okresu, w którym jest obchodzone. Wiosną do życia budzi się przyroda i w otoczeniu dominuje zieleń.
Symbole.
Duch Święty jest symbolicznie przedstawiany jako gołębica lub pod postacią ognistych języków (taki obraz przedstawia opis z Dziejów Apostolskich).

</doc>
<doc id="44119" url="https://pl.wikipedia.org/wiki?curid=44119" title="Funkcja ograniczona">
Funkcja ograniczona

Funkcja ograniczona – funkcja, której zbiór wartości (obraz) jest ograniczony. Pojęcie to stosuje się w teorii porządku, topologii metrycznej i analizie funkcjonalnej – dotyczy funkcji o wartościach w zbiorach skierowanych, przestrzeniach metrycznych lub liniowo-topologicznych. Funkcję, która nie jest ograniczona, nazywa się nieograniczoną.
Dla funkcji rzeczywistych ograniczenie sprowadza się do zawarcia wszystkich wartości w pewnym przedziale ograniczonym lub równoważne do ograniczenia modułu wartości funkcji.
Dla funkcji w zbiorach skierowanych definiuje się też pewne uogólnienia ograniczenia, będące jego warunkami koniecznymi. Funkcja jest:
Przykłady i własności.
Funkcja odwrotna do ograniczonej nie musi być ograniczona; przykładowo funkcją odwrotną do arcus tangensa jest tangens obcięty do pewnego przedziału, w którym jednak nie jest ograniczony.
Twierdzenie Weierstrassa podaje warunek wystarczający na ograniczenie funkcji rzeczywistej. Mówi ono, że każda funkcja ciągła na zbiorze zwartym musi być ograniczona.
Ciągi ograniczone.
Pojęcie ograniczoności funkcji stosuje się w szczególności do ciągów punktów w przestrzeniach metrycznych i liniowo-topologicznych, na przykład do ciągów liczbowych. Podstawowe fakty:

</doc>
<doc id="44122" url="https://pl.wikipedia.org/wiki?curid=44122" title="Środek odcinka">
Środek odcinka

Środek odcinka – punkt odcinka równo oddalony od jego końców; w geometrii euklidesowej jest to zarazem jego środek symetrii i miejsce przecięcia obydwu osi symetrii danego odcinka.
Geometria syntetyczna.
Konstrukcje.
Pierwsza „szkolna” metoda korzysta z własności geometrii płaszczyzny (przestrzeni) euklidesowej, kolejne dwie są poprawne również w geometrii afinicznej.
Skonstruować symetralną odcinka. Jego środek wyznaczony jest jako punkt przecięcia odcinka i jego symetralnej.
Zgodnie z rysunkiem obok:
Punkt formula_9 jest szukanym środkiem odcinka formula_13
Zgodnie z oznaczeniami na rysunku:
Punkt przecięcia przekątnych równoległoboku jest szukanym środkiem odcinka formula_13
Geometrie metryczne.
W tradycyjnym rozumieniu środek odcinka jest pojęciem metrycznym, dlatego można go definiować nie tylko w geometrii euklidesowej, ale także w innych metrycznych geometriach, takich jak geometria hiperboliczna czy eliptyczna, przy czym w tej drugiej każdy odcinek (rozumiany jako para różnych punktów) ma dwa środki. We wspomnianych trzech geometriach pojęcie to ma ścisły związek z symetralną odcinka.
Geometria afiniczna.
Konstrukcje II i III pokazują, że środek odcinka można postrzegać jako pojęcie geometrii afinicznej. Mimo iż związek środka odcinka z jego symetralną zanika, to każdy odcinek posiada dokładnie jeden środek, ponieważ każda prosta jest przestrzenią metryczną.
W zamian środek ma silny związkiem z równoległobokiem i jego fundamentalną własnością wyrażaną popularnie jako „przekątne równoległoboku połowią się”, a ściśle
Czworobok formula_20 jest równoległobokiem (odcinki formula_21 są równoległe i równej długości) wtedy i tylko wtedy, gdy punkty przecięcia odcinka formula_22 i formula_23 pokrywają się.
Powyższa równoważność oznacza, że pojęcie środka można zdefiniować za pomocą pojęcia równoległości i odwrotnie.
Własności.
Środek odcinka jest niezmiennikiem izometrii; w przypadku geometrii euklidesowej prawdziwe jest stwierdzenie ogólniejsze: środek odcinka jest niezmiennikiem podobieństw. W pierwszym przypadku oznacza to, że izometria zachowuje środek odcinka (obrazem środka odcinka jest środek odcinka), w drugim, iż podobieństwa zachowują środek odcinka.
Środek odcinka jest niezmiennikiem dowolnego przekształcenia afinicznego (powinowactwa).
Geometria analityczna.
Ponieważ przestrzeń afiniczna nie musi być przestrzenią metryczną, ani przestrzenią unitarną, to do wprowadzenia pojęcie środka odcinka nie są potrzebne pojęcia odległości (metryki) i kąta prostego (iloczynu skalarnego). Co więcej nie jest wymagane nawet pojęcie wnętrza odcinka, co jest równoważne brakowi porządku liniowego w ciele nad którym zbudowana jest przestrzeń liniowa stowarzyszona z daną przestrzenią afiniczną. Konieczne jest jednak, aby wspomniane ciało było charakterystyki większej od 2.
Proste w przestrzeni afinicznej dane są jako jednowymiarowe podprzestrzenie afiniczne, czyli kombinacje afiniczne dwóch wektorów o współczynnikach z danego ciała. Wówczas dla dowolnych dwóch punktów formula_24 środkiem wektora formula_25 (odcinka skierowanego) jest punkt formula_26
Wynika stąd, że środkiem odcinka o końcach formula_27 oraz formula_28 jest punkt o współrzędnych formula_29
Aksjomatyzacja.
W dowolnym niepustym zbiorze formula_30 pojęcia środka odcinka można wprowadzić aksjomatycznie. Operację środka definiuje się wtedy jako działanie dwuargumentowe formula_31 określone na zbiorze formula_30 spełniające następujące aksjomaty dla formula_33
Strukturę formula_37 nazywa się algebrą środka.
Własności i uwagi.
Z podanych aksjomatów dla dowolnych formula_38 wynikają następujące własności:
Niezmienniczość operacji środka względem przekształcenia afinicznego formula_42 (odpowiednio zdefiniowanego w algebrze środka) ma postać
co oznacza, że przekształcenia afiniczne są homomorfizmami przestrzeni afinicznych.
Relacja.
Relacja określona na formula_44 wzorem
jest relacją równoważności. Klasy abstrakcji względem tej relacji tworzą grupę przemienną, której elementy można traktować jak grupę wektorów swobodnych. Do tego, aby formula_30 była przestrzenią afiniczną brakuje tylko mnożenia przez skalar.
Uogólnienia.
Uogólnienie pojęcia środek odcinka można w pewnym sensie wprowadzić w geometrii rzutowej. Niech formula_47 będzie ustaloną prostą płaszczyzny rzutowej do której nie należą dowolnie wybrane dwa punkty formula_48 Wówczas formula_47-środek formula_50 odcinka formula_10 definiuje się jako czwarty punkt harmoniczny spełniający formula_52 gdzie formula_53 (zob. czworobok zupełny).
Tak określony formula_47-środek zachowuje niemal wszystkie własności środka afinicznego. W powyższy sposób wprowadza się geometrię afiniczną na podstawie geometrii rzutowej: wystarczy wybraną prostą formula_47 uznać za "horyzont", czyli prostą niewłaściwą.

</doc>
<doc id="44132" url="https://pl.wikipedia.org/wiki?curid=44132" title="Monotypia">
Monotypia

Monotypia (gr. "monos" – jeden, "typos" – odbicie) – artystyczna technika graficzna, należąca do druku płaskiego, wyróżniająca się tym, że pozwala na uzyskanie tylko jednej odbitki. Wynalezienie monotypii przypisuje się włoskiemu malarzowi Giovanni Benedetto Castiglione, zw. Il Grechetto.
Przez długi czas trwał spór, czy monotypia jest techniką graficzną, skoro nie umożliwia wykonania określonej liczby prac (odbitek). Jednak droga tworzenia pokazuje sama charakter tej techniki: wymaga rozprowadzenia farby po metalowej lub szklanej powierzchni. Następnie praca zostaje odbita na papierze za pomocą wałka, tamponu lub kostki. Często do wykonania jednej odbitki artyści dla uzyskania pożądanego efektu pokrywają farbą metalową płytę kilkakrotnie. Technika ta nazywana jest "monotypią olejną", w odróżnieniu od "monotypii graficznej", w której odbitkę uzyskuje się poprzez rysowanie na odwrocie przyłożonego do rozprowadzonej farby papieru.
Niektórzy nazywają monotypię "techniką przypadku", natomiast oponenci ripostują, że artysta świadomie decyduje o grubości warstwy farby i jej gęstości oraz kierunku prowadzenia wałka, wilgotności papieru itp. Posługiwanie się tą techniką wymaga długotrwałych prób, bo tylko świadome kierowanie procesem technicznym może zaowocować powstaniem artystycznych prac.
Wśród polskich artystów zajmujących się monotypią można znaleźć Wojciecha Weissa, Marię Jaremę, Andrzeja Wróblewskiego, Beatę Nehring, Zdzisława Beksińskiego i Henryka Płóciennika.

</doc>
<doc id="44134" url="https://pl.wikipedia.org/wiki?curid=44134" title="Funkcja pierwotna">
Funkcja pierwotna

Funkcja pierwotna – dla danej funkcji formula_1 taka funkcja formula_2 której pochodna formula_3 jest równa formula_1. Proces wyznaczania funkcji pierwotnej nazywa się również "całkowaniem (nieoznaczonym)" i można go postrzegać jako działanie odwrotne do wyznaczania pochodnej. Funkcje pierwotne, poprzez podstawowe twierdzenie rachunku całkowego, związane są z całkami oznaczonymi: całka oznaczona funkcji na danym przedziale jest równa różnicy wartości funkcji pierwotnej w końcach tego przedziału.
Wzory.
Jeżeli formula_5 jest funkcją pierwotną funkcji formula_1 określonej i ciągłej na pewnym przedziale, to każda inna pierwotna formula_7 funkcji formula_1 na tym przedziale różni się od formula_5 o stałą: istnieje liczba formula_10 nazywana stałą całkowania, taka, że formula_11 dla wszystkich formula_12 Jeżeli dziedzina formula_1 jest sumą rozłączną dwóch lub większej liczby przedziałów, na każdym z których formula_1 jest ciągła, to na każdym z tych przedziałów można wybrać inną stałą całkowania, np.
jest najogólniejszą funkcją pierwotną funkcji formula_16 określonej na jej dziedzinie naturalnej formula_17
Otóż, funkcja pierwotna funkcji formula_1
gdzie:
Wyrażenie formula_21 nazywa się całką nieoznaczoną ("ogólną funkcją pierwotną") "funkcji podcałkowej" formula_22 czasami zmienną formula_23 nazywa się w tym kontekście "zmienną całkowania". Obecność "stałej całkowania" formula_24 wynika z faktu, że pochodna stałej jest zawsze równa zeru.
Symbol formula_25 (stylizowana litera S, od łac. "summa"), oznaczający operację całkowania, został wprowadzony w 1686 roku przez niemieckiego matematyka i filozofa Gottfrieda Leibniza.
Ponieważ branie funkcji pierwotnej jest operacją odwrotną względem brania jej pochodnej, twierdzenia i reguły dotyczące funkcji pierwotnej uzyskuje się z reguł dotyczących pochodnej. Stąd następujące twierdzenia dowodzone są z odpowiednich twierdzeń dla pochodnej:
Własności i zastosowania.
Całki nieoznaczone są bardzo często stosowane do obliczania całek oznaczonych. Podstawowe twierdzenie rachunku całkowego mówi, że jeżeli formula_5 jest funkcją pierwotną funkcji formula_36 a formula_1 jest ciągła, to
Każda funkcja ciągła formula_1 ma funkcję pierwotną, a jedna z nich, formula_2 dana jest za pomocą całki oznaczonej funkcji formula_1 z uzmiennioną górną granicą całkowania:
Uzmiennienie dolnej granicy daje inne funkcje pierwotne (ale niekoniecznie wszystkie z nich). Jest to inne sformułowanie podstawowego twierdzenia rachunku całkowego.
Istnieje wiele funkcji, których funkcje pierwotne nie mogą być wyrażone za pomocą funkcji elementarnych (takich jak wielomiany, funkcje wymierne, funkcje wykładnicze, logarytmy, funkcje trygonometryczne, funkcje odwrotne do trygonometrycznych i ich złożenia). Przykładami mogą być
Metody całkowania.
Całkowanie nie jest sprawą trywialną. Istnieje wprawdzie algorytm Rischa, który pozwala dla każdej funkcji elementarnej sprawdzić, czy jej całka jest funkcją elementarną i jeśli tak, znaleźć ją. Wymaga on jednak bardzo wielu obliczeń, jest więc używany tylko w programach komputerowych, wspomagających obliczenia symboliczne.
Stosuje się zatem pewne przekształcenia pozwalające sprowadzić funkcję do prostszej postaci. Niektóre z nich wymienione są poniżej.
Całkowanie przez części.
Jeśli funkcje formula_1 i formula_29 są określone w pewnym przedziale i mają tam ciągłe pochodne, to:
Całkowanie przez podstawienie.
Jeśli funkcja rzeczywista formula_1 jest ciągła w przedziale formula_48 a funkcja formula_29 ma ciągłą pochodną w przedziale formula_50 i jest różnowartościowym odwzorowaniem formula_50 na formula_48 to:
Dlatego znając drugą całkę można porachować pierwszą, podstawiając formula_55 zamiast formula_56 Jeszcze łatwiej znając pierwszą całkę porachować drugą, podstawiając formula_57 zamiast formula_12
Stosując metodę podstawienia, można udowodnić następującą regułę, stosowanie której często upraszcza całkowanie:
Całkowanie funkcji wymiernych.
Każdą funkcję wymierną można rozłożyć na sumę funkcji wielomianowej i skończonej liczby ułamków, każdy z których jest albo postaci
albo postaci
(formula_33 to liczba naturalna w obu przypadkach).
Ułamki pierwszego typu łatwo przecałkować stosując informacje z powyższych sekcji.
Do ułamków drugiego typu stosuje się przekształcenie:
W pierwszym składniku tej sumy stosuje się podstawienie formula_66
W drugim składniku stosowany jest wzór rekurencyjny:
gdzie:
Całka z funkcji wymiernej to całka postaci
gdzie formula_71 oraz formula_72 są wielomianami
Rozpatrzmy trzy przypadki
1.
Niech formula_74
Jeśli mamy stopień licznika większy lub równy stopniowi mianownika dzielimy licznik przez mianownik
2.
Mianownik formula_81 posiada te same pierwiastki co mianownik formula_82 tyle że pojedyncze, a krotność pierwiastków mianownika formula_83 jest o jeden mniejsza niż krotność pierwiastków mianownika formula_72
Za współczynniki wielomianów w licznikach przyjmujemy współczynniki literowe i różniczkujemy równość
3.
Niech formula_89
Całkowanie niektórych innych funkcji.
Każdą całkę funkcji postaci formula_91 gdzie formula_92 jest funkcją wymierną, można obliczyć przez podstawienie:
Wówczas
Funkcje postaci
gdzie formula_102 daje się sprowadzić do funkcji wymiernych przez podstawienie
skąd
Dla funkcji postaci
gdzie formula_106 stosuje się tzw. pierwsze podstawienie Eulera
skąd
Natomiast w przypadku
stosowane jest drugie podstawienie Eulera
skąd

</doc>
<doc id="44135" url="https://pl.wikipedia.org/wiki?curid=44135" title="Przemysł I">
Przemysł I

Przemysł I (niepoprawnie Przemysław I) (ur. między 5 czerwca 1220 a 4 czerwca 1221 w Trzebnicy, zm. 4 czerwca 1257 w Poznaniu) – książę wielkopolski w latach 1239–1247 (współrządy z bratem), (według niektórych historyków w latach 1239–1241 tylko książę na Ujściu), 1247–1249 w Poznaniu i Gnieźnie, 1249–1250 w Poznaniu i Kaliszu, 1250–1253 w całej Wielkopolsce, 1253–1257 w Poznaniu.
Genealogia.
Przemysł I był najstarszym synem Władysława Odonica i Jadwigi, która była prawdopodobnie córką Mściwoja I, namiestnika Gdańska (według innych wersji pochodziła z czeskiego rodu Przemyślidów, skąd przyniosła imię dla swojego pierworodnego, dotąd niespotykane wśród Piastów). Nie wiadomo kiedy Przemysł I się dokładnie urodził, z pośrednich danych, jednak wynika, że musiało to nastąpić między 5 czerwca 1220 a 4 czerwca 1221. Liczebnik "primus" ("pierwszy") daje mu już niemal współczesna "Kronika wielkopolska". Ojciec Przemysła I Władysław Odonic nakazał bardzo gruntownie wykształcić syna, gdyż jak zaświadcza m.in. "Kronika wielkopolska" młody Piastowicz bez problemu potrafił czytać łacińskie psalmy.
Początek rządów – opanowanie Wielkopolski.
Przemysł zaczął pojawiać się w dokumentach wydawanych przez ojca od 1232 roku, a władzę nad dzielnicą objął po śmierci Władysława Odonica w 1239 roku. Dwa lata później dopuścił brata, Bolesława Pobożnego do formalnych współrządów, jednak w rzeczywistości panował samodzielnie. W skład księstwa odziedziczonego po ojcu wchodziły prawdopodobnie tylko północno-wschodnie rubieże Wielkopolski z Nakłem i Ujściem (choć część historyków przyjmuje, że Władysław Odonic do końca życia utrzymał się przy Wielkopolsce zlokalizowanej na północ od rzeki Warty i takie też dziedzictwo przekazał synom). W 1241 roku korzystając z zamieszania na Śląsku po śmierci w bitwie pod Legnicą Henryka II Pobożnego odzyskuje część Wielkopolski ze stołecznym Poznaniem (jeśli nie posiadał go już od 1239 roku).
Rewindykacja ziem utraconych.
W 1242 roku następuje dalsza rewindykacja kosztem księcia śląskiego Bolesława II Rogatki i ostatecznie Zbąszyń i Międzyrzecz wracają w granice Wielkopolski. Zaangażowanie Przemysła na granicy ze Śląskiem próbował wykorzystać w 1243 roku książę gdański Świętopełk II Wielki, zajmując nadgraniczne Nakło, jednak Przemysł I korzystając z pomocy Krzyżaków błyskawicznie odebrał gród książętom pomorskim.
W 1244 roku chcąc się zabezpieczyć od strony Bolesława Rogatki, Przemysł I pojął za żonę jego siostrę, a córkę księcia, Henryka II Pobożnego, Elżbietę sprowadzoną w tym celu z klasztoru w Trzebnicy. Wbrew planom małżeństwo nie uspokoiło sytuacji na pograniczu, pozwoliło jednak przerzucić Przemysłowi część sił w celu odzyskania dla Wielkopolski, Kalisza, należącego z postanowienia księcia, Henryka Brodatego do księcia opolskiego Władysława (nie udało się wówczas odzyskać tylko najbardziej wysuniętej na południe ziemi rudzkiej zajętej dopiero w 1249 roku). Akcja rewindykacyjna względem syna Henryka II Pobożnego zakończyła się w 1247 roku odzyskaniem Santoka.
Współpraca z Kościołem.
Nowa linia polityczna Przemysła I oparta na ścisłej współpracy z Kościołem (zwłaszcza z biskupami poznańskimi Boguchwałem II i Boguchwałem III) i popieraniu wyłącznie sił nastawionych antyśląsko spowodowała opór rycerstwa, które w 1244 roku zbuntowało się przeciwko Przemysłowi I żądając zniesienia immunitetów sądowych i skarbowych uzyskanych przez biskupów od Władysława Odonica. Synowie Władysława początkowo musieli ustąpić – ostatecznie jednak w 1252 roku wydali ponownie przywilej, który nie tylko przywracał ustalenia immunitetowe z 1237 roku, lecz dodatkowo je nawet rozszerzał.
Również jednak wśród osób świeckich Przemysł I posiadał liczne grono zaufanych doradców (wojewoda poznański Przedpełk Łodzia, kasztelan poznański Boguchwał, sędzia poznański Domarat Grzymalita, łowczy Pakosław Awdaniec).
Podział Wielkopolski, walki z opozycją i książętami śląskimi.
W 1247 roku opozycyjna polityka części rycerstwa wymusiła na Przemyśle wydzielenie bratu – Bolesławowi Pobożnemu dzielnicy kaliskiej, jednak w polityce zewnętrznej starszy Władysławowicz zachował pełnię władzy nad Wielkopolską. Nie był to podział ostateczny. Rok później wielkopolski władca rozbił prośląską opozycję przez uwięzienie jej przywódcy – kasztelana poznańskiego Tomasza z Nałęczów i jego synów. Zwrócił im wolność w 1250, gdy doszło do konfliktu na Śląsku między Bolesławem II Rogatką a Konradem I głogowskim – mężem siostry Przemysła – Salomei. Interwencja księcia wielkopolskiego dopomogła w wydzieleniu księstwa głogowskiego dla Konrada.
W 1249 przeprowadził reformę terytorialną w Wielkopolsce, zamieniając m.in. Bolesławowi dzielnicę kaliską na gnieźnieńską. Rok później z nieznanych przyczyn Przemysł I uwięził brata i objął władzę nad całą dzielnicą. Dopiero na Wielkanoc roku 1253, na skutek zabiegów Kościoła, nastąpiło braterskie pojednanie i sprawiedliwszy podział ojcowskiej dzielnicy – Bolesław Pobożny otrzymał wówczas księstwo kaliskie.
W latach pięćdziesiątych XIII wieku Przemysł I próbował prowadzić bardziej pokojową politykę ściśle współpracując ze swoim szwagrem Konradem Głogowskim, wydając w 1251 roku swoją siostrę Eufemię za księcia opolskiego Władysława i powstrzymując brata Bolesława od rozprawy zbrojnej z Kazimierzem kujawskim o kasztelanię lądzką. Mimo tego w 1254 zorganizował wyprawę zbrojną na dzierżawy Henryka III Białego niszcząc m.in. należące do biskupa wrocławskiego dobra pod Oleśnicą, za co księcia spotkała kara ekskomuniki zdjętej dopiero po wyrównaniu strat. Do kolejnej wyprawy przeciwko Henrykowi III doszło jeszcze we wrześniu tego samego roku, tym razem jednak, co podkreślają źródła, wspólna wyprawa Przemysła, Bolesława i Konrada II Głogowskiego unikała zniszczeń w dobrach kościelnych.
Walka z ekspansją brandenburską.
Jednym z bardziej palących problemów w ciągu panowania Przemysła I była próba powstrzymania ekspansji brandenburskich Askańczyków. Wprawdzie dzięki dużej mobilności rycerstwa wielkopolskiego wszelkie rajdy brandenburskie udało się powstrzymać (Santok w 1247 roku, Zbąszyń w 1251 roku, Drezdenko w 1252 roku), jednak ciągłe zagrożenie nie wpływało dobrze na sytuację na pograniczu. W tym celu latach 1254–1255 Przemysł I usiłował nawiązać cieplejsze stosunki z Brandenburgią, do czego miało przyczynić się małżeństwo jego córki Konstancji z synem margrabiego Jana – Konradem (zawarte dopiero po śmierci księcia w 1260 roku), które okazało się jednak politycznym fiaskiem – co gorsza dało podstawę do roszczeń brandenburczyków wobec zachodnich kasztelanii Wielkopolski.
Lokacja Poznania.
W 1253 władca Wielkopolski dokonał lokacji swojej stolicy – Poznania na lewym brzegu Warty na prawie magdeburskim (zamienił leżące na lewym brzegu rzeki ziemie biskupie na należące do niego tereny prawobrzeżne zajęte przez ówczesny Poznań). Lokowanie miasta wspólnie z Bolesławem Pobożnym powierzył Tomaszowi z Gubina. Rozpoczął również budowę zamku królewskiego na górze Przemysła.
Kanonizacja św. Stanisława i zjazd krakowski.
8 maja 1254 roku Przemysł I wziął udział w ogólnopolskim zjeździe książąt piastowskich odbytym w Krakowie z okazji kanonizacji św. Stanisława (obecni tam byli: Bolesław Pobożny, Kazimierz I kujawski, Siemowit I mazowiecki, Władysław opolski i gospodarz Bolesław V Wstydliwy). Nawiązane tam przyjazne kontakty przydały się już rok później, kiedy książę gdański Mściwój II, korzystając z zaabsorbowania księcia wielkopolskiego innymi sprawami, opanował na skutek zdrady gród w Nakle. Toczona wówczas wojna nie przyniosła jednak sukcesu i dopiero po zapłaceniu przez Przemysła I okupu 500 grzywien srebra Nakło wróciło w 1256 roku do Wielkopolski.
Śmierć i potomstwo.
Przemysł I zmarł 4 czerwca 1257 w Poznaniu. Został pochowany w tutejszej katedrze. Z małżeństwa Elżbietą pozostawił pięcioro dzieci:
Jego portret znajduje się przypuszczalnie na zworniku sklepiennym z Kościoła Najświętszego Serca Jezusowego i Matki Boskiej Pocieszenia w Poznaniu, który znajduje się obecnie w Muzeum Historii Miasta Poznania w poznańskim ratuszu. Ta tradycyjna teoria bywa jednak ostatnio podważana przez historyków sztuki
Opinia o księciu przekazana w Kronice Wielkopolskiej.
"Był więc ten książę młody wiekiem, miał (bowiem) zaledwie 36 lat, lecz dojrzały ze względu na (swój) charakter, sposób życia i postępowanie, (toteż) w licznych okolicznościach cieszył się wielką i zadziwiającą łaską Boga. Był człowiekiem najwstydliwszym wśród duchownych i świeckich. Nikt nie słyszał nigdy z ust jego słowa brzydkiego lub sprośnego. Wcale nie umiał gniewać się; a jeżeli niekiedy ktoś pobudzał go do gniewu, nigdy nie mógł poznać się na nim, czy się gniewa,a to z powodu pogodnego oblicza jego, które każdemu okazywał. Zawsze gotów był nakłonić ucha swego dla wielkiego i małego, do ubogiego i bogatego i serdecznie wysłuchiwał ich, gdy mówili do niego. Rzetelnie też, jeśli mógł, załatwiał ich sprawy. Wśród książąt polskich mego czasu był najłagodniejszy, opanowany i pokorny,pojednawczy i łaskawy, pobożny i żarliwy w szczerym miłowaniu Boga i ludzi. Z nikim nie chciał się spierać, chyba że ktoś wtargnął mu na jego ziemie; wtedy bronił się jak mógł. W ciągu swego życia obwarował swój kraj ze wszystkich stron pokojem,przez zjednywanie sobie sąsiednich książąt jako przyjaciół nie mieczem, lecz mądrością, której użyczył mu Jezus Chrystus i której zawsze przestrzegał. Nie chciał zajmować obszaru żadnego księcia, lecz raczej pragną pokoju ze wszystkimi ludźmi. Był bardzo pobożny. Nigdy nie opuszczał, gdy mógł służby Bożej. Rozkoszował się pięknym śpiewem. W miarę możności odprawiał godzinki o chwalebnej Pani i otaczał ją największą czcią. I to było u niego godne podziwu, że gdy nocną porą kładł się do łóżka i nieco pokrzepił się snem, gdy inni myśleli, że śpi całą noc, on wstawał, czasem o północy, czasem wcześniej i siedząc ze świecą pod swoją kotarą trzymał psałterz i czytał niektóre psalmy i modlitwy, które umiał lub mógł mieć pod ręką; a czynił to często i chętnie. Pychą gardził, pijaństwa zupełnie unikał. Jadł umiarkowanie, miodu przez wiele lat nie pił, lecz piwo i wino. Było ono tak rozcieńczone, że ledwie miało smak wina. Kąpieli przez dobre cztery lata przed śmiercią nie używał. W każdym Wielkim Poście, jak mówiono, pod innymi szatami nosił włosiennicę, i to potajemnie. Ja Baszko, kustosz poznański, widziałem, że po jego śmierci pewien kapłan nosił tę włosiennicę, a była bardzo gruba. Boga bardzo miłował, a święty Kościół czcił i uwielbiał. I brał w obronę całe (świeckie) duchowieństwo, a także wszystkich zakonników miał w wielkim poważaniu i dosyć często przyjmował ich wielkim uszanowaniu na swoim dworze ... Oby Bóg duszę jego umieścić raczył w królestwie niebieskim, a Jezus Chrystus tam go wprowadził. Amen"

</doc>
<doc id="44137" url="https://pl.wikipedia.org/wiki?curid=44137" title="Łajka (pies)">
Łajka (pies)

Łajka (; ur. ok. 1955, zm. 3 listopada 1957) – suka psa, mieszańca, wystrzelona 3 listopada 1957 na orbitę okołoziemską w radzieckim sztucznym satelicie Sputnik 2, kosmonautka Łajka miała wówczas około dwóch lat. Okres szczenięcy przeżyła na ulicach Moskwy. Po jej schwytaniu przekazano ją do Instytutu Medycyny Lotniczej w celu wykorzystania w badaniach związanych z eksploracją kosmosu. Tuż przed lotem ważyła około 6 kilogramów. Łajka była pierwszym żywym stworzeniem umieszczonym na orbicie okołoziemskiej, chociaż nie pierwszym w przestrzeni kosmicznej jako takiej. Związek Socjalistycznych Republik Radzieckich i Stany Zjednoczone już wcześniej eksperymentowały z wysyłaniem zwierząt w kosmos. W założeniach eksperymentu nie przewidywano sprowadzenia psa z powrotem na Ziemię. Łajka poniosła śmierć w czasie lotu.
Przygotowania do lotu.
Pracownicy radzieckiego Instytutu Medycyny Lotniczej do lotu Sputnika 2 przygotowywali 10 psów. Trening polegał na przyzwyczajaniu zwierząt do przebywania w ciasnym pomieszczeniu zasobnika i w ubraniu ochronnym. Była to lekka kamizelka z metalowymi łańcuszkami, które ograniczały psu możliwość ruchu. Pies mógł stać, siedzieć i leżeć, ewentualnie przesunąć się nieco do przodu lub do tyłu. Czas przebywania w takich warunkach był stopniowo zwiększany aż do 20 dni. Tylko te psy, które znosiły takie warunki mogły przystąpić do dalszych zadań. W kolejnym etapie badano reakcje psów na wpływ czynników związanych z lotem, między innymi przyspieszenia, wibracji i hałasu.
Z początkowej grupy wybrano sześć psów, które przystąpiły do testów w hermetycznej kapsule. Badano reakcje zwierząt na zmiany ciśnienia, temperatury i składu gazów (stężenie tlenu i dwutlenku węgla). W kolejnym etapie przyzwyczajano zwierzęta do urządzenia umożliwiającego wypróżnianie. Pokarm i woda były dozowane w ilościach zaspokajających podstawowe potrzeby organizmu.
Prace nad kosmiczną budą dla psa rozpoczęto 10 października 1957. Pojemnik był oparty na konstrukcji, której używano wcześniej do wysyłania psów na loty suborbitalne. Pojemnik, przypominający beczkę, został zmodyfikowany tak, aby pasażer mógł przeżyć w nim kilka dni, a nawet tygodni. Modyfikacja obejmowała zamontowanie automatycznego urządzenia do podawania karmy, systemu dostarczania i regulowania dopływu tlenu oraz chemicznego usuwania pary wodnej i dwutlenku węgla.
Wybór psa.
Każdy naukowiec pracujący w programie treningowym sporządził własny raport o fizjologicznych reakcjach każdego psa w poszczególnych etapach treningu. Wyniki zestawiono i porównano z wynikami badań weterynaryjnych. Ostateczny wybór padł na Kudriawkę (Kędziorek), czyli Łajkę, choć osiągnięte przez nią wyniki nie należały do najlepszych. Była spokojna, dobrze się przystosowywała do zmieniających się warunków, ale przynajmniej jeden z pozostałych psów – Albina – był lepszym kandydatem do lotu. Dobre wyniki osiągała też Muszka, której przypadła rola psa technicznego. Miała zastępować Łajkę przy testowaniu ekwipunku i sprzętu podtrzymującego życie. Albina była lubiana przez personel, mogła się poszczycić osiągnięciami (odbyła dwa wcześniejsze loty eksperymentalne), lecz urodziła miot szczeniąt i naukowcy nie chcieli jej od nich oddzielać.
Przebieg lotu.
Łajka została wysłana w przestrzeń kosmiczną w celu przeprowadzenia na niej eksperymentów biomedycznych przed planowaną kosmiczną podróżą pierwszego człowieka. Umieszczono ją w hermetycznie zamkniętym, aluminiowym pojemniku, z zapasem tlenu i jedzenia. Badania przeprowadzone w czasie startu, lotu na orbitę oraz w stanie nieważkości nie wykazały nieprawidłowości w przebiegu fizjologicznych funkcji organizmu psa. Przyrządy wykazały silny stres spowodowany prawdopodobnie nadmiernym hałasem, wibracjami i przyspieszeniem. Nie stwierdzono negatywnego wpływu promieniowania kosmicznego i przebywania w stanie nieważkości.
Pierwotnie, ze względów propagandowych, podano, że pies przeżył kilka dni, a jego śmierć była spowodowana hipoksją. Prawdę ujawniono w 2002: Łajka zginęła prawdopodobnie po około (źródła podają różny czas) siedmiu godzinach lotu z powodu przegrzania i stresu. Nieodczepienie się rakiety nośnej Sputnik 8K71PS spowodowało wzrost temperatury wewnątrz kapsuły do ponad 40 °C.
Od początku nie planowano sprowadzenia psa na Ziemię – było to trudne technicznie i jednocześnie niekonieczne dla osiągnięcia zamierzonego sukcesu propagandowego. Dziesięciodniowy plan lotu Sowieci ogłosili publicznie w jakiś czas po wystrzeleniu satelity, a więc już po śmierci zwierzęcia. Jeżeli suczka przeżyłaby pierwszy etap lotu, po 10 dniach miała otrzymać zatrutą porcję pożywienia. Tylko na taki okres wystarczał zapas żywności i tlenu, ograniczony pojemnością kapsuły i nośnością rakiety.
Sława Łajki bierze się z jej pierwszeństwa w erze podboju kosmosu, chociaż tak naprawdę pierwszymi żywymi organizmami poza atmosferą były nasiona różnych gatunków zbóż wystrzelone w rakiecie V2 w 1946 i muszki owocowe wysłane w 1947. Łajka nie była jedynym psem, który poniósł śmierć w początkach tej ery – nie mówiąc o innych zwierzętach, jak myszy, żółwie, czy małpy – na przykład wraz ze Sputnikiem 6 (misja Korabl-Sputnik 3) spłonęły w atmosferze dwa inne psy, Pczołka (pol. Pszczółka) i Muszka.
Imię i rasa.
Słowo łajka oznacza grupę psich ras, z którą Łajka najprawdopodobniej nie miała wiele wspólnego, choć dopatrywano się w niej podobieństw do samojeda. Pies-kosmonauta pierwotnie wabił się Kudriawka (Kędziorek) lub Limonczik (Cytrynka). Dopiero tuż przed lotem suczce nadano właśnie imię Łajka, co w języku rosyjskim oznacza „szczekaczka” lub „oszczekiwacz”. Amerykanie nazywali Łajkę "Muttnik" ("mutt" – ang. kundel), żartując z nazwy Sputnik.
Pomnik Łajki.
W kwietniu 2008 Łajka została uhonorowana dwumetrowym pomnikiem przedstawiającym rakietę kosmiczną przechodzącą w ludzką dłoń, na której stoi Łajka. Pomnik znajduje się nieopodal Państwowego Instytutu Badawczego Medycyny Wojskowej Rosyjskiego Ministerstwa Obrony w Moskwie.

</doc>
<doc id="44138" url="https://pl.wikipedia.org/wiki?curid=44138" title="Kalenica (góra)">
Kalenica (góra)

Kalenica, niem. "Turnberg" (964 m n.p.m.) – szczyt w środkowej części Gór Sowich; trzeci pod względem wysokości po Wielkiej (1015 m n.p.m.) i Małej Sowie (972 m n.p.m.).
Położenie i opis.
Szczyt zbudowany jest z prekambryjskich gnejsów i migmatytów. Pokryty jest rumowiskiem skalnym. Ponadto w masywie Kalenicy występują skałki, z których największe noszą nazwę Dzikie Skały.
Na szczycie znajduje się stalowa wieża widokowa, dzięki której można podziwiać panoramę Bielawy, Jugowa i okolic. Została wykonana w Bielawie w 1932 roku, a na szczycie Kalenicy zmontowana w 1933 roku. Budowę wieży sfinansowało Eulengebirgsverein (Towarzystwo Sowiogórskie) i nazwało na cześć marszałka Hindenburga – "Hindenburgturm". 14 listopada 2022 zakończono renowację tej wieży, którą zrealizowano kosztem 330 tys. zł.
Na zboczach położony jest skarłowaciały las bukowy – rezerwat "Bukowa Kalenica".
W latach 60. XX wieku na szczycie Kalenicy, obok wieży widokowej, nad naziemnym punktem geodezyjnym stała wysoka trójsłupowa drewniana wieża triangulacyjna.
Kalenica po wybudowaniu na jej szczycie wieży nosiła przez pewien okres nazwę "Turmberg" (Góra wieża) – nazwę tą można spotkać na przedwojennych mapach i w opracowaniach.
Wcześniej Kalenica nosiła nazwę "Kuhberg" (Krowia Góra).
Szlaki turystyczne.
Przez szczyt przechodzą dwa szlaki turystyczne:

</doc>
<doc id="44139" url="https://pl.wikipedia.org/wiki?curid=44139" title="Łączność (matematyka)">
Łączność (matematyka)

Łączność, asocjatywność – jedna z własności działań dwuargumentowych, np. niektórych działań arytmetycznych. Jest fundamentalną własnością działań w podstawowych strukturach algebraicznych, od półgrup poprzez grupy aż po pierścienie i ciała.
Definicja.
Działanie dwuargumentowe formula_1 w zbiorze formula_2 jest łączne, jeżeli
Działanie, które nie jest łączne nazywa się niełącznym.
Łączność działania oznacza, że kolejność wykonywania obliczeń, tzn. rozstawienie nawiasów (zgodne ze składnią) nie ma wpływu na wynik.
Np. dla dowolnych czterech argumentów formula_4 zachodzą równości:
W efekcie umożliwia to notację beznawiasową, tzn. każde z powyższych pięciu wyrażeń można zapisać w postaci:
W wyrażeniu tym można więc wykonać działanie wskazane dowolny z trzech operatorów formula_1 na sąsiadujących z nim operandach.
Łączność w innych notacjach.
Dla powyższych trzech notacji reguła pozwalająca pomijać nawiasy w wyrażeniach z działaniem łącznym nie ma zastosowania – w pierwszej nawiasy są nieusuwalne (jest to w istocie odmiana notacji przedrostkowej), w następnych dwóch nawiasy są całkowicie zbędne, należy jedynie odpowiednio zamieniać miejscami symbole działania i ich argumentów (zob. zapis działań dwuargumentowych).
Np. wyrażenia w notacji przedrostkowej mają postać
Działania niełączne.
W notacji wrostkowej dla działania niełącznego każde dwa argumenty (także te złożone) muszą być razem z operatorem objęte parą nawiasów (z wyjątkiem oczywiście najbardziej zewnętrznej pary argumentów). W notacji tej wszystkie nawiasy są niezbędne dla określenia kolejności wykonywanych działań. Przy większej ilości argumentów wyrażenia stają się przez to nieczytelne, np.:
W notacji przedrostkowej powyższe wyrażenie ma postać formula_11 w notacji przyrostkowej formula_12 W obu tych notacjach łączność lub niełączność działania nie ma oczywiście większego znaczenia, bowiem mimo braku nawiasów kolejność wykonywania działań jest „zakodowana” w wyrażeniu i jest możliwa do odtworzenia dzięki regułom tworzenia takich wyrażeń. Brak nawiasów nieco upraszcza zapis i przyczynia się do zwiększenia czytelności.
Notacja wrostkowa jednostronnie łączna.
Ilość nawiasów notacji wrostkowej można zmniejszyć (a tym samym nieco uprościć zapis), wprowadzając notację z łącznością jednostronną. Oznacza to wybór jednej z dwóch możliwych kolejności usuwania nawiasów w wyrażeniu:
Oczywiście kolejność usuwania nawiasów w notacji z jednostronną łącznością jest równoznaczne z odwrotną kolejnością ich przywracania (nawiasy domyślne). Np. wyrażenie formula_17
Stosując notację z lewostronną łącznością, wyrażenie uprości się do postaci formula_20 z prawostronną do postaci formula_21
Notacja z jednostronną łącznością jest więc odmianą notacji wrostkowej, w której niektóre nawiasy można pominąć. Dla każdego działania binarnego niełącznego wybór notacji z lewostronną lub prawostronną łącznością jest całkowicie dowolny i arbitralny, ale raz dokonany wybór dla danego działania musi być utrzymany dla zachowania jednoznaczności wartościowania wyrażenia. Inaczej mówiąc, działanie binarne niełączne nie jest ani lewostronnie, ani prawostronnie łączne. Stwierdzenie, że jakieś działanie jest lewo/prawostronnie łączne oznacza, że wobec tego działania stosuje się notację wrostkową odpowiednio z lewo/prawostronną łącznością.
Przykłady działań niełącznych.
Najczęściej stosowana jest notacja z lewostronną łącznością (np. niełączne działania arytmetyczne), co wiąże się z powszechną praktyką zapisywania (i odczytywania) od lewej tekstu lub wyrażeń arytmetycznych, z kolejnością wprowadzania od lewej wyrażeń do kalkulatorów itd.

</doc>
<doc id="44140" url="https://pl.wikipedia.org/wiki?curid=44140" title="Rzeki w Bułgarii">
Rzeki w Bułgarii

43% powierzchni Bułgarii należy do zlewiska Morza Egejskiego, a 57% – do zlewiska Morza Czarnego (w tym 43% przypada na zlewnię Dunaju). Dział wodny między tymi zlewiskami przebiega w zasadzie grzbietem łańcucha górskiego Stara Płanina, dzielącego Bułgarię na część północną i południową. Do zlewiska Morza Czarnego należą tereny na północ od tych gór, czyli cała Nizina Naddunajska, a na południe od nich – zlewnia górnego Iskyru (Iskyr jako jedyna rzeka przełamuje się przez Starą Płaninę) między Starą Płaniną a górami Riła oraz pobrzeże Morza Czarnego (wschodnia część Niziny Górnotrackiej między górami Strandża, wzgórzami Bakadżici, Chisar i wschodnim skrajem Starej Płaniny). Południowa i południowo-zachodnia część terytorium Bułgarii należy natomiast do zlewiska Morza Egejskiego.
Wśród rzek Bułgarii szczególne miejsce zajmuje Dunaj, który na odcinku 471,6 km tworzy granicę bułgarsko-rumuńską – najdłuższy odcinek północnej granicy Bułgarii. Szerokość Dunaju na tym odcinku wynosi od 1,6 do 2,4 km. Dunaj jest jedyną żeglowną rzeką Bułgarii. Bułgarskie porty i przystanie nad Dunajem znajdują się w miejscowościach Widyń, Simeonowo, Arczar, Łom, Kozłoduj, Orjachowo, Ostrów, Bajkał, Somowit, Nikopol, Swisztow, Ruse, Rjachowo, Tutrakan i Silistra. Dunaj zamarza przeciętnie na 40 dni w roku. Najwyższe stany wody na bułgarskim odcinku rzeki występują w czerwcu.
Pozostałe rzeki Bułgarii są liczne, ale krótkie i raczej niewielkie; bułgarskie dopływy Dunaju dają tylko 4% ogólnej objętości jego wód. Żadna z nich nie jest żeglowna, natomiast górne odcinki wielu z nich stwarzają warunki do budowy elektrowni wodnych. W dolnym biegu często są wykorzystywane do nawadniania gruntów uprawnych. Mała ilość odprowadzanej wody wynika z niewielkiej ilości opadów. Przeciętna ilość opadów w Bułgarii wynosi 630 mm rocznie, ale średnią tę znacznie podwyższają obszary górskie, na których przeciętne opady sięgają 2540 mm rocznie, podczas gdy większość nizin otrzymuje nie więcej niż 500 mm opadów rocznie. Na Nizinie Górnotrackiej często zdarzają się susze. Ujścia największych rzek zlewiska Morza Egejskiego znajdują się poza granicami Bułgarii – w Grecji i Turcji.
Biorąc pod uwagę położenie geograficzne, rzeki Bułgarii można podzielić na cztery grupy:
Tak też zostały niżej wymienione.
W nazwach rzek zostały przetłumaczone na polski przymiotniki "biały", "czarny" i "mały".

</doc>
<doc id="44144" url="https://pl.wikipedia.org/wiki?curid=44144" title="World Press Photo of the Year">
World Press Photo of the Year

World Press Photo of the Year – najważniejszy konkurs branżowy fotografów z całego świata pracujących dla prasy, organizowany przez holenderską fundację World Press Photo. Fundacja działa od 1955 roku, ma siedzibę w Amsterdamie. Odbywa się corocznie, wyniki ogłaszane są w lutym. Przebiega w kilkunastu kategoriach obejmujących fotografie pojedyncze i serie (reportaże), takich jak "zdjęcie roku", "zdarzenia", "ludzie w zdarzeniach", "sportowe sytuacje", "ludzie sportu", "życie codzienne", "portrety", "sztuka", "przyroda". Przyznawane jest też wyróżnienie jury młodzieżowego.
Polscy laureaci.
Do 2015 roku w World Press Photo Polacy otrzymali 35 nagród, w tym 6 krotnie dostali I nagrodę: za 1957 – Zygmunt Wdowiński (w kategorii „Features”), 1969 – Stanisław Jakubowski („Photo Stories”), 1987 – Radosław Sikorski („Spot News”), 1998 – Tomasz Gudzowaty („Nature”), 2002 – Robert Bogusławski &amp; Tomasz Gudzowaty („Sports”), 2007 – Rafał Milach („Arts and Entertainment stories). Ponadto 11 razy zostali wyróżnieni II nagrodą, 12 razy III nagrodą oraz jeden raz „Honorable mention”.
W konkursach za lata 1955–2015 laureatami było 27 Polaków: Robert Bogusławski (2002 2× współautorstwo), Józef Czarniecki (1981), Filip Ćwik (2010), Leopold Dzikowski (1985 współautorstwo), Edward Ettinger (1989), Henryk Grzęda (1962), Wojciech Grzędziński (2008), Tomasz Gudzowaty (1998, 1999, 2002 2× współautorstwo, 2005 współautorstwo, 2007 współautorstwo, 2008, 2010), Stanisław Jakubowski (1969), Kacper Kowalski (2008, 2014, 2015), Witold Krassowski (1991, 2002), Tomasz Lazar (2011), Justyna Mielnikiewicz (2008), Rafał Milach (2007), Jan Morek (1986), Chris Niedenthal (1986), Krzysztof Niemiec (1975), Roman Pienkowski (1956), Grzegorz Rogiński (1985 współautorstwo), Radosław Sikorski (1987), Maciej Skawiński (1997), Tadeusz Trepanowski (1975), Zygmunt Wdowiński (1957), Tomasz Wiech (2008), Anna Bedyńska (2012), Ilona Szwarc (2013), Andrzej Grygiel (2014), Maciek Nabrdalik (2014).
Polscy laureaci (w układzie chronologicznym).
(*) – w linkach podanych w przypisach obok informacji o nagrodzonych fotografiach zamieszczone są też ich reprodukcje (poza rokiem 1956).
Polscy jurorzy.
Źródło.

</doc>
<doc id="44145" url="https://pl.wikipedia.org/wiki?curid=44145" title="Andrzej Bańkowski">
Andrzej Bańkowski

Andrzej Jan Bańkowski (ur. 5 stycznia 1931 w Łodzi, zm. 28 stycznia 2014) – polski językoznawca, etymolog, filolog i onomasta.
Doktor habilitowany, kierownik Zakładu Historii Języka na Wydziale Filologiczno-Historycznym Akademii im. Jana Długosza w Częstochowie, autor informacji o pochodzeniu wyrazów (etymologii) do "Słownika wyrazów obcych" (1995), autor trzytomowego "Etymologicznego słownika języka polskiego", którego pierwsze dwa tomy zostały wydane przez Wydawnictwo Naukowe PWN w 2000 r., a pierwsza część trzeciego (litera R) została wydana pośmiertnie w roku 2014 przez inne wydawnictwo. Słownik ten wzbudził znaczne kontrowersje w środowisku językoznawców.
Życiorys.
Urodził się w Łodzi jako drugie dziecko Kazimierza Wacława Bańkowskiego i Heleny z Frydeckich, w rodzinie o dawnych tradycjach wojskowych. Jego ojciec był kapitanem korpusu intendentów, dziadek Jan oficerem 4. Dywizji Kawalerii, zaś pradziad Ignacy Bańkowski herbu Ostoja, urodzony w Kalwarii Litewskiej, był porucznikiem piechoty i adiutantem Tadeusza Kościuszki.
Szkołę podstawową i średnią ukończył w Łodzi (matura w 1949). W 1949 wstąpił do zakonu Jezuitów, w 1955 zrezygnował ze stanu kapłańskiego (subdiakonatu), będąc wcześniej wyświęcony na akolitę. W latach 1951–1954 studiował filozofię na Wydziale Filozoficznym Towarzystwa Jezusowego w Krakowie uzyskawszy tytuł kościelnego licencjata filozofii (równoważny magisterium). W latach 1956–1961 studiował filologię klasyczną (specjalizacja: hellenistyka) na Uniwersytecie Warszawskim uzyskawszy tytuł magistra na podstawie napisanej po łacinie pracy "De participiis" "Graecis in casu recto absolute usurpatis". W 1974 uzyskał na Uniwersytecie Warszawskim stopień doktora na podstawie pracy "Funkcja polskich partykuł limitatywnych". W 1982 otrzymał tytuł doktora habilitowanego na podstawie obronionej na Uniwersytecie Śląskim rozprawy "Zmiany" "morfemiczne w toponimii polskiej".
W latach 1972–2002 pracował w Wyższej Szkole Pedagogicznej (obecnie Uniwersytet Humanistyczno-Przyrodniczy im. Jana Długosza w Częstochowie), pełniąc m.in. funkcje prodziekana i dziekana Wydziału Filologiczno-Historycznego oraz kierownika Instytutu Filologii Polskiej i Zakładu Języka Polskiego. Zasłużony profesor tej uczelni, twórca i organizator częstochowskiej szkoły lingwistycznej. Od 1971 należał do Polskiego Towarzystwa Językoznawczego, od 1976 do Komisji Językowej PAN w Katowicach, a w latach 1978-1987 do Komitetu Językoznawczego PAN w Warszawie.
Badania i osiągnięcia w językoznawstwie.
Główne zainteresowania naukowe Andrzeja Bańkowskiego skupiały się na etymologii i onomastyce polskiej. Jego obszerny "Etymologiczny słownik języka polskiego", choć niedokończony, stanowi najpełniejszy i najważniejszy słownik etymologiczny języka polskiego, a zarazem jeden z głównych słowników etymologicznych w obrębie języków słowiańskich. Słownik ten, planowany najpierw jako dwutomowy, rozrósł się następnie do czterech tomów (sama litera „S” obejmuje jeden tom), a w przypadku jego dokończenia posiadałby także tom piąty. Autor, w trakcie prac nad edycją tomu z literą „R”, zmienił przy tym tytuł słownika na „Etymologiczny słownik mowy polskiej” (nie „języka”), zgodnie ze swym założeniem, że słowa objaśniane etymologiczne są jednostkami mowy, nie języka. Język stanowi kod mowy, system znaków kodujących wyrazy, natomiast tym, co wypełnia ten kod żywymi wyrazami, jest mowa. Stąd też autor słownika przykładał dużą wagę, by zawrzeć w nim szeroki zasób słownictwa z mowy potocznej. Słownik ten wyróżnia jednak przede wszystkim włączenie doń jako wyrazów hasłowych także słów niepoświadczonych literacko, a zachowanych jedynie śladowo w toponimach staropolskich, uwzględnianie różnic dialektalnych występujących w języku staropolskim (zwłaszcza akcentowanie cech językowych – różnic i podobieństw – w dialektach dwóch głównych polskich plemion, Lędzian i Polan), oraz praktyczny cel słownika, mającego prostować wszelkie narosłe mity językowe i naukowe nieścisłości.
Jako onomasta Andrzej Bańkowski ceniony jest zwłaszcza za swą nowatorską rozprawę habilitacyjną "Zmiany morfemiczne w toponimii polskiej", będącej swego rodzaju „gramatyką” tej dyscypliny, oraz za szereg (ponad pięćdziesiąt) artykułów i recenzji opublikowanych głównie w czasopismach naukowych „Poradnik Językowy”, „Język Polski”, „Onomastica”, „Slavia Occidentalis”, „Studia z Filologii Polskiej i Słowiańskiej”, oraz w zeszytach naukowych kilku polskich uczelni. Badał nieregularne zjawiska fonetyczne (metatezę, epentezę, kontrakcję) w toponimii oraz niefonetyczne zjawiska rozwojowe, zwłaszcza w ojkonimii polskiej. Zasłynął rekonstruując wiele ważnych apelatywów staropolskich na podstawie nazw geograficznych, oraz omawiając liczne ciekawe relikty leksykalne w nazewnictwie staropolskim. Równolegle dopracował i twórczo rozwinął metodykę prowadzenia tych badań (m.in. ustalanie poprawnej lekcji staropolskich nazw osobowych). Szczegółowo omawiał również nazewnictwo "Bulli gnieźnieńskiej", imiona pierwszych Piastów oraz średniowieczne przydomki królów i książąt polskich. W onomastyce polskiej uważany jest za tego, który wywarł największy wpływ na obecną generację polskich badaczy w obrębie tej dyscypliny.
Oprócz etymologii i onomastyki Andrzej Bańkowski opublikował także szereg prac gramatycznych, semantycznych i z zakresu słowotwórstwa polskiego, a także kilka prac z teorii języka. Napisał również kilka artykułów z religioznawstwa, które opublikował w czasopiśmie „Euhemer” (1962-1964). Ceniony polski językoznawca, profesor Leszek Bednarczuk ujął syntetycznie wkład Andrzeja Bańkowskiego w językoznawstwo polskie następująco: "(...) oryginalny badacz etymologii i onomastyki, którą wprowadził do swojego słownika etymologicznego. Opinie krytyczne o słowniku nie dotyczą objaśnień etymologicznych".
Poglądy społeczne.
Andrzej Bańkowski posiadał dwie maksymy życiowe, którym był wierny zarówno w pracy naukowej, jak i w swoich poglądach pozanaukowych: "«Nie ma mnie dla mnie»" oraz "«Obsto ergo sum»". Pierwsza mówi o tym, że nic nie robił on interesownie, a druga, że kierował się w swoim życiu zasadą bycia na przekór wszelkiemu złu – wobec tego także przeciw złu, błędom, zafałszowaniom i ignorancji w nauce. W poglądach religijnych, choć wychowany w tradycji chrześcijańskiej (katolickiej), uważał się za niezależnego teognostę. Jego teognozja – wiedza o tym, czym Bóg jest, a czym na pewno nie jest – zbliżała się z jednej strony do greckiej teologii negatywnej, a z drugiej do teologii hinduizmu przez afirmację Boga jako czystego Absolutu.
Rodzina.
Żona Alicja, z domu de Mezer (ślub w 1962). Dzieci: córka Ariadna Siemirada (ur. 1963), syn Adrian Jarowit (ur. 1965) i córka Artemia Dobiesława (ur. 1971). Rodzeństwo nosi imiona starogreckie i tzw. życzące staropolskie.
Inne zainteresowania i ciekawostki.
Andrzej Bańkowski był również zapalonym wędrowcem i krajoznawcą. Robił długie piesze wyprawy, zwłaszcza w lasy nadpilickie, lasy ziemi piotrkowskiej, lasy okolic Częstochowy i po Jurze Krakowsko-Częstochowskiej.
Od czasu studiów – wykładów z filologii indyjskiej u profesora Eugeniusza Słuszkiewicza – przyjaźnił się z Robertem Stillerem, cenionym polskim tłumaczem i literatem.
Ulubionym polskim poetą Andrzeja Bańkowskiego był Stanisław Trembecki.

</doc>
<doc id="44146" url="https://pl.wikipedia.org/wiki?curid=44146" title="Ślubowanie olimpijskie">
Ślubowanie olimpijskie

Ślubowanie olimpijskie jest składane przez jednego z zawodników oraz jednego z sędziów podczas ceremonii otwarcia igrzysk olimpijskich.
Sportowiec i sędzia, reprezentujący kraj organizujący igrzyska, trzyma róg flagi olimpijskiej i składa przysięgę. Sędzia, z kraju goszczącego igrzyska, także składa przysięgę.
Historia.
Pierwszą wersję przysięgi olimpijskiej ułożył Pierre de Coubertin, a złożył ją zawodnik Victor Boin w 1920 r. podczas Letnich Igrzysk Olimpijskich w 1920 r. w Antwerpii. Sędziowie pierwszy raz składali przysięgę w czasie Letnich Igrzysk Olimpijskich w 1972 r. w Monachium.
W późniejszym okresie, słowo „kraj” zmieniono na „drużynę”. Ostatnią część ślubowania, dotyczącą zakazu dopingu, dodano w czasie Letnich Igrzysk Olimpijskich w 2000 roku.
Mówcy.
Lista zawodników i sędziów, którzy składali ślubowanie olimpijskie znajduje się poniżej. Jako że konkurencje hipiczne w 1956 roku odbywały się w Sztokholmie (igrzyska odbywały się w tym roku w Australii), przysięga była wygłaszana przez 2 osoby.

</doc>
<doc id="44147" url="https://pl.wikipedia.org/wiki?curid=44147" title="Przysięga olimpijska">
Przysięga olimpijska



</doc>
<doc id="44149" url="https://pl.wikipedia.org/wiki?curid=44149" title="Cmentarz Powązkowski w Warszawie">
Cmentarz Powązkowski w Warszawie

Cmentarz Powązkowski, zwyczajowo Stare Powązki – zabytkowa nekropolia znajdująca się przy ul. Powązkowskiej 1 w Warszawie.
Cmentarz o powierzchni 43 ha jest położony na terenie dzielnicy Wola, między ulicami: Okopową, Powązkowską, Tatarską i Jana Ostroroga. Opiekę nad nim sprawuje Kuria Metropolitalna Warszawska, którą reprezentuje zarząd cmentarza. Rolę opiekuna społecznego pełni Społeczny Komitet Opieki nad Starymi Powązkami.
Cały teren cmentarza jest objęty ścisłą ochroną konserwatorską.
Historia.
Cmentarz został założony 4 listopada 1790 na działce podarowanej przez rodzinę Szymanowskich. Poświęcono go 20 maja 1792 w obecności króla i początkowo zajmował powierzchnię ok. 2,6 ha.
W 1792 ukończono tam budowę kościoła św. Karola Boromeusza, ufundowanego przez duchowieństwo warszawskie, a zaprojektowanego przez Dominika Merliniego. Jeszcze przed poświęceniem cmentarza wystawiono tam również tzw. katakumby.
W 1812 roku miało miejsce pierwsze poszerzenie terenu cmentarza. Grunty przekazane zostały przez osobę z rodziny Korwin-Szymanowskich. Kolejne poszerzenie cmentarza miało miejsce w 1820 o grunty sprzedane przez Jakuba Łaszczyńskiego zajmujące obecne kwatery 27 i 34 oraz klin od nr 27 wprost do numeru 177 wprost. Kolejne poszerzenie cmentarza miało miejsce w 1830 roku. Zakupiono kolejne grunty od rodziny Łaszczyńskich (kwatery nr 28 Wprost 30 Wprost 32 Wprost i I-IV). W 1837 roku cmentarz został powiększony o kolejne 13 hektarów wzdłuż obecnej ulicy Tatarskiej i od ulicy Powązkowskiej do ulicy Ostroroga. Na zakupionych terenach znajdują się obecnie kwatery 47/48 do 63, od 71 do 104, od 83 do 104, od 83 do 123, od 105-112, od 113 do 115. W 1841 rozszerzono cmentarz o parcele majątku Ciszewskich znajdowały się na nich kwatery 162-176. Po kolejnej rozbudowie z 1844 roku cmentarz poszerzył się o kwatery od H do M, 43,44, 177-Q. Rok później na skutek regulacji drogi przez wojsko, cmentarz został poszerzony o tereny kwater 64-68 oraz N-U. W latach 1851–1852 cmentarz powiększył się o tereny kupione od Józefy Graffowej i Marianny Ścisłowskiej. Kolejne poszerzenia cmentarza z lat 1864, 1865 i z 1871 roku zostały przeprowadzone przez Radę Administracyjną Królestwa Polskiego na zasadzie wywłaszczenia. W późniejszych latach na skutek kolejnych korekt ulic cmentarz osiągnął obecną powierzchnię 43 hektarów.
Po zniwelowaniu w 1875 wału Lubomirskiego i przeprowadzeniu w jego miejscu ulicy Okopowej w 1887 nekropolia została włączona w granice administracyjne Warszawy.
We wrześniu 1939 roku uszkodzone zostało 29 kwater. Niewyremontowane groby zostały przez zarząd cmentarza rozebrane. W 1942 roku na skutek nalotów radzieckich zostało uszkodzonych kilka kwater od strony ulicy Okopowej. 
Podczas okupacji znajdowały się tu podziemne arsenały broni. Podczas powstania warszawskiego Niemcy umieścili na jego terenie czołgi. Do 1970 trwała odbudowa katakumb, na skutek braku dokumentacji i zniszczeń wojennych nie wszystkie udało się odrestaurować i przywrócić na właściwe miejsce. W budynku katakumb zorganizowano również mauzoleum, gdzie złożono prochy zamordowanych w obozach koncentracyjnych.
W 2012 runął ceglany mur oddzielający Stare Powązki od cmentarza żydowskiego; zniszczeniu uległo około 70 nagrobków.
W lipcu 2014 cmentarz, razem z pięcioma innymi nekropoliami tworzącymi zespół zabytkowych cmentarzy wyznaniowych na Powązkach, został uznany za pomnik historii.
W 2019 na cmentarzu znajdowało się ok. 70 tys. nagrobków.
Pochowani.
Wśród pochowanych ok. 1 miliona osób znajduje się wiele znanych i zasłużonych osób, w tym żołnierze powstań narodowych od insurekcji kościuszkowskiej do powstania warszawskiego, działacze niepodległościowi, wybitni pisarze, poeci, uczeni, artyści, myśliciele, lekarze, prawnicy, politycy, sportowcy, duchowni. Część z nich spoczęła w założonej w 1925 Alei Zasłużonych.

</doc>
<doc id="44151" url="https://pl.wikipedia.org/wiki?curid=44151" title="Sosibios">
Sosibios

Sosibios (data urodzenia nieznana – zm. w 203 r. p.n.e.) - dworzanin i minister władców Egiptu z dynastii Ptolemeuszy: Ptolemeusza IV Filopatora i Ptolemeusza V Epifanesa.
Był kreatorem polityki wewnętrznej i zagranicznej Egiptu w ostatnim dwudziestoleciu III w. p.n.e., osiągając największą po faraonach władzę na dworze w Aleksandrii. Uznawany za jednego z najinteligentniejszych i bezwzględnych polityków ówczesnego świata.
Doprowadził do wymordowania niezgadzających się z nim członków rodziny królewskiej: Berenike II, matki Ptolemeusza IV, Magasa, brata Ptolemeusza II oraz Lizymacha, brata Ptolemeusza III. Spowodował uwięzienie przebywającego na wygnaniu w Egipcie króla Sparty Kleomenesa III, który po wydostaniu się z więzienia i nieudanej próbie wywołania powstania przeciwko faraonowi popełnił samobójstwo. Po śmierci Ptolemeusza IV, pragnąc zachować władzę i wpływ na jego małoletniego następcę Ptolemeusza V, zlecił zamordowanie jego matki Arsinoe III w celu niedopuszczenia do jej regencji.
W polityce zagranicznej dążył do utrzymania stanu posiadania imperium ptolemejskiego na terytorium Syrii i Fenicji oraz osłabienia pozycji państwa Seleucydów zagrażającego tym posiadłościom.

</doc>
<doc id="44156" url="https://pl.wikipedia.org/wiki?curid=44156" title="Argument liczby zespolonej">
Argument liczby zespolonej

Argument liczby zespolonej – miara kąta skierowanego między wektorem reprezentującym liczbę zespoloną formula_1 na płaszczyźnie zespolonej, a osią rzeczywistą. Oznaczenie: formula_2
Argument nie jest określony jednoznacznie – dowolne dwa argumenty liczby zespolonej różnią się o wielokrotność formula_3 Argument sprowadzony do przedziału formula_4, lub formula_5, nazywa się argumentem głównym. Oznaczenie:formula_6
Argument wykorzystuje się m.in. w zapisie trygonometrycznym liczby zespolonej:
gdzie formula_8 jest modułem liczby zespolonej, a formula_9 jej argumentem.
Dla liczb o niezerowej części rzeczywistej wartość argumentu może być obliczona ze wzoru:
Dla liczb urojonych, formula_11
Dla liczby formula_13 argument jest nieokreślony.
Niech formula_14 oraz niech formula_15 wówczas iloczyn i iloraz liczb zespolonych wyrażają się wzorami:

</doc>
<doc id="44160" url="https://pl.wikipedia.org/wiki?curid=44160" title="Kalenica">
Kalenica



</doc>
<doc id="44161" url="https://pl.wikipedia.org/wiki?curid=44161" title="Ciąg ściśle rosnący">
Ciąg ściśle rosnący



</doc>
<doc id="44162" url="https://pl.wikipedia.org/wiki?curid=44162" title="Ciąg ściśle malejący">
Ciąg ściśle malejący



</doc>
<doc id="44163" url="https://pl.wikipedia.org/wiki?curid=44163" title="Cotangensoida">
Cotangensoida



</doc>
<doc id="44165" url="https://pl.wikipedia.org/wiki?curid=44165" title="Funkcja całkowalna">
Funkcja całkowalna

Funkcja całkowalna – funkcja, dla której istnieje całka w sensie danej teorii całki. Jeżeli nie jest to sprecyzowane, to najczęściej ma się na myśli funkcje całkowalne w sensie Lebesgue’a; pozostałe zwykle są odpowiednio kwalifikowane, np. funkcja całkowalna w sensie Riemanna (tzn. istnieje całka Riemanna tej funkcji), czy w sensie Henstocka-Kurzweila itp.
Całkowalność w sensie Newtona.
Choć funkcja może mieć funkcję pierwotną (całkę nieoznaczoną), to może nie być ona całkowalna. Przykładowo funkcja
jest pierwotną funkcji
ale całka z funkcji formula_3 nie jest zbieżna na żadnym przedziale nieskończonym. Może tak być nawet wtedy, gdy funkcja pierwotna ma granicę w każdym kierunku, jak np. 
której pochodna
nie jest całkowalna na przedziale formula_7 Jest prawdą nawet, gdy przedział całkowania nie jest nieskończony; przykładem może być pierwotna
której pochodna
nie jest całkowalna w przedziale formula_11 Jest tak, ponieważ po przypisaniu jakiejkolwiek wartości formula_12 w zerze, będzie ona tam nieciągła. Z tego powodu formula_13 nie jest określone, dlatego niemożliwe jest zastosowanie podstawowego twierdzenia rachunku całkowego na przedziale formula_11
Całkowalność w sensie Lebesgue’a.
Dla danego zbioru formula_15 z określoną na nim σ-algebrą formula_16 i miarą formula_17 określoną na formula_16 rzeczywista funkcja formula_19 jest całkowalna, jeżeli tak jej część dodatnia formula_20 jak i ujemna formula_21 są funkcjami mierzalnymi o skończonej całce Lebesgue’a. Jest to równoważne temu, by skończona była całka z funkcji formula_22 Wówczas całkę Lebesgue’a funkcji formula_12 definiuje się wówczas wzorem
Czasami funkcję całkowalną w powyższym sensie nazywa się sumowalną, zaś termin „funkcja całkowalna” zarezerwowany jest dla funkcji formula_25 dla której skończona jest choć jedna z całek po prawej stronie powyższego wzoru. 
Dla liczby rzeczywistej formula_26 funkcję formula_12 nazywa się formula_28-sumowalną, jeżeli sumowalna jest funkcja formula_29 Wielu autorów stosuje jednak to nazewnictwo tylko wtedy, gdy formula_12 jest ciągiem, a formula_17 jest dyskretna; w przypadku ogólnym nazywając formula_12 funkcją formula_28-całkowalną. Dla formula_34 mówi się czasem, że formula_12 jest bezwzględnie sumowalna / całkowalna.
Przestrzenie "Lp" funkcji całkowalnych w sensie Lebesgue’a w "p"-tej potędze są jednym z głównych obiektów badań analizy funkcjonalnej.
Całkowalność z kwadratem.
Definicja: 
Funkcję zmiennej rzeczywistej bądź zespolonej o wartościach rzeczywistych lub zespolonych nazywamy całkowalną z kwadratem na przedziale, jeżeli całka kwadratu jej wartości bezwzględnej/modułu jest skończona. 
Twierdzenie:
Zbiór wszystkich funkcji mierzalnych całkowalnych z kwadratem, w sensie Lebesgue’a, stanowi przestrzeń liniową, która jest przestrzenią Hilberta – jest to tzw. przestrzeń "L"2, w której funkcje równe prawie wszędzie są ze sobą utożsamiane (formalnie "L"2 jest przestrzenią ilorazową przestrzeni funkcji całkowalnych z kwadratem przez podprzestrzeń funkcji, które znikają prawie wszędzie).
Funkcje tego rodzaju są szczególnie użyteczne w mechanice kwantowej, ponieważ funkcje falowe muszą być całkowalne z kwadratem na całej przestrzeni, aby teoria dawała sensowne fizycznie rozwiązania.

</doc>
<doc id="44166" url="https://pl.wikipedia.org/wiki?curid=44166" title="Funkcja parzysta">
Funkcja parzysta



</doc>
<doc id="44167" url="https://pl.wikipedia.org/wiki?curid=44167" title="Brusy">
Brusy

Brusy (dodatkowa nazwa w j. kaszub. Brusë, niem. "Bruß", dawniej "Bruski") – miasto w Polsce, w województwie pomorskim, w powiecie chojnickim, siedziba gminy miejsko-wiejskiej Brusy. Brusy są położone w Borach Tucholskich na południowych Kaszubach.
W latach 1975–1998 miejscowość należała województwa bydgoskiego.
Według danych z 1 stycznia 2018 Brusy liczyły 5 209 mieszkańców.
Historia.
W 1351 r. wieś Brusy była lokowana na prawie chełmińskim. Po wojnie trzynastoletniej Brusy były wsią królewską, należącą do klucza kosobudzkiego w starostwie tucholskim.
W latach okupacji hitlerowskiej na terenach przylegających działała Tajna Organizacja Wojskowa Gryf Pomorski. Z tego też powodu w sąsiednich miejscowościach Małe Chełmy i Wielkie Chełmy stacjonowały jednostki SS i Wehrmachtu, przeznaczone do walki z partyzantką. Filią obozu koncentracyjnego Stutthof były Dziemiany, a nie jak podaje się w nazwach z podziału administracyjnego z czasów okupacji Bruss-Sophienwalde (Brusy-Dziemiany), powiat Konitz, Westpreußen (Prusy Zachodnie) 24 sierpnia 1944…31 marca 1945. Na części powierzchni zajmowanej przez Zakłady Spożywcze „Las” mieściły się baraki więzienne (zmodernizowane w latach 50. XX wieku) oraz podziemny zbiornik po oddziale szpitalnym. Wśród więźniów było wielu powstańców warszawskich.
1 stycznia 1988 r. Brusy uzyskały prawa miejskie. W 2007 r. w Brusach odbył się IX Zjazd Kaszubów. 17 października 2010 r. jedyne rondo w Brusach nazwano Rondem Macieja Płażyńskiego Marszałka Sejmu RP, który zginął w katastrofie lotniczej w Smoleńsku. W marcu 2012 r. w Brusach odbył się VIII Dzień Jedności Kaszubów.
Charakterystyka.
Brusy są położone na skrzyżowaniu drogi wojewódzkiej nr 235 z drogą wojewódzką nr 236, z bezpośrednim połączeniem kolejowym z Chojnicami i Kościerzyną ze stacji w Brusach.
W Brusach funkcjonuje m.in. jednostka Ochotniczej Straży Pożarnej włączona w 1995 r. do krajowego systemu ratowniczo-gaśniczego. 
Zabytki.
Według rejestru zabytków NID na listę zabytków wpisane są: kościół parafialny pw. Wszystkich Świętych oraz cmentarz przykościelny, 1876-1879, nr rej.: A-1220 z 3.07.2001.
Demografia.
Wedle danych z 31 grudnia 2012 r. w Brusach mieszkało 4985 osób.
&lt;br&gt;
Sport.
W mieście swą siedzibę ma klub piłkarski Tęcza Brusy. Aktualnie występuje w Klasa A (grupa Gdańsk III).
Bibliografia.
Borzyszkowski Józef (red.), "Historia Brus i okolicy"; Instytut Kaszubski, Gdańsk 2006

</doc>
<doc id="44168" url="https://pl.wikipedia.org/wiki?curid=44168" title="Zasada indukcji matematycznej">
Zasada indukcji matematycznej



</doc>
<doc id="44171" url="https://pl.wikipedia.org/wiki?curid=44171" title="Twierdzenie sinusów">
Twierdzenie sinusów

Twierdzenie sinusów lub wzór sinusów – twierdzenie dotyczące zależności między kątami i bokami w trójkącie.
Treść twierdzenia.
W dowolnym trójkącie na płaszczyźnie, iloraz długości dowolnego boku i sinusa kąta naprzeciw tego boku jest stały i równy długości średnicy okręgu opisanego na trójkącie.
Zależność tę można zapisać następująco:
Dowód.
Wystarczy udowodnić jedną z równości, np. równość formula_2 gdyż dowody pozostałych są analogiczne. Podanej równości równoważna jest następująca:
Na trójkącie formula_4 opisujemy okrąg i rozważamy trzy przypadki.
Kreślimy średnicę formula_9 i rozważamy pomocniczy trójkąt formula_10 Kąt formula_11 jest prosty, więc oznaczając kąt formula_12 przez formula_13 otrzymujemy
Ponieważ formula_15 formula_16 oraz formula_17 (są to kąty wpisane w okrąg oparte na tym samym łuku), prawdziwa jest dowodzona równość.
Postępując tak jak w przypadku 2, otrzymujemy równość
Na mocy twierdzenia o czworokącie wpisanym w okrąg mamy formula_20 Zatem formula_21 Także w tym przypadku dowodzona równość okazuje się prawdziwa.
Uproszczona wersja twierdzenia.
W dowolnym trójkącie iloraz długości dowolnego boku i sinusa kąta naprzeciw tego boku jest stały.
Dowód 1.
Zgodnie ze znanym wzorem na pole trójkąta:
Dzieląc każde z wyrażeń przez formula_24 i mnożąc przez 2, dostajemy
Biorąc odwrotności każdego z wyrażeń, dostajemy tezę.
Dowód 2.
Opuśćmy wysokość z wierzchołka wspólnego dla boków formula_26 formula_27 Wówczas
Rugując z obu równań zmienną formula_29 dostajemy:
czyli dzieląc obie strony przez formula_31 dostajemy
Zmieniając wierzchołki, z których opuszczamy wysokość, dostajemy pozostałe dwie równości.
Wnioski.
Korzystając z twierdzenia sinusów, można udowodnić:
Wzór sinusów w geometriach nieeuklidesowych.
Omawiane wyżej twierdzenie sinusów jest twierdzeniem geometrii euklidesowej, czyli tzw. geometrii płaskiej i ma swoje odpowiedniki w geometriach nieeuklidesowych
W geometrii eliptycznej mamy wzór:
Tutaj a,b,c są długościami odcinków sferycznych, α, β, γ są kątami między odpowiednimi bokami. Dowód pierwszego wzoru znajduje się w następnej sekcji (przeprowadzony jest w jednym z możliwych modeli tej geometrii).
Analogicznie w geometrii hiperbolicznej, przyjąwszy tzw. metrykę naturalną, dostajemy:
Tutaj a, b, c są długościami odcinków, α, β, γ są kątami między odpowiednimi bokami. Jak widać, jeśli argumentem jest długość odcinka, to zamiast sin używamy sinh.
Spostrzeżenie, że formula_35 umożliwia bardziej spójne spojrzenie na temat. Otóż, jeśli K oznacza krzywiznę Gaussa powierzchni oraz formula_36 to otrzymamy następujący wzór:
Twierdzenie sinusów dla trójkątów sferycznych.
Dowód.
Nazwijmy wektorem centralnym taki, który ma początek w środku sfery jednostkowej.
Długość odcinka sferycznego jest kątem między centralnymi wektorami, których końce są punktami ograniczającymi odcinek sferyczny.
Kąt między dwiema prostymi sferycznymi, czyli kołami wielkimi jest kątem między płaszczyznami zawierającymi te koła wielkie, a ten z kolei jest kątem między wektorami prostopadłymi do obu tych płaszczyzn.
Jeśli mamy dwa końcowe punkty odcinka sferycznego będące końcami centralnych wektorów x, y to Iloczyn skalarny xy tych wektorów jest równy cosinusowi kąta między wektorami x, y, czyli cosinusowi długości tego odcinka. Czyli
Jeśli mamy dwa punkty na sferze będące końcami centralnych wektorów x, y, to korzystając z pojęcia iloczynu wektorowego, możemy wyznaczyć wektor prostopadły do płaszczyzny rozpiętej na x, y jako formula_46 Zgodnie z definicją długość takiego iloczynu wektorowego jest równa sinusowi kąta między wektorami x, y, czyli sinusowi długości odcinka
Rozważmy wyrażenie:
Z jednej strony powyższy iloczyn wektorowy ma długość równą iloczynowi długości obu czynników oraz sinusa kąta między obu czynnikami, czyli kąta między płaszczyzną rozpiętą na wektorach x,z oraz płaszczyzną rozpiętą na wektorach x,y. Ten ostatni kąt jest równy α. Czyli:
Z drugiej strony na mocy znanej własności formula_52 dostajemy:
ponieważ
Stąd
Ponieważ (rys. 2) dla iloczynu mieszanego formula_56 zachodzi
gdzie formula_58 jest długością wysokości trójkąta opuszczonej na bok b, to dostajemy zależność
a po uproszczeniu
Prowadząc analogiczne rozważania dla wyrażenia
dostajemy zależność
Rugując z obu zależności trygonometrycznych formula_63 dostajemy
Analogicznie dowodzimy zależności
Twierdzenie sinusów dla czworościanu.
Jeśli a, b, c, a′, b′, c′ są długościami krawędzi czworościanu przy czym primowane leżą naprzeciw odpowiednich nieprimowanych, oraz jeśli α, β, γ, α', β', γ' są kątami krawędziowymi przy analogicznych krawędziach, to
Dowód.
Niech formula_67 oznaczają kąty złożone z dowolnych nie leżących naprzeciw siebie krawędzi.
Na podstawie twierdzenia sinusów dla trójkąta sferycznego przy wierzchołku, w którym zbiegają się boki a, b, c′:
Podobnie dla wierzchołka, w którym zbiegają się boki a′, b′, c′:
Mnożąc stronami dwie powyższe równości, dostajemy:
Na podstawie twierdzenia sinusów dla trójkąta, którego bokami są a′, b, c′:
Podobnie dla trójkąta, którego bokami są a, b′, c′:
Mnożąc stronami dwie powyższe równości, dostajemy:
I na koniec, mnożąc stronami równości (1), (2), dostajemy
Zmieniając parę przeciwnych krawędzi czworościanu na inną parę, dostajemy pozostałe dwie równości tezy.
Twierdzenie sinusów dla kąta trójściennego.
Jeśli formula_75 są kątami płaskimi przy wierzchołku S czworościanu SABC odpowiednio między ramionami: SB i SC, SA i SC, SA i SB, zaś formula_76 kątami dwuściennymi leżącymi naprzeciw nich, czyli kątami krawędziowymi SA, SB, SC. Wówczas zachodzi wzór:
Dowód polega na zrzutowaniu punktu A na płaszczyznę SBC (rzut – A′) i przedstawieniu stosunku długości AA′ do OA za pomocą funkcji trygonometrycznych kątów występujących przy rzutowaniu najpierw na prostą SB lub SC i porównaniu wyrażeń.

</doc>
<doc id="44172" url="https://pl.wikipedia.org/wiki?curid=44172" title="Wzór de Moivre’a">
Wzór de Moivre’a

Wzór de Moivre’a – wzór na "n"-tą potęgę liczby zespolonej zapisanej w postaci trygonometrycznej.
Jeżeli formula_1 oraz formula_2 jest całkowite, to:
Wzór daje się łatwo uogólnić na potęgi o wykładniku będącym odwrotnością liczby naturalnej (analogon pierwiastkowania):
Wzór ten opracował i opublikował Abraham de Moivre w I połowie XVIII wieku. Na początku XIX stulecia upowszechniło się nazywanie tego wzoru od jego nazwiska.
Dowód.
Dla formula_5 wzór jest oczywisty.
Niech wzór jest prawdziwy dla formula_6 tzn.
Wówczas dla formula_8 dostaniemy
Stąd na mocy zasady indukcji matematycznej wzór zachodzi dla każdego naturalnego formula_10
Z kolei dla ujemnych liczb całkowitych:
Uwagi.
Zespolony pierwiastek "n"-tego stopnia z 1.
Należy zwrócić uwagę, że
Interpretacja formula_13 w przestrzeni fazowej.
Jeżeli liczbę zespoloną formula_14 zinterpretuje się jako wektor w przestrzeni fazowej formula_15 to formula_13 jest zbiorem formula_2 wektorów, których końce są rozłożone równomiernie (co kąt formula_18) na okręgu o środku w punkcie formula_19

</doc>
<doc id="44181" url="https://pl.wikipedia.org/wiki?curid=44181" title="Wampum">
Wampum

Wampum – nazwa pochodzi z języka algonkiańskiego, od wyrazu "wampompeag". Rodzaj pasa z koralików – wykonanych z zaokrąglonych i przewierconych muszli - splecionych w określony wzór lub czasem naszywanych na skórze zwierzęcej (później - po spotkaniu "białych" - na materiale, dziele rąk ludzkich); stosowany był przez Indian ze wschodniego wybrzeża USA i rejonu Wielkich Jezior, głównie przez plemiona irokeskie (ang. "Iroquois") i Algonkinów (ang. "Algonquin"). W kulturach opartych na ustnej tradycji służył do utrwalania i potwierdzania ważnych wydarzeń politycznych, np. traktatów, takich jak ten, który doprowadził do powstania Ligi Irokezów, ale również jako środek płatniczy.
Pojedyncze muszle, pochodzące z terenów nadbrzeżnych i będące przedmiotem handlu międzyplemiennego, nie miały większej wartości - nabierał jej dopiero pas wampum. Traktowany jako przedmiot święty, przechowujący pamięć wielu ważnych wydarzeń, miał też zastosowanie jako heraldyczny znak plemienia i glejt poselski. Wraz z przybyciem białych osadników na kontynent amerykański, Indianie zaczęli wyrabiać wampumy także ze szklanych koralików. Od początku XVII w. własne wampumy w celach handlowych wyrabiali oraz skupowali od okolicznych plemion także holenderscy koloniści z okolic Nowego Jorku i Anglicy z Massachusetts, wymieniając je za skóry wśród Indian z głębi kraju, np. Mohikan (ang. "Mahicans").
Podbijane przez białych plemiona niejednokrotnie zmuszane były do płacenia haraczu w postaci pasów wampum o długości nawet kilkudziesięciu i więcej metrów. Rosnący napływ europejskich towarów i narzędzi, ułatwiających wyrób wampumów i zastępujących je częściowo innymi środkami płatniczymi, oraz postęp europejskiej kolonizacji i niszczenia tubylczych kultur sprawiły jednak, że handlowe znaczenie wampumów w XVII w. stopniowo zmalało. Wraz z późniejszym (XIX w. – XX w.) wzrostem zainteresowania tubylczymi kulturami i sztuką pierwotną wzrosło ponownie zainteresowanie nimi ze strony kolekcjonerów, muzeów i galerii sztuki.
Współcześnie część wampumów przechowywanych przez dziesięciolecia w północnoamerykańskich muzeach zwracanych jest tubylczym plemionom, które je wytworzyły i dla których nadal mają one dużą wartość historyczną, kulturową i duchową. Wampumy te przechowywane są w uzgodniony z naukowcami i zgodny z lokalnymi tradycjami sposób w plemiennych muzeach lub ośrodkach kultury. Wykorzystywane są podczas plemiennych uroczystości oraz do publicznej edukacji, świadcząc o ciągłości, żywotności i oryginalności kultur tubylczych Amerykanów.
Wampum trafił też do współczesnej kultury popularnej. Np. mająca po części tubylcze pochodzenie piosenkarka Tori Amos skomponowała piosenkę "Wampum Prayer", która znalazła się na jej albumie "Scarlet's Walk", którego tematyka związana jest z Indianami. Piosenka mówi też o Szlaku Łez i znaczeniu modlitwy w życiu tubylczych Amerykanów.

</doc>
<doc id="44183" url="https://pl.wikipedia.org/wiki?curid=44183" title="Wzory Viète’a">
Wzory Viète’a

Wzory Viète’a – wzory wiążące pierwiastki wielomianu z jego współczynnikami. Ich nazwa pochodzi od nazwiska francuskiego matematyka François Viète’a, który podał je w 1591 roku.
Wzory Viète’a.
Niech formula_1 będą pierwiastkami wielomianu formula_2 o współczynnikach zespolonych (w szczególności także rzeczywistych). Wówczas prawdziwe są wzory
nazywane wzorami Viète’a.
Powyższe wzory są prawdziwe również dla wielomianów w dowolnym pierścieniu przemiennym, przy założeniu, że wielomian ten ma w nim formula_4 pierwiastków.
Przykłady.
Wielomian liniowy.
W przypadku wielomianu liniowego o współczynnikach rzeczywistych (lub ogólniej, zespolonych) formula_5 wzory sprowadzają się do postaci:
Trójmian kwadratowy.
W przypadku trójmianu kwadratowego o współczynnikach rzeczywistych (lub ogólniej, zespolonych) formula_7 wzory te przyjmują postać:
Wzory te są prawdziwe również, gdy wyróżnik trójmianu kwadratowego formula_9 wówczas oczywiście oba pierwiastki formula_10 są zespolone nierzeczywiste.
Wielomian stopnia trzeciego.
Dla wielomianów stopnia trzeciego, postaci formula_11 o pierwiastkach formula_12 wzory te mają postać:
Dowód.
Przypadek funkcji kwadratowej.
Niech formula_14 będą miejscami zerowymi funkcji kwadratowej formula_15 Wówczas
Ponieważ dwa wielomiany są równe wtedy i tylko wtedy, gdy przy odpowiednich potęgach mają równe współczynniki, mamy:
a stąd wzory wspomniane wyżej.
Przypadek ogólny.
Aby udowodnić wzory Viète’a, piszemy równość
(która jest prawdziwa, gdyż formula_1 są wszystkimi pierwiastkami wielomianu), dokonujemy mnożenia po prawej stronie i przyrównujemy współczynniki. Otrzymujemy
czyli

</doc>
<doc id="44185" url="https://pl.wikipedia.org/wiki?curid=44185" title="Wyróżnik równania kwadratowego">
Wyróżnik równania kwadratowego



</doc>
<doc id="44186" url="https://pl.wikipedia.org/wiki?curid=44186" title="Małe twierdzenie Fermata">
Małe twierdzenie Fermata

Małe twierdzenie Fermata (MTF) – twierdzenie teorii liczb sformułowane (bez dowodu) przez francuskiego matematyka Pierre’a de Fermata. Twierdzenie jest podstawą dla testu pierwszości Fermata. Poniżej każdego sformułowania twierdzenia znajduje się zapis w arytmetyce modularnej.
Małe twierdzenie Fermata:
lub inaczej:
Dowody.
Dowód z twierdzeniem Eulera.
Jeżeli formula_1 jest taką liczbą pierwszą, która nie dzieli formula_2 to formula_1 jest względnie pierwsze z formula_2 a więc w myśl twierdzenia Eulera o liczbach względnie pierwszych teza twierdzenia jest prawdziwa.
Dowód kombinatoryczny.
Bez straty ogólności można założyć, że formula_7 jest liczbą naturalną. Rozpatrzmy wszystkie możliwe kolorowania koła podzielonego na "p" części za pomocą "a" kolorów. Kolorowania, które możemy na siebie nałożyć po obróceniu, liczymy jako dwa różne. Wszystkich kolorowań jest formula_19
Wszystkie kolorowania, w których wykorzystaliśmy co najmniej dwa kolory możemy obracać tak, że otrzymamy zestawy po "p" parami różnych kolorowań, które są swoimi obrotami (przykładowe cztery z pewnego zestawu dla "p"=7, "a"=3 są przedstawione na rysunku). Jeżeli w pewnym zestawie utworzonym w ten sposób wystąpiłyby takie same kolorowania, to oznaczałoby to, że kąt pełny jest wielokrotnością pewnego kąta formula_20 o który trzeba obrócić jedno z tych kolorowań, aby otrzymać drugie. W przypadku, gdy wykorzystaliśmy jeden kolor, nie jest to możliwe. Zatem:
Kolorów jest "a", więc kolorowań jednokolorowych też jest "a". Wynika stąd, że formula_1 dzieli liczbę formula_24
Dowód wykorzystujący metody teorii grup.
Zbiór formula_25 jest grupą z działaniem mnożenia modulo "p", nazywaną multiplikatywną grupą klas reszt modulo "p". Grupa ta jest rzędu formula_26 (ma formula_26 elementów). Niech formula_7 będzie dowolnym elementem tej grupy. Oznaczmy przez formula_29 rząd tego elementu, tzn. najmniejszą liczbę formula_30 spełniającą warunek formula_31 Innymi słowy
Z twierdzenia Lagrange’a wynika, że rząd elementu formula_7 dzieli rząd grupy formula_34 czyli formula_35 A zatem istnieje pewna liczba naturalna formula_36 spełniająca warunek
Wówczas
Dowód indukcyjny.
Załóżmy, że formula_7 jest liczbą naturalną. Twierdzenie to jest prawdziwe, gdy formula_40 Zatem załóżmy indukcyjnie, że:
Wówczas:
Ponieważ
więc dla formula_45 nie jest równy formula_46 dlatego formula_47 jest wielokrotnością formula_4 Zatem:
Ostatecznie:
Zatem na mocy indukcji formula_51 czyli "p" dzieli formula_52

</doc>
<doc id="44187" url="https://pl.wikipedia.org/wiki?curid=44187" title="Ptolemeusz V Epifanes">
Ptolemeusz V Epifanes

Ptolemeusz V Epifanes (ur. 210 p.n.e., zm. 180 p.n.e.) – piąty władca Egiptu z dynastii Ptolemeuszy, panował w latach 204–180 p.n.e., syn Ptolemeusza IV Filopatora i Arsinoe III, mąż Kleopatry I, ojciec Ptolemeusza VI Filometora, Ptolemeusz VIII Euergetesa II Fyskona i Kleopatry II. 
Życiorys.
W chwili śmierci ojca miał dopiero 6 lat, opiekunami jego i regentami zostali – po zamordowaniu matki Arsinoe III i sfałszowaniu testamentu królewskiego – Sosibios i Agatokles z Samos, a mały Ptolemeusz dostał się pod opiekę metresy Agatoklei i jej matki Oinante. Po śmierci Sosibiosa w 203 p.n.e. jedynym regentem pozostał Agatokles, który obalony został jeszcze w tym samym roku przez Tlepolemosa. Regencja tego ostatniego trwała do 201 p.n.e., kiedy władzę przejął kolejny regent Aristomenes. Za rządów regentów sytuacja w pozbawionym silnej i stabilnej władzy państwie stale pogarszała się.
Trudna sytuacja wewnętrzna i zagraniczna Egiptu doprowadziła do wcześniejszej koronacji Ptolemeusza 26 marca 196 roku p.n.e. w Memfis. Młody władca stłumił powstanie w Likopolis, a następnie zakończył piątą wojnę syryjską pokojem w Lizymachii, w którym zrezygnował formalnie na rzecz Seleucydów z Celesyrii i Anatolii oraz zgodził się na zaślubiny z córką Antiocha III, Kleopatrą I.
Następnie młody król zajął się porządkowaniem spraw wewnętrznych i w latach 187–186 p.n.e. stłumił rebelię Anchwennefera, odzyskując kontrolę nad Tebami Zachodnimi i Górnym Egiptem aż do Asuanu. Po stłumieniu rebelii i uporządkowaniu spraw wewnątrz kraju Ptolemeusz próbował odzyskać utracone na rzecz Seleucydów ziemie. W tym celu rozpoczął werbunek najemników w Grecji, usiłował odnowić Związek Achajski, oraz wyruszył z wyprawą morską do Syrii w 182 p.n.e. Nie zrealizował jednak swoich ambitnych zamiarów – został otruty przez własnych wodzów w 180 roku p.n.e.
Za jego rządów został sporządzony Dekret Kapłanów Memfis, którego najsłynniejsza kopia znajduje się na Kamieniu z Rosetty. Jego treść jest świadectwem ustępstw (wsparcie finansowe, obniżenie podatków) rządu na rzecz kapłaństwa, którego poparcie było potrzebne do utrzymania się przy władzy.
Tytulatura.
G39-N5&lt;- Q3:X1-V4-E23:Aa15-M17-M17-S29-S34-D*t*tA-Q3:X1-V28-U6-&gt; 
M23:X1-L2:X1&lt;-:W10-R8-:W10-R8-N36:W10*W10-F44:N35-Q3:X1-V28-U21-F12:D28-C1-C12-S42-S34-&gt; 

</doc>
<doc id="44188" url="https://pl.wikipedia.org/wiki?curid=44188" title="Syzyf">
Syzyf

Syzyf (gr. "Sísyphos", "Sisyphos Aiolides", łac. "Sisyphus") – w mitologii greckiej założyciel i król miasta Efyra (późniejszy Korynt), syn Eola, postać tragiczna, archetyp. Miał być ojcem Odyseusza i Glaukosa, późniejszego króla Koryntu. Bogowie lubili Syzyfa i zapraszali go na swoje uczty, skąd król zawsze podkradał trochę ambrozji, a także słuchał pogłosek i plotek wymienianych przy stole, które potem powtarzał wśród innych śmiertelnych. Bogowie wybaczali jego przewinienia do czasu, gdy ten zdradził pewien poufny sekret Zeusa. Postanowili zabić Syzyfa, ten jednak uwięził bożka śmierci, Tanatosa. Kiedy zauważony został fakt nagłej nieśmiertelności ludzi, Tanatos został odbity. Sprytny Syzyf zdołał powiedzieć swej żonie, aby nie chowała go zgodnie z ceremoniałem greckim – tym samym jego dusza nie mogła zapłacić Charonowi za przeprawę przez Styks. Hades pozwolił mu więc na powrót do krainy żywych, aby dopilnować odpowiedniego pochówku swojego ciała. Syzyf jednak wykorzystał ten fakt i skrył się przed boskim wzrokiem. Żył bardzo długo, lecz w końcu przypomniano sobie o uciekinierze. Wtedy to bogowie zdecydowali, że ukarzą Syzyfa wieczną i bezużyteczną pracą – ma on wtaczać na szczyt ogromnej góry wielki głaz, który jednak przed wierzchołkiem zawsze wymyka mu się z rąk i stacza się na sam dół zbocza.
Wnukiem Syzyfa był Bellerofont, który zabił przez nieostrożność swojego brata.
Współcześnie określenie „syzyfowa praca” oznacza ciężką, prawie niemożliwą, bezcelową pracę, nie mającą końca, z góry skazaną na niepowodzenie.
Dla starożytnych los Syzyfa był zapewne głównie przestrogą, by szanować bogów – jest to przecież kolejny buntownik przeciw boskiej władzy, ale pokolenia późniejszych odbiorców odczytały mit o Syzyfie jako obraz absurdu ludzkiego istnienia. Ludzkie życie jest jak trud Syzyfa, bez sensu, podległe wyższym siłom. Syzyf stał się swoistym symbolem ludzkiego heroizmu i wytrwałości. Uosabia trud i bunt walczącego z bogami o swoją godność.
Archetyp.
Jako archetyp charakteru może być kojarzony z upadłą naturą anielską.

</doc>
<doc id="44190" url="https://pl.wikipedia.org/wiki?curid=44190" title="Warunek konieczny">
Warunek konieczny

Warunek konieczny – wniosek wypływający z danego faktu. Jeżeli fakt ma zaistnieć, to zaistnieć (koniecznie) musi również fakt będący wnioskiem.
Na przykład: jeżeli liczba jest podzielna przez 15, to jej ostatnią cyfrą jest 0 lub 5.
Jest to oczywiste, bo liczba podzielna przez 15 jest podzielna przez 5, a ostatnią cyfrą takiej liczby może być jedynie 0 lub 5. Zatem — to, że ostatnią cyfrą liczby jest 0 lub 5 jest warunkiem koniecznym dla podzielności przez 15 — liczba koniecznie musi mieć ostatnią cyfrę 0 lub 5, by była podzielna przez 15. Nie ma zatem sensu badanie podzielności przez 15 liczb, które nie kończą się na 0 lub 5.
Nie jest to jednak warunek wystarczający — liczba może kończyć się na 0 lub 5, a jednak nie być podzielna przez 15 (np. 20).

</doc>
<doc id="44191" url="https://pl.wikipedia.org/wiki?curid=44191" title="Warunek wystarczający">
Warunek wystarczający

Warunek wystarczający (inaczej warunek dostateczny) – każdy warunek, z którego dany fakt wynika. Jeżeli warunek wystarczający zachodzi (wystarczy, by zachodził), wówczas zachodzi dany fakt.
Na przykład, jeżeli liczba jest podzielna przez 10, to jest podzielna przez 5. Fakt podzielności przez 10 jest warunkiem wystarczającym dla podzielności przez 5, natomiast fakt podzielności przez 5 jest warunkiem koniecznym dla podzielności przez 10.
Warunek wystarczający nie musi być warunkiem koniecznym — liczba nie musi wcale być podzielna przez 10, by była podzielna przez 5.

</doc>
<doc id="44193" url="https://pl.wikipedia.org/wiki?curid=44193" title="Nu metal">
Nu metal

Nu metal (znany również jako nu-metal i aggro-metal) – odmiana alternatywnego metalu, która łączy w sobie elementy heavy metalu z elementami innych gatunków muzycznych jak hip-hop, rock alternatywny, funk i grunge. W nu metalu rzadko występują solówki gitarowe; gatunek jest mocno synkopowany. Wielu nu metalowych gitarzystów używa nisko strojonych siedmiostrunowych gitar. W składach zespołów czasem występują DJ-e, wzbogacający warstwę instrumentalną o sample, scratche i elektroniczne tło. Style wokalne w nu metalu to śpiew, rapowanie, growl i scream.
Nu Metal stał się popularny w latach 90. dzięki zespołom i artystom takim jak Korn, Deftones, Slipknot i System of a Down. Popularność nu metalu trwała w pierwszych latach XXI wieku, za sprawą między innymi Papa Roach, Staind i P.O.D. i doszła do szczytu dzięki świetnie sprzedającemu się albumowi Linkin Park – "Hybrid Theory". Jednak w połowie pierwszej dekady tego wieku, przesycenie zespołami połączone ze średniej jakości albumami doprowadziło do spadku popularności gatunku, a wiele zespołów porzuciło numetalowe brzmienia na rzecz innych gatunków muzycznych.

</doc>
<doc id="44194" url="https://pl.wikipedia.org/wiki?curid=44194" title="Danny Ortiz">
Danny Ortiz

Josué Danny Ortiz Maldonado (ur. 26 lipca 1976 w Las Palmas, zm. 29 lutego 2004 w Gwatemali) – gwatemalski piłkarz występujący na pozycji bramkarza, reprezentant Gwatemali w latach 2001–2002.
Kariera klubowa.
Grę w piłkę nożną rozpoczął w Deportivo Carchá. Następnie grał w Deportivo Coatepeque, Deportivo Ayutla i Deportivo Teculután. W 1998 roku rozpoczął karierę na poziomie pierwszoligowym w CSD Suchitepéquez. W dalszej kolejności reprezentował kluby Deportivo Carchá, Comunicaciones FC oraz CSD Municipal, z którym wywalczył dwukrotnie mistrzostwo i dwukrotnie Puchar Gwatemali.
Kariera reprezentacyjna.
W lutym 2001 roku zadebiutował w reprezentacji Gwatemali w towarzyskim meczu z Panamą. Wkrótce po tym znalazł się w składzie na Puchar Narodów UNCAF 2001, który zakończył się wygraną Gwatemali. W 2002 roku wystąpił w Złotym Pucharze CONCACAF, gdzie jego reprezentacja odpadła po fazie grupowej. Ogółem w latach 2001–2002 zaliczył on 10 występów w drużynie narodowej.
Okoliczności śmierci.
29 lutego 2004 w trakcie meczu ligowego z drużyną Comunicaciones FC zderzył się z napastnikiem rywali Mario Rodríguezem i stracił przytomność. Początkowo lekarze określali jego stan jako stabilny, jednak po trzech godzinach od przywiezienia do szpitala Ortiz zmarł wskutek uszkodzenia osierdzia.

</doc>
<doc id="44196" url="https://pl.wikipedia.org/wiki?curid=44196" title="Ryszard Białowąs">
Ryszard Białowąs

Ryszard Białowąs (ur. 14 lipca 1947 w Sulechowie, zm. 23 lutego 2004 we Wrocławiu) – polski koszykarz, występujący na pozycji obrońcy, reprezentant kraju, olimpijczyk, multimedalista mistrzostw Polski, po zakończeniu kariery zawodniczej trener koszykarski i działacz sportowy. Starszy chorąży sztabowy Sił Zbrojnych Rzeczypospolitej Polskiej w stanie spoczynku. 
Wychowanek i wieloletni zawodnik Śląska Wrocław (z klubem tym zdobył mistrzostwo Polski w 1970 i 1977), później grał także w Ślęzie Wrocław i Górniku Wałbrzych. Wielokrotny reprezentant Polski, uczestnik Igrzysk Olimpijskich w Monachium 1972; reprezentacja Polski zajęła na turnieju olimpijskim 10. miejsce.

</doc>
<doc id="44197" url="https://pl.wikipedia.org/wiki?curid=44197" title="Trójkąt Pascala">
Trójkąt Pascala

Trójkąt Pascala – trójkątna tablica liczb:
Na bokach trójkąta znajdują się liczby 1, a pozostałe powstają jako suma dwóch bezpośrednio znajdujących się nad nią. Liczby stojące w "n"-tym wierszu to kolejne współczynniki dwumianu Newtona – rozwinięcia formula_1 Na przykład:
Inaczej: licząc miejsca w wierszu i kolumnie od zera, liczba stojąca na miejscu "k" w wierszu "n" jest równa współczynnikowi dwumianowemu, oznaczanemu symbolem Newtona formula_4
Przykład: W wierszu 5 na miejscu 2 stoi 10 co jest właśnie równe formula_5
Uważa się, że trójkąt ten został odkryty na przełomie XI i XII w. przez Chińczyków i niezależnie przez Omara Chajjama. W XVII w. matematyk francuski Blaise Pascal połączył studia nad prawdopodobieństwem z tym trójkątem, osiągając tak znakomite wyniki, że trójkąt ten nazwany został trójkątem Pascala.
Zastosowania.
Biologia.
W genetyce w odniesieniu do genów kumulatywnych. Biorąc co drugi wiersz zaczynając od wiersza drugiego (1:2:1) trójkąt pokazuje stosunki rozszczepień w przypadku cech determinowanych przez geny kumulatywne.
Rachunek prawdopodobieństwa i statystyka.
Każdy współczynnik obrazuje liczbę dróg, którymi można dojść od wierzchołka do danego punktu – ma to wykorzystanie przy analizie prawdopodobieństwa przy użyciu Deski Galtona.
Programy obliczające.
Przykład prostej (ale nieekonomicznej) funkcji rekurencyjnej w języku Pascal, obliczającej element trójkąta Pascala. Wzór wynika z definicji rekurencyjnej elementów trójkąta.
function pascal(n,k:integer):integer;
begin
 if (k=0) or (k=n) then
 pascal := 1
 else
 pascal := pascal(n-1, k-1) + pascal(n-1,k);
end;
Przykład drzewa Pascala napisany w języku C++, n – liczba wierszy, tablica zwraca wartość współczynnika w zadanym wierszu i kolumnie:
 long long **trojkatPascala;
 trojkatPascala= new long long *[n];
 for (int j=0;j&lt;n;j++)
 trojkatPascala[j]=new long long [j+1];
 trojkatPascala[j][0]=1;
 trojkatPascala[j][j]=1;
 for (int i=0; i&lt;j-1; i++)
 trojkatPascala[j][i+1]=trojkatPascala[j-1][i]+trojkatPascala[j-1][i+1];
A oto przykład programu w Pythonie wypisującego liczby z trójkąta Pascala dla zadanej liczby rzędów:
def write_list(list):
 print(' '.join([str(item) for item in list]).center(30))
x = input("Podaj liczbe poziomow: ")
line = [1]
write_list(line)
for i in range(int(x) - 1):
 next_line = [1]
 for j in range(len(line) - 1):
 next_line.append(line[j] + line[j + 1])
 next_line.append(1)
 line = next_line
 write_list(line)

</doc>
<doc id="44198" url="https://pl.wikipedia.org/wiki?curid=44198" title="Wielomian zerowy">
Wielomian zerowy



</doc>
<doc id="44199" url="https://pl.wikipedia.org/wiki?curid=44199" title="Tadeusz Walendowski">
Tadeusz Walendowski

Tadeusz Walendowski (ur. 21 kwietnia 1944 we Lwowie, zm. 27 lutego 2004 w Waszyngtonie) – polski dziennikarz i filmowiec, działacz opozycji w PRL.
Życiorys.
Ukończył studia na Uniwersytecie Łódzkim (socjologię) i w Wyższej Szkole Filmowej w Łodzi. Pracował jako reżyser i niezależny dziennikarz, udzielając się w środowiskach opozycji demokratycznej (m.in. redaktor ukazującego się w tzw. drugim obiegu kwartalnika „Puls”). Razem z żoną, Anną Erdman (wnuczką Melchiora Wańkowicza) prowadził w Warszawie odpowiednik „salonu dysydenckiego”. W 1976 roku zagrał epizodyczną rolę milicjanta współpracującego z Mildem i Górnym w filmie "Przepraszam, czy tu biją?""."
W 1979 roku władze wydaliły z Polski Annę Erdman, która była obywatelką USA, za działalność opozycyjną; Walendowski opuścił wówczas również kraj, osiedlili się w USA. Pracował w sekcji polskiej rozgłośni Głos Ameryki, następnie w Smithsonian Institution. Przedstawiciel KOR w USA, był aktywnym działaczem polonijnym, współzałożycielem i prezesem Biblioteki Polskiej w Waszyngtonie. W 2007 utworzona została nagroda jego imienia przyznawana dorocznie przez Zarząd Biblioteki Polskiej osobom lub instytucjom wnoszącym istotny wkład w upowszechnianie rzetelnego wizerunku Polski poza jej granicami oraz kształtowanie partnerskich kontaktów między Polakami a innymi narodami w duchu tolerancji i wzajemnego poszanowania odrębności.
Zmarł na skutek raka płuc. W marcu 2004 zmarła wdowa, Anna Erdman (ur. w 1945 roku).
W roku 2007 Biblioteka Polska w Waszyngtonie ustanowiła nagrodę jego imienia. Nagroda przyznawana jest osobom lub instytucjom w uznaniu ich wkładu w upowszechnianie rzetelnego wizerunku Polski poza jej granicami oraz kształtowanie partnerskich kontaktów między Polakami i innymi narodami w duchu tolerancji i wzajemnego poszanowania odrębności.
Odznaczenia.
23 września 2006 roku Prezydent RP Lech Kaczyński odznaczył pośmiertnie Tadeusza Walendowskiego Krzyżem Komandorskim Orderu Odrodzenia Polski „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju”. Anna Erdman została w tym samym dniu odznaczona pośmiertnie przez Prezydenta Krzyżem Oficerskim Orderu Odrodzenia Polski.

</doc>
<doc id="44201" url="https://pl.wikipedia.org/wiki?curid=44201" title="Pochodna formalna">
Pochodna formalna

Pochodna formalna – operacja na elementach pierścieni wielomianów lub pierścieni szeregów formalnych naśladująca własności pochodnej funkcji znanej z analizy matematycznej. Pochodna formalna ułatwia badanie pierwiastków wielomianu: są one wielokrotne, jeśli są zarazem pierwiastkami pochodnej wielomianu.
Niech dany będzie pierścień wielomianów formula_1 i wielomian
do niego należący. Pochodną formalną wielomianu formula_3 nazywa się wielomian formula_4 dany wzorem
Powyższe sformułowanie przenosi się wprost na szeregi formalne, należy tylko założyć, iż pierścień skalarów jest przemienny.

</doc>
<doc id="44202" url="https://pl.wikipedia.org/wiki?curid=44202" title="Kudriawka">
Kudriawka



</doc>
<doc id="44203" url="https://pl.wikipedia.org/wiki?curid=44203" title="Kowalik zwyczajny">
Kowalik zwyczajny

Kowalik zwyczajny, kowalik, bargiel ("Sitta europaea") – gatunek niewielkiego, osiadłego ptaka z rodziny kowalików (Sittidae), zamieszkujący Eurazję oraz północno-zachodnią Afrykę. Nie jest zagrożony.
Systematyka.
Międzynarodowy Komitet Ornitologiczny (IOC) wyróżnia 21 podgatunków "S. europaea":
Za podgatunek kowalika zwyczajnego uznawano też kowalika białoczelnego ("S. arctica"), który jest obecnie klasyfikowany jako osobny gatunek.
Występowanie.
Zamieszkuje licznie lasy Europy (poza północną częścią Półwyspu Skandynawskiego, Irlandią i Szkocją), Maghreb, Azję Mniejszą i znaczną część umiarkowanej Azji (poza częścią centralną) do Pacyfiku i granicy tropików.
Podział na podgatunki jest sporny. Większość autorów w europejskiej populacji wyróżnia trzy podgatunki: "S. europea europaea" (Europa Północno-Wschodnia), "S. europaea caesia" (Europa Zachodnia i Wyspy Brytyjskie) oraz "S. europaea sinensis" (Europa Południowo-Wschodnia).
W Polsce szeroko rozpowszechniony, średnio liczny ptak lęgowy.
Charakterystyka.
Cechy gatunku.
Ptak wielkości wróbla. Krępa sylwetka ze stosunkowo dużą głową, krótkim ogonem i mocnym, dłutowatym dziobem podobnym do dzioba dzięciołów. Obie płci podobnych rozmiarów, ubarwione prawie jednakowo, choć samiec w porównaniu z samicą ma bardziej rdzawy spód ciała i ciemnokasztanowe boki ciała z wiśniowym odcieniem. Z boku samice są jasnobrązowe z rdzawym odcieniem, a spód ich ciała jest beżoworudawy. Wierzch ciała kowalików jest szaroniebieski, policzki i podbródek białe, przez oko przechodzi czarny pasek sięgający do karku. Kolorystyka spodu ciała zróżnicowana u różnych podgatunków – u ptaków ze środkowej i południowej Europy oraz Wysp Brytyjskich jest on mniej lub bardziej intensywnie pomarańczowy, natomiast u ptaków z północy Europy – biały. Spodnie pióra ogonowe są czerwonobrązowe i widnieją na nich białe plamki. Dziób ma szaroniebieski kolor, tęczówki oczu są brązowe, a nogi żółtobrązowe.
Wymiary średnie.
długość ciała: ok. 14 cm
rozpiętość skrzydeł: ok. 23–27 cmmasa ciała: 17–28 g
Zachowanie.
Poszukując pożywienia, chodzi po pniach drzew lub skałach, często głową w dół (potrafi to jako jeden z nielicznych ptaków, a spośród krajowych i europejskich – jako jedyny).
Kowalik przemieszcza się inaczej niż dzięcioły i pełzacze, które, gdy chodzą po pniu, podpierają się ogonem jak trzecią kończyną. Poruszając się po korowinie drzewa, kowalik zaczepia na nierównościach pazury swych silnych palców. Wykonuje swobodne ruchy po dość gładkich, wilgotnych pniach buków. Doskonale się wspina (podobnie jak dzięcioły), chodzi nawet po spodniej stronie gałęzi. Podobnie jednak jak dzięcioły, kowalik swym potężnym dłutowatym dziobem wyciąga zdobycz ze szczelin w korze. Czaszka tego ptaka nie jest przystosowana do kucia w drewnie, a więc sam nie potrafi wykuć dziupli. Może najwyżej kilkoma dobrze wymierzonymi uderzeniami mocno wbić nasiono w szparę w korowinie (zachowania podobne do dzięcioła dużego). Jest to sposób na chowanie zapasów na wypadek gorszej zasobności terenu w pokarm. Takie zachowania obserwuje się przy karmnikach zimą. Regularnie, w bardzo krótkich odstępach czasu, przenosi w dziobie po jednym ziarnie i chowa je w pobliżu. Wykazują dużą ruchliwość i zwinność, zachowując przy tym ostrożność. Nie jest to ptak zbyt towarzyski.
Lot kowalika jest bardzo szybki i ma falisty tor. W czasie przelotu ptak zręcznie porusza się pomiędzy gałęziami. Można wtedy dostrzec jego szaroniebieski wierzch ciała, ciemne lotki i krótki czarno-biały ogon. Łatwo zauważyć tego ptaka, choć dłuższe przyglądanie się mu jest niemożliwe przez szybkie poruszanie się po pniach i przelatywanie z drzewa na drzewo. Zimą można spotkać kowaliki w stadach mieszanych z sikorami, pełzaczami, mysikrólikami i dzięciołami. Razem szukają pokarmu i wzajemnie ostrzegają się przed drapieżnikami. Nie tworzą same stad. Choć to gatunek osiadły, co parę lat może jesienią liczniej koczować. Zimą wraz z sikorkami przylatuje w pobliża siedzib ludzkich.
Głos.
Często się odzywa i robi to głośno. Jego repertuar odgłosów jest bogaty. Słyszy się go zarówno wiosną i latem, jak jesienią i w cieplejsze zimowe dni. Wiosną jest to dźwięk podobny do sikorek „sit sit” lub „twij twij”. Letni lub jesienny odgłos „cit” jest wydawany już dużo rzadziej. W sytuacji zaniepokojenia woła głośno i ostro „trek trek”.
Biotop.
Luźne starodrzewy liściaste i mieszane, parki miejskie, aleje starych drzew, duże zadrzewienia śródpolne, większe ogrody. Preferuje drzewostany z udziałem gatunków ciężkonasiennych np. dębu i buka. Unika wnętrza lasów i suchych borów iglastych. Występuje przeważnie na niższych lub średnich wysokościach nad poziomem morza. Czasem zasiedla też małe bory świerkowe i sosnowe, ale musi tam zalatywać na obszary z drzewami liściastymi.
Okres lęgowy.
Toki.
W okresie godowym nie kryje się przed człowiekiem. Można zauważyć go wtedy, jak biega po pniu od ich podstawy po koronę i odzywa się co chwilę głośnym wabieniem. Pieśń miłosna wiosną rozlega się daleko po całym lesie. Tworzy monogamiczne pary.
Gniazdo.
Najchętniej lęgnie się od maja do czerwca w dziuplach wykutych przeważnie przez dzięcioły (ale sam ich nie wykuwa), rzadziej budkach lęgowych, jeśli są na danym terenie i zwłaszcza wtedy, gdy nie ma tam odpowiedniej wielkości dziupli. Jeżeli wybrana dziupla ma zbyt duży otwór (względem tułowia ptaka), samica potrafi pomniejszyć go, używając gliny, błota i iłu (mieszając je wcześniej w dziobie ze śliną). Otwór wejściowy staje się tak mały, że sama z trudem potrafi się przez niego przecisnąć. Jest to dobry sposób obrony przed drapieżnikami i jednocześnie cecha rozpoznawcza dziupli zamieszkanych przez kowaliki. Wyściółka z płatków kory, szczególnie sosny (latać w tym celu może nawet kilkaset metrów od gniazda), mchu lub z suchej trawy i liści. Gliną kowalik wygładza też nierówności dziupli. Zazwyczaj zajmuje tę samą dziuplę przez kilka sezonów.
Jaja.
Wyprowadza jeden lęg w ciągu roku. W kwietniu składa 5–8 jaj o średnich wymiarach 20×15 mm, białych z nielicznymi rdzawymi, szarymi i szarofioletowymi plamkami, które są gęściej usiane na tępym końcu.
Wysiadywanie, pisklęta.
Jaja wysiadywane są przez okres 14 do 16 dni przez samicę. W tym czasie samiec karmi partnerkę. Po wykluciu potomstwo, gniazdowniki, jest karmione przez oboje rodziców. Pisklęta opuszczają gniazdo po 22 do 24 dniach.
Pożywienie.
Zjada najliczniej występujące gatunki owadów, ich larwy, pająki i inne bezkręgowce, zimą nasiona i drobne owoce, również duże nasiona drzew liściastych i iglastych, zbóż takich jak jęczmień, owies oraz słonecznik, orzechy laskowe, orzechy włoskie, żołędzie, nasiona bukowe. W trakcie sezonu lęgowego żywi się głównie motylami, pająkami i pluskwiakami. Jesienią i zimą jada zazwyczaj nasiona dębu, buka, grabu i leszczyny.
Owady są zbierane na drzewach – pniach, grubszych gałęziach, rzadziej na ziemi (głównie jesienią i zimą). Może też ścigać owady w powietrzu. Bierze ważny udział w ograniczaniu lokalnej populacji owadów. Wykorzystuje swoje możliwości poruszania się po pniach głową w dół – zbiera te owady, które zostały przeoczone przez ptaki chodzące głową do góry. Podważa swym długim i silnym dziobem korę, aby wydobyć spod niej owady – podobnie jak dzięcioły, choć nie jest z nimi blisko spokrewniony. Oprócz tego uderzeniami dzioba odłupuje kawałki kory lub twarde łupiny nasion i dłubie w spróchniałym drewnie. Zebrane duże nasiona rozkuwa poprzez ich wciśnięcie w zakamarki kory lub w zagłębienia ziemi. Zimą odwiedza karmniki.
Status i ochrona.
Międzynarodowa Unia Ochrony Przyrody (IUCN) uznaje kowalika za gatunek najmniejszej troski (LC, "Least Concern"). Według szacunków organizacji BirdLife International, w 2015 roku liczebność europejskiej populacji (wraz z Turcją) wynosiła 21,4–42,8 milionów dorosłych osobników. Liczebność światowej populacji mieści się w przedziale 10–500 milionów dorosłych osobników. Globalny trend liczebności populacji oceniany jest jako stabilny. Największym zagrożeniem dla gatunku jest niszczenie i fragmentacja lasów.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 krajowa populacja kowalika liczyła 479–569 tysięcy par lęgowych.

</doc>
<doc id="44204" url="https://pl.wikipedia.org/wiki?curid=44204" title="Pierwiastek wielokrotny">
Pierwiastek wielokrotny



</doc>
<doc id="44205" url="https://pl.wikipedia.org/wiki?curid=44205" title="Ciąg zbieżny">
Ciąg zbieżny



</doc>
<doc id="44207" url="https://pl.wikipedia.org/wiki?curid=44207" title="Georges Cuvier">
Georges Cuvier

Georges Cuvier (ur. 23 sierpnia 1769 w Montbéliard, zm. 13 maja 1832 w Paryżu) – francuski zoolog, twórca paleontologii.
Zajmował się głównie anatomią zwierząt. Uważany jest za „ojca anatomii porównawczej”. Przeciwnik teorii ewolucji stworzonej przez Jeana-Baptiste de Lamarcka i twórca teorii katastrof. Stworzył podwaliny współczesnej systematyki zwierząt.
Życiorys.
Urodził się w burgundzkim miasteczku Montbéliard, uczęszczał do szkoły w Stuttgarcie. Był guwernerem hrabiego d’Herioya. Czas, który w związku z pracą spędził nad morzem, poświęcił na badanie zwierząt morskich, szczególnie na badania nad budową mięczaków. Badania te zapewniły mu wielki rozgłos. W 1794 przeniósł się (pod wpływem swego późniejszego wielkiego przeciwnika Geoffroya St. Hilaire’a) do Paryża, gdzie był profesorem Collège de France, a następnie Muzeum Historii Naturalnej w Paryżu. Uzyskał tytuł para Francji, pełnił też funkcje ministerialne.
Cuvier był najwybitniejszym przedstawicielem kierunku porównawczo-anatomicznego w zoologii swoich czasów. Badał nie tylko mięczaki, lecz także jamochłony, stawonogi i kręgowce, zarówno żyjące jak kopalne. Wysoko cenił wkład Arystotelesa w rozwój zoologii. Rozległą wiedzę o budowie zwierząt zebrał w dwóch dziełach pt. "Le règne animal distribué d’après son organisation" ("Podział królestwa zwierząt według zorganizowania") i "Leçons d’anatomie comparée" ("Wykłady z anatomii porównawczej"). W 1795 wprowadził podział bezkręgowców na dodatkowe gromady. Do dotychczasowego podziału na robaki (Vermes) i owady (Insecta) dodał mięczaki (Mollusca), skorupiaki (Crustacea), szkarłupnie (Echinodermata) i zwierzokrzewy (Zoophyta). Epokowego znaczenia doczekała się mała broszurka wydana przez niego w 1812: "Sur un rapprochement à établir entre les differentes classes des animaux" ("Próba ustalenia podziału zwierząt na klasy"), w której położył podwaliny pod sławną teorię typów i przeprowadził zupełną reformę systematyki. Ten nowy podział Cuviera, będący punktem wyjścia dla wszystkich późniejszych klasyfikacji, różni się od układów poprzednich tym, że połączył gromady ssaków, ptaków, gadów i ryb w jedną kategorię wyższą: kręgowce. Sama nazwa „kręgowce” została jednak wprowadzona przez Lamarcka. Zwierzęta bezkręgowe ujął Cuvier w trzy jednostki: mięczaki, segmentowce i promieniste. Cuvier nazwał te jednostki, obszerniejsze od gromady, "embranchements" – gałęziami lub konarami, później zmieniono tę nazwę na „typy”.
Ważniejsze jednak różnice uwidoczniły się w głębszym uzasadnieniu systemu. Zerwał on z dawniejszym zwyczajem systematyki, polegającym na posługiwania się prawie wyłącznie zewnętrznymi cechami, a oparł się na całokształcie organizacji, również wewnętrznej, a także na podstawie rozmieszczenia i położenia najważniejszych narządów, szczególnie układu nerwowego. W ten więc sposób zastosowano po raz pierwszy anatomię porównawczą do utworzenia naturalnego systemu klasyfikacji zwierząt.
Teoria typów spowodowała lawinę nowych poglądów na uszeregowanie zwierząt. Podczas gdy wcześniej przyjmowano, że wszystkie zwierzęta od najniższych aż do człowieka tworzą jeden rosnący szereg, w obrębie którego miejsce zwierzęciu wyznacza jedynie poziom jego organizacji, Cuvier twierdził, że państwo zwierząt składa się z wielu jednostek równoległych, istniejących niezależnie obok siebie i obejmujących w sobie organizmy wyższe i niższe.
Stanowisko danego zwierzęcia wyznaczone jest zatem przez dwa czynniki:
Jego nazwisko pojawiło się na liście 72 nazwisk na wieży Eiffla.
Stosunek do idei ewolucji.
Cuvier wiązał okrucieństwa Rewolucji z ideami filozoficznymi, które doprowadziły do jej wybuchu. Krytycznie odnosił się do wszelkich teorii naukowych, które uznawał za niepotrzebne w nauce. Za potrzebne dla nauki uznawał jedynie „pozytywne” fakty. Chociaż pracę w Muzeum Historii Naturalnej rozpoczął w wyniku zaproszenia przez Étienne Geoffroya oraz Lamarcka, wielokrotnie w swoich artykułach odnosił się krytycznie do idei ewolucji biologicznej głoszonych przez obu naukowców. Uważał, że idee ewolucyjne stworzone przez Lamarcka niszczą znaczenia gatunków. Istnieją przesłanki, by sądzić, że w rozmowach prywatnych uznawał Lamarcka za półwariata. Po śmierci Lamarcka, Cuvier jako stały sekretarz Akademii był zobowiązany do napisania mowy pochwalnej dla zmarłego profesora. Zaprezentowany tekst został przez kolegów uznany za pamflet. Zażądano też wprowadzenia zmian. Ostatecznie przygotowany tekst został opublikowany dopiero po śmierci Cuviera w 1833, po skróceniu i osłabieniu tonu. Obrona poglądu o niezmienności świata przyrody prawdopodobnie była motywowana u Cuviera materialnie. Naukowiec wywodził się z biednej rodziny i ciężką pracą zdobył sobie pozycję oraz uznanie. Poglądy wyrażane w działalności politycznej i administracyjnej pozwalały mu korzystać z towarzyskich stosunków i zaszczytów. Charles Lyell w jednym z listów do Darwina wyraził opinię, że Cuvier wcale nie jest przekonany do tezy o niezmienności organizmów, a jedynie uznaje taką tezę za korzystną dla rozwoju nauki.
Rasizm.
Cuvier uważał, że różnice w budowie fizycznej mogą służyć do wyjaśnienia różnic w zachowaniach oraz różnic społecznych. W 1812 przedstawił koncepcję podziału ludzkości na trzy typy rasowe wydzielane na podstawie koloru skóry. Podział taki został przyjęty przez kolejnych naukowców w XIX wieku.
Cuvier reprezentował dominującą we Francji, zgodną z rasowymi uprzedzeniami epoki myśl naukową, na którą wywarł olbrzymi wpływ.
W takim kontekście historycznym, przeprowadzał badania na temat Murzynów z Afryki, których uważał za „najbardziej zdegradowaną z ludzkich ras, której kształty najbardziej przypominają zwierzę i której inteligencja nie wznosi się do poziomu logicznego myślenia”.
W imię postępu nauki, zaraz po śmierci Saartjie Baartman, przedsięwziął preparowanie jej zwłok. Wykonał "moulage" całego ciała. Wyjął szkielet, jak również mózg i narządy płciowe, które umieszczone w słojach z formaliną zostały wystawione na pokaz w "Musée de l’Homme". W 1817 przedstawił wyniki swojej pracy w "Académie nationale de médecine": jego "Uwagi o ciele kobiety znanej w Paryżu i Londynie jako hotentocka Wenus" są przykładem rasistowskich teorii ówczesnych naukowców.
Napomyka, na przykład, o klasyfikacji ras ludzkich według „szkieletu głowy” i o „okrutnym prawie, które wydaje się skazywać na wieczną niższość rasy o czaszce wklęsłej i zniekształconej”. Opis Saartjie Baartman koncentruje się raczej na szukaniu cech małpopodobnych niż przynależności do czarnej rasy: „Nasza Buszmenka ma pysk jeszcze bardziej wystający niż Murzyn, twarz jeszcze szerszą niż Kałmuk, kości nosowe bardziej spłaszczone niż jeden czy drugi. Biorąc pod uwagę ten ostatni wzgląd, nigdy nie widziałem głowy ludzkiej bardziej podobnej do małpiej”.

</doc>
<doc id="44208" url="https://pl.wikipedia.org/wiki?curid=44208" title="Aksjomat ciągłości">
Aksjomat ciągłości

Aksjomat ciągłości (pewnik Dedekinda) – aksjomat zbioru liczb rzeczywistych sformułowany przez Richarda Dedekinda w 1872. Aksjomat ten postuluje, że każdy niepusty i ograniczony z góry podzbiór zbioru liczb rzeczywistych ma kres górny.
Alternatywnie: każdy niepusty i ograniczony z dołu podzbiór zbioru liczb rzeczywistych ma kres dolny.
Aksjomat ma odpowiadać naszej intuicji, że oś liczbowa jest ciągła, nie istnieją w niej luki między kolejnymi liczbami – każdemu miejscu na osi odpowiada konkretna liczba rzeczywista.
Następujące twierdzenie jest równoważne z aksjomatem ciągłości i samo mogłoby być przyjęte jako aksjomat: każdy rosnący i ograniczony z góry ciąg liczb rzeczywistych jest zbieżny.
W zbiorze liczb wymiernych tak nie jest: na przykład zbiór tych liczb wymiernych, których kwadraty są mniejsze od 2, jest niepusty (należy do niego np. 1), ograniczony z góry (każda liczba tego zbioru jest na przykład mniejsza od 2), ale nie ma kresu górnego — nie ma liczby wymiernej, która byłaby najmniejszym ograniczeniem górnym tego zbioru.
Aksjomat ciągłości gwarantuje, że w zbiorze liczb rzeczywistych sytuacja taka nie występuje, tzn. zawsze istnieje liczba rzeczywista, która jest najmniejszym ograniczeniem górnym.
Jeszcze inne sformułowanie aksjomatu ciągłości korzysta z pojęcia przekroju Dedekinda zbioru liczb rzeczywistych: jeżeli zbiory "A" i "B" tworzą przekrój Dedekinda zbioru liczb rzeczywistych, to albo w "A" istnieje liczba największa, albo w "B" - najmniejsza.

</doc>
<doc id="44209" url="https://pl.wikipedia.org/wiki?curid=44209" title="Cuvier">
Cuvier



</doc>
<doc id="44212" url="https://pl.wikipedia.org/wiki?curid=44212" title="Zbiór ograniczony">
Zbiór ograniczony

Zbiór ograniczony – termin używany na określenie zbiorów w pewnym sensie małych. Dokładna definicja tego pojęcia zależy od kontekstu w którym jest ono wprowadzane.
Np. na prostej rzeczywistej ograniczone są przedziały liczbowe, które zadane są przez liczby skończone, np. formula_1 formula_2 lub formula_3 Nieograniczone zaś są np. formula_4 formula_5 i cała prosta.
Porządki częściowe.
Niech formula_6 będzie zbiorem częściowo uporządkowanym. Przypuśćmy też, że formula_7 i formula_8 Powiemy, że
Każdy element zbioru formula_15 jest zarówno ograniczeniem dolnym, jak i ograniczeniem górnym zbioru pustego.
Jeśli istnieje ograniczenie górne dla zbioru formula_16 to mówimy iż zbiór ten jest ograniczony z góry, a jeśli istnieje ograniczenie dolne, to powiemy, że zbiór jest ograniczony z dołu.
Zbiory ograniczone to zbiory które mają obydwa ograniczenia, dolne i górne. Tak więc podzbiór zbioru częściowo uporządkowanego jest ograniczony wtedy i tylko wtedy, gdy jest on zawarty w pewnym przedziale.
W szczególności, podzbiór formula_10 zbioru liczb rzeczywistych nazwiemy ograniczonym z góry (z dołu), jeżeli istnieje liczba większa (mniejsza) od wszystkich liczb tego zbioru, a jest ograniczony wtedy i tylko wtedy, gdy jest zawarty w pewnym skończonym przedziale.
Przestrzenie metryczne.
Niech formula_18 będzie przestrzenią metryczną. Podzbiór formula_10 przestrzeni formula_15 nazywany jest zbiorem ograniczonym (w formula_15), jeżeli jest on zawarty w pewnej kuli. Równoważnie, jeżeli
Przestrzenie liniowo-topologiczne.
Niech formula_15 będzie przestrzenią liniowo-topologiczną. Powiemy, że zbiór formula_7 jest ograniczony w formula_25 gdy dla każdego otoczenia zera formula_26 istnieje formula_27 że formula_28
Można wykazać, że jeśli formula_15 jest jednocześnie przestrzenią metryczną, to definicja ta jest równoważna definicji zbioru ograniczonego w sensie przestrzeni metrycznych.

</doc>
<doc id="44213" url="https://pl.wikipedia.org/wiki?curid=44213" title="Miron Czernienko">
Miron Czernienko

Miron Markowicz Czernienko (ur. w 1931 w Charkowie, zm. 24 lutego 2004 w Moskwie), rosyjski krytyk filmowy.
Życiorys.
Był znawcą kina europejskiego, w tym polskiego, autorem książek poświęconych twórczości Wajdy i Kutza. Studiował prawo na uniwersytecie w Charkowie, później ukończył także Wszechzwiązkowy Państwowy Instytut Kinematografii w Moskwie (scenopisarstwo i historia filmu).
Przez wiele lat kierował rosyjską Gildią Znawców i Krytyków Kina, był także przewodniczącym komisji selekcyjnej Międzynarodowego Festiwalu Filmowego w Moskwie. W głośnej książce "Czerwona gwiazda - żółta gwiazda" (2001) przedstawił dzieje kina żydowskiego w okresie ZSRR i pierwszych latach po jego upadku.
Uhonorowany polskimi odznaczeniami - odznaką "Zasłużony dla Kultury Polskiej" oraz Złotym Krzyżem Zasługi RP (2003).

</doc>
<doc id="44215" url="https://pl.wikipedia.org/wiki?curid=44215" title="Twierdzenie Snelliusa">
Twierdzenie Snelliusa



</doc>
<doc id="44218" url="https://pl.wikipedia.org/wiki?curid=44218" title="Silnik Millera">
Silnik Millera

Silnik Millera, Silnik w obiegu Millera - czterosuwowy silnik spalinowy, którego działanie jest oparte na wykorzystaniu "cyklu Millera". Silniki tego typu wykorzystywane bywają do napędu okrętów oraz generatorów elektrycznych. Samochody osobowe wykorzystujące to rozwiązanie to Mazda Eunos 800, Xedos 9 2.3L V6 i Mazda 2, oraz samochody grupy Volkswagen z silnikiem 1.5 TSI.
Ze względu na zmieniony, w porównaniu do "tradycyjnych" silników czterosuwowych, cykl pracy, silnik Millera bywa nazywany silnikiem "pięciosuwowym". Tym niemniej ilość suwów, rozumianych jako liczba ruchów posuwistych tłoka w jednym cyklu pracy, wynosi cztery, tak więc określenie to jest błędne.
Zasada działania.
Działanie "klasycznego" silnika czterosuwowego jest oparte na istnieniu czterech faz pracy, zwanych suwami. Dwa z tych suwów można nazwać "wysokoenergetycznymi" - suw sprężania, wymagający dostarczenia energii i suw pracy. Większość strat energii w takim silniku jest związana z energią wydechu (ciśnienie i temperatura ulatujących spalin), w znacznie mniejszym stopniu - sprężeniem ładunku nad tłokiem. Turbosprężarka pozwala ograniczyć pierwsze straty, silnik Millera pozwala ograniczyć te drugie straty.
Istotą ulepszenia jest pozostawienie zaworu dolotowego otwartego dłużej niż w analogicznym silniku Otta lub Diesla. W efekcie suw sprężania można podzielić na dwa etapy - w pierwszym zawór jest otwarty, a w drugim zamknięty. Niekiedy spotyka się określenie "piąty suw" opisujące dwa różne etapy suwu sprężania.
Tłok poruszający się do góry przy otwartym zaworze dolotowym spowodowałby wypychanie ładunku z komory silnika, co zmniejszyłoby ciśnienie sprężania i doprowadziło do utraty części mocy. Aby temu zaradzić, stosuje się doładowanie silnika za pomocą kompresora, który zwiększa ciśnienie powietrza na dolocie i w rezultacie pozwala uzyskać odpowiedni stopień kompresji (ciśnienie sprężania).
Suw "właściwego sprężania" rozpoczyna się po zamknięciu zaworu ssania, w momencie przebycia przez tłok ok. 20 - 30 % drogi między jego skrajnymi położeniami. Tak więc silnik Millera uzyskuje takie samo ciśnienie sprężania jakie uzyskałby tradycyjny silnik czterosuwowy, lecz wykorzystuje do tego jedynie 70 - 80 % potrzebnej energii. Zysk ten istnieje jednak tylko wtedy, gdy energia zużywana przez sprężarkę doładowującą jest mniejsza niż energia, której potrzebowałby tłok na sprężenie tej samej jego ilości. Rozwiązaniem jest więc wykorzystywanie sprężarek wytwarzających relatywnie niskie ciśnienie doładowania, dzięki czemu zarówno sprężarka jak i tłok silnika sprężają powietrze w zakresie, w którym są najbardziej sprawne. W celu optymalizacji tego procesu, silniki Millera posiadają zwykle mechanizm zmiennego czasu otwarcia zaworów, który pozwala zrezygnować z użycia obiegu Millera, jeśli nie jest to potrzebne dla zwiększenia sprawności w danym momencie.
Podobna zasada działania, ale bez kompresora jest zastosowana w cyklu Atkinsona.

</doc>
<doc id="44220" url="https://pl.wikipedia.org/wiki?curid=44220" title="Zbiór zwarty">
Zbiór zwarty



</doc>
<doc id="44221" url="https://pl.wikipedia.org/wiki?curid=44221" title="Anatomia porównawcza zwierząt">
Anatomia porównawcza zwierząt

Anatomia porównawcza zwierząt – dział anatomii zwierząt analizujący budowę organizmu w oparciu o porównanie struktury oraz charakteru funkcjonalnego poszczególnych narządów i układów, w celu zrozumienia istotny zmian adaptacyjnych, jakie jakim podlegały one wskutek ewolucji. Badania w zakresie anatomii porównawczej dotyczą przede wszystkim porównań narządów analogicznych oraz narządów homologicznych.
Historia.
Początki anatomii porównawczej sięgają roku 1555, kiedy to Pierre Belon wykazał, iż układ kostny ludzi oraz ptaków zbudowany jest z podobnych elementów ułożonych w podobny sposób. W XVIII w. Georges-Louis Leclerc de Buffon oraz Louis Jean-Marie Daubenton przyczynili się znacznie do jej rozwoju, porównując ze sobą anatomię różnych gatunków zwierząt. Na początku XIX w. Georges Cuvier zaproponował podział świata zwierząt na cztery grupy, w oparciu o ich anatomię: kręgowce, mięczaki, stawonogi oraz promieniowce. Anatomię porównawczą zrewolucjonizował w połowie XIX w. Karol Darwin, jednocześnie wykorzystując ją do stworzenia swojej teorii, w której głównym czynnikiem rządzącym ewolucją jest dobór naturalny. Znaczny wkład w rozwój tej dziedziny miał także Richard Owen, pomimo iż był on przeciwnikiem darwinowskiej teorii ewolucji.

</doc>
<doc id="44222" url="https://pl.wikipedia.org/wiki?curid=44222" title="Vesalius">
Vesalius



</doc>
<doc id="44223" url="https://pl.wikipedia.org/wiki?curid=44223" title="Medaliści Letnich Igrzysk Olimpijskich 1896">
Medaliści Letnich Igrzysk Olimpijskich 1896

Na Letnich Igrzyskach Olimpijskich w 1896 roku w Atenach zawodnicy konkurowali w 9 dyscyplinach (43 konkurencjach).
Multimedaliści.
Lista zawodników, którzy zdobyli na Letnich Igrzyskach w Atenach minimum 3 medale.

</doc>
<doc id="44225" url="https://pl.wikipedia.org/wiki?curid=44225" title="Wesaliusz">
Wesaliusz



</doc>
<doc id="44227" url="https://pl.wikipedia.org/wiki?curid=44227" title="Postać kanoniczna funkcji kwadratowej">
Postać kanoniczna funkcji kwadratowej



</doc>
<doc id="44228" url="https://pl.wikipedia.org/wiki?curid=44228" title="Funkcja nieparzysta">
Funkcja nieparzysta



</doc>
<doc id="44229" url="https://pl.wikipedia.org/wiki?curid=44229" title="Aproksymacja">
Aproksymacja

Aproksymacja (łac. "approximare" – przybliżać) – budowanie rozwiązań przybliżonych, zwłaszcza wtedy, gdy ścisłego rozwiązania nie da się przedstawić dokładnie w postaci analitycznej.
Przykład to zastąpienie pewnej funkcji formula_1 inną, zazwyczaj prostszą formula_2 umożliwiającą efektywne rozwiązanie postawionego problemu. Przykłady takich sytuacji to:
Aproksymacja może być dokonywana na różne sposoby i dlatego można poszukiwać aproksymacji optymalnej w ściśle określonym sensie.
Sformułowanie uproszczone.
Ogólnie rzecz ujmując, aproksymacja polega na przybliżaniu pewnej funkcji formula_3 w obszarze formula_4 jej określoności, za pomocą innej, prostszej funkcji przybliżającej formula_2 określonej w tym samym obszarze, której wartości zależą od pewnej liczby parametrów. Najczęściej jako funkcje formula_2 stosuje się wielomiany uogólnione w postaci
w której funkcje formula_7 tworzą tzw. bazę aproksymacji
zaś formula_9 są liczbowymi współrzędnymi funkcji formula_10 względem przyjętej bazy. Dobór tych współczynników może się odbywać na różne sposoby, przy czym powinien on być taki, aby błąd aproksymacji był jak najmniejszy.
Jednym z praktycznych sposobów budowania aproksymacji w pewnym sensie optymalnej, jest metoda minimalizacji błędu przybliżenia, określonego iloczynem skalarnym różnicy funkcji formula_11
przy czym ten iloczyn może być definiowany na dwa sposoby:
Minimalizacja tak określonego błędu wymaga, aby
Opisany powyżej sposób aproksymacji funkcji formula_1 za pomocą wielomianu formula_10 polegał na sformułowaniu i wykorzystaniu konkretnych warunków minimalizacji błędu określonego wzorem (b). Warunki te przybrały postać układu równań (d), w których współczynniki przy niewiadomych formula_9 określone zostały funkcjonałami formula_15 ze względu na funkcje formula_16
Sformułowanie ogólne.
Ogólne sformułowanie aproksymacji w przestrzeni liniowej formula_17 wymaga określenia warunków, jakie ta aproksymacja ma spełniać. Jeżeli przez formula_18 oznaczymy podzbiór formula_19 zbioru formula_20 będący również przestrzenią liniową, to aproksymacja będzie polegać na tym, aby dla każdego elementu formula_21 znaleźć taki element formula_22 dla którego zachodzą równości
w których formula_25 są pewnymi funkcjonałami liniowymi, określającymi warunki dokonywanej aproksymacji.
Zatem zagadnienie aproksymacji wymaga określenia trzech zbiorów:
Najczęściej jako formula_27 wybiera się zbiór wielomianów uogólnionych o postaci
utworzonej z funkcji bazowych formula_31 W tym przypadku formula_18 staje się n-wymiarową podprzestrzenią formula_33
Poszukiwanie elementu formula_34 aproksymującego formula_21 polega na zbudowaniu takiego wielomianu formula_36
który spełnia równości
tworzące układ równań służących do określenia współczynników kombinacji liniowej (e).
Jeżeli za formula_37 przyjmiemy dowolne funkcje liniowo niezależne, to macierz układu równań najczęściej będzie bardzo pełna. W celu wygenerowania takiego układu równań, który odznaczałby się macierzą rzadką, budujemy aproksymację w formula_38 zawężoną do interpolacji, w następującej postaci
w której bazę takiej aproksymacji stanowią funkcje formula_39 o tej własności, że formula_40 Stąd wynika
Funkcję formula_41 otrzymuje się na podstawie kombinacji (e)
której współczynniki formula_43 są określone równaniami (f), w których funkcja formula_1 zostaje zastąpiona przez kolejne funkcje formula_45 Funkcje te nazywane są funkcjami bazowymi Lagrange’a.
Przykład 1.
Funkcję formula_46 można aproksymować w przedziale formula_47 funkcją liniową przyjmując, że
i definiując dwa funkcjonały, na przykład w postaci iloczynów skalarnych
Warunki (f) przyjmują postać
Dla obliczenia współczynników formula_51 otrzymujemy układ równań
Przykład 2.
Aproksymację funkcji formula_1 określonej w przedziale formula_54 można zastąpić aproksymacją funkcji formula_55 w przedziale standardowym formula_56 Bazę aproksymacji zbudujemy w postaci uogólnionego wielomianu stopnia formula_57
utworzonego z funkcji dowolnych, ale wzajemnie ortogonalnych, spełniających w przedziale standardowym, warunki
Funkcjonał formula_61 występujący w (f) przyjmiemy w postaci
Mamy również
Układ równań (f) redukuje się do najprostszej postaci
Funkcjonały formula_65 mają przykładowo wartości
Zdefiniowanie najlepszej aproksymacji.
Niech dana będzie przestrzeń liniowa formula_74 z normą formula_75 i niech formula_76 będzie podprzestrzenią liniową formula_74 skończonego wymiaru. Zadanie najlepszej aproksymacji polega na znalezieniu takiego formula_78 (elementu najlepszej aproksymacji dla danego formula_79), że zachodzi:
Należy przez to rozumieć, że element formula_81 jest elementem „najbliższym” do aproksymowanego formula_82 spośród wszystkich elementów formula_83
Zadanie najlepszej aproksymacji jest zawsze rozwiązywalne, tzn. dla każdego formula_79 istnieje element najlepszej aproksymacji formula_85 ale niekoniecznie jest on jedyny. Należy zauważyć, że element najlepszej aproksymacji zależy od normy, jaka została przyjęta w przestrzeni formula_86
Niech formula_74 będzie przestrzenią z iloczynem skalarnym formula_88 i niech norma w formula_74 będzie generowana tym iloczynem: formula_90
Wtedy dla danego formula_91 element najlepszej aproksymacji formula_81 jest jedyny i jest określony następująco:
Zagadnienia aproksymacji funkcji.
Aproksymację stosuje się w sytuacjach, gdy nie istnieje analityczna postać funkcji, która pozwalałaby na wyznaczenie wartości dla dowolnego z jej argumentów, a jednocześnie wartości tej nieznanej funkcji są dla pewnego zbioru jej argumentów znane. Z przypadkiem takim mamy do czynienia np. w meteorologii przy sporządzaniu map synoptycznych na podstawie wyników pomiarów terenowych.
Aproksymowanie funkcji może polegać na przybliżaniu jej za pomocą kombinacji liniowej tzw. funkcji bazowych. Od funkcji aproksymującej, przybliżającej daną funkcję nie wymaga się, aby przechodziła ona przez jakieś konkretne punkty, tak jak to ma miejsce w interpolacji. Z matematycznego punktu widzenia aproksymacja funkcji formula_94 w pewnej przestrzeni Hilberta formula_95 jest zagadnieniem polegającym na poszukiwaniu pewnej funkcji formula_96 gdzie formula_97 jest podprzestrzenią formula_98 takiej, by odległość (w sensie obowiązującej w formula_95 normy) między formula_94 a formula_101 była jak najmniejsza.
Aproksymacja funkcji powoduje pojawienie się błędów, zwanych błędami aproksymacji. Dużą zaletą aproksymacji w stosunku do interpolacji jest to, że aby dobrze przybliżać, funkcja aproksymująca nie musi być wielomianem wysokiego stopnia (w ogóle nie musi być wielomianem). Przybliżenie w tym wypadku rozumiane jest jako minimalizacja pewnej funkcji błędu. Prawdopodobnie najpopularniejszą miarą tego błędu jest średni błąd kwadratowy, ale możliwe są również inne funkcje błędu, jak choćby błąd średni.
Istnieje wiele metod aproksymacyjnych. Jednymi z najbardziej popularnych są: aproksymacja średniokwadratowa i aproksymacja jednostajna oraz aproksymacja liniowa, gdzie funkcją bazową jest funkcja liniowa.
Funkcja aproksymująca może być przedstawiona w różnej postaci. Najczęściej jest to postać:
Aproksymację można formułować również przy rozwiązywaniu zagadnień dwu- i trójwymiarowych.

</doc>
<doc id="44230" url="https://pl.wikipedia.org/wiki?curid=44230" title="Trójca Święta">
Trójca Święta

Trójca Święta, Święta Trójca (, jak też samo "Trinitas", stgr. "Αγια Τριας", trb. Hágia Trías) – chrześcijański dogmat uznający, że Bóg jest Bogiem Trójjedynym, istniejącym jako trzy "Osoby" – po grecku "hipostazy" – pozostając jednocześnie jednym Bytem. Wszystkie trzy "Osoby" są rozumiane jako mające tę samą jedną istotę czyli naturę (tautuzja), a nie jedynie podobne natury. Od początku trzeciego wieku doktryna Trójcy zaczęła być formułowana następująco: jest „jeden Bóg istniejący w trzech Osobach i jednej substancji, Ojciec, Syn i Duch Święty”. Wiara w Trójcę jest wyznawana przez wszystkie Kościoły katolickie, prawosławne, wszystkie główne wyznania wyrastające z nurtu reformacji takie, jak luteranizm, kalwinizm, anglikanizm, metodyzm i prezbiterianizm oraz wspólnoty ewangelikalne i w odróżnianej od innych grup religijnych wersji bez uznawania wiecznego zrodzenia Syna i bez uznawania niewzruszoności Boga przez Kościół Adwentystów Dnia Siódmego. Dogmat o Trójcy Świętej jest więc uważany za „centralną prawdę wiary teologii chrześcijańskiej”.
Dogmat został ostatecznie zatwierdzony na soborze konstantynopolitańskim w roku 381, jednak już na soborze nicejskim w roku 325 oficjalnie uznano współistotność Ojca i Syna, co jest podstawą dogmatu. Uznanie wiary w Trójcę Świętą jest pierwszym koniecznym warunkiem wstąpienia do Światowej Rady Kościołów.
Historia.
Pisarze chrześcijańscy w ciągu wieków rozpoznawali niektóre fragmenty Starego Testamentu jako zapis objawienia się Boga, zawierający mglistą zapowiedź tajemnicy Trójcy. Najstarsze świadectwa objawienia się tej tajemnicy w Nowym Testamencie znajdują się w listach apostoła Pawła, szczególnie w 2 Kor 13,13: "Łaska Pana Jezusa Chrystusa, miłość Boga i dar jedności Ducha Świętego (oryg.: „tou Agiou Pneumatos”) niech będą z wami wszystkimi!" Błogosławieństwo to zaczerpnięte zostało prawdopodobnie z wczesnochrześcijańskiej liturgii. To iż poszczególne podmioty zdania są w dopełniaczu: "Pana Jezusa... Boga... Ducha Świętego...", pozwala nie tylko na stwierdzenie odrębności Osób, lecz również ich równości, ponieważ wymienione łaski płyną z jednego Bóstwa. W Ewangeliach objawienie to zawarte jest we fragmentach mówiących o relacji Ojca i Syna, zaś bezpośrednim stwierdzeniem odnoszącym się do Trójcy jest formuła chrzcielna z Mt 28,19. Doktryna Trójcy w Nowym Testamencie ujawnia się również w stopniowym rozwoju rozumienia Ducha Bożego jako Osoby, który można prześledzić od Ewangelii synoptycznych do Ewangelii według św. Jana.
Od Nowego Testamentu do końca II wieku ojcowie apostolscy koncentrowali się na osobie Chrystusa. Klemens Rzymski daje świadectwo Ojcu, Synowi i Duchowi Świętemu, wymieniając Ich razem. Ignacy Antiocheński pisał o powołaniu chrześcijanina do bycia wcielonym w boską świątynię, aby poprzez zjednoczenie z Chrystusem, w Duchu stać się synem Ojca. Ireneusz z Lionu podkreśla niewystarczalność ludzkiego języka do opisania tajemnicy Bóstwa. Jednocześnie stały nacisk jego nauczania na współwieczność Słowa z Ojcem, sprawia że jest ono najbardziej pełną i jednoznaczną doktryną trynitarną przed Tertulianem.
Na Wschodzie pierwszy raz termin "trójca (trias)" zostaje użyty u Teofila z Antiochii, jednak odbiega od pojęcia "jednego Boga w trzech Osobach". W jego tekstach brakuje wyraźnego odniesienia do Trójcy Świętej w pojęciu osobowym.
W nauce okresu przednicejskiego i nicejskiego, wyrażonej w nicejskim wyznaniu wiary, trójosobowy, trójjedyny Bóg objawia się człowiekowi jako Ojciec, Syn Boży i Duch Święty, jednak każda z tych osób jest tym samym, jednym Bogiem. Bóg jest wszechmocny, wieczny i nieskończony. Poszczególne Osoby są tożsame co do natury i substancji (są jednym i tym samym Bogiem), ale są oddzielnymi osobami, hipostazami, różniącymi się pochodzeniem i wzajemnymi relacjami: Bóg Ojciec nie pochodzi od nikogo, Syn Boży został zrodzony (a nie stworzony) przez Ojca, Duch Święty pochodzi od Ojca i Syna (katolicyzm, protestantyzm) lub tylko od Ojca przez Syna (prawosławie); różnica między tymi dwoma wyznaniami opisana jest w dyskusji nad słowem "filioque", dodanym do wyznania nicejsko-konstantynopolitańskiego.
Uzasadnienie.
Podstawowym źródłem dla nauki o Trójcy Świętej są słowa Jezusa z Ewangelii, gdzie Jezus określa siebie jako Syna Bożego pozostającego w jedności z Ojcem (J 10:30) oraz obiecuje apostołom zesłanie Ducha Świętego. Jego ostatnim poleceniem danym uczniom było: „Idźcie więc i nauczajcie wszystkie narody, udzielając im chrztu w imię Ojca i Syna, i Ducha Świętego” (Mt 28:19 BT).
Nauka o Trójcy jest zatem ujęciem dogmatycznym objawienia dokonanego przez Jezusa z Nazaretu w Nowym Testamencie – wypracowanym w ciągu wieków przez teologię chrześcijańską.
W jego Osobie Bóg pełniej ukazał swą naturę, niż w Starym Testamencie, gdzie zasadniczo ukazuje się on jako jedna Osoba (Wj 8:6; Pwt 4:35-39; 32:39; Iz 43:10). W Biblii hebrajskiej można jednak dostrzec już także jakby przebłyski objawienia Nowotestamentalnego Trójcy, np. w pierwszym opisie stworzenia, gdy Bóg mówi w liczbie mnogiej: „Uczyńmy” (Rdz 1,26) czy w wizycie trzech postaci u Abrahama (Rdz 18,1-16). Jednak tego typu interpretacje na temat zapowiedzi Trójcy Świętej w Starym Testamencie są podawane w wątpliwość, z racji występowania w języku hebrajskim królewskiej liczby mnogiej (patrz: "Krytyka"). Uznanie Jezusa jako Boga (J 1:1, 1:18; J 20:28-29; Hbr 1:8-9; Flp 2:5-6; Tyt 2:13-14; Kol 2:8-10; 1J 5:17-18, 20-21), podobnie jak Ducha Świętego (Dz 5:3-4; 1Kor 3:16; 1Kor 6:19-20), jest więc pełniejszym objawieniem natury Boga.
Klasycznymi źródłami teologii chrześcijańskiej o Trójcy Świętej są traktaty "O Trójcy Świętej" ("De Trinitate") ojców Kościoła: Augustyna z Hippony (354-430) oraz Hilarego z Poitiers (315-367), a także "Summa theologiae" średniowiecznego doktora Kościoła, Tomasza z Akwinu.
Bóg Trójjedyny jest uważany za nieprzeniknioną dla ludzkiego umysłu tajemnicę jako bytu, jednak niektórzy teolodzy starają się ją uzasadnić. Ryszard od św. Wiktora dowodził, że dla Boga, jako nieskończenie doskonałego, nie jest konieczne istnienie innych bytów, poza Nim samym, ale jednocześnie posiada On Miłość w stopniu nieskończenie doskonałym i, skoro tak, to nie może być ona egoizmem. Z tego wynika, że Bóg istnieje przynajmniej w dwóch Osobach. Każda z Osób może dokonać nieskończenie doskonałego obdarowania z miłości względem drugiej pełnią Siebie, a druga Osoba jest w pełni zdolna takie obdarowanie przyjąć. Ponieważ w rezultacie całkowitego obdarowania żadna z tych Osób nie przestaje istnieć (bo przeczyłoby to miłości Osoby przyjmującej względem Osoby obdarowującej), to wyłania się konieczność zaistnienia trzeciej Osoby, będącej (ze względu na charakter tego aktu) podmiotem wzajemnego obdarowania się dwu pozostałych Osób. Istnienie większej liczby Osób nie jest konieczne, a skoro Bóg jest nieskończenie doskonały, to nie ma w nim też niczego zbędnego.
Problemy z interpretacją dogmatu.
We wczesnych wiekach oskarżano chrześcijaństwo, że poprzez wiarę w Trójcę, podobnie jak religie politeistyczne, wyznaje wielobóstwo, „tryteizm”, trzech bogów. Od początku jednak, jak świadczą o tym np. pisma Tertuliana, Kościół bronił się przed tego rodzaju oskarżeniami, podkreślając, że doktryna o Trójcy ściśle łączy się z podstawową prawdą wiary, że Bóg jest jeden. Jednoczesna prawdziwość tych dwóch dogmatów wykracza poza ziemskie prawa logiki. Jak grecki prawosławny teolog Paul Evdokimov za P. Fłorienskim: "prawda o współistotności [Osób Trójcy] odsłania np. śmiercionośny bezruch prawa tożsamości: «A» jest «A», «A» nie jest «nie-A»". Zdaniem zwolenników doktryny bardzo mocne świadectwo monoteizmu chrześcijańskiej doktryny o Trójcy Świętej daje na początku piątego wieku św. Augustyn: „"A ponieważ człowiek jest stworzony na obraz Trójcy, przeto jest powiedziane: „na obraz i podobieństwo nasze”. Następnie jednak, żeby kto nie sądził, że mamy wierzyć w trzech bogów, bo Trójca jest jednym Bogiem, mówi Pismo św.: „I stworzył Bóg człowieka na obraz... Boży (Rdz l, 26—27)”, co znaczy: „na obraz swój”".
Inną wysuwaną trudnością jest fakt sformułowania dogmatu dopiero pod koniec IV wieku, oraz to, że u Ojców apostolskich nie spotyka się określenia „Trójca”.
Trójca a Wcielenie.
Chrystologia, będąca działem chrześcijańskiej teologii dogmatycznej, ukazuje, że w Betlejem Bóg przyjął postać człowieka i narodził się jako Jezus Chrystus (hebr. "Mesjasz" – "Pomazaniec") w celu zbawienia ludzkości. Objawienie się Boga człowiekowi dokonało się w Jezusie, jako Drugiej Osobie Trójcy – Synu Bożym ("Słowo Boże", "Logos"), jest w nie zaangażowana cała nierozdzielna Trójca. We Wcieleniu dwie pozostałe Osoby: Ojciec i Duch Święty, dzieląc Boską naturę z Synem-Logosem, zostały zjednoczone z naturą ludzką na mocy "zjednoczenia" konstytuującego Bosko-ludzką osobę Jezusa. Tak więc Jezus z Nazaretu jest zarówno prawdziwym Bogiem, współistotnym Ojcu i Duchowi, jak i prawdziwym człowiekiem – ma dwie natury, ale jest jedną Osobą – Drugą Osobą Trójcy.
Święto.
W większości Kościołów katolickich i protestanckich Niedziela Trójcy Świętej obchodzona jest w pierwszą niedzielę po Zesłaniu Ducha Świętego, a więc w 56 dniu po Wielkanocy, natomiast w Kościołach obrządku wschodniego (np. greckokatolickim czy prawosławnym), czyli takich, w których daty świąt kościelnych wyliczane są na podstawie kalendarza juliańskiego – w 49 dniu po Wielkanocy, wyliczonej według tegoż kalendarza. W kościołach prawosławnych w Dniu Trójcy Świętej odprawiane są jedne z najbardziej uroczystych w roku mszy świętych; podłogi w cerkwiach ściele się świeżo skoszoną trawą, a ikony przyozdabia brzozowymi gałązkami; na drugi dzień, w poniedziałek świętuje się Dzień Ducha Świętego.
Krytyka.
Według antytrynitaryzmu (arianie, Badacze Pisma Świętego, Świadkowie Jehowy, unitarianie, bracia polscy, Kościół Chrześcijan Dnia Sobotniego, Zbory Boże Chrześcijan Dnia Siódmego) Trójca Święta nie istnieje, między innymi dlatego, że nie ma o niej informacji w Biblii. W tekstach Starego Testamentu nie ma żadnego objawienia Trójcy. Także w Nowym Testamencie nie występuje stereotypowe "credo". I choć wiele tekstów Nowego Testamentu (np. 1 Kor 12,4-6) jest dość powszechnie traktowanych jako argument "trynitarny", jednak ściśle rzecz biorąc są to wersety modelu "potrójnego" (wyliczeniowego), a nie "trynitarnego". Innym fragmentem o takiej "potrójności", wymieniającym „Ojca, Syna i Ducha”, to Ef 4,4-6.
W tekstach wczesnych pisarzy kościelnych, takich jak "Ojcowie apostolscy" czy Ireneusz, również brakuje terminu "trójca". Słowo "trias" nie występuje ani w Nowym Testamencie, ani w Symbolu Nicejskim. Pierwsze sformułowania dogmatu o Trójcy powstają na początku III wieku, a jego klasyczne "credo" zostaje opracowane dopiero w końcu IV wieku i nie znajdujemy go u przednicejskich Ojców. Sama zaś nazwa "Trójca Święta" zostaje ustalona dopiero na synodzie w Aleksandrii (datowany na 362 rok), po przyjęciu współistotności Ducha Świętego. Zdaniem niektórych badaczy "doktryna nicejska, uznając Chrystusa za równego Ojcu, wyolbrzymiła jego boskość, a pomniejszyła jego znaczenie jako Zbawcy i Mesjasza".
Według niektórych krytyków dogmatu o Trójcy, doktryna trynitarna chrześcijaństwa powstawała w wyniku przenikania do nauk Kościoła koncepcji filozofów greckich, takich jak Platon, który żył kilka wieków przed Chrystusem. Autorzy ci wskazują też, że przed Platonem triady, czyli trójce, były dobrze znane w Babilonie i Egipcie. Wskutek zabiegów duchownych, starających się przyciągnąć niewierzących ze świata rzymskiego, niektóre takie wyobrażenia stopniowo wcielano do chrześcijaństwa. W końcu doprowadziło to do uznania poglądu, iż Syn i Duch Święty są równi Ojcu. Krytycy zarzucają też, że doktryna trynitarna była wynikiem działań bardziej politycznych, niż teologicznych.
Wiara w Trójcę Świętą jest też główną cechą odróżniającą większość wyznań chrześcijańskich od innych religii monoteistycznych: judaizmu, zaratusztrianizmu i islamu. Według Koranu, islam powstał jako odpowiedź na nadinterpretacje Tory i Ewangelii przez wyznawców, szczególnie w kwestii trójosobowej formy Boga. Muzułmanie zarzucają części chrześcijan nieprzestrzeganie nauki Jezusa i innych proroków, którzy ich zdaniem nauczali antytrynitaryzmu. Termin „Trójca Święta” jest opisywany jako mylący i nieobjaśniony. „O ludu Księgi! Nie przekraczaj granic w twojej religii i nie mów o Bogu niczego innego, jak tylko prawdę! Mesjasz, Jezus syn Marii, jest tylko posłańcem Boga; i Jego Słowem, które złożył Marii; Duchem, pochodzącym od Niego. Wierzcie więc w Boga i Jego posłańców i nie mówcie: „Trzy!” (wa laa taquuluu thalaathatun) Zaprzestańcie!” [Koran, 4:171]

</doc>
<doc id="44232" url="https://pl.wikipedia.org/wiki?curid=44232" title="Krzywa łańcuchowa">
Krzywa łańcuchowa

Krzywa łańcuchowa, linia łańcuchowa – krzywa płaska, której kształt przyjmuje doskonale nierozciągliwa i nieskończenie wiotka lina o niezerowej, jednostajnie rozłożonej masie (tj. o jednorodnej gęstości), swobodnie zwisająca pomiędzy dwiema różnymi podporami w jednorodnym polu grawitacyjnym.
Krzywa łańcuchowa jest przeskalowanym wykresem funkcji cosinusa hiperbolicznego:
Wyprowadzenie równania.
Linia (krzywa) łańcuchowa jest rozważana w układzie współrzędnych, tak jak na rysunku obok, symetrycznie względem osi formula_2 Łuk będzie traktowany jak ciało materialne. Zakłada się, że układ jest w stanie równowagi. Łuk formula_3 podlega działaniom trzech sił formula_4 formula_5 i formula_6 gdzie:
Korzystając z założenia o stanie równowagi, dostaje się:
Wektory formula_14 są ortogonalne, więc oznaczając przez formula_15 kąt między wektorami formula_16 dostaje się
Ciężar łuku wynosi
gdzie:
Stąd
Ostatecznie dostaje się równanie różniczkowe:
Różniczkując je względem formula_25 otrzymujemy
i wykorzystując zależność formula_27 dostaje się:
Jest to równanie różniczkowe zwyczajne rzędu drugiego z warunkami początkowymi formula_29
Podstawiając:
otrzymuje się równanie różniczkowe rzędu pierwszego:
Teraz rozdziela się zmienne i całkuje:
Następnie wraca się do podstawienia:
Uwzględniając warunki początkowe otrzymuje się ostatecznie
Zastosowania.
Liny wiszące.
Krzywa łańcuchowa znajduje zastosowanie przy badaniu wiszących lin (np. przewodów elektrycznych, lin metalowych).
Wiszącą linę charakteryzują pewne stałe: strzałka formula_38 (zwana też strzałką zwisu bądź zwisem), rozpiętość formula_39 minimalne zawieszenie formula_40 i maksymalne zawieszenie formula_41 W zastosowaniach przydatne są pewne zależności między tymi stałymi.
skąd otrzymuje się zależność:
czyli:
Po rozwinięciu prawej strony w szereg Maclaurina otrzymuje się:
co daje przybliżoną zależność:
Dla dostatecznie dużej wartości formula_40 (dla małej wartości formula_38) daje dobre przybliżenie linii łańcuchowej parabolą:
Łańcuch wiszącego mostu, podtrzymujący pionowymi linami (wantami) nawierzchnię mostu, ma na ogół kształt paraboli.
Stropy.
Linię łańcuchową wykorzystuje się przy projektowaniu stropów. Strop zwany arkadą ma kształt opisany równaniem:
Historia.
Pierwsze z rozważań o krzywej, która przyjmuje kształt lekkiego, zwisającego łańcucha zamocowanego na końcach, pojawiło się w „Dialogach” Galileusza z 1632 roku. Stwierdził on, iż jest to parabola. Nie podał wywodów, jedynie wyraził powszechnie przyjęte przekonanie, które prawdopodobnie wytworzyło się wiek wcześniej, gdy Leonardo da Vinci szkicował w swych pracach zawieszone łańcuchy. Wygląda na to, że wszyscy, łącznie z Kartezjuszem, milcząco przyjmowali to za prawdę. Stwierdzenie takie pojawiło się w znanym i cenionym podręczniku Simona Stevina z 1634 r. i poręczał je w zamieszczonych w książce komentarzach Albert Girard, który twierdził też, że 17 lat wcześniej zdołał tego dowieść, ale nie miał w owym momencie czasu na zamieszczenie dowodu w książce Stevina.
W 1646 roku Marin Mersenne (matematyk zajmujący się między innymi teorią liczb) dostał list od zamożnego rządowego funkcjonariusza z Niderlandów, znanego też ze swych poematów i kompozycji, Constantina Huygensa. W liście ojciec chwali się swoim zdolnym, 17-letnim synem Christiaanem. Zainteresowany Mersenne napisał do młodzika, a ten już w pierwszym liście oznajmił, że wbrew stwierdzeniu Galileusza, wiszący łańcuch nie tworzy paraboli, lecz podobną do niej krzywą. Mersenne poprosił o pokazanie dowodu i zapytał jak przy pomocy dodatkowych obciążeń (czyli zewnętrznych sił) zmienić kształt krzywej, by przemieniła się ona w ową parabolę. Wkrótce otrzymał odpowiedź z dowodem. Chociaż ta wymiana listów wprowadziła Christiana Huygensa do świata europejskiej nauki, jego dowód, geometryczny i skomplikowany, pozostał na uboczu rozważań przez następne 20 lat.
Inne podejścia do problemu, łatwiejsze do zrozumienia, zyskały uznanie, ale ciągle nie było wyjaśnienia jak opisać kształt owej krzywej. Dopiero pod koniec XVII w. trzy osoby nieomal jednocześnie dały tę samą odpowiedź: Gottfried Wilhelm Leibniz, Johann Bernoulli i 61-letni Christian Huygens. On też został autorem nazwy, "catenaria" ( – łańcuch), czyli linia łańcuchowa, którą zaproponował w 1690 r. w liście do Leibniza.

</doc>
<doc id="44234" url="https://pl.wikipedia.org/wiki?curid=44234" title="Cosinus hiperboliczny">
Cosinus hiperboliczny



</doc>
<doc id="44236" url="https://pl.wikipedia.org/wiki?curid=44236" title="Sinus hiperboliczny">
Sinus hiperboliczny



</doc>
<doc id="44237" url="https://pl.wikipedia.org/wiki?curid=44237" title="Przekształcenie">
Przekształcenie



</doc>
<doc id="44238" url="https://pl.wikipedia.org/wiki?curid=44238" title="Obszar spójny">
Obszar spójny



</doc>
<doc id="44239" url="https://pl.wikipedia.org/wiki?curid=44239" title="Twierdzenie Carnota">
Twierdzenie Carnota



</doc>
<doc id="44240" url="https://pl.wikipedia.org/wiki?curid=44240" title="Bargiel">
Bargiel

Nazwisko:
Zoologia:

</doc>
<doc id="44242" url="https://pl.wikipedia.org/wiki?curid=44242" title="Twierdzenie cosinusów">
Twierdzenie cosinusów

Twierdzenie cosinusów, wzór cosinusów, twierdzenie Carnota, uogólnione twierdzenie Pitagorasa – twierdzenie określające związek między kątem i bokami w trójkącie.
Twierdzenie.
W dowolnym trójkącie, kwadrat długości dowolnego boku jest równy sumie kwadratów długości pozostałych boków pomniejszonej o podwojony iloczyn długości tych boków i cosinusa kąta zawartego między nimi.
Używając oznaczeń z rysunku obok:
W szczególnym przypadku, gdy trójkąt jest prostokątny i formula_2 jest kątem prostym, twierdzenie to sprowadza się do twierdzenia Pitagorasa, ponieważ cosinus kąta prostego jest równy zeru, czyli
Wnioskiem z twierdzenia cosinusów jest też twierdzenie Dijkstry.
Dowód 1.
Z wierzchołka przy boku formula_4 opuśćmy wysokość na bok formula_5 Podzieli ona bok formula_6 na części formula_7
Prawdziwe są zatem założenia:
Łącząc wzory z twierdzenia Pitagorasa, uzyskamy:
ze wzoru skróconego mnożenia:
Aby doprowadzić do przekształcenia formula_14 do formula_15 musimy użyć wzoru formula_16
Zatem:
Dowód niewiele się zmieni, jeśli spodek wysokości znajdzie się na przedłużeniu boku formula_5
Dowód 2.
Lemat
Dla dowolnego trójkąta o bokach o długości: formula_20 i kątach leżących naprzeciw nich odpowiednio: formula_21 zachodzą zależności:
Dowód lematu
Udowodnimy np. drugą z powyższych zależności. Rzeczywiście, opuszczając wysokość na bok formula_25 dostaniemy:
Dowód twierdzenia
Trzy udowodnione w lemacie równości mnożymy obustronnie: pierwszą przez formula_27 drugą przez formula_25 trzecią przez formula_29
Dodając stronami, dostaniemy:
Twierdzenie cosinusów w przestrzeniach unitarnych.
W przestrzeniach unitarnych (rzeczywistych) dowodzi się twierdzenia, które również nazywa się twierdzeniem cosinusów ze względu na formalne podobieństwo do twierdzenia klasycznego. Jeśli mianowicie dla wektorów "a", "b", "c" przyjmiemy:
to korzystając z aksjomatów iloczynu skalarnego i definicji formula_35 łatwo dostaniemy:
W celu wzmocnienia formalnego podobieństwa do twierdzenia klasycznego wprowadza się jeszcze jedną definicję. Kątem (tzn. miarą kąta) formula_37 między (niezerowymi) wektorami formula_38 jest wyrażenie:
Dostaniemy wówczas
W przestrzeni unitarnej (rzeczywistej) można zdefiniować takie pojęcia, jak
Czyli można wymodelować całą klasyczną, aksjomatycznie wprowadzoną geometrię. Każda taka definicja wymaga jednak dowodu zgodności własności definiowanego pojęcia z aksjomatyką klasycznej geometrii. Aby móc w pełni kojarzyć powyższy wzór cosinusów z klasycznym twierdzeniem cosinusów należy o wyrażeniu formula_41 udowodnić co najmniej:
Dodajmy jeszcze, że w przestrzeni afinicznej skojarzonej przestrzenią unitarną przybrałoby to dla pewnych punktów formula_50 następującą postać:
Uwaga dotycząca dowodów twierdzenia cosinusów.
W matematyce „szkolnej” postępuje się dokładnie odwrotnie. W niej geometrię uprawia się na bazie klasycznej aksjomatyki. Wprowadzając, czyli definiując formalizm wektorowy można wymodelować przestrzeń unitarną.
Wygląda to zazwyczaj tak:
Elegancja formalizmu wektorowego pozwala wygodnie zilustrować twierdzenie cosinusów. Rodzi też pokusę użycia go w dowodzie tego twierdzenia. Ryzyko w takim postępowaniu polega na tym, że wykazanie, iż wymodelowana struktura wektorowa jest faktycznie przestrzenią unitarną wymaga np. dowodu rozdzielności mnożenia skalarnego względem dodawania wektorów a tego bez klasycznego tw. cosinusów (lub czegoś równoważnego) nie da się przeprowadzić. Można więc, dowodząc tw. cosinusów, nieświadomie powołać się właśnie na tw. cosinusów, a w najlepszym razie, przy zachowaniu ostrożności (odwołując się np. do tw. Pitagorasa) można dostać dowód poprawny, ale bardzo „okrężny”.
Wzory cosinusów w geometriach nieeuklidesowych.
Omawiane wyżej twierdzenie cosinusów jest twierdzeniem geometrii euklidesowej, czyli tzw. geometrii płaskiej. W geometriach nieeuklidesowych ma ono swoje odpowiedniki w postaci dwóch dualnych względem siebie wzorów. Ich dualność polega na tym, że jeden z nich można otrzymać z drugiego przez zamianę miary kąta na miarę dualnego (przeciwległego) boku i odwrotnie.
W geometrii eliptycznej mamy wzory:
Tutaj a, b, c są długościami odcinków sferycznych, α, β, γ są kątami między odpowiednimi bokami. Dowód pierwszego wzoru znajduje się w następnej sekcji (przeprowadzony jest w jednym z możliwych modeli tej geometrii). Może ten dowód posłużyć także do wykazania wzoru drugiego – wystarczy przeprowadzić go na trójkącie dualnym, jeśli dualność zrealizujemy dopełnienieniem ortogonalnym.
Powyższe dwa wzory obowiązują np. dla trójkątów sferycznych. Wiążą one długości boków dowolnego trójkąta sferycznego z kątami między tymi bokami. Można więc zastosować je także dla trzech półprostych o wspólnym początku umieszczonych w przestrzeni celem badania kątów między nimi i między płaszczyznami wyznaczonymi przez każde dwie z nich.
Analogicznie w geometrii hiperbolicznej, przyjąwszy tzw. metrykę naturalną dostaniemy:
Tutaj a, b, c są długościami odcinków, α, β, γ są kątami między odpowiednimi bokami. Jak widać, jeśli argumentem jest długość odcinka, to zamiast funkcji trygonometrycznej używamy odpowiedniej funkcji hiperbolicznej. Dowód pierwszego wzoru znajdujący się w jest przeprowadzony nie w modelu, ale bezpośrednio z aksjomatów geometrii hiperbolicznej (wewnątrz teorii).
Z ostatniego z tych wzorów można wyciągnąć ciekawy wniosek – wystarczy ten wzór zastosować do trójkąta prostokątnego z jednym wierzchołkiem w „nieskończoności”, czyli spełniającego: formula_56 Dostaniemy wówczas zależność formula_57 którą można przekształcić do równoważnej postaci formula_58 znanej jako funkcja Łobaczewskiego.
Zauważmy, że drugi wzór z geometrii eliptycznej i drugi z geometrii hiperbolicznej oferują coś, co jest niemożliwe w geometrii euklidesowej – pozwalają one wyliczyć długość dowolnego boku trójkąta na podstawie znajomości jedynie kątów tego trójkąta.
Spostrzeżenie, że formula_59 umożliwia bardziej spójne spojrzenie na temat. Otóż, jeśli K oznacza krzywiznę Gaussa powierzchni oraz formula_60 to otrzymamy następujący wzór:
Twierdzenie cosinusów dla sfery.
Dowód.
Nazwijmy wektorem centralnym taki, który ma początek w środku sfery jednostkowej.
Długość odcinka sferycznego jest kątem między centralnymi wektorami, których końce są punktami ograniczającymi odcinek sferyczny.
Kąt między dwiema prostymi sferycznymi, czyli kołami wielkimi jest kątem między płaszczyznami zawierającymi te koła wielkie a ten z kolei jest kątem między wektorami prostopadłymi do obu tych płaszczyzn.
Jeśli mamy dwa końcowe punkty odcinka sferycznego będące końcami centralnych wektorów x, y to Iloczyn skalarny xy tych wektorów jest równy cosinusowi kąta między wektorami x, y, czyli cosinusowi długości tego odcinka. Czyli
Jeśli mamy dwa punkty na sferze, będące końcami centralnych wektorów x, y, to korzystając z pojęcia iloczynu wektorowego możemy wyznaczyć wektor prostopadły do płaszczyzny rozpiętej na x, y jako formula_70 Zgodnie z definicją długość takiego iloczynu wektorowego jest równa sinusowi kąta między wektorami x, y, czyli sinusowi długości odcinka
Rozważmy wyrażenie:
Z jednej strony powyższy iloczyn skalarny ma wartość równą iloczynowi długości obu czynników oraz cosinusowi kąta między obu czynnikami, czyli kąta między płaszczyzną rozpiętą na wektorach x, z oraz płaszczyzną rozpiętą na wektorach z, y. Ten ostatni kąt jest oczywiście równy formula_75
Z drugiej strony, na mocy tożsamości Lagrange’a formula_77
dostajemy:
Twierdzenie cosinusów dla kąta trójściennego.
Jeśli formula_21 są kątami płaskimi przy wierzchołku S czworścianu SABC odpowiednio między ramionami: SB i SC, SA i SC, SA i SB, zaś formula_83 kątami dwuściennymi leżącymi naprzeciw nich, czyli kątami krawędziowymi SA, SB, SC. Wówczas zachodzą wzory (I twierdzenie cosinusów):
oraz wzory (II twierdzenie cosinusów):

</doc>
<doc id="44245" url="https://pl.wikipedia.org/wiki?curid=44245" title="Cosinusoida">
Cosinusoida



</doc>
<doc id="44246" url="https://pl.wikipedia.org/wiki?curid=44246" title="Oranżeria">
Oranżeria

Oranżeria (również pomarańczarnia) – budowla ogrodowa, parterowa, wolno stojąca lub połączona z tarasem, ogrzewana.
Oranżerie budowano jako budynki o wysokich i szerokich oknach, zwłaszcza od strony południowej, często dach też był szklany. Wewnątrz mieściło się jedno duże albo kilka mniejszych pomieszczeń.
Oranżerie służyły do uprawy roślin egzotycznych (pomarańcze, cytryny, granatowce itp.). Pełniły też funkcję ogrodów zimowych. Budowano je w parkach, ogrodach pałacowych, przy rezydencjach itp. od XVII do XIX wieku.
Oranżerie były też miejscem spotkań towarzyskich, zabaw towarzyskich, przedstawień teatralnych (np. Stara Pomarańczarnia w Łazienkach Królewskich, zbudowana w latach 1786–1788).

</doc>
<doc id="44247" url="https://pl.wikipedia.org/wiki?curid=44247" title="Rezydencja">
Rezydencja

Rezydencja – reprezentacyjna siedziba biskupia, królewska, rodowa, zbudowana na wsi lub w mieście.
Może być pojedynczym budynkiem (zamkiem, pałacem) lub zespołem budynków (w połączeniu z zabudowaniami gospodarczymi, parkiem z pawilonami itp.). Rozróżnia się rezydencje letnie, zimowe i całoroczne.

</doc>
<doc id="44248" url="https://pl.wikipedia.org/wiki?curid=44248" title="Energia wiązania">
Energia wiązania

Energia wiązania – energia potrzebna do rozdzielenia układu na jego elementy składowe i oddalenia ich od siebie tak, by przestały ze sobą oddziaływać.
W przypadku cząsteczki chemicznej całkowita energia wiązania (nazywana również energią atomizacji) jest energią potrzebną do rozbicia izolowanej cząsteczki na swobodne atomy; pojęcie to jest używane znacznie rzadziej, niż energia wiązania chemicznego odniesiona do dwóch określonych fragmentów cząsteczki (atomów lub grup funkcyjnych) połączonych wiązaniem chemicznym.
W fizyce jądrowej pojęcie energii wiązania odnosi się do jądra atomowego.
Energia wiązania jądra atomowego.
Energia wiązania jądra atomowego określa energię potrzebną do rozdzielenia jądra atomowego na protony i neutrony. Energia wiązania jest ważnym kryterium decydującym o trwałości jądra atomowego.
W związku z równoważnością masy i energii, energię wiązania można obliczyć na podstawie różnicy między masą jądra a łączną masą tworzących je nukleonów.
Wykres energii wiązania na nukleon od liczby nukleonów w jądrze, czyli od liczby masowej A, jest krzywą, która szybko narasta dla małych liczb masowych, a stopniowo opada dla dużych. Wynika stąd, że dla pierwiastków lekkich (o małej liczbie masowej) syntezie nukleonów jąder towarzyszy uwalnianie energii, zaś w przypadku pierwiastków ciężkich (o dużej liczbie masowej) uwalnianie energii towarzyszy rozszczepianiu, czyli podziałowi jąder. Z tego również powodu jądra pierwiastków lekkich charakteryzują się dużą trwałością, zaś jądra pierwiastków ciężkich mają tendencję do rozpadu. Reakcje jądrowe łączenia jąder przeprowadzane tak, aby uzyskać wyraźny wzrost energii wiązania, mogą być obfitym źródłem energii jądrowej. Reakcje syntezy lekkich jąder (np. synteza helu). W przypadku reakcji rozpadu lub rozszczepienia energia wiązania jądra musi być mniejsza niż energia wiązania produktów reakcji (np. rozpad uranu).
Z wykresu wynika również, że największą energię wiązania na nukleon ma jądro atomu żelaza. Jest to przyczyną względnie dużej obfitości żelaza we Wszechświecie (więcej zobacz: częstość występowania pierwiastków we Wszechświecie)
Energia wiązania deuteru.
Jądro deuteru zbudowane jest z jednego protonu i jednego neutronu. Ich masy wynoszą odpowiednio:
gdzie: u jest jednostką masy atomowej
Masa jądra deuteru wynosi:
Różnica tych mas:
zaś energia wiązania deuteru, obliczona na podstawie równoważności masy i energii:
Energia wiązania jądra sodu.
Atom jedynego trwałego izotopu sodu ma w jądrze 11 protonów i 12 neutronów.
Suma mas składników jądra:
Wyznaczona doświadczalnie masa atomowa sodu wynosi 22,989770 u, z czego ok. 0,006034 u to masa jedenastu elektronów, zatem pozostająca masa samego jądra:
Różnica między rzeczywistą masą jądra a sumą mas jego składników wynosi zatem:
Energia wiązania jądra sodu wynosi więc:
Energia wiązania w przeliczeniu na nukleon:

</doc>
<doc id="44249" url="https://pl.wikipedia.org/wiki?curid=44249" title="Rocaille">
Rocaille

Rocaille – motyw dekoracyjny w postaci ornamentu charakterystyczny dla zdobnictwa architektury rokokowej. 
Pojawił się około 1730. Wyglądem naśladuje muszle (stąd zwany czasem ornamentem muszlowym), stylizowane małżowiny uszne lub florę morską. Około 1750 został wzbogacony kogucim grzebieniem, kształtem grzyw morskich fal. Stosowany był w dekoracjach architektonicznych, wystroju wnętrz, rzemiośle artystycznym.
Autorami wzorów wykorzystujących rocaille byli m.in. Gilles Marie Oppenordt i Juste-Aurèle Meissonnier.

</doc>
<doc id="44252" url="https://pl.wikipedia.org/wiki?curid=44252" title="Ciąg harmoniczny">
Ciąg harmoniczny

Ciąg harmoniczny — ciąg odwrotności kolejnych liczb naturalnych:
czyli: : formula_2
Nazwa pochodzi stąd, że z wyjątkiem pierwszego wyrazu, każdy wyraz jest średnią harmoniczną wyrazu poprzedniego i następnego.
Ciąg harmoniczny jest zbieżny do zera.

</doc>
<doc id="44253" url="https://pl.wikipedia.org/wiki?curid=44253" title="Układ amfiteatralny">
Układ amfiteatralny

Układ amfiteatralny - układ wielopiętrowy miejsc na widowni. Stosowany w salach widowiskowych, stadionach sportowych, audytoriach.

</doc>
<doc id="44254" url="https://pl.wikipedia.org/wiki?curid=44254" title="Syn Boży">
Syn Boży

Syn Boży ("Syn Boga", "Słowo Boże" st.pol. "Bożyc") – tytuł przysługujący w Nowym Testamencie tylko Jezusowi Chrystusowi.
Biblia.
W Starym Testamencie synami Bożymi kilkukrotnie nazywani są aniołowie, naród wybrany, Izrael, został nazwany pierworodnym synem Bożym (Wj 4,22; Jr 3,19), wreszcie synami Bożymi nazywani są władcy z dynastii Dawidowej. Po zburzeniu Jerozolimy w VI w. p.n.e. tytuł Syn Boży przypisano obiecanemu Mesjaszowi, którego typem był Dawid. Tytuł "„Syn”" lub "„Syn Boży”" jest, obok tytułu "Χριστός" ("Pomazaniec", "Mesjasz", "Chrystus"), najważniejszym tytułem chrystologicznym w Nowym Testamencie. Występuje on we wszystkich tradycjach Nowego Testamentu.
Teologia chrześcijańska.
Według większości wyznań chrześcijańskich "Słowo Ojca" za sprawą Ducha Świętego wcieliło się w człowieka i narodziło się jako Jezus Chrystus, aby przez swoją śmierć na krzyżu i zmartwychwstanie zbawić ludzkość.
W katolicyzmie.
Jezus Chrystus jako Syn Boży, Wcielone Słowo, jest równy Bogu Ojcu i Duchowi Świętemu co do bóstwa, majestatu, wieczności i wszechmocy. Syn Boży ma podwójne narodziny – odwieczne z Boga Ojca i doczesne z Maryi. Jest równocześnie w pełni Bogiem i w pełni człowiekiem (ciało i dusza) – jedną osobą, na którą składają się bóstwo oraz człowieczeństwo, dwie natury połączone unią osobową.
W wyznaniach antytrynitarnych.
W wyznaniach antytrynitarnych uznawany jako syn Boga ("filius Dei"), ale mu nierówny i niedzielący z Bogiem Ojcem jednej natury – Bóg syn ("deus Spiritus sanctus").
Syn Boży w teologii chińskiej.
Teologia uprawiana na kontynencie europejskim oparta jest na pojęciach i definicjach zaczerpniętych z tomizmu, których brak jest w filozofii chińskiej. Z tego względu w teologii chińskiej istnieje osobny artykuł opisujący nieco inaczej Osobę Syna Bożego, a korzystający z dorobku filozofii chińskiej.

</doc>
<doc id="44255" url="https://pl.wikipedia.org/wiki?curid=44255" title="Przestrzeń funkcyjna">
Przestrzeń funkcyjna

Przestrzeń funkcyjna – zbiór funkcji ze zbioru formula_1 w zbiór formula_2 z odpowiednio zdefiniowaną strukturą, która tworzy z niego przestrzeń (np. przestrzeń topologiczną, przestrzeń liniową czy przestrzeń liniowo-topologiczną). Przestrzenie funkcyjne są przestrzeniami nieskończenie wymiarowymi. Przestrzeni funkcyjnej można nadać dodatkowe, subtelniejsze struktury, np. wprowadzając definicje odległości (metryki), normy, iloczynu skalarnego, przekształcające je odpowiednio w przestrzenie funkcyjne metryczne, unormowane i unitarne, analogiczne do przestrzeni metrycznych, unormowanych i unitarnych skończonego wymiaru.
Definiowaniem przestrzeni funkcyjnych i ich strukturami zajmuje się analiza funkcjonalna.
Definicja przestrzeni funkcyjnej liniowej.
Niech formula_3 będzie przestrzenią liniową nad ciałem formula_4 zaś formula_1 – pewnym zbiorem. Rozważmy zbiór funkcji formula_6 wówczas przestrzenią funkcyjną liniową nad ciałem formula_7 nazywamy uporządkowaną czwórkę formula_8 gdzie działania dodawania funkcji oraz mnożenia funkcji przez skalar definiujemy następująco:
(1.1) Sumą funkcji formula_9 nazywa się funkcję formula_10 taką, że dla dowolnych formula_11 spełniona jest zależność
Wtedy pisze się formula_13
(1.2) Iloczynem funkcji formula_14 przez skalar formula_15 nazywa się funkcję formula_10 taką, że dla dowolnych formula_11 spełniona jest zależność
Wtedy pisze się formula_19
Funkcje należące do przestrzeni liniowej nazywa się wektorami.
Liniowa niezależność funkcji. Baza.
(2.1) Funkcje formula_20 nazywa się liniowo niezależnymi jeżeli żadnej z tych funkcji nie da się przedstawić w postaci kombinacji liniowej pozostałych funkcji.
(2.2) Bazą przestrzeni funkcyjnej nazywa się zbiór liniowo niezależnych funkcji danej przestrzeni.
Baza przestrzeni funkcyjnych ma nieskończenie wiele elementów.
Przykład: Przestrzeń funkcyjna liniowa, unormowana.
(3.1) Zbiór formula_21 wszystkich funkcji ciągłych na odcinku domkniętym formula_22 nad ciałem liczb rzeczywistych formula_23 tworzy przestrzeń funkcyjną liniową z działaniami dodawania funkcji (1.1) oraz mnożenia funkcji przez skalar (1.2).
(3.2) Jako bazę przestrzeni można wybrać np. funkcje potęgowe określone na zbiorze formula_24 tj. formula_25
(3.3) Funkcje te są liniowo niezależne, a każdą funkcję ciągłą można wyrazić za ich pomocą, np. funkcja wykładnicza wyraża się za pomocą funkcji potęgowych wzorem
(3.4) W przestrzeni tej można zdefiniować normę funkcji wzorem
co oznacza, że „wielkość” funkcji jest równa największej jej wartości, jaką ma na odcinku formula_28
Wprowadzenie normy tworzy z przestrzeni funkcyjnej przestrzeń unormowaną. Przestrzeń ta należy do ogólniejszej klasy przestrzeni Banacha, dlatego jej ogólne własności są określone przez teorię przestrzeni Banacha.
(3.5) Odległość w przestrzeni jest w naturalny sposób zdefiniowana przez normę
(3.6) Można zdefiniować w tej przestrzeni iloczyn skalarny np. za pomocą całki
Iloczyn skalarny pozwala określić ortogonalność funkcji w przestrzeni: funkcje formula_31 są ortogonalne, jeżeli formula_32 gdyż
skąd
oraz
pod warunkiem, że przyjmie się formula_36 (patrz: Potęgowanie). Taka definicja jest jednak niejednoznaczna dla wszystkich funkcji. Bardziej precyzyjne zdefiniowanie iloczynu skalarnego prowadzi do pojęcia przestrzeni Hilberta.
Przestrzenie funkcyjne w różnych działach matematyki.
Przestrzenie funkcyjne pojawiają się w różnych działach matematyki:
Zobacz też.
oraz:

</doc>
<doc id="44256" url="https://pl.wikipedia.org/wiki?curid=44256" title="Fizyka atomowa">
Fizyka atomowa

Fizyka atomowa – dział fizyki zajmujący się stanami elektronowymi w atomie, a więc wszystkim co określa własności chemiczne ciał. 
Fizyka stanów elektronowych jest względnie prosta, jeżeli zaniedbać oddziaływanie między elektronami. W istocie jest to często stosowane przybliżenie. Jednak elektrony, jako cząstki naładowane, oddziałują ze sobą. Prawidłowe wyniki można otrzymać tą drogą jedynie dla atomu wodoru, gdzie wokół jądra krąży tylko jeden elektron.
Dla innych atomów w użyciu jest szereg teorii przybliżonych, które w różny sposób starają się ująć oddziaływanie między elektronami. Prócz oddziaływania elektrostatycznego w grę wchodzi tu oddziaływanie między momentami magnetycznymi elektronów, tak orbitalnymi, jak i spinowymi. Wszystkie te czynniki tworzą obraz na tyle złożony, że podejściem akceptowanym w praktyce jest metoda rozwiązywania równania Schrödingera metodami numerycznymi.

</doc>
<doc id="44257" url="https://pl.wikipedia.org/wiki?curid=44257" title="Ratusz">
Ratusz

Ratusz (, ’dom rady’) – reprezentacyjny budynek użyteczności publicznej, zwykle tradycyjna siedziba samorządowych władz miejskich. Budowany był najczęściej na planie prostokąta i nadawano mu formę monumentalną.
Historia.
W starożytnej Grecji funkcję ratusza pełnił buleuterion, w Rzymie była to kuria. 
Ratusze w miastach południowej Europy zaczęły powstawać w XII wieku, na terenach północnej Europy pojawiły się około 100 lat później. Wcześniej władze miejskie zbierały się w różnych miejscach, najczęściej w prywatnych domach kupców lub halach sukienniczych.
W okresie średniowiecza (w XII wieku) pojawiły się ratusze o charakterze budowli obronnych. Były stawiane najczęściej na planie czworoboku i sytuowane w centrum miasta, na rynku lub przy jednej z ważniejszych pierzei. Ważnym elementem była wieża, pełniąca funkcję strażnicy miejskiej, wkomponowana w bryłę budynku lub budowana jako wolnostojąca (beffroi). Spotyka się także ratusze z dwiema wieżami (jednym z przykładów jest ratusz w Szprotawie). W okresie renesansu i baroku ratusze budowano w ozdobnej formie, architektonicznie zbliżonej do pałacowej.
Najważniejszym pomieszczeniem w ratuszu była sala obrad. Było to jednocześnie największe i najbardziej reprezentacyjne pomieszczenie w budynku, umieszczano je na pierwszym piętrze. Ratusz, jako budowla monumentalna i reprezentacyjna, był znakiem siły i samorządności miasta. 
Jedynym zachowanym w Polsce ratuszem drewnianym jest ratusz w Sulmierzycach. Innym unikatowym ratuszem jest ratusz w Nowym Warpnie o konstrukcji szkieletowej.

</doc>
<doc id="44258" url="https://pl.wikipedia.org/wiki?curid=44258" title="Drugie prawo Mendla">
Drugie prawo Mendla



</doc>
<doc id="44261" url="https://pl.wikipedia.org/wiki?curid=44261" title="Beffroi">
Beffroi

Beffroi (, ze st.fr. "berfrei") – wieża strażnicza zamku lub miejska dzwonnica w formie wieży wolno stojącej lub związanej z budynkiem ratusza.
Budowana w okresie od średniowiecza do renesansu. Dzwony służyły do ostrzegania o pożarze lub innym niebezpieczeństwie, wzywały mieszczan na narady. Występowały przede wszystkim w zachodniej Europie, były typowe dla architektury Flandrii. W Holandii i Belgii, dla miejskiej wieży reprezentacyjnej, używano częściej określenia: Belfried.
Galeria zdjęć.
Belgia
Francja

</doc>
<doc id="44262" url="https://pl.wikipedia.org/wiki?curid=44262" title="Kontraszot">
Kontraszot

Kontraszot – element olinowania ruchomego, głównie na żaglowcach, ale także na jachtach i mniejszych jednostkach żaglowych, o działaniu przeciwnym do szota. Służy do ustawiania i usztywniania rogu szotowego żagla lub bomu i zapobieganiu jego niekontrolowanemu przelatywaniu na burtę przeciwną przy kursach pełnych. Pełni istotną rolę w przypadku ożaglowania o znacznej powierzchni, gdyż niekontrolowane wypełnienie się żagla z burty zawietrznej i przerzucenie jego rogu szotowego może skutkować wystąpieniem znacznych naprężeń na elementach takielunku oraz ich uszkodzeniem. 

</doc>
<doc id="44263" url="https://pl.wikipedia.org/wiki?curid=44263" title="Obciągacz (żeglarstwo)">
Obciągacz (żeglarstwo)

Obciągacz - lina olinowania ruchomego, stosowana głównie na żaglowcach i większych jachtach, służąca do utrzymania bomu lub spinakerbomu w poziomie, znajdująca się mniej więcej w połowie długości tego drzewca. Obciągacz stosowany jest zwykle w postaci talii.

</doc>
<doc id="44265" url="https://pl.wikipedia.org/wiki?curid=44265" title="Reflinka">
Reflinka

Reflinka, refsejzing – krótka lina w olinowaniu ruchomym na jachtach i żaglowcach, głównie z ożaglowaniem skośnym. Reflinki mocowane są w refbancie, wzmocnionym pasie żagla. Służą do zmniejszania powierzchni żagla poprzez skrócenie jego długości czyli refowanie.
W przypadku refowania żagli w ożaglowaniu skośnym, wraz z refsejzingami stosuje się, jako ostatnią w szeregu tych linek mocowanych do bomu, refszkentlę – linkę nie tylko skracającą żagiel, ale i napinającą jego koniec.

</doc>
<doc id="44266" url="https://pl.wikipedia.org/wiki?curid=44266" title="Tupajowate">
Tupajowate

Tupajowate, wiewiórecznikowate (Tupaiidae) – rodzina ssaków łożyskowych z rzędu wiewióreczników (Scandentia). 
Zasięg występowania.
Ssaki należące do tej rodziny występują w południowo-wschodniej Azji, w tym również na Borneo i Filipinach. 
Charakterystyka.
Rodzina obejmuje niepozorne, przypominające wiewiórkę nadrzewne ssaki, które jednak chętnie przebywają też na ziemi. Niektóre prowadzą półnaziemny, a inne całkowicie naziemny tryb życia.
Tupajowate nie mają wibrysów. Ich długi ogon jest gęsto owłosiony, służy im do utrzymania równowagi. 
Systematyka.
Do rodziny zaliczane są następujące współcześnie występujące rodzaje:
Opisano również rodzaje wymarłe:

</doc>
<doc id="44268" url="https://pl.wikipedia.org/wiki?curid=44268" title="Pochodna funkcji w punkcie">
Pochodna funkcji w punkcie



</doc>
<doc id="44269" url="https://pl.wikipedia.org/wiki?curid=44269" title="Prowe">
Prowe

Prowe – bóstwo połabskie opisane przez Helmolda. Wedle relacji kronikarza, Prowe miał być czczony na ziemi starogardzkiej w Wagrii wraz z Siwą i Radogostem, stanowiąc jedno z "najpierwszych i najważniejszych" bóstw.
Poświęcony mu był otoczony ogrodzeniem święty gaj dębowy, gdzie co poniedziałek odbywały się sądy. Helmold wyraźnie podkreśla, że Prowe w przeciwieństwie do innych bóstw nie posiadał swojego posągu. Święty gaj Prowego został odwiedzony przez biskupa oldenburskiego Wicelina (1149–1154), kultowi w nim przewodniczył wówczas kapłan o imieniu Mike. Ostatecznie gaj został zniszczony przez następcę Wicelina, Gerolda (1154–1163).
Identyfikacja Prowego jest bardzo trudna, gdyż nie pojawia się on w żadnych innych źródłach poza Helmoldem. Nie wiadomo, czy chodzi o deifikowaną personifikację prawa, czy też – zgodnie z poglądem Aleksandra Brücknera – Helmold omyłkowo wziął słowo "prawo" za imię bóstwa. Według innej hipotezy imię "Prowe" należałoby czytać jako "Prone", co wskazywałoby na związek z kultem Peruna.

</doc>
<doc id="44270" url="https://pl.wikipedia.org/wiki?curid=44270" title="Lotokotowate">
Lotokotowate

Lotokotowate (Cynocephalidae) – rodzina ssaków z rzędu latawców (Dermoptera). Lotokoty nie są lemurami i nie latają, lecz szybują. Ze względu na podobieństwa zaliczane były dawniej do nietoperzy.
Zasięg występowania.
Przedstawiciele tej rodziny zamieszkują lasy deszczowe południowo-wschodniej Azji łącznie z Filipinami.
Charakterystyka.
Ssaki te są dość zagadkową grupą zwierząt. Są to zwierzęta wielkości kota (30–40 cm długości), nadrzewne i roślinożerne. Osiągają 1–2 kg masy ciała. Ich cechą charakterystyczną jest obszerny fałd skórny rozpięty między kończynami i stanowiący powierzchnię nośną, którą wykorzystują przy przeskakiwaniu z drzewa na drzewo. Ten fałd skórny tworzą dwie warstwy owłosionej skóry. Dzięki takiemu przystosowaniu lotokoty są zdolne do wykonywania lotów ślizgowych na odległość kilkudziesięciu metrów przy niewielkiej utracie wysokości. Rekordowy lot wynosił 136 m. Lotokotowate prowadzą nocny tryb życia. Dzień spędzają w dziuplach. Ciąża trwa 2 miesiące. Samica rodzi 1–2 młode.
Systematyka.
Lotokotowate stanowią grupę siostrzaną z tupajowatymi i są blisko spokrewnione z naczelnymi.
Do rodziny należą dwa występujące współcześnie rodzaje wraz z gatunkami:
Opisano również rodzaj wymarły:

</doc>
<doc id="44272" url="https://pl.wikipedia.org/wiki?curid=44272" title="Funkcja różniczkowalna">
Funkcja różniczkowalna

Funkcja różniczkowalna – funkcja, która ma pochodną w każdym punkcie swojej dziedziny i której wartość w każdym jej punkcie jest skończona (różna od formula_1 i formula_2).
W szczególności funkcja pochodna danej funkcji określona jest w tej samej dziedzinie co funkcja.
Funkcja n-krotnie różniczkowalna.
Definicja:
(1) Jeżeli funkcja formula_3 ma pochodną formula_4 określoną w zbiorze formula_5 oraz funkcja formula_6 ma pochodną formula_7 określoną w zbiorze formula_8 to mówimy, że
(2) Funkcję nazywa się formula_14-krotnie różniczkowalną, jeżeli istnieje formula_14 kolejnych pochodnych obliczonych z danej funkcji.
Funkcja klasy "C"n.
Motywacja.
Jeżeli dana funkcja jest różniczkowalna w całej dziedzinie, to nie oznacza automatycznie, że funkcja pochodna jest ciągła. Jeżeli funkcja pochodna jest ciągła, to o samej funkcji mówi się, że jest klasy formula_16 w przeciwnym zaś razie o funkcji mówi się, że jest klasy formula_17 Czasem potrzebne jest wymaganie, by pochodna formula_14-tego rzędu była ciągła – stąd ogólna definicja funkcji klasy formula_19
Uwaga powyższa dotyczy funkcji zmiennej rzeczywistej – w przypadku funkcji zmiennej zespolonej różniczkowalność automatycznie pociąga za sobą analityczność.
Definicja.
(1) Funkcję formula_3 określoną na przedziale formula_21 nazywa się funkcją klasy formula_22 gdzie formula_23 jeżeli w przedziale formula_21 ma formula_14 ciągłych pochodnych.
(2) Funkcje klasy formula_26 to funkcje ciągłe.
(3) Funkcje klasy formula_27 (C-nieskończoność) to funkcje różniczkowalne dowolną liczbę razy. Klasę formula_27 nazywa się też klasą funkcji gładkich.
Przykłady.
jest klasy formula_35 ale nie jest klasy formula_36

</doc>
<doc id="44274" url="https://pl.wikipedia.org/wiki?curid=44274" title="Kuria">
Kuria



</doc>
<doc id="44275" url="https://pl.wikipedia.org/wiki?curid=44275" title="Efekt Comptona">
Efekt Comptona



</doc>
<doc id="44277" url="https://pl.wikipedia.org/wiki?curid=44277" title="Funkcja homograficzna">
Funkcja homograficzna

Funkcja homograficzna, homografia – funkcja wymierna postaci:
gdzie współczynniki formula_2 spełniają warunek formula_3 gwarantujący, że funkcja formula_4 nie redukuje się do funkcji stałej.
Na ogół homografie określa się w dziedzinie zespolonej: formula_5 formula_6 można jednak je określić dla dowolnego ciała formula_7 jako funkcje formula_8 gdzie formula_9 W szczególności funkcja homograficzna może być określona dla podciał ciała liczb zespolonych, np. dla liczb rzeczywistych lub wymiernych.
Niektóre źródła nie zaliczają do homografii funkcji liniowych poprzez dodanie warunku formula_10. Większość źródeł zalicza jednak funkcje liniowe do tego zbioru, co pozwala na bardziej spójny opis; przykładowo tak rozumiane homografie tworzą grupę przekształceń.
Podstawowe własności.
Dziedzina i zbiór wartości.
Funkcja homograficzna formula_12
Funkcja homograficzna formula_12
Różnowartościowość homografii.
Homografia jest funkcją różnowartościową niezależnie od ciała, w którym jest określona.
Istotnie, jeśli formula_23 czyli
to
Po rozpisaniu obu stron, redukcji i zwinięciu wyrażenia dostajemy
a ponieważ formula_27 więc
Przedłużenie homografii.
Jeśli powiększymy ciało formula_29 o pewien element formula_30 nazywany punktem w nieskończoności, to na zbiorze
formula_31 można przedłużyć funkcję homograficzną formula_4 następująco:
Ponieważ jednocześnie
to homografia formula_37 jest funkcją wzajemnie jednoznaczną.
Ciągłość homografii.
Jeśli formula_38 lub formula_39 to homografia jako funkcja wymierna jest funkcją ciągłą w swojej dziedzinie.
Po uzwarceniu ciała liczb rzeczywistych formula_40 lub ciała liczb zespolonych formula_41 punktem formula_42 i przedłużeniu homografii na zbiory odpowiednio formula_43 i formula_44 zachodzą następujące zależności:
co oznacza, że homografia przedłużona jest także ciągła.
Oczywiście formula_43 jest homeomorficzny z okręgiem, formula_48 ze sferą.
Grupowe własności funkcji homograficznych.
Zbiór wszystkich funkcji homograficznych określonych w danym ciele (włączając przypadek formula_49) tworzy grupę ze względu na składanie.
Rzeczywiście, jeśli
gdzie formula_51
to
gdzie formula_53
Czyli formula_54 też jest homografią.
Homografia formula_55 jest jednością (elementem neutralnym) tej grupy.
Dla homografii formula_12 elementem odwrotnym jest homografia formula_57
Oznaczmy przez formula_58 macierz złożoną ze współczynników homografii formula_59
Zauważmy, że warunek dla współczynników formula_60 oznacza, iż formula_61 jest macierzą nieosobliwą.
Zauważmy też, że współczynniki złożenia formula_54 są elementami iloczynu macierzy formula_63
Można to symbolicznie zapisać
Oznacza to, że grupę homografii nad pewnym ciałem można zanurzyć w grupie nieosobliwych macierzy formula_65 nad tym samym ciałem.
Możliwość skracania/rozszerzania ułamka definiującego homografię utrudnia ustalenie izomorfizmu – jednej homografii odpowiada cała klasa macierzy „proporcjonalnych” do siebie. Dla niektórych ciał znalezienie izomorfizmu jest jednak dość proste – dla ciała R wystarczy ograniczyć się do grupy macierzy o wyznaczniku równym 1 lub −1, natomiast dla ciała C wystarczy grupa macierzy o wyznaczniku 1.
Rozkład homografii.
Dla homografii, dla której formula_10 dostajemy
Jest więc ona złożeniem kolejno poniższych funkcji:
translacji: formula_68
inwersji: formula_69
jednokładność: formula_70
translacja: formula_71
Jeśli zaś formula_72 to natychmiast widać, że homografia jako przekształcenie liniowe jest złożeniem dwóch funkcji:
jednokładności: formula_73
i translacji: formula_74
W języku macierzowym oznacza to, że każda macierz formula_75 może być przedstawiona jako iloczyn macierzy postaci
Weźmy dwie dowolne homografie:
gdzie formula_78
Wówczas oznaczając formula_79 dostaniemy:
czyli
gdzie h2, h1 są liniowymi funkcjami:
Jedną homografię można więc otrzymać z innej przemnażając (w sensie składania) lewostronnie i prawostronnie przez pewne funkcje liniowe. Przydaje się to przy budowaniu i analizowaniu wykresów.
Funkcja homograficzna jako przekształcenie rzutowe prostej.
Dowolne niezdegenerowane przekształcenie liniowe przestrzeni 2-wymiarowej nad dowolnym ciałem ma postać:
gdzie formula_86 oraz formula_87 są współrzędnymi odpowiednich wektorów w ustalonej bazie.
Istnieje odpowiedniość wzajemnie jednoznaczna między zbiorem podprzestrzeni 1-wymiarowych w 2-wymiarowej przestrzeni liniowej a zbiorem punktów na prostej rzutowej (tak buduje się jeden z modeli dla geometrii rzutowej). Stąd wystarczy potraktować współrzędne wektorów w jakiejkolwiek bazie jako zapis współrzędnych punktów rzutowych w układzie współrzędnych jednorodnych.
Ponieważ
więc przechodząc od współrzędnych jednorodnych do zwykłych (tj. rzutowych) formula_89 dostaniemy:
Czyli dostaniemy funkcję homograficzną w pewnym układzie współrzędnych rzutowych.
Oznacza to, że homografia jest analityczną postacią przekształcenia rzutowego prostej rzutowej na siebie. Zauważmy jeszcze, że jeśli w tym układzie współrzędnych przyjmiemy formula_72 to wyróżnimy grupę przekształceń afinicznych prostej rzutowej na siebie. Nie możemy jednak wyróżnić podobieństw i izometrii nie mając określonego iloczynu skalarnego.
Homografia jako funkcja zmiennej rzeczywistej.
Rozważając homografie jako funkcje zmiennej rzeczywistej wymagamy, aby współczynniki formula_2 były liczbami rzeczywistymi.
Wykres.
Wykres funkcji homograficznej jest przesunięciem równoległym pewnej hiperboli; posiada on dwie asymptoty:
Punkt formula_95 to środek symetrii tego wykresu. Funkcja homograficzna jest monotoniczna na każdym z przedziałów formula_96 oraz formula_97 Jest ona
Przesunięcie wykresu hiperboli.
Wykażmy, że wykres funkcji homograficznej formula_100 gdzie formula_101 oraz formula_102 powstaje w wyniku przesunięcia równoległego wykresu pewnej hiperboli o pewien wektor. Zauważmy w tym celu, że dla wszystkich formula_103 mamy
Zatem wykres funkcji formula_4 powstaje w wyniku translacji hiperboli o równaniu
o wektor formula_107
Homografia jako funkcja zmiennej zespolonej.
Homografia określona w ciele liczb zespolonych C jest funkcją holomorficzną.
Użycie ciała C do wprowadzenia układu współrzędnych na płaszczyźnie (w uproszczeniu: formula_108) dostarcza nowych faktów geometrycznych – homografia okazuje się być wówczas odwzorowaniem konforemnym, czyli równokątnym odwzorowaniem płaszczyzny na siebie (dotyczy to zresztą wszystkich funkcji holomorficznych w punktach, w których pochodna nie zeruje się).
Homografia wyróżnia się jeszcze jedną ciekawą własnością geometryczną – jest funkcją formula_109 zachowującą okręgi, tzn. obrazem okręgu jest okrąg (za okręgi uznajemy także proste). W szczególności taką własność ma inwersja zespolona formula_110 Geometrycznie zdefiniowaną inwersję otrzymujemy składając inwersję zespoloną ze sprzężeniem, czyli stosując funkcję formula_111
Homografia określona w ciele C nazywana jest także odwzorowaniem Möbiusa.

</doc>
<doc id="44278" url="https://pl.wikipedia.org/wiki?curid=44278" title="Szereg zbieżny">
Szereg zbieżny



</doc>
<doc id="44283" url="https://pl.wikipedia.org/wiki?curid=44283" title="Efekt fotoelektryczny">
Efekt fotoelektryczny

Efekt fotoelektryczny (zjawisko fotoelektryczne, fotoefekt, fotoemisja) – zjawisko fizyczne polegające na emisji elektronów z powierzchni przedmiotu, zwane również precyzyjniej zjawiskiem fotoelektrycznym zewnętrznym – dla odróżnienia od wewnętrznego.
W zjawisku fotoelektrycznym wewnętrznym nośniki ładunku są przenoszone pomiędzy pasmami energetycznymi, na skutek naświetlania promieniowaniem elektromagnetycznym (na przykład światłem widzialnym) o odpowiedniej częstotliwości, zależnej od rodzaju przedmiotu.
Emitowane w zjawisku fotoelektrycznym elektrony nazywa się czasem fotoelektronami. Energia kinetyczna fotoelektronów nie zależy od natężenia światła, a jedynie od jego częstotliwości. Gdy oświetlanym ośrodkiem jest gaz, zachodzi zjawisko fotojonizacji, natomiast gdy zachodzi zjawisko fotoelektryczne wewnętrzne, mówi się o fotoprzewodnictwie.
Odkrycie i wyjaśnienie efektu fotoelektrycznego przyczyniło się do rozwoju korpuskularno-falowej teorii materii, w której obiektom mikroświata przypisywane są jednocześnie własności falowe i materialne (korpuskularne). Wyjaśnienie i matematyczny opis efektu fotoelektrycznego pochodzi od Alberta Einsteina. Jego praca z 1905 roku wysuwała hipotezę kwantów światła, nazwanych potem fotonami. Powstała niezależnie od pracy Maxa Plancka w 1900 roku, gdzie wysunięto dużo słabszą hipotezę skwantowanej emisji promieniowania. Za odkrycie praw efektu fotoelektrycznego Einstein otrzymał nagrodę Nobla za rok 1921.
Historia odkrycia.
Doświadczenie Hertza z cewką.
W roku 1887 Hertz opublikował wyniki swych badań nad przeskokiem iskier w iskrowniku cewki odbierającej fale elektromagnetyczne. Zbudowany przez niego odbiornik fal składał się z obręczy i cewki zapłonowej – ilekroć odbiornik rejestrował fale elektromagnetyczne, na cewce przeskakiwała iskra. Hertz umieścił swe urządzenie w ciemnym pudle, by iskra była lepiej widoczna i zaobserwował, że spowodowało to osłabienie iskry. Okazało się, że szyba izolująca źródło fal i odbiornik pochłaniała promieniowanie ultrafioletowe, które docierając w obszar szczeliny, sprzyjało przeskokowi elektronów, a tym samym wzmacniało iskrę. Użycie kwarcu zamiast szkła nie powodowało osłabienia iskry, gdyż kwarc nie pochłania promieniowania ultrafioletowego. Hertz nie analizował dalej zaobserwowanego przez siebie zjawiska i ograniczył się do publikacji swych wyników.
Pierwsze prawo fotoefektu Stoletowa.
W 1888 Stoletow rozpoczął badania fotoefektu, odkrytego rok wcześniej przez Hertza. W 1889 opublikował ich rezultaty w fundamentalnej pracy "Актино-электрические исследования" (ros. Badania aktyno-elektryczne ; transkr. "Aktino-elektriczeskije issledowanija;" tak Stoletow nazywał fotoefekt). Przeprowadzając serię oryginalnych eksperymentów, Stoletow odkrył pierwsze prawo fotoefektu (zwane prawem Stoletowa), zgodnie z którym natężenie fotoprądu jest wprost proporcjonalne do intensywności padającego światła.
Thomson i odkrycie elektronu.
W roku 1899 Thomson badał promieniowanie ultrafioletowe powstające w lampie katodowej. Zainspirowany pracami Maxwella stwierdził, że promienie katodowe są strumieniem ujemnie naładowanych cząstek, które nazwał "korpuskułami", a które dziś znamy jako elektrony. Odwracając eksperyment, Thomson umieścił metalową blaszkę (katodę) w rurze próżniowej i wystawił ją na promieniowanie o wysokiej częstotliwości. Zmienne pole elektromagnetyczne powodowało powstawanie w metalu prądu o natężeniu zależnym od natężenia i barwy światła, jakim naświetlał rurę.
Obserwacje von Lenarda.
Trzy lata później, w roku 1902, Philipp von Lenard stwierdził zależność między emisją elektronów a intensywnością i częstotliwością światła padającego na powierzchnię emisyjną. Lenard używał mocnego światła łukowego, dzięki któremu mógł w dużym zakresie regulować jego natężenie i częstotliwość. Zmieniał także napięcie między płytką emitującą (katodą) a odbierającą elektrony. Zauważył, że powyżej pewnej wartości dodatniego napięcia przyłożonego do płytki zanika prąd emisji, przy czym napięcie to zależy wyłącznie od częstotliwości padającego światła, a nie jego natężenia. Przykładając napięcie ujemne, obserwował początkowo wzrost prądu przy zwiększaniu napięcia, później natężenie prądu nie rosło. Maksymalne natężenie prądu zależało od natężenia oświetlenia. Jego eksperymenty dostarczały zbyt mało danych ilościowych, by na ich podstawie móc wyjaśnić obserwowany fenomen. Doświadczenie opracowane przez Lenarda wzbudziło zainteresowanie zjawiskiem.
Einstein i hipoteza kwantów.
Wyjaśnienie efektu fotoelektrycznego jest niemożliwe na gruncie fizyki klasycznej (elektrodynamiki klasycznej), zakładającej, że światło jest falą elektromagnetyczną – należałoby raczej oczekiwać, że energia fotoelektronów zależy od natężenia fali świetlnej.
Zjawisko zostało wyjaśnione w roku 1905 przez Alberta Einsteina, opierającego się na założeniach mechaniki kwantowej. Tym samym zjawisko fotoelektryczne, obok efektu Comptona, stało się kluczowym dowodem na kwantową naturę światła.
Objaśnienie zjawiska.
Zaproponowane przez Alberta Einsteina wyjaśnienie zjawiska i jego opis matematyczny oparte jest na założeniu, że energia wiązki światła pochłaniana jest w postaci porcji (kwantów) równych formula_1 gdzie formula_2 jest stałą Plancka, a formula_3 oznacza częstotliwość fali. Kwant promieniowania pochłaniany jest przy tym w całości. Einstein założył dalej, że usunięcie elektronu z powierzchni metalu (substancji) wymaga pewnej pracy zwanej pracą wyjścia, która jest wielkością charakteryzującą daną substancję (stałą materiałową). Pozostała energia unoszona jest przez emitowany elektron. Z tych rozważań wynika wzór:
gdzie:
Hipoteza kwantów wyjaśnia, dlaczego energia fotoelektronów jest zależna od częstotliwości światła, oraz że poniżej pewnej częstotliwości światła zjawisko fotoelektryczne nie zachodzi. Einstein opublikował swoją pracę, w której wyjaśnił zjawisko fotoelektryczne, w "Annalen der Physik" w 1905 r.
Otrzymane równanie zostało potwierdzone doświadczalnie przez Millikana. Millikan był zagorzałym przeciwnikiem koncepcji Einsteina i przez 10 lat eksperymentował, próbując ją obalić. Paradoksalnie, jego doświadczenia stały się koronnym dowodem słuszności kwantowej natury światła. Co więcej, precyzyjne pomiary Millikana umożliwiły bardzo dokładne wyznaczenie stałej Plancka. Równanie opisujące zależności energetyczne w fotoefekcie nazywane bywa równaniem Millikana-Einsteina.
W 1921 roku Einstein uzyskał Nagrodę Nobla, za specjalne osiągnięcia w dziedzinie fizyki, w szczególności za odkrycie praw efektu fotoelektrycznego. Teoria względności oraz hipoteza fotonów nie były wtedy jeszcze wystarczająco poparte obserwacjami, więc nie mogły być nagrodzone.
Idea kwantu energii była niezależna od prac Plancka dotyczących wyjaśnienia zjawiska promieniowania ciała doskonale czarnego.
Zjawisko fotoelektryczne wewnętrzne.
W efekcie fotoelektrycznym wewnętrznym energia fotonu też jest całkowicie pochłaniana przez elektron, ale elektron nie jest uwalniany, jak to ma miejsce w zjawisku fotoelektrycznym zewnętrznym; przenosi się on do pasma przewodnictwa, zmieniając tym samym własności elektryczne materiału (fotoprzewodnictwo). Zjawisko to zachodzi tylko wówczas, gdy energia fotonu jest większa, niż wynosi szerokość pasma wzbronionego (odległość energetyczna między pasmem walencyjnym a pasmem przewodnictwa). Przenoszenie elektronów przez fotony na wyższe poziomy energetyczne w pobliżu złącza wywołuje siłę elektromotoryczną na styku dwóch materiałów pod wpływem światła, zjawisko to zwane jest fotoelektrycznym zjawiskiem zaworowym lub zjawiskiem fotowoltaicznym.
Zastosowania.
Efekt fotoelektryczny jest powszechnie wykorzystywany w fotokomórkach, bateriach słonecznych, fotopowielaczach, noktowizorach, elementach CCD w aparatach cyfrowych, fotodiodach itd. Pochłaniane przez te urządzenia światło wykorzystywane jest do wytwarzania prądu elektrycznego i generowania ładunku, którego ilość można zmierzyć.

</doc>
<doc id="44285" url="https://pl.wikipedia.org/wiki?curid=44285" title="Zjawisko fotoelektryczne">
Zjawisko fotoelektryczne



</doc>
<doc id="44289" url="https://pl.wikipedia.org/wiki?curid=44289" title="Curia Iulia">
Curia Iulia

Curia Iulia (z łac. "Kuria (prawdopodobnie miejsce spotkań) Juliusza") – budynek na Forum Romanum przeznaczony na posiedzenia senatu w starożytnym Rzymie. Podobne budynki były stawiane w miastach zakładanych przez Rzymian, odbywały się w nich posiedzenia Rady Dekurionów.
Rzymski budynek powstał w VI w. p.n.e., został wybudowany za czasów króla Tullusa Hostiliusza ("Curia Hostillia"). Budynek spłonął i został odbudowany za czasów Juliusza Cezara ("Curia Iulia"), podczas przebudowy forum, oraz po pożarze 283 r. przez Dioklecjana. Odbudowa po pożarze została przeprowadzona najprawdopodobniej według planów spalonego budynku. W 630 roku papież Honoriusz I zlecił przebudowę budynku w kościół pw. św. Hadriana.
Kuria była wybudowana z cegły. Ściany były wyłożone marmurem w części dolnej i ozdobione w części górnej sztukaterią. Posadzka z mozaiki z czerwono-zielonego porfiru została położona w IV wieku. W sali posiedzeń, naprzeciwko wejścia znajdowało się podium, przeznaczone dla prezydium senatu. Wzdłuż bocznych ścian wybudowane były stopnie, na których najprawdopodobniej stały krzesła senatorów. Posadzka była wyłożona marmurem. W sali stał także ołtarz bogini Wiktorii i jej złota statuetka.
Drzwi z Kurii zostały wymontowane w 1660 roku i stanowią dzisiaj środkowe drzwi do bazyliki św. Jana na Lateranie. W 1937 roku Kurii przywrócono dawny wygląd.

</doc>
<doc id="44295" url="https://pl.wikipedia.org/wiki?curid=44295" title="Porządek spiętrzony">
Porządek spiętrzony

Porządek spiętrzony – czyli spiętrzenie (kumulacja) porządków architektonicznych, wprowadzenie w jednym obiekcie, na kilku kondygnacjach, porządków reprezentujących kolejno: porządek dorycki, joński, koryncki. Wskazany zabieg architektoniczny ma na celu zwiększenie walorów estetycznych budowli dla odbiorcy. Spiętrzenie porządków w architekturze najczęściej wynika z kolejno dokonywanych renowacji na przestrzeni wieków. 
Przykładem takiego spiętrzenia jest Koloseum, które zamiast porządku doryckiego posiada porządek toskański. Jest to spiętrzenie na sposób rzymski. W okresie renesansu wprowadzono dodatkowo nowe rozwiązania, w których parter traktowano jako podstawę, budując go z elewacją boniowaną lub rustykalną, powyżej parteru:

</doc>
<doc id="44302" url="https://pl.wikipedia.org/wiki?curid=44302" title="Tłusty czwartek">
Tłusty czwartek

Tłusty czwartek – ostatni czwartek przed wielkim postem (czyli 52 dni przed Wielkanocą) w kalendarzu chrześcijańskim. Znany także jako zapusty, mięsopust, karnawał. Tłusty czwartek rozpoczyna ostatni tydzień karnawału. W Polsce oraz w katolickiej części Niemiec, wedle tradycji, w tym dniu dozwolone jest objadanie się.
Data.
Ponieważ data tłustego czwartku zależy od daty Wielkanocy, dzień ten jest świętem ruchomym. Następny czwartek jest czwartkiem po Środzie Popielcowej i należy do okresu wielkiego postu, podczas którego chrześcijanie ze względów religijnych (pokutnych), jako przygotowanie do Świąt Wielkanocy powinni zachowywać post, czyli wstrzemięźliwość od przyjmowania niektórych pokarmów. Może wypaść pomiędzy 29 stycznia a 4 marca.
Najpopularniejsze potrawy to pączki i faworki, zwane również w niektórych regionach chrustem lub chruścikami. Dawniej objadano się pączkami nadziewanymi słoniną, boczkiem i mięsem, które obficie zapijano wódką.
Staropolskie przysłowie mówi: "Powiedział Bartek, że dziś tłusty czwartek, a Bartkowa uwierzyła, dobrych pączków nasmażyła".
Poniższa tabelka przedstawia przypadanie tłustego czwartku w kolejnych latach.
Historia zwyczaju.
Geneza tłustego czwartku sięga pogaństwa. Był to dzień, w którym świętowano odejście zimy i nadejście wiosny. Ucztowanie opierało się na jedzeniu tłustych potraw, szczególnie mięs oraz piciu wina, a zagryzkę stanowiły pączki przygotowywane z ciasta chlebowego i nadziewane słoniną. Rzymianie obchodzili w ten sposób raz w roku tzw. "tłusty dzień".
W specyficzny sposób obchodzono tłusty czwartek w Małopolsce. Nazywany on był wówczas combrowym czwartkiem. Według legendy nazwa pochodzi od nazwiska żyjącego w XVII wieku krakowskiego burmistrza o nazwisku Comber, będącego prawdopodobnie postacią fikcyjną, człowieka złego i surowego dla kobiet mających swoje kramy i handlujących na krakowskim rynku. Mówiono: "Pan Bóg wysoko a król daleko, któż nas zasłoni przed Combrem". Umrzeć miał on w tłusty czwartek. W każdą rocznicę śmierci przekupki na targu urządzały więc huczną zabawę i tańce. Podczas zabawy zaczepiały przechodzących tamtędy mężczyzn, których zmuszały do tańca lub do oddawania wierzchniej odzieży w zamian za krzywdy, jakie wyrządził Comber.
Około XVI wieku w Polsce pojawił się zwyczaj jedzenia pączków w wersji słodkiej. Wyglądały one nadal nieco inaczej niż obecnie – w środku miały bowiem ukryty mały orzeszek lub migdał. Ten, kto trafił na taki szczęśliwy pączek, miał cieszyć się dostatkiem, szczęściem i powodzeniem.

</doc>
<doc id="44303" url="https://pl.wikipedia.org/wiki?curid=44303" title="Transpiracja">
Transpiracja

Transpiracja – czynne parowanie wody z nadziemnych części roślin przez: aparaty szparkowe (transpiracja szparkowa), skórkę (transpiracja kutykularna) i przetchlinki (transpiracja przetchlinkowa).
Transpiracja szparkowa stanowi około 75-90% transpiracji ogólnej, natomiast kutykularna nie przekracza kilku procent, przy czym u drzew i roślin cieniolubnych udział transpiracji przez kutykulę jest większy niż u roślin światłolubnych. Aż 97% zaabsorbowanej przez roślinę wody tracona jest przez gutację i transpirację.
Czynnikami wpływającymi na szybkość transpiracji są:
Transpiracja ma podstawowe znaczenie w przewodzeniu wody przez tkanki roślinne, obniża też temperaturę rośliny chroniąc ją przed przegrzaniem. Potrzeby wodne rośliny charakteryzuje współczynnik transpiracji.
Transpiracja jest procesem fizjologicznym. Ubytek wody z powierzchni roślin jest uzupełniany przez nią za pomocą systemu korzeniowego, kontaktującego się z wodą zawartą w glebie.
Rośliny występujące w klimacie pustynnym wykształciły skuteczny system ochrony przed utratą wody. Przeprowadzają fotosyntezę CAM.
Transpiracja może prowadzić do powstawania chmur nad obszarami leśnymi. Takie chmury noszą wg klasyfikacji Międzynarodowej Organizacji Meteorologicznej nazwę "silvagenitus" (od – las).

</doc>
<doc id="44304" url="https://pl.wikipedia.org/wiki?curid=44304" title="Środa Popielcowa">
Środa Popielcowa



</doc>
<doc id="44307" url="https://pl.wikipedia.org/wiki?curid=44307" title="Dwusieczna kąta">
Dwusieczna kąta

Dwusieczna kąta – półprosta o początku w wierzchołku kąta i dzieląca ten kąt na dwa kąty przystające.
Dwusieczna kąta zawiera się w jego osi symetrii. Dwusieczna kąta wypukłego jest zbiorem punktów należących do tego kąta i równo odległych od jego ramion. Dwusieczne kątów przyległych są prostopadłe względem siebie.
Opis konstrukcji dwusiecznej.
Aby narysować dwusieczną kąta wypukłego, należy:
Skonstruowana półprosta "OC" jest dwusieczną danego kąta.

</doc>
<doc id="44312" url="https://pl.wikipedia.org/wiki?curid=44312" title="Funkcja potęgowa">
Funkcja potęgowa

Funkcja potęgowa – funkcja postaci formula_1.
Wyróżnić należy kilka przypadków:
Przykłady wykresów wybranych funkcji potęgowych:

</doc>
<doc id="44313" url="https://pl.wikipedia.org/wiki?curid=44313" title="Czerwona Księga">
Czerwona Księga



</doc>
<doc id="44314" url="https://pl.wikipedia.org/wiki?curid=44314" title="Funkcje cyklometryczne">
Funkcje cyklometryczne

Funkcje cyklometryczne, funkcje kołowe, arkfunkcje – funkcje odwrotne do funkcji trygonometrycznych ograniczonych do pewnych przedziałów.
Funkcje trygonometryczne rozpatrywane na tych przedziałach są różnowartościowe i mają funkcje odwrotne. Tak więc:
Zgodnie z określeniem funkcji odwrotnej:
Jak w przypadku funkcji trygonometrycznych nawiasów wokół argumentów możemy nie stawiać, chyba że prowadziłoby to do niejednoznaczności.
Własności funkcji wynikają natychmiast z twierdzeń o funkcjach odwrotnych. Wszystkie z nich są ciągłe i różniczkowalne.
Przykłady.
Oto wykresy kolejnych funkcji trygonometrycznych i cyklometrycznych, które parami są symetryczne względem prostej formula_92

</doc>
<doc id="44319" url="https://pl.wikipedia.org/wiki?curid=44319" title="Czerwona księga gatunków zagrożonych">
Czerwona księga gatunków zagrożonych

Czerwona księga gatunków zagrożonych – publikowana przez Międzynarodową Unię Ochrony Przyrody (IUCN) lista zagrożonych wyginięciem gatunków organizmów. Ukazała się po raz pierwszy w 1963 roku. Jej edycja z roku 2011 zawierała spis 59 508 gatunków (ponad 45 tysięcy gatunków zwierząt, ponad 14 tysięcy gatunków roślin oraz 18 gatunków grzybów), z których 19 265 jest zagrożonych wyginięciem. Większość z nich uzyskała status zagrożonych w wyniku działalności człowieka.
Kategorie zagrożenia gatunków.
Informacje gromadzone w systemie IUCN są grupowane w kategoriach określających stopień zagrożenia wyginięciem danego gatunku. Kryteria zaliczenia gatunku do danej kategorii w roku 2001 określono w dokumencie "2001 Categories &amp; Criteria (version 3.1)".
W latach 1994–2001 stosowane były również kategorie (wersja 2.3):
W przypadku czerwonych list tworzonych dla gatunków występujących regionalnie lub w skali poszczególnych państw występuje dodatkowo (przynajmniej na etapie tworzenia list) kategoria NA ("not applicable"), obejmująca taksony obce dla danego obszaru lub pojawiające się na nim przejściowo.
Statystyki IUCN.
Liczby gatunków kręgowców w klasyfikacji IUCN według stanu na rok 2011:

</doc>
<doc id="44322" url="https://pl.wikipedia.org/wiki?curid=44322" title="Stewo Crwenkowski">
Stewo Crwenkowski

Stewo Crwenkowski (także "Stevo Crvenkovski", cyryl. Стево Црвенковски; ur. 18 marca 1947 w Skopju, zm. 4 lutego 2004 tamże) – macedoński dyplomata, syn Krste Crwenkowskiego, również polityka.
Związany z przemysłem filmowym, zajął się polityką w chwili ogłoszenia niepodległości Macedonii. Był wicepremierem i ministrem spraw zagranicznych (1993-1996), pracował na rzecz uznania Macedonii na forum międzynarodowym. W 1997 mianowany ambasadorem w Londynie.
Był doradcą ds. międzynarodowych prezydenta Kiro Gligorowa.

</doc>
<doc id="44323" url="https://pl.wikipedia.org/wiki?curid=44323" title="Zang Kejia">
Zang Kejia

Zang Kejia (ur. 8 października 1905 w powiecie Zhucheng w prow. Shandong, zm. 5 lutego 2004 w Pekinie) – poeta chiński.
W latach 1930-1934 studiował filologię chińską na Narodowym Uniwersytecie Shandong, kształcił się także w szkole wojskowo-politycznej.
W 1933 opublikował pierwszy zbiór poezji, w 1946 wydał zbiór utworów o tematyce politycznej, utrzymanych w tonacji ironii. Na początku lat 50. razem z Zhou Zhenfu opracował publikację "Wybrane Utwory Poetyckie Przewodniczącego Mao" (z przypisami i komentarzami).
W latach 1957-1964 był redaktorem naczelnym czasopisma "Poezja". Otrzymał tytuł honorowego wiceprzewodniczącego Stowarzyszenia Pisarzy Chińskich; był członkiem jednej z partii demokratycznych, Chińskiej Ligi Demokratycznej. Deputowany do Ogólnochińskiego Zgromadzenia Przedstawicieli Ludowych w kadencji II i III, członek Stałego Komitetu Krajowego Ludowej Politycznej Konferencji Konsultatywnej Chin (kadencja VI i VII).

</doc>
<doc id="44327" url="https://pl.wikipedia.org/wiki?curid=44327" title="Aborygen">
Aborygen



</doc>
<doc id="44328" url="https://pl.wikipedia.org/wiki?curid=44328" title="Witold Rudziński">
Witold Rudziński

Witold Rudziński (ur. w Siebieżu, zm. 29 lutego 2004 w Warszawie) – polski kompozytor, dyrygent, historyk muzyki, pedagog.
Życiorys.
Studiował na Uniwersytecie Stefana Batorego w Wilnie (do 1936) i w Konserwatorium Muzycznym im. Karłowicza w Wilnie, następnie w Instytucie Gregoriańskim w Paryżu (1938–1939 studia z zakresu kompozycji u N. Boulanger i Ch. Koechlina). Od 1964 nosił tytuł prof. nadzwyczajnego, od 1983 prof. zwyczajnego.
W latach 1937–1938 kierował Szkołą Muzyczną w Święcianach, 1939–1941 wykładał w Konserwatorium i Szkole Muzycznej w Wilnie; zagrożony aresztowaniem uciekł z Wilna i przez półtora roku pracował w podwileńskiej wsi Niemenczyn jako organista. Jesienią 1943 przedostał się z żoną Anną do Warszawy; wziął udział w powstaniu warszawskim. 
Po wojnie prof. Konserwatorium łódzkiego; od 1947 roku znów zamieszkał w Warszawie. Następnie dyrektor Departamentu Muzyki w Ministerstwie Kultury i Sztuki oraz dyrektor artystyczny Filharmonii i Opery Stołecznej „Roma” w Warszawie. Redagował miesięcznik „Muzyka” oraz zeszyty „Śpiewamy i tańczymy”; od 1957 pracownik naukowo-dydaktyczny Państwowej Wyższej Szkoły Muzycznej (1979 otrzymała nazwę Akademia Muzyczna) w Warszawie, od 1964 prof. tej uczelni z zakresu kompozycji i teorii muzyki oraz kierownik Studium Doktoranckiego; 1983 przeszedł na emeryturę; został uhonorowany doktoratem "honoris causa" w 1998.
Przez krótki czas był prezesem zarządu głównego Związku Kompozytorów Polskich (wiele lat kierował oddziałem warszawskim). Laureat nagród państwowych i resortowych oraz nagród kompozytorskich (m.in. wyróżnienie specjalne na Konkursie Księcia Rainiera w Monaco, 1963 za operę „Odprawa posłów greckich”). Odznaczony m.in. Krzyżem Oficerskim (1955) i Komandorskim Orderu Odrodzenia Polski oraz Medalem 10-lecia Polski Ludowej (1955).
Został pochowany na Cmentarzu Powązkowskim (kwatera 334-5-28).
Życie prywatne.
Jego dzieci z małżeństwa z Anną z Wojciechowskich (córką Bronisława Wojciechowskiego) to Teresa Bochwic, dziennikarka i Jan Rudziński, matematyk.
Twórczość.
Obok pracy kompozytorskiej był również autorem opracowań teoretycznych, historycznych i popularyzatorskich, poświęconych głównie Moniuszce, Bartókowi oraz rytmom muzycznym.

</doc>
<doc id="44329" url="https://pl.wikipedia.org/wiki?curid=44329" title="Zhou Erfu">
Zhou Erfu

Zhou Erfu (; ur. 3 stycznia 1914 w Jingde w prow. Anhui, zm. 9 stycznia 2004 w Pekinie) − pisarz chiński.
Działał w młodzieżowych literackich ruchach prorewolucyjnych, pierwszy zbiorek poetycki opublikował w 1936 roku. Studiował na Uniwersytecie Guanghua w Szanghaju. W latach 30. związał się z ruchem lewicowym. 1938 roku przeniósł się do bazy komunistów w Yan’an w prowincji Shaanxi, rok później wstąpił do KPCh.
Przez 17 lat pracował nad swoją najbardziej znaną powieścią "Morning of Shanghai", w której przedstawił transformację kapitalistycznego przemysłowego miasta po przejęciu władzy przez komunistów i utworzeniu Chińskiej Republiki Ludowej. Książkę "Doctor Norman Bethune" (1946) poświęcił kanadyjskiemu chirurgowi, który zmarł w Chinach, ulegając zakażeniu doznanemu przy operacji żołnierza rannego w walce z Japończykami.
Od 1979 roku pełnił funkcję wiceministra kultury, a w 1983 roku wybrano go wiceprezesem Chińskiego Towarzystwa Przyjaźni z Zagranicą. W 1986 roku stał się bohaterem skandalu obyczajowego po tym, jak podczas wizyty w Japonii odwiedził sex shop i korzystał z usług prostytutki. Po ujawnieniu tych faktów, w imię dobrych obyczajów i walki z pornografią, został usunięty z wszystkich zajmowanych stanowisk oraz wykluczony z Komunistycznej Partii Chin.

</doc>
<doc id="44330" url="https://pl.wikipedia.org/wiki?curid=44330" title="Seamus Heaney">
Seamus Heaney

Seamus Justin Heaney (ur. 13 kwietnia 1939 w Bellaghy, zm. 30 sierpnia 2013 w Dublinie) – irlandzki poeta, laureat nagrody Nobla w dziedzinie literatury (1995).
Oprócz poezji Heaney zajmował się też krytyką literacką, dramatopisarstwem oraz tłumaczeniem: m.in. w 1999 wydał wierszowane tłumaczenie staroangielskiego poematu heroicznego "Beowulf". Popularyzował również literaturę, biorąc często udział w programach radiowych i telewizyjnych jej poświęconych (np. w produkcjach BBC).
Życiorys.
Dzieciństwo i młodość.
Seamus Justin Heaney urodził się 13 kwietnia 1939 roku jako najstarsze z dziewięciorga dzieci Margaret Kathleen i Patricka Heaneyów na rodzinnej farmie o nazwie Mossbawn, w pobliżu Castledawson w hrabstwie Londonderry w Irlandii Północnej, 30 mil na północny zachód od Belfastu. Wychował się w rodzinie katolickiej w atmosferze tradycyjnie patriotycznej (z tego właśnie powodu nazywa hrabstwo, w którym się urodził hrabstwem Derry), choć dalekiej od skrajnego nacjonalizmu. Uważa się za Irlandczyka, nie Brytyjczyka, i potwierdził to publicznie, wystosowując protest w formie wierszowanego listu otwartego, kiedy umieszczono jego utwory w antologii poezji brytyjskiej, z powodu przynależności Irlandii Północnej do Zjednoczonego Królestwa. Jako dziecko był w 1944 roku świadkiem przygotowań amerykańskich żołnierzy do lądowania w Normandii (D-Day).
Na początku kształcił się w lokalnej szkole podstawowej w miejscowości Anahorish. Następnie zdobył stypendium umożliwiające naukę na średnim szczeblu w St. Columb’s College, katolickiej szkole z internatem. Kiedy do niej uczęszczał, będąc nastolatkiem, jego rodzina przeniosła się w 1953 roku na większą farmę w miejscowości Bellaghy. W St. Columb’s nauczył się m.in. języka irlandzkiego. W 1957 roku Heaney pojechał do Belfastu studiować język i literaturę angielską na Queen’s University. Ukończył studia z wyróżnieniem w 1961 roku.
Początki twórczości.
W trakcie praktyki nauczycielskiej w St. Joseph’s Teacher Training College w Belfaście podjął pracę w Gimnazjum św. Tomasza (St Thomas’ Intermediate School) w zachodnim Belfaście. Dyrektorem tej szkoły był pochodzący z hrabstwa Monaghan pisarz Michael MacLaverty, dzięki któremu Heaney zapoznał się z poezją Patricka Kavanagha. W tym też okresie, w roku 1962, zaczął publikować poezje. W 1963 roku został wykładowcą w St. Joseph’s. Wiosną 1963, po opublikowaniu paru artykułów w lokalnych czasopismach, Heaney zwrócił uwagę Philipa Hobsbauma, będącego w tym okresie wykładowcą na wydziale anglistyki Queen’s University. Hobsbaum stworzył w Belfaście grupę lokalnych młodych poetów (na wzór zorganizowanej przezeń z powodzeniem grupy londyńskiej), dzięki czemu Heaney wszedł w kontakt z innymi poetami z Belfastu takimi jak Derek Mahon czy Michael Longley. W sierpniu 1965 Heaney ożenił się z Marie Devlin, nauczycielką pochodzącą z hrabstwa Tyrone (Marie Heaney jest również pisarką, w 1994 roku wydała "Over Nine Waves", zbiór tradycyjnych mitów i legend irlandzkich, wydanych po polsku pt. "Za dziewiątą falą" w 1996). Pierwsze profesjonalne wydawnictwo Heaneya, arkusz poetycki "Eleven Poems", opublikowane zostało w listopadzie 1965 z okazji święta Queen’s University. W 1966 Faber and Faber wydał jego pierwszy tomik poetycki pt. "Death of a Naturalist" ("Śmierć naturalisty"). Zbiór ten spotkał się z przychylnym przyjęciem krytyki i był wielokrotnie nagradzany. Również w 1966 roku Heaney uzyskał stanowisko wykładowcy współczesnej literatury angielskiej na Queen’s University i urodził się jego pierwszy syn, Michael. Drugi syn, Christopher, urodził się dwa lata później. W 1968 roku Heaney prezentował swoje wiersze, biorąc udział wraz z Michaelem Longleyem w "poetyckim tournée" nazwanym "Room to Rhyme", dzięki czemu jego twórczość stała się szerzej znana. W 1969 roku opublikowany został kolejny tomik, "Door Into The Dark".
Heaney jako uznany literat.
Po krótkim okresie, podczas którego gościnnie wykładał na Uniwersytecie Kalifornijskim w Berkeley, Heaney wrócił w 1971 roku do Queen’s University. W 1972 roku opuścił stanowisko wykładowcy w Belfaście i przeniósł się do Republiki Irlandzkiej, podjąwszy pracę w Carysfort College (wyższa szkoła pedagogiczna) w Dublinie. W 1972 roku opublikował "Wintering Out", a w ciągu paru kolejnych lat zaczął dawać odczyty w Irlandii, Wielkiej Brytanii i Stanach Zjednoczonych. W 1974 roku został członkiem Arts Council Republiki Irlandii, został również wybrany przez Aosdána (irlandzkie stowarzyszenie wybitnych artystów i pisarzy), którego jest członkiem, Saoi (najwyższy tytuł honorowy stowarzyszenia). W 1975 roku opublikował swój czwarty tomik, "North". Stanął również na czele wydziału filologii angielskiej w Carysfort College w 1976 roku, i przeprowadził się wtedy do Dublina wraz z rodziną. Kolejny jego tomik, "Field Work", został opublikowany w 1979 roku.
"Selected Poems" oraz "Preocupations:Selected Prose" zostały wydane w 1980 roku. W 1981 roku Heaney opuścił Carysfort, aby gościnnie wykładać przez pewien czas na Uniwersytecie Harvarda, w 1982 roku przyznano mu doktorat honoris causa Queen’s University w Belfaście. W 1983 roku, wraz z Brianem Frielem i Stephenem Rea założył wydawnictwo Field Day Publishing, a w 1984 roku opublikował "Station Island". Również w 1984 roku obdarzono go na Uniwersytecie Harvarda bardzo prestiżowym stanowiskiem Boylston Professor of Rhetoric and Oratory. Rok ten przyniósł w późniejszej części także smutne wydarzenie – zmarła jego matka, Margaret Kathleen. W 1987 roku wydał tomik "The Haw Lantern", lecz wkrótce po publikacji zmarł jego ojciec, Patrick. W 1988 roku wyszedł drukiem zbiór krytycznych esejów Heaneya pt. "The Government of the Tongue". W 1989 roku Heaney otrzymał zaszczytne stanowisko profesora poezji (Professor of Poetry) na Uniwersytecie Oksfordzkim, które piastował przez okres pięciu lat do 1994 roku (stanowisko to nie wymagało stałego pobytu w Oksfordzie). W tym okresie Heaney dzielił swój czas pomiędzy Irlandię, Anglię i Amerykę. Wciąż też dawał publiczne odczyty i recytacje, które cieszyły się sporą popularnością. Przybywała na nie tak liczna publiczność i były z takim entuzjazmem wyczekiwane, że osoby stojące w kolejkach po bilety nazywano nawet czasem "Heaneyboppers", termin sugerujący podobny do gwiazdy muzyki pop status Heaneya wśród zwolenników jego poezji.
W 1990 roku wydana została "The Cure At Troy", sztuka oparta na greckim micie, którą bardzo przychylnie przyjęto. W 1991 wyszedł kolejny tomik poetycki, "Seeing Things". W 1995 roku Heaneyowi przyznano Nagrodę Nobla w dziedzinie literatury, jak to określił komitet noblowski, za "dzieła charakteryzujące się lirycznym pięknem i etyczną głębią, które sławią cuda dnia powszedniego i żywą przeszłość". Wydany w 1996 roku kolejny zbiór poezji, "The Spirit Level", został przez jury Nagrody Whitbread wybrany książką roku. Ten sam sukces powtórzyło w 1999 roku jego tłumaczenie staroangielskiego eposu "Beowulf". W 2001 roku ukazał się kolejny tomik pt. "Electric Light" ("Światło elektryczne"), najnowszy zaś pt. "District and Circle" – 6 kwietnia 2006 roku.
W 2005 roku uzyskał Nagrodę Literacką Irlandzkiego PEN-Clubu (Irish PEN Award for Literature).
Charakter twórczości.
Twórczość Heaneya dotyczy często "spraw lokalnych" – to znaczy najbliższego otoczenia poety i poszczególnych elementów tej sfery. Nieuchronnie oznacza to Irlandię, a w szczególności Irlandię Północną. Odniesienia do sekciarskiej przemocy, która rozgrywała się niemal równocześnie z jego karierą pisarską, można odnaleźć w wielu wierszach Heaneya, nawet w tych, które pozornie dotyczą innej tematyki. Pomimo licznych podróży, znaczna część twórczości poety osadzona jest w wiejskim Derry, gdzie spędził dzieciństwo. Podobnie jak konflikt irlandzki, twórczość Heaneya głęboko wiąże się z historią, czasem nawet prehistorią. Tematem wielu utworów Heaneya jest przeszłość jego własnej rodziny, koncentrują się one często wokół osób ją tworzących i niejednokrotnie mogą być odczytywane jako elegie dla jej członków. Sam Heaney przyznaje, że taki trend jest obecny w jego twórczości.
Godne uwagi są również w poezji Heaneya nuty staroangielskie (np. wybierane przezeń formy poetyckie, środki stylistyczne, tematyka), uniwersyteckie studia dotyczące również języka staroangielskiego wywarły znaczny wpływ na jego twórczość. Zaowocowało to również swego rodzaju odrodzeniem zainteresowania staroangielskimi formami poetyckimi wśród licznych poetów czerpiących inspiracje z twórczości Heaneya.
Inne charakterystyczne dla poezji Heaneya wątki to śmierć, umieranie, pamięć, często przewija się również w jego utworach metafora przeszłości ukrytej w bagnie, np. w wierszu "The Tollund Man" ("Człowiek z Tollund") z tomiku "Wintering Out".
Heaney jest autorem wysoko cenionych przez krytykę esejów, bardzo często poświęcanych tematyce literackiej, oraz dwu sztuk. Jego antologie poezji anglojęzycznej (współredagowane z przyjacielem Tedem Hughesem) "The Rattle Bag" oraz "The School Bag" są szeroko wykorzystywane w szkołach w Wielkiej Brytanii i poza jej granicami. Oprócz dzieł oryginalnych Heaney wydaje również tłumaczenia na język angielski, np. cenione wierszowane tłumaczenie "Beowulfa" ze staroangielskiego w 1999 roku, tłumaczenie średniowiecznej irlandzkiej opowieści "Suibhne Gealt" pt. "Sweeney Astray" z 1983 roku oraz nowa wersja "Antygony" Sofoklesa zatytułowana "The Burial at Thebes" z 2004 roku.
Wpływ Heaneya na współczesną poezję jest bardzo istotny. Robert Lowell nazwał go nawet "najważniejszym poetą irlandzkim od czasów Yeatsa", a wielu innych podziela ten pogląd. Wpływ ten nie ogranicza się do Irlandii, lecz daje się odczuć na całym świecie. Jednakże niektórzy krytycy atakują Heaneya za nieodnoszenie się do sytuacji politycznej w Irlandii Północnej w bardziej bezpośredni sposób.
Związki z Polską.
Poetę łączyły również związki z Polską – wysoko cenił polską poezję, szczególnie Czesława Miłosza i Zbigniewa Herberta. Temu ostatniemu poświęcił jeden z wierszy w tomiku "Światło elektryczne". W 1994 roku wydał, wspólne ze Stanisławem Barańczakiem, tłumaczenie na język angielski "Trenów" Jana Kochanowskiego.
W czasie II Spotkań Poetów w Krakowie w okresie 10-13.11.2000 roku czytał swój wiersz "Św. Kevin i kos".
W 2005 roku Uniwersytet Jagielloński przyznał mu tytuł doktora honoris causa.
Poezję Seamusa Heaneya tłumaczyli na język polski m.in. Piotr Sommer oraz Stanisław Barańczak.
W 2011 roku ukazała się pierwsza w języku polskim monografia poświęcona twórczości poety "Heaney. Wiersze pod dotyk" Jerzego Jarniewicza.
Heaney był członkiem Polskiej Akademii Umiejętności.
Twórczość.
Bibliografia.
Jerzy Jarniewicz, "Heaney. Wiersze pod dotyk", Kraków 2011, Wydawnictwo Znak.

</doc>
<doc id="44335" url="https://pl.wikipedia.org/wiki?curid=44335" title="Cammy Potter">
Cammy Potter

Cammy Potter, właśc. Ann Cameron Potter (ur. 4 stycznia 1969, zm. 12 lutego 2004 w Park City) – amerykańska snowboardzistka, brązowa medalistka mistrzostw świata.
Kariera.
Zaczynała od narciarstwa, podczas nauki w Bostonie zainteresowała się snowboardem i przy tej dyscyplinie już pozostała. Zawodniczka klubu Park City Snowboard Team, wielokrotnie reprezentowała barwy USA w zawodach międzynarodowych. Specjalizowała się w konkurencjach half-pipe i snowboardcross. 6-krotnie stawała na podium zawodów Pucharu Świata, w tym raz na najwyższym stopniu (17 grudnia 1996, Sun Peaks, Kanada, snowboardcross). Udane występy w Pucharze Świata zaowocowały 3. miejscem w klasyfikacji końcowej konkurencji half-pipe w 1995 (1996 była 6., a 1997 28. w half-pipe, ale za to 11. w snowboardcrossie).
W styczniu 1996 na mistrzostwach świata w Lienzu zdobyła brązowy medal w konkurencji half-pipe; startowała także w kolejnych mistrzostwach świata w San Candido (1997), ale bez sukcesów. Minimalnie przegrała walkę o miejsce w reprezentacji na igrzyska w Nagano 1998, gdzie snowboard debiutował jako dyscyplina olimpijska.
Zmarła po kilkuletniej walce z rakiem w swoim domu w Park City w stanie Utah.

</doc>
<doc id="44336" url="https://pl.wikipedia.org/wiki?curid=44336" title="Krytyka literacka">
Krytyka literacka

Krytyka literacka – działalność intelektualna polegająca na dyskusji, ocenianiu i interpretacji dzieł literackich i ogólnie literatury. Krytyka literacka z założenia nie jest wyrazem metody naukowo-badawczej, lecz przekonań ideowo-artystycznych. Za prekursora krytyki literackiej uważa się Arystarcha z Samotraki. Mianem krytyki literackiej określa się także gatunek publicystyki zajmujący się oceną wytworów literatury.

</doc>
<doc id="44337" url="https://pl.wikipedia.org/wiki?curid=44337" title="Bomba atomowa">
Bomba atomowa



</doc>
<doc id="44340" url="https://pl.wikipedia.org/wiki?curid=44340" title="Harold St. John">
Harold St. John

Harold Bernard Saint John (ur. 16 sierpnia 1931 w Christ Church, zm. 29 lutego 2004 w Bridgetown) – polityk Barbadosu, premier kraju, z wykształcenia prawnik.
Zarys biografii.
Od 1959 działał w Partii Pracy Barbadosu, był wieloletnim parlamentarzystą (1964-1966 i 1971-1976 w Senacie, 1966-1971 i od 1976 w Zgromadzeniu Narodowym). Od 1976 wchodził także w skład rządu, zajmując kluczowe w Barbadosie stanowiska ministra handlu i turystyki. Pełnił także funkcję wicepremiera. W 1985, po śmierci dotychczasowego premiera, J. M. G. Adamsa, przejął jego urząd. Krótki okres sprawowania funkcji szefa rządu przez St. Johna upłynął głównie na walce o pozycję Barbadosu w polityce ekonomicznej krajów karaibskich, a także utarczkach wewnątrzpartyjnych w Partii Pracy Barbadosu. W efekcie tych ostatnich partia przegrała wybory w 1986.
Kilka lat po zakończeniu pracy w rządzie otrzymał tytuł szlachecki „Sir” i używał od tego czasu imienia Harold (wcześniej był znany pod drugim imieniem Bernard).

</doc>
<doc id="44341" url="https://pl.wikipedia.org/wiki?curid=44341" title="Echo (mitologia)">
Echo (mitologia)

Echo (gr. Ēchṓ, łac. Echo, ‘echo’, ‘odgłos’, ‘dźwięk’) – w mitologii greckiej jedna z oread; uosobienie echa.
Uchodziła za córkę Eteru i Gai. Według Owidiusza [Met. III 356-401] Echo długimi opowiadaniami przeszkadzała zazdrosnej Herze w śledzeniu miłostek Zeusa. Gdy bogini odkryła podstęp, ukarała nimfę utratą własnego głosu. Odtąd Echo nie mogąc powiedzieć nic z własnej woli musiała stale powtarzać cudze okrzyki.
Pozbawiona głosu nimfa zakochała się w pięknym Narcyzie, w którym kochało się wielu, ale który odrzucał wszystkie te zaloty. Echo spotkała go, kiedy polował. Potrafiła wyznać mu miłość przez same powtarzanie jego słów, on jednak ją odrzucił. Zrozpaczona nimfa spędziła resztę życia w osamotnionych wąwozach, powoli ginąc z miłości, tak, że pozostał z niej tylko sam powtarzający cudze słowa głos.
Echo raz jeszcze spotkała Narcyza po tym, gdy Afrodyta ukarała go za zabójstwo zakochanego w nim Amejniosa. Kara polegała na tym, że Narcyz ujrzał swoje odbicie w wodzie i pokochał je. Nie mogąc jednak spełnić miłości, wpadł w rozpacz. Choć Echo nie przebaczyła mu, smuciła się razem z nim, a kiedy z rozpaczy popełnił samobójstwo, powtarzała jego ostatnie słowa: "Żegnaj, młodzieńcze, na próżno ukochany".
Miał u niej powodzenie bóg lasów, myśliwych i pasterzy, Pan. Nie wiedział o niej, ponieważ straciła już ciało, aczkolwiek mitologia wspomina, iż posiadali córkę Iambe.
Pauzaniasz [II 35.10, 21.17] podaje informację, że w Grecji istniały portyki nazywane "portykami Echo", ze względu na echo, które się w nich rozlegało. W Hermione znajdowała się stoa, w którym dało się słyszeć trzykrotne echo, a w Olimpii stoa z siedmiokrotnym echem.

</doc>
<doc id="44342" url="https://pl.wikipedia.org/wiki?curid=44342" title="Mieczysław Klimaszewski">
Mieczysław Klimaszewski

Mieczysław Marian Klimaszewski (ur. 26 lipca 1908 w Stanisławowie, zm. 27 listopada 1995 w Krakowie) – polski geograf i geomorfolog, przewodniczący Krakowskiego Komitetu Frontu Jedności Narodu. Poseł na Sejm PRL IV i V kadencji; w latach 1965–1972 członek i zastępca przewodniczącego Rady Państwa.
Życiorys.
Urodzony w rodzinie inteligenckiej, ukończył studia na Uniwersytecie Jagiellońskim (1931), w 1933 obronił doktorat, w 1945 habilitował się, w 1946 otrzymał tytuł profesora nadzwyczajnego, a w 1957 profesora zwyczajnego. W 1960 został członkiem korespondentem Polskiej Akademii Nauk, w 1971 członkiem rzeczywistym; od 1990 także członek czynny Polskiej Akademii Umiejętności, był również członkiem Polskiego Towarzystwa Geologicznego.
W latach 1928–1939 i w 1945 pracownik naukowy Uniwersytetu Jagiellońskiego, od 1949 profesor tej uczelni; w międzyczasie pracował jako profesor Uniwersytetu i Politechniki we Wrocławiu. W latach 1952–1978 dyrektor Instytutu Geografii UJ, a w latach 1953–1968 dyrektor Instytutu Geografii PAN. W latach 1964–1972 był rektorem Uniwersytetu Jagiellońskiego.
Redaktor pism naukowych „Prace Instytutu Geograficznego Uniwersytetu Jagiellońskiego” (1960–1978) i „Folia Geographica” (1968–1981). Oprócz polskich akademii należał także do korporacji zagranicznych, m.in. Niemieckiej Akademii Przyrodników Leopoldina (od 1961), Akademii Saksońskiej (od 1966), Akademii Fińskiej (od 1970), Akademii Jugosłowiańskiej (od 1974), Królewskiej Szwedzkiej Akademii Nauk (od 1981).
Kilka towarzystw geograficznych przyznało mu honorowe członkostwo (w tym polskie, holenderskie, belgijskie i radzieckie).
W latach 1965–1972 bezpartyjny poseł na Sejm PRL IV i V kadencji; w czerwcu 1965 wybrany na członka Rady Państwa, a w grudniu tegoż roku – na zastępcę przewodniczącego Rady Państwa (był nim do marca 1972). W latach 1967–1972 przewodniczący Rady Naczelnej Towarzystwa Łączności z Polonią Zagraniczną „Polonia”.
W czerwcu 1968 wszedł w skład Komitetu Honorowego obchodów 500. rocznicy urodzin Mikołaja Kopernika. Jako zastępca przewodniczącego Rady Państwa reprezentował Polskę na pogrzebie byłego prezydenta Stanów Zjednoczonych Dwighta Eisenhowera w 1969 i obchodach 2500-lecia Cesarstwa Perskiego w 1971.
Został pochowany w Krakowie na cmentarzu Rakowickim.
Odznaczenia i wyróżnienia.
Otrzymał kilka doktoratów "honoris causa", m.in. uniwersytetów w Jenie, Kijowie i Bratysławie, Alliance College, Uniwersytetu St Andrews, Uniwersytetu w Uppsali oraz Uniwersytetu Śląskiego.
Publikacje.
Opublikował około 230 prac, m.in.:
Wiele prac ukazało się także w pismach zagranicznych.

</doc>
<doc id="44343" url="https://pl.wikipedia.org/wiki?curid=44343" title="Kery">
Kery

W mitologii greckiej kery (gr. "kē̂res", l.poj. "Kḗr") to personifikacje śmierci, zwłaszcza gwałtownej, ale w rozumieniu innym niż Thanatos, który miał być personifikacją śmierci jako bóstwa w ogóle, bo o ile Tanatos był jeden, to Grecy wierzyli, że każdy człowiek ma swoją własną Kerę. Homer i Hezjod przedstawiali Kery jako okrutne i złośliwe boginie śmierci gwałtownej, zrządzonej przez Przeznaczenie – krążące po polu bitwy, porywające rannych, walczące o trupy. Córki Nyks i Erebu (bądź samej Nyks). Kery wbijały swe pazury w umierającego, aby wypić krew. Pomagały Eryniom i demonowi Eurynomosowi .
Były przedstawiane jako drapieżne ptaki. Każdy z ludzi miał swą Kerę, która była dlań wyznacznikiem losu – rodzaju życia i rodzaju śmierci; niektórzy mogli wybierać pomiędzy dwiema kerami.
Apollonios z Rodos nazwał Kery "„szybkimi psami Hadesu, które z mgły, w której się bytują, rzucają się na żywych”"
Utożsamiane też z Eryniami, karzącymi boginiami zemsty za zbrodnie.
Dyskutowana jest pojedyncza albo mnoga ilość Ker, albo odmienny sens ich dwukrotnego wymienienia w „Teogonii”.

</doc>
<doc id="44344" url="https://pl.wikipedia.org/wiki?curid=44344" title="Termopara">
Termopara

Termopara, termoogniwo, termoelement, ogniwo termoelektryczne – element obwodu elektrycznego składający się z dwóch różnych przewodników, wykorzystujący zjawisko Seebecka, zachodzące na ich styku. Termopara jest wykorzystywana jako czujnik temperatury, rzadziej jako źródło zasilania o bardzo niskim napięciu i relatywnie wysokim prądzie.
Termopary odznaczają się dużą dokładnością i elastycznością konstrukcji, co pozwala na ich zastosowanie w różnych warunkach. Wadą jest mechaniczna nietrwałość złącza pomiarowego i możliwość przepływu prądu poza obwodem termopary, gdy złącze nie jest izolowane. Izolacja wydłuża czas reakcji termopary na zmianę temperatury. Dlatego w pomiarach o dużej dynamice zmian stosuje się termopary bez osłony.
Zasada działania.
Termopara składa się z pary różnych metali zwykle w postaci przewodów, spojonych na obu końcach. Jedno złącze umieszczane jest w miejscu pomiaru, podczas gdy drugie utrzymywane jest w stałej temperaturze odniesienia (np. mieszanina wody z lodem), co nazywa się termostatyzacją. Gdy nie jest wymagana duża dokładność (dopuszczalny błąd rzędu kilku stopni), jako temperaturę odniesienia traktuje się np. temperaturę wnętrza szafy sterowniczej maszyny przemysłowej, mierzoną z pomocą innego czujnika (jest to tzw. "sztuczne zero").
Pod wpływem różnicy temperatury między złączami (pomiarowym i odniesienia) powstaje różnica potencjałów (siła elektromotoryczna), zwana w tym przypadku "siłą termoelektryczną", proporcjonalna do różnicy temperatur.
Spoina pomiarowa może znajdować się w obudowie o dużym przewodnictwie cieplnym. Instaluje się ją w miejscu pomiaru temperatury. Złącze odniesienia może być umieszczane w ściśle określonej temperaturze odniesienia, np. topniejącym lodzie. Może nie być złączem bezpośrednim, a zamknięcie obwodu odbywa się poprzez zaciski miernika.
Produkcja.
Pomimo bardzo prostej konstrukcji, przemysłowe wykonanie dokładnych termopar o powtarzalnych charakterystykach nie jest łatwe. Ich własności metrologiczne zależą przede wszystkim od jakości drutów użytych do wykonania termoelektrod (ich czystości). Istotny jest też dobór przyrządu użytego do pomiaru napięcia termoelektrycznego, gdyż napięcia powstające w termoparach nie przekraczają kilkudziesięciu miliwoltów. W przypadku termopar z metali szlachetnych wartości te są jeszcze mniejsze – kilka miliwoltów.
Termoparę można wykonać samodzielnie, nawet do bardzo zaawansowanych pomiarów. Wymaga ona jednak cechowania w zakresie temperatur, w jakim ma być użyta. Dokładnie przeprowadzone cechowanie umożliwia korzystanie z termopary w bardzo szerokim zakresie temperatur, nawet jeżeli zależność "U"(Δ"T") nie jest liniowa. Uszkodzoną termoparę (spoinę) można z powodzeniem naprawić, ponownie tworząc spoinę na końcach przewodów (np. poprzez stopienie spawarką w osłonie gazu obojętnego, np. argonu – metoda TIG).
Materiały.
Materiały wykorzystywane do budowy termoelementów powinny w miarę możliwości posiadać:
Do budowy wykorzystuje się metale szlachetne: platynę i platynorod, wolfram i molibden, oraz nieszlachetne. np. żelazo i miedź-nikiel, miedź i miedź-nikiel, nikiel-chrom i nikiel-aluminium.
Typy termopar.
Termoelementy znormalizowane i ich charakterystyki przetwarzania opisuje PN-EN 60584-1.
Dotyczy:
PN-EN 60584-2 opisuje tolerancje poszczególnych termoelementów.
Termoelementy można podzielić na trzy grupy w zależności od zakresu pomiarowego:

</doc>
<doc id="44346" url="https://pl.wikipedia.org/wiki?curid=44346" title="Rex Nemorensis">
Rex Nemorensis

Rex Nemorensis (łac. dosł. "król leśny") – w starożytnej Italii tytuł kapłana, opiekuna świętego gaju oraz świątyni Diany nad jeziorem Nemi w Arycji. Jego towarzyszką – „leśną królową”, była sama Diana.
"Rex Nemorensis" sprawował swoje kapłaństwo dożywotnio. Na ogół był to osobnik ścigany przez prawo (przestępca lub zbiegły niewolnik). Funkcja kapłana chroniła go przed pościgiem i karą, zabić go mógł jednak każdy, kto był w stanie tego dokonać w walce wręcz (był to zatem dość swoiście pomyślany azyl). Warunkiem nieodzownym rozpoczęcia walki było ułamanie przez przybysza gałęzi ze świętego drzewa (którego "rex" musiał z tego powodu strzec jak oka w głowie). Jeśli przybysz wygrał pojedynek, mógł zostać nowym "rex Nemorensis", z wszystkimi tego konsekwencjami.
Opisane warunki sprawiały, że funkcja ta była raczej mało lukratywna z powodu stałego zagrożenia śmiercią. Decydowali się więc na nią tylko ci, których w innym wypadku i tak czekała pewna śmierć, i to w męczarniach (na krzyżu itp.).
Uprawiany w Arycji kult drzew, a zwłaszcza tryb następstwa na stanowisku kapłana Diany, skłaniają do przypuszczeń, że była to instytucja bardzo stara, przedhistoryczna. Już w starożytności uznawano ją za nieco barbarzyńską. Instytucja "rex Nemorensis" utrzymała się jednak co najmniej do czasów dynastii Antoninów, a prawdopodobnie o wiele dłużej.

</doc>
<doc id="44347" url="https://pl.wikipedia.org/wiki?curid=44347" title="Rezonans">
Rezonans

Rezonans – zjawisko fizyczne zachodzące dla drgań wymuszonych, objawiające się wzrostem amplitudy drgań układu drgającego dla określonej częstotliwości siły wymuszającej. Częstotliwość, dla której drgania mają największą amplitudę, nazywa się częstotliwością rezonansową. Dla tej częstotliwości nawet mała okresowa siła wymuszająca może powodować drgania o znacznej amplitudzie. Układ drgający o wielu stopniach swobody ma wiele różnych częstości własnych i dlatego możliwe są drgania rezonansowe na każdej z tych częstości. Najłatwiej jest wywołać rezonans na częstości najniższej.
Rezonans występuje, gdy układ drgający pobiera energię ze źródła pobudzającego go i jest w stanie przechowywać ją. Jednakże zazwyczaj w układzie istnieją pewne straty energii powodowane tłumieniem. Zależą one od amplitudy drgań układu i przy sile wymuszającej o ustalonej amplitudzie osiągany jest stan równowagi.
Układy rezonansowe mogą generować drgania o określonej częstotliwości (np. instrumenty muzyczne) poprzez wzmacnianie niektórych częstotliwości wibracji (częstotliwości własne) z kompleksu zawierającego wiele częstotliwości źródła drgań. Działają wówczas jako filtry częstotliwości.
Gdy układ drgający o słabym tłumieniu pobudzany jest drganiem o częstotliwości zbliżonej do jego częstotliwości własnej, układ okresowo pobiera i oddaje energię zmieniając amplitudę cyklicznie, co określane jest jako dudnienie.
Rezonans został po raz pierwszy opisany przez Galileusza jako wniosek z jego badań sprzężonych wahadeł oraz strun instrumentów muzycznych w 1602 r.
Przykłady rezonansu.
Rezonans występuje powszechnie w naturze i jest wykorzystywany w wielu urządzeniach sztucznych. Jest mechanizmem, który umożliwia generowanie drgań i fal o danej częstotliwości, przykładami są:
Drgania harmoniczne tłumione.
Najprostszym mechanicznym układem rezonansowym jest tłumiony oscylator harmoniczny pobudzany do drgań czynnikami zewnętrznymi. 
Przy tłumieniu i niezmieniającym się wymuszaniu drgań harmonicznych układ drgający o jednym stopniu swobody dochodzi do drgań z częstotliwością wymuszającą i stałą amplitudą. Taka sytuacja zwana jest stanem stacjonarnym.
Stan stacjonarny.
Dla drgań wymuszonych w stanie stacjonarnym układ drgający pobiera i rozprasza średnio moc równą:
gdzie:
Przedział częstości formula_9 dla której moc rozpraszana jest równa połowie mocy z maksimum jest nazywana "szerokością rezonansu" i jest równa odwrotności czasu zaniku (czasu życia) drgań:
gdzie:
Zależność ta oznacza, że dla drgań słabo tłumionych krzywa rezonansowa jest wysoka i wąska, dla drgań silnie tłumionych niska i szeroka. Zależność ta umożliwia też określenie współczynnika tłumienia obwodu rezonansowego na podstawie obserwacji szerokości krzywej rezonansowej, oraz określenie krzywej rezonansowej na podstawie zaniku drgań swobodnych.
Szerokość krzywej rezonansowej określa się też przez współczynnik dobroci układu rezonansowego.
Amplituda tych drgań zależy od częstości drgań wymuszających formula_13 Gdy formula_5 jest bliskie częstotliwości drgań własnych oscylatora formula_15 to amplituda rośnie i osiąga maksimum dla częstości drgań własnych zwanych częstością rezonansową. Zjawisko to nazywa się rezonansem amplitudy. Podobnie można mówić o rezonansie mocy, gdy energia pobierana przez układ drgający, a dostarczana przez oscylującą siłę zewnętrzną, osiąga maksimum formula_16
Opis matematyczny.
Niech siła wymuszająca będzie dana wzorem formula_17
Wtedy:
Rozwiązanie w stanie stacjonarnym można przedstawić jako sumę drgań o fazie zgodnej z drganiami wymuszającymi i przesuniętych o 90°.
Wówczas:
Stała A nazywana "amplitudą absorpcyjną" jest równa uśrednionej w czasie absorpcji energii przez układ.
Stała B nazwana "amplitudą elastyczną" lub "sprężystą" odpowiada za drgania niemające wpływu na pobieranie energii przez układ.
Największą amplitudę układ drgający osiąga gdy częstość drgań wymuszających jest równa częstości drgań oscylatora swobodnego (niewzbudzanego):
Układ pobiera najwięcej energii w rezonansie, drgania układu są wówczas przesunięte o 90° do drgań siły wymuszającej. Dla częstotliwości znacznie większych od częstotliwości rezonansowej amplituda elastyczna jest znacznie większa od amplitudy absorpcyjnej, co oznacza ze układ drga w fazie z siłą wymuszającą, w tym stanie drgania mogą być opisane wzorem:
gdzie:
Drgania w pobliżu rezonansu.
W pobliżu rezonansu zależność kwadratu amplitudy, energii oscylacji, mocy traconej przez oscylator w przybliżeniu zależą w jednakowy sposób od częstości kołowej i wyrażają się podobnym wzorem:
gdzie:
Funkcja ta jest symetryczna względem częstości rezonansowej formula_6 i jest rozkładem Cauchy’ego. W optyce zależność ta jest zwana rozkładem lorentzowskim, w fizyce jądrowej rezonansową krzywą Breita-Wignera.
Brak tłumienia.
Gdy rezonator nie jest tłumiony pobudzanie go drganiami zewnętrznymi generuje w nim drgania będące złożeniem drgań o częstości drgań własnych oscylatora i częstości drgań pobudzających:
co można zapisać jako:
co odpowiada dudnieniom o częstości formula_31
Gdy częstość pobudzania zbliża się do częstości rezonansowej, to okres dudnień rośnie nieskończenie, co wynika z powyższych wzorów po zastosowaniu przybliżeń:
Wzór ten odpowiada drganiom o liniowo rosnącej amplitudzie.

</doc>
<doc id="44354" url="https://pl.wikipedia.org/wiki?curid=44354" title="Frazeologia">
Frazeologia

Frazeologia – określenie mające trzy znaczenia:
Termin „frazeologia” pojawił się po raz pierwszy w nazwie grecko-łacińskiego słownika autorstwa Michaela Neandra (1558). Określenie to zaczęło się wówczas stopniowo zadomawiać w piśmiennictwie leksykograficznym, konkurując z pojęciem idiomatyki. Od początku określano nim słowa i zwroty typowe dla pewnego języka, które sprawiały trudności przy tłumaczeniu. Zakres pojęciowy frazeologii i jej relacja względem pojęć pokrewnych były różnie ujmowane na przestrzeni wieków i zmieniały się w toku rozwoju językoznawstwa.
Potocznie frazeologią nazywane są "piękne słowa bez pokrycia".

</doc>
<doc id="44357" url="https://pl.wikipedia.org/wiki?curid=44357" title="Charles Constantine">
Charles Constantine

Charles Constantine (ur. 13 listopada 1846, zm. 5 maja 1912) – oficer kanadyjskiej Północno-Zachodniej Policji Konnej.
Constatine urodził się w Bradford (w Anglii) i jako dziecko wyemigrował, wraz z rodzicami, do Dolnej Kanady w końcu dekady lat czterdziestych XIX wieku. Od wczesnej młodości zdradzał zainteresowanie służbą wojskową i wraz z osiągnięciem pełnoletniości wstąpił w szeregi lokalnej milicji. W 1870 pod generałem Woolseleyem, będąc częścią batalionu strzelców, wziął udział w ekspedycji pacyfikującej rebelię nad Rzeką Czerwoną. W 1873 po założeniu rodziny porzucił służbę wojskową i został deputowanym szeryfa Manitoby, a w 1880 awansował na prowincjonalnego komendanta policji. Odpowiedzialny był także za wydawanie i kontrole koncesji. W 1885 w związku z rebelią północno-zachodnią na krótko wrócił do służby czynnej w oddziale lekkiej piechoty z Winnipegu. Rok później był jednym z pierwszych, którzy zgłosili akces do nowo tworzonej Północno-Zachodniej Policji Konnej. 26 lipca rozpoczął służbę w randze inspektora. Początkowo został przydzielony do "Regina Depot". W 1894 Constantine został wysłany na rekonesans do dystryktu Jukon. Opierając się na swej intuicji, przewidział wybuch tego, co znane jest jako gorączka złota nad Klondike. Władze, opierając się na raporcie Constantina, wysłały do Jukonu 20-osobowy oddział policji pod jego dowództwem. Wkrótce potem oddział został wzmocniony do 50 osób i otrzymał nowego komendanta w osobie Samuela Steele'a.
W 1897 dostał awans na superintendenta i opuścił Jukon. Został kolejno komendantem Fort Moosomin i Fort Regina (w dystrykcie Saskatchewan) oraz Fort Saskatchewan (w dystrykcie Alberta). W 1902 został wysłany z tajną misją na daleką północ, by przeprowadzić dochodzenie w sprawie praktyk amerykańskich wielorybników, łowiących na wodach, do których roszczenia składała Kanada. Otwarło to epokę obecności kanadyjskiej administracji na terenach arktycznych i subarktycznych. W czasie jego pionierskiej podróży, w której towarzyszył mu Francis Joseph Fitzgerald, utworzono kilka placówek, między innymi Fort McPherson i Fort Herschel (na Wyspie Herschelów). Ustanowienie, na początku wyłącznie policyjnej, administracji pozwoliło na pobór odpowiednich opłat za korzystanie z kanadyjskich akwenów i zasobów. W 1905 Constantine'a czekał kolejny awans. Został komendantem całej nowo utworzonej dywizji obejmującej dystrykt Athabaska. W tym czasie, swoim zwyczajem, podjął kolejne nietypowe wyzwanie. Było nim wytyczenie i budowa szlaku komunikacyjnego z Fortu St. John w Kolumbii Brytyjskiej do jeziora Teslin w Jukonie, który miał być drogą prowadzącą w całości przez terytoria Kanady. Wraz z normalizacją stosunków między Kanadą a Stanami Zjednoczonymi budowę szlaku zarzucono, mimo że prace nad nim były mocno zaawansowane.
Constantine zmarł w 1912 po operacji z powodu bakteryjnego zapalenia jelit.

</doc>
<doc id="44358" url="https://pl.wikipedia.org/wiki?curid=44358" title="Wojny bobrowe">
Wojny bobrowe

Wojny bobrowe – seria potyczek zbrojnych, jakie miały miejsce pomiędzy rokiem 1641, a 1701 w Północnej Ameryce, które toczyły się pomiędzy Irokezami, a Francuzami z Nowej Francji oraz z ich indiańskimi sprzymierzeńcami. W wojnach bobrowych stroną atakującą byli Irokezi, choć Francuzi w ostatniej jej fazie próbowali przejąć inicjatywę, podejmując kilka ekspedycji na terytoria Irokezów.
Przyczyny wojny.
Przyczyną rozpoczęcia przez Irokezów wojny było wyczerpanie się zasobów zwierzyny łownej, głównie bobrów na ich terenach łowieckich. Próbowali oni w sposób zbrojny opanować nowe tereny, zmuszając zamieszkałe na tych terenach plemiona indiańskie do dostarczenia skór lub opuszczenia terenów łowieckich. W czasie wojny bobrowej eksterminacji uległo kilka plemion indiańskich, między innymi Huronów na północy.
W starciach z Francuzami Irokezi unikali walnych bitew, stosując taktykę partyzancką i dokonując szybkich rajdów małych oddziałów na z góry upatrzone cele. Ofiarami ich ataków stawały się niewielkie osady i misje jezuickie, a często pojedyncze farmy. Sporadyczne akcje zbrojne organizowane przez regularne formacje milicji francuskiej zwykle trafiały w próżnię. Jedną z największych tego typu akcji była wyprawa 500-osobowego oddziału milicji prowadzonego przez gubernatora generalnego Nowej Francji Daniela de Rémy, która zakończyła się zniszczeniem kilku opuszczonych wiosek i schwytaniu paru maruderów, nie osiągnąwszy żadnych celów strategicznych.
Pokój.
Wojny bobrowe zakończyły się w 1701 wraz z podpisaniem wieczystego pokoju pomiędzy Irokezami i Francuzami. W wyniku tego układu Irokezi zwrócili swe zainteresowania na zachód.

</doc>
<doc id="44359" url="https://pl.wikipedia.org/wiki?curid=44359" title="Prędkość kołowa">
Prędkość kołowa



</doc>
<doc id="44361" url="https://pl.wikipedia.org/wiki?curid=44361" title="Złoty podział">
Złoty podział

Złoty podział (łac. "sectio aurea"), podział harmoniczny, złota proporcja, boska proporcja (łac. "divina proportio") – podział odcinka na dwie części tak, by stosunek długości dłuższej z nich do krótszej był taki sam, jak całego odcinka do części dłuższej. Innymi słowy: długość dłuższej części ma być średnią geometryczną długości krótszej części i całego odcinka. Rysunek obok ilustruje ten związek geometrycznie. Wyrażony algebraicznie:
Stosunek, o którym mowa w definicji, nazywa się złotą liczbą i oznacza grecką literą "φ" (czyt. „fi”). Jej wartość wynosi:
Złoty podział wykorzystuje się często w estetycznych, proporcjonalnych kompozycjach architektonicznych, malarskich, fotograficznych itp. Znany był już w starożytności i przypisywano mu wyjątkowe walory estetyczne. Stosowano go np. w planach budowli na Akropolu.
Co najmniej od XX wieku wielu artystów i architektów tworzyło swoje dzieła z zachowaniem złotego stosunku – szczególnie w formie złotego prostokąta, w którym stosunek dłuższego boku do krótszego jest równy złotej proporcji – zgodnie z poglądem, że takie proporcje wyglądają estetycznie (zobacz Zastosowania i obserwacje poniżej). Złoty prostokąt może być rozcięty na kwadrat i mniejszy prostokąt o tych samych proporcjach co rozcinany. Matematycy, począwszy od Euklidesa, badali złoty podział z powodu jego wyjątkowych i interesujących własności. Złoty podział jest także używany w analizie rynków finansowych, w strategiach takich jak zniesienia Fibonacciego ().
Złoty podział (łac. "sectio aurea") jest często nazywany złotym stosunkiem lub złotym środkiem. Inne nazwy obejmują złoty sposób, średni podział, boską proporcję, boski podział (łac. "sectio divina"), złotą proporcję, złote cięcie, złotą liczbę i środek Fidiasza.
Wartość liczbowa.
Dwie wielkości formula_3 i formula_4 są w "złotym stosunku" formula_5 jeżeli:
Jedna metoda znajdowania wartości formula_7 to rozpoczęcie od lewej strony. Z rozdzielenia w powyższej równości dzielenia względem dodawania i podstawienie formula_8 wynika
czyli
Mnożąc obustronnie przez formula_5 otrzymujemy
Przegrupowując wyrazy, powyższą równość sprowadza się do postaci ogólnej równania kwadratowego:
Ma ono dwa rozwiązania rzeczywiste:
z których jedno jest dodatnie:
Czasami tym samym terminem określa się liczbę odwrotną:
Historia.
Złoty podział fascynował zachodnich intelektualistów o różnych profesjach od co najmniej 2400 lat. Według Maria Livia:
Starożytni greccy matematycy rozpoczęli badania nad tym, co nazywamy dzisiaj złotym podziałem z powodu jego częstej obecności w geometrii. Podział linii w „złoty sposób” (złoty podział) jest istotny w geometrii foremnych pentagramów i pentagonów. Grecy zazwyczaj przypisywali odkrycie tego związku Pitagorasowi albo jego uczniom. Pentagram foremny ze wpisanym pentagonem był symbolem pitagorejczyków.
Elementy Euklidesa () podają pierwszą znaną zapisaną definicję pojęcia określanego dzisiaj jako złoty podział: „Prosta linia jest "podzielona w złoty sposób", gdy stosunek całej linii do większego odcinka jest równy stosunkowi większego do mniejszego”. Euklides nie używa nigdzie nazwy z odniesieniem do złota (ta pojawi się dopiero w XIX w.), używa określenia „skrajne i średnia”, co zapewne ma odnosić się do stosunków jakie tworzą wartości powstałe w wyniku podziału (całość, część większa, część mniejsza), wśród których są skrajne (minimalna i maksymalna) oraz średnia. W "Elementach" kilka zaproponowanych propozycji (twierdzeń w dzisiejszym rozumieniu) i ich dowody stosują złoty podział. Niektóre z tych propozycji pokazują, że złoty podział jest liczbą niewymierną.
Nowożytna historia złotego podziału zaczyna się od "De divina proportione" Luca Pacioliego z 1509 roku, które pobudziło wyobraźnię artystów, architektów, naukowców i mistyków matematycznymi i innymi własnościami złotego podziału.
Pierwsze znane przybliżenie (odwrotności) złotego podziału w postaci ułamka dziesiętnego wynoszące „około 0,6180340” zostało zapisane w 1597 przez Michaela Maestlina z Uniwersytetu w Tybindze w liście do swojego byłego studenta Johannesa Keplera.
Od XX wieku złoty podział oznaczany jest grecką literą Φ lub φ (phi, od Fidiasza, rzeźbiarza, który podobno zastosował go w swoich dziełach) lub rzadziej jako τ (tau, pierwsza litera starogreckiego rdzenia τομή – znaczącego "ciąć").
Kalendarium.
Kalendarium według Priyi Hemenway
Zastosowania i obserwacje.
Estetyka.
"De divina proportione", trzytomowe dzieło Luca Pacioliego opublikowano w 1509. Pacioli, franciszkański mnich, znany jest głównie jako matematyk, ale był również wyedukowanym pasjonatem sztuki. "De Divina Proportione" zgłębia matematykę złotego podziału. Chociaż często mówi się, że Pacioli doradzał użycie złotego podziału w celu uzyskania pięknych, harmonijnych proporcji, Livio wskazuje, że ta interpretacja jest związana z błędem z 1799 roku, a Pacioli w rzeczywistości zalecał stosowanie witruwiańskiego systemu proporcji. Pacioli zauważał również katolickie, religijne znaczenie podziału, z którego bierze się tytuł pracy. Ilustrowana rysunkami wielościanów foremnych autorstwa Leonarda da Vinci, długoletniego przyjaciela i współpracownika Pacioliego, "De Divina Proportione" miała duży wpływ na pokolenia artystów i architektów.
Architektura.
Fasada Partenonu, jak również wiele elementów na niej i w innych miejscach są określane przez niektórych jako zawierające się w złotych prostokątach. Inni akademicy zaprzeczają, że Grecy mieli jakiekolwiek estetyczne skojarzenia ze złotym podziałem. Na przykład Midhat J. Gazalé mówi: „Jednakże aż do Euklidesa własności matematyczne złotego podziału nie były studiowane. W "Elementach" (308 p.n.e.) grecki matematyk zaledwie określał go jako ciekawą liczbę niewymierną, związaną ze złotym sposobem podziału odcinka. Jego występowanie zostało zauważone w foremnych pięciokątach i dziesięciokątach, jak również w dwunastościanie (wielościanie foremnym, którego ściany są pięciokątami foremnymi). Jest to naprawdę znamienne, że wielki Euklides w przeciwieństwie do pokoleń mistyków po nim traktował tę liczbę trzeźwo taką, jak jest, bez dodawania jej własności innych niż te, które posiada”. Również Keith Devlin twierdzi: „Zdecydowanie, często powtarzane twierdzenie, że Partenon w Atenach jest oparty na złotym podziale, nie jest potwierdzone przez żadne prawdziwe pomiary. Tak naprawdę cała historia o Grekach i złotym podziale wydaje się być bez podstaw. Jedyne, co wiemy na pewno, to to, że Euklides w swoim sławnym podręczniku "Elementy", napisanym około 300 p.n.e., pokazał jak obliczyć jego wartość”. Bardziej współczesne źródła takie jak Witruwiusz omawiają wyłącznie proporcje możliwe do zapisania jako liczby całkowite, tzn. wymierne w przeciwieństwie do proporcji niewymiernych.
Geometryczna analiza Wielkiego Meczetu z Kairuanu ujawnia konsekwentne zastosowanie złotego podziału w wystroju, zgodnie z twierdzeniami Boussory i Mazouza. Można znaleźć go w ogólnych proporcjach planu i w wymiarach miejsca modlitwy, sądu i minaretu. Boussora i Mazouz badali również wcześniejsze teorie archeologiczne dotyczące meczetu i przedstawili konstrukcje geometryczne oparte na złotym podziale przez zastosowanie ich do planu meczetu w celu sprawdzenia ich hipotezy.
Szwajcarski architekt Le Corbusier, sławny ze swojego wkładu we współczesny styl międzynarodowy, oparł swoją filozofię projektowania na harmonii i proporcjach. Jego wiara w porządek matematyczny wszechświata była blisko związana ze złotym podziałem i ciągiem Fibonacciego, który opisał jako „rytmy widoczne dla oka i wyraźnie powiązane ze sobą. A rytmy te są podstawą wszelkich działalności człowieka. Wybrzmiewają one w człowieku przez nieuchronność organiczną, tę samą, która powoduje wyprowadzenie złotego podziału przez dzieci, starców, dzikusów i wykształconych”.
Le Corbusier jawnie użył złotego podziału w swoim systemie skali proporcji architektonicznych Modulor. Uważał ten system za kontynuację długiej tradycji Witruwiusza, „człowieka witruwiańskiego” Leonarda da Vinci, prac Leona Battisty Albertiego i innych używających proporcji ciała ludzkiego do udoskonalenia wyglądu i funkcjonalności architektury. Oprócz złotego podziału Le Corbusier oparł system na pomiarach ciała ludzkiego, ciągu Fibonacciego, i jednostkach podwójnych. Rozciągnął powiązania złotego podziału z proporcjami ciała ludzkiego do ekstremum: podzielił swoją modelową wysokość człowieka na dwie części w złotym stosunku na wysokości pępka, następnie podzielił uzyskane odcinki również w tej proporcji na wysokości kolan i szyi; używał tych proporcji w swoim systemie Modulor. Villa Stein w Garches Le Corbusiera z 1927 jest przykładem zastosowania systemu Modulor. Prostokątny plan willi, elewacja i wewnętrzna struktura są dobrym przybliżeniem złotych prostokątów.
Inny szwajcarski architekt, Mario Botta, oparł wiele swoich planów na figurach geometrycznych. Kilka prywatnych domów, które zaprojektował w Szwajcarii, składa się z kwadratów i kół, sześcianów i walców. W domu jego autorstwa w Origlio złoty stosunek panuje pomiędzy centralną i bocznymi częściami domu.
W swojej ostatniej książce Jason Elliot sugeruje, że złoty podział został użyty przez projektantów placu Naghsz-e Dżahan i przyległego meczetu szejcha Lotfollaha.
Malarstwo.
Szesnastowieczny filozof Heinrich Agrippa narysował człowieka na pentagramie wpisanym w koło, co sugeruje związek ze złotym podziałem.
Ilustracje wielościanów Leonarda da Vinci w "De Divina Proportione" ("O Boskich Proporcjach") i jego poglądy, że niektóre proporcje ciała zachowują złoty stosunek, doprowadziły niektórych akademików do spekulacji, że stosował on złoty podział w swoich obrazach. Jednak sugestie, że np. jego "Mona Lisa" zachowuje złote proporcje, nie jest poparta w żadnych zapisach samego Leonarda.
Salvador Dalí pod wpływem prac Matili Ghyki, jawnie użył złotego podziału w swoim arcydziele "Sakrament Ostatniej Wieczerzy". Wymiary płótna są wymiarami złotego prostokąta. Ogromny dwunastościan przedstawiony w perspektywie tak, że jego krawędzie są do siebie w złotych proporcjach, jest zawieszony ponad i za Jezusem, dominując w kompozycji.
Mondrian podobno często używał złotego podziału w swoich geometrycznych obrazach, chociaż niektórzy eksperci (włączając krytyka Yve’a-Alaina Boisa) kwestionowali to twierdzenie.
Badanie statystyczne 565 dzieł sztuki różnych wielkich malarzy, przeprowadzone w 1999, wykazało, że ci artyści nie użyli złotego podziału w wymiarach swoich płócien. Badanie stwierdziło, że średni stosunek dwóch boków badanych obrazów wynosi 1,34, ze średnimi dla poszczególnych malarzy obejmującymi od 1,04 (Goya) do 1,46 (Bellini). Z drugiej strony, Pablo Tosto wymienił ponad 350 dzieł znanych artystów, z których ponad 100 miało płótna o proporcjach złotego prostokąta i pierwiastka z 5, natomiast inne proporcje takie jak pierwiastki z 2, 3, 4 i 6.
Wymiary książek.
Według Jana Tschicholda:
Był czas, gdy odstępstwa od naprawdę pięknych proporcji strony formula_17 i złotego podziału były rzadkie. Wiele książek wydanych między 1550 i 1770 stosują te proporcje z dokładnością do pół milimetra.
Badania postrzegania.
Badania psychologów od Fechnera były nakierowane na sprawdzenie hipotezy, że złoty podział gra rolę w ludzkim postrzeganiu piękna. Podczas gdy Fechner wykrył preferencje do wybierania prostokątów o proporcjach zbliżonych do złotego podziału, dalsze próby uważnego sprawdzenia tego twierdzenia były co najmniej niejednoznaczne.
Muzyka.
Ernő Lendvaï określa dzieła Béli Bartóka jako bazujące na dwóch przeciwstawnych systemach: opartym na złotym podziale i skali akustycznej, jednakże inni akademicy muzyki odrzucają te analizy. W "Muzyce na smyczki, perkusję i czelestę" Bertóka postęp ksylofonu zachodzi w odstępach 1:2:3:5:8:5:3:2:1. Francuski kompozytor Erik Satie użył złotego podziału w kilku swoich dziełach, takich jak "Sonneries de la Rose+Croix".
Złoty podział widoczny jest również w organizacji sekcji muzyki Debussy’ego "Reflets dans l'eau (Odbicia w wodzie)", z "Images" (1. seria, 1905), w których „sekwencja klawiszy jest zaznaczona w odstępach 34, 21, 13 i 8, a główna kulminacja w pozycji phi”.
Muzykolog Roy Howat zaobserwował, że formalne granice "La Mer" odpowiadają dokładnie złotemu podziałowi. Trezise określa to jako „warte zauważenia”, ale ostrzega, że żadne pisemne czy zachowane dowody nie wskazują, że Debussy świadomie użył tych proporcji.
Pearl Drums wykonuje otwory w swoich modelach Masters Premium w oparciu o złoty podział. Firma twierdzi, że taka konfiguracja usprawnia odpowiedź basów i zgłosiła patent na to rozwiązanie.
Według opinii Leona Harkleroada, „Niektóre z najbardziej chybionych prób powiązania muzyki i matematyki wykorzystywały ciąg Fibonacciego i powiązany z nim złoty podział”.
Projekty techniczne.
Niektóre źródła wskazują, że złoty podział jest szeroko używany w codziennych projektach, np. kształcie pocztówek, kart do gry, plakatów, szerokoekranowych telewizorów, zdjęć i włączników światła.
Przyroda.
Adolf Zeising, który interesował się głównie matematyką i filozofią, odkrył złoty podział wyrażony w ułożeniu gałęzi na pniu roślin i w nerwach liści. Rozszerzył swoje badania na szkielety zwierząt i rozgałęzienia ich żył i nerwów, proporcje składników chemicznych i geometrię kryształów, a nawet użycie proporcji w dziełach artystycznych. W zjawiskach tych uznał złoty podział za uniwersalne prawo. W związku ze swoim schematem ciała ludzkiego opartego na złotym podziale, Zeising podał w 1854 uniwersalne prawo „w którym zawarta jest podstawowa zasada każdego dążenia do piękna i spełnienia w działaniach przyrody i sztuki, zgodnie z którym działają wszystkie struktury, formy i proporcje, kosmiczne i osobne, organiczne i nieorganiczne, dźwiękowe i świetlne, ale które najpełniej realizują się w formie ludzkiej”.
W 2003 Volkmar i Harald Weissowie przeanalizowali dane psychometryczne i rozważania teoretyczne, dochodząc do wniosku, że złoty podział jest podstawą cyklu fal mózgowych. W 2008 zostało to potwierdzone doświadczalnie przez zespół neurobiologów.
W 2010 pismo „Science” ogłosiło, że złoty podział jest obecny w skali atomowej w rezonansie magnetycznym spinów w kryształach niobanu kobaltu.
Kilku badaczy zasugerowało powiązania między złotym podziałem a ludzkim genomem DNA.
Jednakże niektórzy twierdzą, że wiele z obserwowanych wystąpień złotego podziału w przyrodzie, w szczególności w wymiarach zwierząt, jest tak naprawdę błędnych.
Optymalizacja.
Złoty podział jest kluczowym elementem metody złotego podziału.
Finanse.
Złoty podział i powiązane liczby są używane na rynkach finansowych. Jest on stosowany w algorytmach handlowych, aplikacjach i strategiach. Niektóre z typowych form to: wiatrak Fibonacciego, łuk Fibonacciego, odbicie Fibonacciego i rozszerzenie czasu Fibonacciego.
Matematyka.
Sprzężenie złotego podziału.
Ujemny pierwiastek równania kwadratowego dla φ (pierwiastek sprzężony) wynosi
Wartość bezwzględna tej liczby (≈ 0,618) odpowiada stosunkowi długości w odwrotnej kolejności (długość krótszego odcinka przez długość dłuższego odcinka, formula_19), i jest czasami określana jako "sprzężenie złotego podziału". Jest tam oznaczona przez dużą literę Phi (Φ):
Równoważnie, Φ może być wyrażone jako
Ilustruje to wyjątkową własność złotego podziału wśród liczb dodatnich, a mianowicie, że
natomiast jego odwrotność:
Oznacza to, że 0,61803...+1 = 1:0,61803...
Krótkie dowody niewymierności.
Sprzeczność w wyrażeniu nieskracalnym.
Przypomnijmy, że:
Jeżeli oznaczymy całość formula_24 a dłuższą część formula_25 to drugie stwierdzenie powyżej staje się
lub algebraicznie:
Jeżeli formula_7 jest wymierne, to formula_7 jest ułamkiem formula_33 gdzie formula_24 i formula_27 są całkowite. Możemy określić takie formula_36 że jest ono nieskracalne, a formula_24 i formula_27 są dodatnie. Ale jeżeli formula_33 jest nieskracalne, to równość oznaczona (*) powyżej mówi, że formula_40 jest również nieskracalne. Prowadzi to do sprzeczności, która wynika z założenia, że formula_7 jest wymierne.
Wyprowadzenie z niewymierności √5.
Inny krótki dowód – może bardziej znany – niewymierności złotej proporcji korzysta z tego, że dodawanie i mnożenie są działaniami wewnętrznymi zbioru liczb wymiernych. Jeżeli formula_42 jest wymierne, to formula_43 jest również wymierne, co prowadzi do sprzeczności ponieważ wiadomo, że pierwiastek liczby naturalnej niebędącej kwadratem jest niewymierny.
Alternatywne formy.
Wzór formula_44 może być rozwinięty rekurencyjnie w celu uzyskania ułamka łańcuchowego złotej liczby:
oraz jego odwrotności:
Kolejne aproksymacje tych ułamków łańcuchowych (1/1, 2/1, 3/2, 5/3, 8/5, 13/8, …, lub 1/1, 1/2, 2/3, 3/5, 5/8, 8/13,…) są stosunkami kolejnych liczb Fibonacciego.
Równanie formula_47 również produkuje łańcuchowy pierwiastek kwadratowy, tzn.:
Można z niego wyprowadzić nieskończony ciąg o granicy phi:
Również:
Równania te wyrażają fakt, że długość przekątnej pięciokąta foremnego jest formula_7 razy dłuższa niż długość jego boku, a podobny stosunek występuje w pentagramie.
Także pole pod wykresem funkcji formula_55 dla formula_56
Geometria.
Liczba formula_7 pojawia się często w geometrii, szczególnie w figurach o symetrii pentagonalnej.
Długość przekątnej pięciokąta foremnego jest formula_7 razy dłuższa od jego boku.
Wierzchołki dwudziestościanu foremnego są takie jak wierzchołki trzech prostopadłych do siebie złotych prostokątów.
Nie jest znany ogólny algorytm ustawiający daną liczbę węzłów równomiernie na sferze, według dowolnej z kilku definicji równomiernego rozdziału (np. zobacz "problem Thomsona"). Jednakże użyteczne przybliżenie powstaje przez podział sfery na równoległe pasy o równej powierzchni i rozmieszczenie po jednym węźle na południkach oddalonych o złoty podział okręgu, tzn. 360°/φ 222,5°. Metoda ta została użyta do ustawienia 1500 luster zbudowanego przy udziale studentów satelity Starshine-3.
Podział odcinka.
Pierwszy sposób konstrukcji.
Kolejne kroki konstrukcji:
Długości początkowego odcinka formula_3 i znalezionego formula_4 pozostają w złotym stosunku, formula_65 wyznaczają więc złoty podział.
Algebraiczny dowód poprawności konstrukcji.
Znaleziony w trzecim kroku odcinek formula_61 jest przeciwprostokątną trójkąta prostokątnego o przyprostokątnych formula_3 i formula_68 Na mocy twierdzenia Pitagorasa:
zatem jego długość:
Odkładając odcinek formula_61 w prawo ze środka boku kwadratu, otrzymaliśmy odcinek (dłuższy bok prostokąta) o długości:
zaś za formula_4 przyjęliśmy część (czerwoną) pozostałą po skróceniu o odcinek formula_3 (czarny):
czyli:
Stosunek długości formula_77 wynosi:
czyli równy jest złotej liczbie. Konstrukcja prowadzi więc do złotego podziału.
Drugi sposób konstrukcji.
Odcinek można podzielić według złotej proporcji zgodnie z następującą konstrukcją geometryczną:
Złoty trójkąt, pięciokąt i pentagram.
Złoty trójkąt.
Złoty trójkąt może być opisany jako trójkąt równoramienny ABC o własności takiej, że bisekcja kąta C tworzy nowy trójkąt CXB podobny do danego trójkąta.
Jeśli kąt BCX = α, to XCA = α wynikając z bisekcji, a CAB = α dzięki podobieństwu trójkątów; ABC = 2α z powodu równoramienności trójkąta ABC, a BXC = 2α przez podobieństwo. Suma kątów w trójkącie jest równa 180°, więc 5α = 180, dając α = 36°. Tak więc kąty złotego trójkąta wynoszą 36°-72°-72°. Kąty pozostałego rozwartokątnego trójkąta równoramiennego AXC (czasami zwanego złotym gnomonem) wynoszą 36°-36°-108°.
Załóżmy, że XB ma długość 1, a długość BC oznaczymy jako formula_79 Z powodu równoramienności trójkątów XC=XA i BC=XC, a więc są one również długości formula_79 Długość AC = AB jest przez to równa formula_81 Jednakże trójkąt ABC jest podobny do CXB, więc AC/BC = BC/BX, przez co długość AC równa jest formula_82 Z tego formula_83 potwierdzając, że formula_7 to złota liczba.
Podobnie, stosunek powierzchni większego trójkąta AXC do mniejszego CXB jest równa formula_5 podczas gdy odwrotna proporcja to formula_86
Pięciokąt.
W pięciokącie foremnym stosunek boku do przekątnej to formula_87 (tzn. formula_88), natomiast przekątne przecinają się w złotym stosunku.
Konstrukcja Odoma.
George Odom podał niezwykle prostą konstrukcję formula_7 wykorzystującą trójkąt równoboczny: jeżeli wpiszemy trójkąt równoboczny w okrąg, a odcinek łączący środki dwóch boków jest przedłużony do przecięcia z okręgiem w dowolnym z dwóch miejsc, to te trzy punkty są do siebie w złotej proporcji. Jest to bezpośredni skutek twierdzenia o przecinających się cięciwach i może być użyte do utworzenia pięciokąta foremnego, konstrukcji, która zwróciła uwagę wybitnego kanadyjskiego geometry H.S.M. Coxetera, który opublikował ją w imieniu Odoma jako rysunek w „American Mathematical Monthly” opatrzony jednym słowem „Oto!”.
Pentagram.
Złoty podział gra istotną rolę w geometrii pentagramu. Wszystkie brzegowe odcinki przecinają się ze sobą w złotym stosunku. Również stosunek długości krótszego odcinka do odcinka ograniczonego przez dwie przecinające się krawędzie (bok pięciokąta wewnątrz pentagramu) wynosi formula_5 jak przedstawia czterokolorowa ilustracja.
Pentagram zawiera dziesięć trójkątów równoramiennych: pięć ostrokątnych i pięć rozwartokątnych. We wszystkich z nich stosunek długości dłuższego boku do krótszego wynosi formula_79 Trójkąty ostrokątne są złotymi trójkątami. Rozwartokątne są złotymi gnomonami.
Twierdzenie Ptolemeusza.
Własności pięciokąta foremnego związane ze złotym podziałem mogą być udowodnione przez zastosowanie twierdzenia Ptolemeusza do czworoboku utworzonego przez usunięcie jednego z jego wierzchołków. Jeżeli dłuższy bok czworoboku i przekątne oznaczymy jako formula_92 a krótsze boki jako formula_93 to twierdzenie Ptolemeusza daje formula_94 z czego wynika
Skalowalność trójkątów.
Rozważmy trójkąt o bokach długości formula_96 i formula_61 w kolejności malejącej. Zdefiniujemy „skalowalność” trójkąta jako mniejszy z dwóch stosunków formula_98 i formula_99 Skalowalność jest zawsze mniejsza od formula_7 i może dowolnie zbliżać się do formula_7.
Trójkąt, którego boki tworzą postęp geometryczny.
Jeżeli długości boków trójkąta tworzą ciąg geometryczny i są w stosunku formula_102 gdzie formula_103 wspólną proporcją, to formula_103 musi znajdować się w przedziale formula_105 co jest skutkiem nierówności trójkąta (suma dowolnych dwóch boków trójkąta musi być większa od długości trzeciego boku). Gdyby formula_106 to dwa krótsze boki byłyby długości 1 i formula_5 ale ich suma wynosiłaby formula_108 dlatego formula_109 Podobne uzasadnienie pokazuje, że formula_110 Trójkąt, którego boki są w stosunku formula_111 jest trójkątem prostokątnym (ponieważ formula_112) znanym jako trójkąt Keplera.
Złoty trójkąt, romb i trzydziestościan rombowy.
Złoty romb to taki romb, w którym długości przekątnych są do siebie w złotym stosunku. Trzydziestościan rombowy to wielościan wypukły mający szczególną własność: wszystkie jego ściany są złotymi rombami. W trzydziestościanie rombowym kąt dwuścienny między dwoma przyległymi rombami wynosi 144°, czyli dwa razy więcej niż kąt między ramionami złotego trójkąta i cztery razy więcej od jego najostrzejszego kąta.
Związek z ciągiem Fibonacciego.
Własności złotego podziału i ciągu Fibonacciego są blisko powiązane ze sobą. Ciąg Fibonacciego to:
Wzór jawny (znany jako wzór Bineta, mimo że był znany już Abrahamowi de Moivremu) dla ciągu Fibonacciego zawiera złoty stosunek:
Złoty podział jest granicą stosunków kolejnych wyrazów ciągu Fibonacciego (a także każdego ciągu opartego na podobnych zasadach), co po raz pierwszy wykazał Kepler:
Innymi słowy, kolejne przybliżenia liczby złotej można otrzymać, obliczając ilorazy sąsiednich liczb Fibonacciego, co daje kolejno:
Już ostatni z wypisanych tu ułamków przybliża złotą liczbę z dokładnością do 0,001.
Definicja rekurencyjna powyższego ciągu ma postać:
natomiast powyższa granica przyjmuje postać:
Tym samym, jeżeli wyraz ciągu Fibonacciego jest podzielony przez swojego bezpośredniego poprzednika w ciągu, to iloraz jest przybliżeniem formula_120 np. 987/610 ≈ 1,6180327868852. Przybliżenia te są niższe lub wyższe od formula_5 i zbiegają się do formula_7 wraz z postępem ciągu:
Bardziej ogólnie:
powyżej podane są ilorazy następujących po sobie wyrazów ciągu Fibonacciego w przypadku, gdy formula_125
Poza tym kolejne potęgi formula_7 są do siebie w zgodzie z równaniem rekurencyjnym Fibonacciego:
Powyższa równość pozwala zredukować każdy wielomian formula_7 do równania liniowego. Na przykład:
Nie jest to co prawda wyjątkowa własność formula_5 ponieważ wielomiany w dowolnym równaniu kwadratowym formula_131 można zredukować w podobny sposób, stosując:
dla danych współczynników formula_96 takich, że formula_131 spełnia równanie. Nawet bardziej ogólnie, każda funkcja wymierna (z wymiernymi współczynnikami) z nieredukowalnym wielomianem formula_24-tego stopnia na liczbach wymiernych może być zredukowana do wielomianu stopnia formula_136 Wyrażone w terminach teorii ciał, jeżeli α jest podstawą nieredukowalnego wielomianu stopnia formula_24-tego, to formula_138 ma stopień formula_24 ponad formula_140 o podstawie formula_141
Symetrie.
Złota liczba i jej odwrotność formula_142 mają zbiór symetrii, które je zachowują i łączą. Obie są zachowane przez funkcje homograficzne formula_143 – ten fakt odpowiada równości i definicji równania kwadratowego.
Następnie są one podstawione przez trzy mapy formula_144 – są one odwrotnościami, symetrycznymi po formula_145 i (odwrotnie) symetrycznymi po 2.
Co więcej, te mapy są podgrupą grupy modularnej formula_146 izomorficznej do grupy symetrycznej na 3 literach, formula_147 odpowiadających stabilizatorowi zbioru formula_148 3 punktów standardowych linii projekcyjnej, a symetrie te odpowiadają mapie ilorazu formula_149 – podgrupie formula_150 składającej się z 3-cyklowej i równanie formula_151 stablilizuje to dwie liczby, a 2-cyklowa podmienia je, tworząc mapę.
Inne własności.
Złoty podział ma najprostsze wyrażenie (i najwolniejszą zbieżność) jako rozwinięcie ułamka łańcuchowego dowolnej liczby niewymiernej (zobacz "Formy alternatywne" powyżej). Z tego powodu jest to jeden z najgorszych przypadków twierdzenia aproksymacji Lagrange’a. Może to być przyczyna tego, że kąty zbliżone do złotego podziału często pojawiają się w ulistnieniu rosnących roślin.
Określający wielomian kwadratowy i sprzężony związek prowadzą do wartości dziesiętnych, których części ułamkowe wynoszą formula_152
Kolejne potęgi formula_7 zawierają te wartości 0,618…; 1,0; 1,618…; 2,618…; bardziej ogólnie,
każda kolejna potęga formula_7 jest równa sumie dwóch bezpośrednio poprzedzających potęg:
Przez to łatwo można podzielić dowolną potęgę formula_7 na wielokrotność formula_7 i stałą. Wielokrotność i stała są zawsze kolejnymi wyrazami ciągu Fibonacciego. Prowadzi to do kolejnej własności dodatnich potęg formula_152
Jeżeli formula_161 to:
Kiedy złota liczba jest podstawą systemu liczbowego (zobacz Złoty system liczbowy), każda liczba całkowita ma skończoną reprezentację mimo faktu, że formula_7 jest niewymierna, natomiast każdy ułamek jest nieskończony.
Złota liczba jest podstawową jednostką ciała liczbowego formula_165 i jest liczbą Pisota-Vijayaraghavana. W ciele formula_165 mamy formula_167 gdzie formula_168 jest formula_24-tą liczbą Lucasa.
Złoty podział pojawia się też w geometrii hiperbolicznej jako maksymalna długość od punktu na boku trójkąta potrójnie asymptotycznego do bliższego z jego pozostałych dwóch boków: ta odległość to długość boku trójkąta równoramiennego utworzonego przez punkty styczności koła wpisanego w trójkąt potrójnie asymptotyczny i wynosi formula_170.
Złoty podział pojawia się w rozwiązaniu równania różniczkowego formula_171 które wynosi formula_172 (przy sprawdzeniu korzystamy z równości formula_173 oraz formula_174)
Rozwinięcie dziesiętne.
Rozwinięcie dziesiętne złotej liczby może być bezpośrednio wyliczone z wyrażenia
gdzie √5 ≈ 2,2360679774997896964. Pierwiastek kwadratowy z 5 może być obliczony za pomocą metody babilońskiej, zaczynając od początkowego przybliżenia takiego jak formula_176 i iterując
dla formula_178 aż różnica formula_179 i formula_180 wyniesie zero, do żądanej ilości miejsc po przecinku.
Algorytm babiloński dla √5 jest odpowiednikiem metody Newtona dla rozwiązania równania formula_181 W jej bardziej ogólnej formie można zastosować metodę Newtona bezpośrednio do dowolnego równania algebraicznego, włącznie z równaniem formula_182 określającym złoty podział. Daje to iteracje zbiegające do samej złotej liczby.
dla odpowiedniego przybliżenia początkowego formula_184 takiego jak formula_185 Nieco szybsza metoda polega na przekształceniu równania jako formula_186 przez co iteracja Newtona zmienia się w
Wszystkie te iteracje zbiegają się kwadratowo; tzn. każdy krok w przybliżeniu podwaja liczbę cyfr rozwiązania. Przez to złoty podział jest stosunkowo łatwo obliczyć z dowolną dokładnością. Czas potrzebny do obliczenia formula_24 cyfr złotej liczby jest proporcjonalny do czasu potrzebnego na dzielenie dwóch formula_24-cyfrowych liczb. Jest to znacząco szybsze od znanych algorytmów dla liczb przestępnych π i e.
Prostą do implementacji alternatywą jest policzenie dwóch dużych kolejnych wyrazów ciągu Fibonacciego i wyliczenie ich ilorazu. Stosunek liczb Fibonacciego formula_190 – formula_191 każdej o ponad 5000 cyfrach, daje ponad 10 000 cyfr znaczących złotej liczby.
Złota liczba formula_7 została wyznaczona z dokładnością kilku milionów cyfr dziesiętnych . Alexis Irlande wykonał obliczenia i sprawdzenie pierwszych 17 000 000 000 cyfr.
Ostrosłupy.
Piramidy egipskie, jak również przypominające je foremne ostrosłupy o podstawie kwadratu można badać z uwzględnieniem złotego podziału i innych stosunków.
Ostrosłupy i trójkąty.
Ostrosłup, w którym apotema (pochylona wysokość dzieląca boczną ścianę na pół) jest formula_7 razy dłuższa od połowy szerokości podstawy nazywa się czasem "złotym ostrosłupem". Trójkąt równoramienny będący boczną ścianą takiego ostrosłupa można utworzyć z dwóch połówek podzielonego wzdłuż przekątnej złotego prostokąta (o wymiarach połowy podstawy na apotemę), łącząc dłuższe przyprostokątne tworzące apotemę. Wysokość takiego ostrosłupa wynosi formula_194 razy połowa podstawy (tzn. nachylenie ściany bocznej wynosi formula_194); kwadrat wysokości jest równy powierzchni ściany bocznej, formula_7 razy powierzchnia połowy podstawy.
Środkowy trójkąt prostokątny takiego „złotego” ostrosłupa (zobacz rysunek), o bokach formula_197 jest sam w sobie interesujący, pokazując przez twierdzenie Pitagorasa związek formula_198 lub formula_199 Ten „trójkąt Keplera” jest jedynym trójkątem prostokątnym o długościach boków w ciągu geometrycznym, tak samo jak trójkąt 3–4–5 jest jedynym trójkątem prostokątnym o długościach boków w ciągu arytmetycznym. Kąt o tangensie formula_194 odpowiada kątowi utworzonemu przez bok piramidy z podstawą, 51,827…° (51°49′38).
Prawie identyczny kształt ostrosłupa, ale o wymiernych proporcjach jest opisany w papirusie matematycznym Rhinda (źródle większej części współczesnej wiedzy o starożytnej matematyce egipskiej), oparty na trójkącie 3:4:5; nachylenie ściany bocznej odpowiadające tangensowi 4/3 wynosi 53,13° (53 stopni i 8 minut). Pochyła wysokość, czyli apotema jest 5/3, tzn. 1,666… razy dłuższa od połowy podstawy. Papirus Rhinda zawiera inny problem ostrosłupa, znowu z wymiernym nachyleniem (wyrażonym jako kotangens). Matematyka egipska nie obejmowała pojęcia liczb niewymiernych, i odwrotne nachylenie wymierne (kotangens, pomnożony przez współczynnik 7 do przeliczenia do ich standardowej jednostki dłoni na ammę) było użyte przy wznoszeniu piramid.
Innym ostrosłupem o proporcjach niemal identycznych jak „złoty” ostrosłup jest taki o obwodzie 2 razy dłuższym od wysokości, tzn. h:b = 4:π. Ten trójkąt ma kąt nachylenia boku równy 51,854° (51°51′), zbliżony do 51,827° kąta w trójkącie Keplera. Ten związek z piramidami odpowiada przypadkowi matematycznemu formula_201
Znane są piramidy egipskie o proporcjach bardzo podobnych do opisanych ostrosłupów.
Piramidy egipskie.
W połowie XIX wieku Röber badał różne piramidy egipskie, m.in. Chefrena, Mykerinosa, niektóre z Gizy, Sakkary i Abusiru. Zauważył, że połowa podstawy piramidy wynosi połowę boku, tworząc trójkąt rozpoznany przez innych badaczy jako trójkąt Keplera; sugerowano również wiele innych teorii matematycznych dotyczących kształtu piramid.
Jedna z piramid egipskich jest wyjątkowo zbliżona do „złotego ostrosłupa” – Wielka Piramida (znana również jako piramida Cheopsa). Jej nachylenie wynoszące 51°52′ jest bardzo zbliżone do nachylenia „złotego” ostrosłupa równego 51°50′ i nachylenia opartej na π piramidy równego 51°51′; inne piramidy w Gizie (Chefrena, 52°20′ i Mykerinosa, 50°47′) są również dość zbliżone. Kwestia czy konstrukcja tych piramid ma jakiś związek ze złotym podziałem jest jedynie przedmiotem spekulacji Kilka innych piramid egipskich również posiada wymiary o proporcjach zbliżonych do 3:4:5.
Pobudzając kontrowersje na temat autorstwa piramid Eric Temple Bell, matematyk i historyk ogłosił w 1950 że matematycy egipscy nie potrafiliby obliczyć wysokości boku piramidy ani jego stosunku do wysokości piramidy poza przypadkiem piramidy 3:4:5, ponieważ trójkąt 3:4:5 był trójkątem prostokątnym jedynym znanym Egipcjanom, którzy nie znali twierdzenia Pitagorasa ani pojęcia liczb niewymiernych takich jak π i φ.
Michael Rice zaznacza, że główni historycy architektury egipskiej kwestionowali znajomość przez Egipcjan złotego podziału i jego obecność w konstrukcji piramid, cytując Giedona (1957). Historycy nauki od zawsze debatowali, czy Egipcjanie znali go czy też nie, dochodząc zwykle do wniosku, że jego obecność w budynkach egipskich jest wynikiem przypadku.
W 1859 piramidolog John Taylor twierdził, że w Wielkiej Piramidzie złoty podział jest reprezentowany przez stosunek wysokości boku, nachylonego pod kątem θ do podłoża, do połowy długości boku kwadratowej podstawy, równoznaczny z sekansem kąta θ. Dwie powyższe wartości wynoszą odpowiednio około 186,4 i 115,2 m. Ich stosunek to złoty stosunek z dokładnością do większej ilości cyfr od dokładności ich pierwszego zmierzenia. Podobnie, Howard Vyse, według Matili Ghyki, ogłosił, że przy wysokości piramidy równej 148,2 m i połowy podstawy równej 116,4 m stosunek wysokości boku i połowy podstawy daje wynik 1,6189, co również daje dokładność przekraczającą błąd pomiaru.
Fizyka.
Stała grawitacji.
Choć nie wiadomo dokładnie dlaczego dla stałej grawitacji z bardzo dobrym przybliżeniem najlepszej wartości eksperymentalnej z 2010 roku zachodzi
związek
gdzie formula_61 to prędkość światła, formula_204 zredukowana stała Plancka, formula_205 masa elektronu a formula_206 stała struktury subtelnej.
Stała struktury subtelnej.
Z dobrym przybliżeniem dla stałej struktury subtelnej formula_206
Wątpliwe obserwacje.
Przykłady kwestionowanych obserwacji zastosowania złotego podziału obejmują następująco:
Linki zewnętrzne.
Polskojęzyczne
Anglojęzyczne

</doc>
<doc id="44368" url="https://pl.wikipedia.org/wiki?curid=44368" title="Pisanka">
Pisanka

Pisanka – ogólna, zwyczajowa nazwa jaja (zwykle kurzego, ale także gęsiego czy kaczego) zdobionego różnymi technikami.
Historia.
Najstarsze pisanki pochodzą z terenów Temerskiej Mezopotamii. Zwyczaj malowania jajek znany był w czasach cesarstwa rzymskiego, wspominają o nim Owidiusz, Pliniusz Młodszy i Juwenalis. Według mitologii germańskiej, jajka znosił zając, jako zwierzę poświęcone bogini Osterze.
Na ziemiach polskich najstarsze pisanki, pochodzące z końca X wieku, odnaleziono podczas wykopalisk archeologicznych w pozostałościach grodu na opolskiej wyspie Ostrówek. Wzór rysowano na nich roztopionym woskiem, a następnie wkładano je do barwnika – łupin cebuli lub ochry, które nadawały im brunatnoczerwoną barwę. W procesie chrystianizacji pisankę włączono do elementów symboliki wielkanocnej. Obecnie pisanki wykonuje się przed Wielkanocą. Mają symbolizować rodzącą się do życia przyrodę, a w chrześcijaństwie dodatkowo nadzieję wynikającą z wiary w zmartwychwstanie Chrystusa.
Rodzaje pisanek.
W zależności od techniki zdobienia, świąteczne jajka mają w Polsce różne nazwy:
W okolicach Koźla (Śląsk Opolski), pisanki wypiekano z ciasta piernikowego i przyozdabiano lukrem.
Tradycje z wykorzystaniem pisanek.
Dawniej zdobieniem jaj zajmowały się wyłącznie kobiety, mężczyźnie wówczas nie wolno było wchodzić do izby. Jeśliby się tak zdarzyło, odczyniano urok, który intruz mógł rzucić na pisanki.
W latach 80. XX wieku w rejonie uroczyska Piatienka w pobliżu wsi Folwarki Tylwickie zaobserwowano jeszcze zwyczaj składania pisanek w okresie wiosennym na grobach przez ludność wyznania prawosławnego.
Z tradycyjnych rosyjskich pisanek wywodzą się słynne jaja wielkanocne, wykonywane w końcu XIX w. przez petersburskiego jubilera Petera Carla Fabergé. Jajka wykonywane z kamieni półszlachetnych, łączonymi z metalami szlachetnymi, zdobione technikami jubilerskimi były wykonywane początkowo wyłącznie dla rodziny carskiej. Później wykonywano je również dla innych dostojników, a także powstawały imitacje, wykonywane przez inne firmy.
Innymi znanymi dziełami sztuki rosyjskiej wywodzącymi się z ludowych pisanek, są jajka, lub częściej ich drewniane imitacje, pokryte czarną laką i zdobione miniaturowym malarstwem temperowym. Tak zdobione jajka wykonywano początkowo w Paliechu, miejscowości o starych tradycjach pisania ikon, obecnie wzorują się na nich twórcy ludowi i profesjonalni artyści z różnych regionów.
Obecnie uroczyste śniadanie w niedzielę wielkanocną poprzedza dzielenie się poświęconym jajkiem. Podobnie jak bożonarodzeniowy zwyczaj łamania się opłatkiem, jest wyrazem przyjaźni.
Muzeum poświęcone wyłącznie pisankom istnieje w Kołomyi. W 2004 w Muzeum Rolnictwa w Ciechanowcu otwarto stałą ekspozycję ponad 1000 pisanek pochodzących z prywatnej donacji.

</doc>
<doc id="44377" url="https://pl.wikipedia.org/wiki?curid=44377" title="Deska rozdzielcza">
Deska rozdzielcza

Deska rozdzielcza – element wyposażenia przedziału pasażerskiego samochodu (potocznie kabiny). Deska rozdzielcza jest umieszczona w przedniej części kabiny, poniżej przedniej szyby. Jest konsolą zawierającą tablicę wskaźników (potocznie zegary lub wskaźniki), regulatory i przełączniki. Wskaźniki znajdują się zwykle na wysokości kierownicy, naprzeciw kierowcy lub pośrodku deski rozdzielczej. W środkowej części deski rozdzielczej znajduje się konsola mieszcząca dodatkowe wyposażenie: radioodtwarzacz, zapalniczkę z gniazdem 12 V, regulatory temperatury powietrza w kabinie, klimatyzację, a w nowszych, bardziej luksusowych samochodach także systemy nawigacji i inne. Deska rozdzielcza zawiera również otwory nawiewu, półki, schowki, a czasem tablicę z bezpiecznikami. Po stronie kierowcy i pasażera deska rozdzielcza z reguły zawiera także poduszkę powietrzną.

</doc>
<doc id="44378" url="https://pl.wikipedia.org/wiki?curid=44378" title="Ignacy Loga-Sowiński">
Ignacy Loga-Sowiński

Ignacy Loga-Sowiński (ur. 20 stycznia 1914 w Varnkewitz, zm. 10 grudnia 1992 w Warszawie) – polski komunistyczny działacz związkowy i polityk. Członek Biura Politycznego KC PZPR (1956–1971), poseł do Krajowej Rady Narodowej, na Sejm Ustawodawczy oraz Sejm PRL II, III, IV i V kadencji, członek (1957–1965) i zastępca przewodniczącego Rady Państwa (1965–1971). Ambasador PRL w Turcji (1971–1978). Budowniczy Polski Ludowej.
Życiorys.
Syn Władysława i Honoraty z domu Misiak. Jego ojciec był robotnikiem rolnym. Z zawodu murarz, w okresie przedwojennym mieszkał w Łodzi. Uzyskał wykształcenie podstawowe. W 1934 wstąpił do Komunistycznej Partii Polski. W lutym 1938 został zatrzymany podczas rewizji, w której ujawniono rękopis odezwy komunistycznej. W latach 1938–1939 był więziony z przyczyn politycznych. Po wybuchu II wojny światowej został zwolniony z więzienia.
Podczas okupacji uczestniczył w pracy konspiracyjnej. Był razem z Mieczysławem Moczarem współzałożycielem organizacji Front Walki o Naszą i Waszą Wolność, która po powstaniu Polskiej Partii Robotniczej przekształca się w jej komórki. Pracował w aparacie Komitetu Centralnego PPR. Pełnomocnik KC PPR na Lubelszczyznę w okresie od czerwca do lipca 1944. Od stycznia 1945 był pełnomocnikiem Rządu Tymczasowego na województwo łódzkie, następnie I sekretarzem Komitetu Wojewódzkiego PPR w Łodzi, a od 1946 Komitetu Łódzkiego PPR. W 1943 i 1948 zastępca członka Komitetu Centralnego PPR, w latach 1943–1948 członek KC PPR.
Od 1948 był członkiem Polskiej Zjednoczonej Partii Robotniczej, w latach 1948–1954 zastępcą członka KC, następnie po krótkiej przerwie 1956–1971 członkiem Komitetu Centralnego i Biura Politycznego KC PZPR.
Od 1949 związany z działalnością w związkach zawodowych: był przewodniczącym Okręgowej Komisji Związków Zawodowych i Wojewódzkiej Rady Związków Zawodowych we Wrocławiu (1949–1956), sekretarzem Centralnej Rady Związków Zawodowych (1956) oraz przewodniczącym Centralnej Rady Związków Zawodowych (1956–1971).
W latach 1957–1965 był członkiem, a od 1965 do 1971 zastępcą przewodniczącego Rady Państwa. Odszedł z kierownictwa partyjnego i państwowego wraz z upadkiem ekipy Władysława Gomułki po wydarzeniach grudnia 1970. 
W latach 1944–1952 był posłem w Krajowej Radzie Narodowej i Sejmie Ustawodawczym, a od 1957 do 1972 był posłem na Sejm PRL II, III, IV i V kadencji. W latach 1958–1971 był wiceprzewodniczącym Ogólnopolskiego Komitetu Frontu Jedności Narodu.
W czerwcu 1968 wszedł w skład Komitetu Honorowego obchodów 500. rocznicy urodzin Mikołaja Kopernika. W latach 1971–1978 był ambasadorem PRL w Turcji.
Po przejściu na emeryturę (1978) działał w wielu organizacjach społecznych i był powoływany w skład szeregu komitetów honorowych. Był wieloletnim członkiem władz naczelnych Związku Bojowników o Wolność i Demokrację. Na kongresie ZBoWiD w maju 1985 wybrany na wiceprezesa Rady Naczelnej ZBoWiD. 2 września 1982 na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki. W 1983 wybrany został w skład Krajowej Rady Towarzystwa Przyjaźni Polsko-Radzieckiej. Był długoletnim członkiem Komitetu Redakcyjnego kwartalnika KC PZPR „Z Pola Walki”, w którym publikowano artykuły na temat historii polskiego i międzynarodowego ruchu robotniczego i komunistycznego. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR i PPS – powstania PZPR, któremu przewodniczył I sekretarz KC PZPR.
Jego żoną była Wanda Loga-Sowińska z domu Długosz (1930–2005). Został pochowany w grobie rodzinnym na Cmentarzu Wojskowym na Powązkach w Warszawie (kwatera C2-8-4).

</doc>
