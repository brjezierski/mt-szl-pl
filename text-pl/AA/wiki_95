<doc id="44930" url="https://pl.wikipedia.org/wiki?curid=44930" title="Wrzosowiak">
Wrzosowiak

Wrzosowiak (do 1993 "Raków-Zachód") – dzielnica Częstochowy, granicząca z dzielnicami: Raków, Ostatni Grosz, Błeszno.
Etymologia.
Nazwa dzielnicy pochodzi od licznych wrzosów, które porastały te tereny w przeszłości.
Historia.
Pierwsza wzmianka pojawiła się w 1883 i mówiła o Wrzosowskim Lesie. Teren ten zajmował powierzchnię 135 ha. W 1933 przysiółek Wrzosowiak liczył 18 domów. Podczas II wojny światowej stanowił teren działania ruchu oporu. Włączony do miasta etapami – w 1930 i 1952. W 1981 Urząd Miasta podjął decyzję o przygotowaniu terenu pod budowę osiedla Raków-Zachód. Budowę rozpoczęto w 1983, a dwa lata później pierwsze bloki oddano do użytku. W 1993 powrócono do nazwy "Wrzosowiak".
15 marca 2004 roku Rada Miasta Częstochowy w uchwale w sprawie utworzenia dzielnic oraz nadania im statutów ustaliła nowy podział administracyjny miasta.Ustalony podział jest niezgodny z historycznym. W jego wyniku osiedle mieszkalne Błeszno, wzgórze ostańcowe Błeszno, cmentarz Rakowski, ogródki działkowe "Błeszno - Wzgórze" znalazły się w granicach dzielnicy Wrzosowiak.
Komunikacja publiczna.
Przez dzielnicę Wrzosowiak przebiegają następujące autobusowe linie miejskie:
oraz linia tramwajowa 
A także linie podmiejskie:
Zagospodarowanie.
Na terenie dzielnicy znajdują się budynki oświaty, żłobek, kościoły, przychodnie zdrowia, urzędy pocztowe, kilka aptek, supermarkety, sklepy spożywcze, przemysłowe i inne, księgarnie, bary i inne lokale gastronomiczne, przedsiębiorstwa handlowo-usługowe, place zabaw, liczne boiska, skatepark oraz tory rowerowe. W 2007 roku na osiedlu został zbudowany Skate Park. Od 2010 roku funkcjonuje kompleks boisk sportowych Orlik przy Szkole Podstawowej z Oddziałami Integracyjnymi nr 53 im. Marii Skłodowskiej-Curie.
Centra handlowe w dzielnicy Wrzosowiak: 
Parafie Kościoła rzymskokatolickiego.
Obszar dzielnicy obejmują terytoria czterech parafii katolickich: 
Oświata.
Na terenie dzielnicy znajdują się szkoły:

</doc>
<doc id="44936" url="https://pl.wikipedia.org/wiki?curid=44936" title="Agresja">
Agresja



</doc>
<doc id="44937" url="https://pl.wikipedia.org/wiki?curid=44937" title="Agresja wroga">
Agresja wroga



</doc>
<doc id="44938" url="https://pl.wikipedia.org/wiki?curid=44938" title="Agresja instrumentalna">
Agresja instrumentalna



</doc>
<doc id="44939" url="https://pl.wikipedia.org/wiki?curid=44939" title="Arbitraż">
Arbitraż



</doc>
<doc id="44940" url="https://pl.wikipedia.org/wiki?curid=44940" title="Arbitraż (psychologia)">
Arbitraż (psychologia)

Arbitraż – w psychologii rozstrzyganie konfliktów w sposób polubowny przez osoby wskazane przez każdą ze stron i według szczególnych procedur. Arbitraż nie musi kierować się przepisami prawa, ale jego wyroki podlegają wykonaniu, tak jak wyroki innych sądów.
Innymi metodami rozwiązywania konfliktów są:
negocjacje, facylitacja, mediacje, sąd

</doc>
<doc id="44941" url="https://pl.wikipedia.org/wiki?curid=44941" title="Atrybucja">
Atrybucja

Atrybucja – przypisywanie komuś lub czemuś pewnych cech. W psychologii pojęcie atrybucji odnosi się do tego jak ludzie wyjaśniają przyczyny swojego bądź cudzego zachowania, tzw. "naiwne teorie przyczynowości". Termin ten funkcjonuje również w gramatyce języka polskiego oraz istnieje w dziedzinie marketingu biznesowego.
Teoria atrybucji (ang. "attribution theory") – teoria wyjaśniająca postrzeganie, wnioskowanie i przypisywanie przyczyn własnemu zachowaniu lub zachowaniu innych osób. Atrybucja umożliwia prognozowanie przyszłych zdarzeń i ewentualny wpływ na nie.
W szczególności wyróżniane są:
Istnieje skłonność do zbyt częstego używania atrybucji wewnętrznej kosztem zewnętrznej. Niektórzy psycholodzy społeczni twierdzą iż ludzie mają tendencję do przywiązywania zbyt wielkiego znaczenia do czynników wewnętrznych, którymi tłumaczą zachowania innych, czyli dokonują ich atrybucji (ang. "attribution)". Efekt ten nazywa się podstawowym błędem atrybucji. Jeśli chodzi o własne czyny, to atrybucja zależy od ich sukcesów (zobacz: atrybucje w służbie ego), tendencja samoobronna, ukierunkowania uwagi (zobacz: błąd aktora-obserwatora), samooceny (zobacz: samoutrudnianie), cech osobowości (zobacz: poczucie umiejscowienia kontroli).

</doc>
<doc id="44942" url="https://pl.wikipedia.org/wiki?curid=44942" title="Atrybucja globalna">
Atrybucja globalna

Atrybucja globalna – rodzaj atrybucji w psychologii, przy której osoba jest przekonana, że przyczyna danego zachowania jest charakterystyczna dla wielu różnorodnych sytuacji (np. czyjaś inteligencja) w przeciwieństwie do przekonania, że jest ona charakterystyczna dla niewielkiej ich grupy (np. przypadek).

</doc>
<doc id="44943" url="https://pl.wikipedia.org/wiki?curid=44943" title="Atrybucja stabilna">
Atrybucja stabilna

Atrybucja stabilna – rodzaj atrybucji w psychologii zakładający, że przyczyna zdarzenia nie ulega znaczniejszym zmianom w czasie (np. czyjaś inteligencja) w przeciwieństwie do czynników, które są niestabilne w czasie (np. jednorazowy wysiłek).

</doc>
<doc id="44944" url="https://pl.wikipedia.org/wiki?curid=44944" title="Atrybucja wewnętrzna">
Atrybucja wewnętrzna

Atrybucja wewnętrzna – inaczej "atrybucja dyspozycyjna"; rodzaj atrybucji w psychologii, zakładający iż przyczyną danego zdarzenia były cechy jego sprawcy (np. zdolności lub ich brak, inteligencja, włożony wysiłek, cechy osobowości) w przeciwieństwie do czynników zewnętrznych wobec sprawcy (np. przypadek, trudność zadania, sytuacja zewnętrzna, rola społeczna, normy społeczne, itp.).
Przykład: Sebastian zdał kiepsko egzamin z psychologii. 
Przykład atrybucji wewnętrznej (dyspozycyjnej): Sebastian jest głupi. 
Przykład atrybucji zewnętrznej (sytuacyjnej): Były trudne pytania.
Ludzie na ogół mają skłonność do zbyt częstego używania atrybucji wewnętrznej kosztem zewnętrznej. Efekt ten nazywa się podstawowym błędem atrybucji. Jeśli chodzi o własne czyny, to atrybucja zależy od ich sukcesów (zobacz: atrybucje w służbie ego), tendencja samoobronna, ukierunkowania uwagi (zobacz: błąd aktora-obserwatora), samooceny (zobacz: samoutrudnianie), cech osobowości (zobacz: poczucie umiejscowienia kontroli).

</doc>
<doc id="44945" url="https://pl.wikipedia.org/wiki?curid=44945" title="Atrybucja zewnętrzna">
Atrybucja zewnętrzna

Atrybucja zewnętrzna, "atrybucja sytuacyjna" – rodzaj atrybucji w psychologii, zakładający, iż przyczyną zachowania danej osoby były właściwości sytuacji lub inne czynniki zewnętrzne względem tej osoby (np. przypadek, trudność zadania, pech, pogoda, śliska jezdnia, zachowanie innych ludzi, itp.) w przeciwieństwie do jego własnych cech i wyborów (np. zdolności lub ich brak, inteligencja, włożony wysiłek, motywacji, cech osobowości itp.).
Przykład: Magda jest w świetnym humorze.
Przykład atrybucji zewnętrznej: Na pewno usłyszała właśnie coś śmiesznego.
Przykład atrybucji wewnętrznej: Magda to wesoła dziewczyna.
Ludzie na ogół mają skłonność do zbyt częstego używania atrybucji wewnętrznej kosztem zewnętrznej. Efekt ten nazywa się podstawowym błędem atrybucji. Jeśli chodzi o własne czyny, to atrybucja zależy głównie od ich sukcesów (zobacz: atrybucje w służbie ego), cech osobowości (zob. np. poczucie umiejscowienia kontroli, zewnątrzsterowność, samoutrudnianie), ukierunkowania uwagi (zobacz: teoria spostrzegania siebie, błąd aktora-obserwatora), cech sytuacji (zobacz: rozproszenie odpowiedzialności).

</doc>
<doc id="44946" url="https://pl.wikipedia.org/wiki?curid=44946" title="Atrybucje obronne">
Atrybucje obronne

Atrybucje obronne – w psychologii rodzaj atrybucji będących jednocześnie mechanizmami obronnymi, w taki sposób fałszujących odbiór rzeczywistości, aby dana osoba mogła uniknąć emocji takich jak strach i lęk, a szczególnie lęk przed śmiercią.

</doc>
<doc id="44947" url="https://pl.wikipedia.org/wiki?curid=44947" title="Atrybucje w służbie ego">
Atrybucje w służbie ego

Atrybucje w służbie ego – w psychologii rodzaj atrybucji będących jednocześnie mechanizmami obronnymi, w taki sposób fałszujących interpretację rzeczywistości, aby dana osoba mogła wzmocnić swoją samoocenę.
Na ogół polega to na nadmiernym i niezgodnym z rzeczywistością upatrywaniu w sobie przyczyn sukcesów, a w innych ludziach i zewnętrznej sytuacji, przyczyn porażek.

</doc>
<doc id="44948" url="https://pl.wikipedia.org/wiki?curid=44948" title="Autoprezentacja">
Autoprezentacja

Autoprezentacja – sposób, w jaki każdy człowiek poprzez swoje wypowiedzi, zachowania i sygnały niewerbalne komunikuje na zewnątrz kim jest, albo za kogo chciałby być uważany. Autoprezentacja jest podejmowana również w sytuacjach, które nie przynoszą namacalnych zysków, ale pozwalają budować pozytywną opinię o sobie u innych, dzięki czemu jednostka może kształtować i podtrzymywać swoją pożądaną tożsamość.
Niektórzy autorzy dzielą techniki autoprezentacji na dwie grupy: techniki obronne i asertywno-zdobywcze. Obronne techniki autoprezentacji są zachowaniami, które są ukierunkowane na obronę, ochronę i utrzymanie zaatakowanej lub zagrożonej tożsamości i naszej wartości. Z kolei asertywno-zdobywcze techniki autoprezentacji są zachowaniami ukierunkowanymi na zbudowanie, uzyskanie i utrwalenie nowej tożsamości swojej osoby.
Autoprezentacja to zdolność takiej prezentacji siebie samego, która kształtuje pożądany przez nas obraz. W pracach nad tak sformułowanym wizerunkiem wykorzystywane są elementy wyglądu zewnętrznego, ale także komunikacja niewerbalna (np. minimka twarzy, gesty, proksemika, chronemika), czy werbalna (tembr głosu, jego siła, ton, barwa). Elementy te mają wpływ na ostateczny efekt, w tym pierwsze wrażenie.

</doc>
<doc id="44949" url="https://pl.wikipedia.org/wiki?curid=44949" title="Bariera nadmiernej ufności">
Bariera nadmiernej ufności

Bariera nadmiernej ufności – w psychologii jedna z heurystyk wydawania sądów, która automatycznie skłania człowieka do nadmiernego zaufania własnym osądom w porównaniu z cudzymi. Badania wykazały, że na ogół własne osądy nie są aż tak trafne, jak ludzie oczekują.

</doc>
<doc id="44950" url="https://pl.wikipedia.org/wiki?curid=44950" title="Bodziec wyzwalający agresję">
Bodziec wyzwalający agresję

Bodziec wyzwalający agresję – w psychologii nazwa bodźca, który kojarzy się z agresją, np. pistolet. Badania wykazują, iż taki bodziec przez samo swoje pojawienie się zwiększa prawdopodobieństwo wystąpienia agresji.

</doc>
<doc id="44951" url="https://pl.wikipedia.org/wiki?curid=44951" title="Grupa społeczna">
Grupa społeczna

Grupa społeczna – w psychologii społecznej i socjologii zaliczany do zbiorowości społecznej zbiór co najmniej trzech osób, którego członkowie współdziałają ze sobą na zasadzie odrębności od innych, w celu zaspokajania własnych potrzeb, charakteryzujący się trwałą strukturą i względnie jednolitym systemem norm i wartości. Tu oparto się na założeniu, że dopiero 3 osoby tworzą grupę, a 2 osoby to para. Trzecia osoba może obserwować interakcje, które zachodzą pomiędzy parą.
Według innego poglądu już dwie osoby tworzą grupę społeczną, diadę. W wypadku grupy składającej się z trzech osób można mówić o triadzie.
W socjologii pojęcie to jest uznawane za jedno z podstawowych, choć nie jest jednoznacznie rozumiane w różnych szkołach socjologicznych. W niektórych przypadkach pojęcie to było odrzucane jako stworzony na potrzeby nauki artefakt. W najszerszym rozumieniu jest to zbiór jednostek, między którymi zachodzą istotne stosunki społeczne.
Struktury wewnątrzgrupowe.
W grupach społecznych wyróżnić można trzy typy struktur społecznych: strukturę komunikacji, strukturę przywództwa (władzy) oraz strukturę socjometryczną.
Spójność grupy.
Jedną z ważniejszych zmiennych określających grupę społeczną jest spójność grupy (spoistość), która określa grupę jako zintegrowaną całość, brak występowania klik oraz wysokim stopniem konformizmu jednostek wobec norm i celów grupowych. Zazwyczaj spójność jest najwyższa w grupach małych, ze względu na silniejszą kontrolę społeczną względem postaw, norm i wartości.
Fazy rozwoju grupy.
Fazy rozwoju grupy to proces, o którym informacje wykorzystuje się w pracy z grupami, m.in. w psychoterapii.
Klasyfikacja Corey.
1. Faza orientacji i zależności.
Dobieranie się, szukanie kogoś, kto jest do nas podobny, kto jest dla nas atrakcyjny, ma dobrą pozycję; chcemy się też dowiedzieć jaki jest cel zajęć, jakie zasady panują na zajęciach;
W tej fazie grupa wykazuje zależność od prowadzącego, który jest tu bardzo ważną osobą.
Uczucia: niepokój, obawa, lęk, wahanie, ciekawość.
Zachowania, postawy: opór, niechęć do wyrażania własnych opinii, pseudointegracja wynikająca z zaciekawienia, duże ugrzecznienie – sympatia dawana ludziom, których mało znamy.
2. Faza konfliktu i buntu.
W tej fazie członkowie grupy zaczynają się zastanawiać, czy wszystko to, czego oczekiwali jest spełnione na zajęciach; nawet jeśli jest, to jednak członkowie czują niedosyt, zaczynają się buntować. Jest to moment, kiedy grupie przestaje się podobać, jest to faza konfliktu i buntu grupy przeciwko prowadzącemu.
"Dlaczego tak się dzieje?" Uczestnicy mają krytyczne podejście, jednakże w końcu dochodzą do wniosku, że chodzą na zajęcia z własnej woli. Faza ta ma służyć podjęciu odpowiedzialności przez grupę, zaczynają się wyłaniać prawdziwe role, pojawia się struktura grupy.
Efektem buntu jest konflikt. Nic się nie podoba, proponowane ćwiczenia nie odpowiadają, opór i niechęć, milczenie, grupa nie chce się wypowiadać, powściągliwość. Ujawniają się walki i rywalizacja, okazywanie wrogości.
3. Faza spójności i współpracy w grupie.
Uczestnicy mają wrażenie, że ich grupa jest świetna, najlepsza, zmniejsza się krytycyzm.
Faza ta nie jest momentem na poważne zadania, wzrasta jednak współpraca, pojawiają się autentyczne normy, więcej kompromisu, przejaskrawienie miłych uczuć.
4. Faza celowej i świadomej aktywności grupy.
Jest to faza realna. Współpraca i wsparcie w grupie oparte są na realnych, rzeczywistych rolach i pozycjach w grupie.
Jest to moment, gdy grupa wykonuje najciekawsze ćwiczenia.
5. Faza końcowa.
Następuje bez względu na to jak pracuje dana grupa. Ma dwa oblicza:
Grupa społeczna a jednostka.
Grupa społeczna wywiera na jednostki „nacisk” na podporządkowanie się wobec panujących w niej norm i wartości, przez co np. podczas socjalizacji „przekształca się” ona z jednostki biologicznej w jednostkę społeczną. W miarę wzrostu liczebności grupy, rośnie liczba możliwych stosunków interpersonalnych w niej zachodzących. Można to opisać wzorem [n*(n-1)]/2, gdzie „n” oznacza liczbę członków.
Wymagania stawiane członkom grupy zamykają się w dwóch poziomach: wzór fizyczny (pozytywny – cechy fizyczne wymagane i negatywny – niepożądane) oraz wzór moralny – zespół cech jakie jednostka powinna wykazywać w swoim postępowaniu.
Suma dążeń członków do realizowania zadania zbiorowego wyraża się wolą zbiorową grupy. Jej istnienie przejawia się konsekwentnym i efektywnym realizowaniem zadań (świadomie określone skutki, które grupa jako całość chce wywołać). Często jest to podłożem dla zjawiska solidarności grupy.
Zbyt silne identyfikowanie się z grupą społeczną, występujące w tzw. „grupach żarłocznych” czy „grupach totalnych” prowadzi do patologicznego konformizmu, co objawia się m.in. syndromem grupowego myślenia.
Wzrost liczebności grupy.
Wraz ze wzrostem liczebności grupy pogarsza się aktywne uczestnictwo członków grupy w jej działaniu (Prawo Olsona), rozrost grupy nie jest uzasadniony funkcjonalnie (Prawo Parkinsona).

</doc>
<doc id="44953" url="https://pl.wikipedia.org/wiki?curid=44953" title="Dżin">
Dżin



</doc>
<doc id="44954" url="https://pl.wikipedia.org/wiki?curid=44954" title="Homo ergaster">
Homo ergaster

Homo ergaster – wymarły gatunek lub podgatunek ssaka naczelnego z rodziny człowiekowatych (Hominidae), który żył w Afryce we wczesnym plejstocenie czyli ok. 1,9–1,6 mln lat temu. To, czy "H. ergaster" stanowi odrębny gatunek, czy też należy go włączyć do "H. erectus", jest ciągłym i nierozwiązanym sporem w ramach paleoantropologii. Zwolennicy synonimizacji zwykle określają H. ergastera jako „Afrykański Homo erectus” lub „Homo erectus ergaster”.
Charakterystyka.
Charakteryzował się wysoką, zaokrągloną czaszką i szkieletem w ogólnych zarysach podobnym do szkieletu "Homo sapiens". Miał wzrost ok. 180 cm i smukłą budowę ciała z długimi kończynami, pojemność puszki mózgowej ocenia się na 800–900 cm³. Najprawdopodobniej jadał mięso, a jego zęby policzkowe nie były duże.
Znaleziska paleontologiczne.
Najbardziej znanym znaleziskiem jest szkielet chłopca zwany "Chłopcem znad Jeziora Turkana", odkryty w roku 1984 przez zespół pod kierownictwem Richarda Leakeya. Szczątki te datuje się na co najmniej 1,6 mln lat. Najwięcej odkryć szczątków "Homo ergaster" dokonano na terenie Kenii.
Prawdopodobnie "H. ergaster" lub pokrewny mu gatunek był tym, który rozpoczął ekspansję z Afryki.
Wytwarzane narzędzia.
Wczesny H. ergaster odziedziczył kulturę narzędzi kultury olduwajskiej od australopiteków i wcześniejszego "Homo", choć szybko nauczył się ciosać ze skał znacznie większe skalne płatki. Już 1 mln 650 tys. lat temu H. ergaster zaczął wytwarzać na dużą skalę płatkowate wyroby oraz pięściaki, które charakteryzują kulturę aszelską. Ten nowy przemysł narzędziowy rozwinął się szeroko w Afryce Wschodniej w okresie od 1 mln 600 tys. do 1 mln 400 tys. lat temu .

</doc>
<doc id="44955" url="https://pl.wikipedia.org/wiki?curid=44955" title="Transformacja blastyczna">
Transformacja blastyczna

Transformacja blastyczna jest sumą zmian, jaką przechodzi dany limfocyt po pobudzeniu antygenem, mitogenem lub superantygenem. Głównymi różnicami, względem niepobudzonego limfocytu, są: sfałdowanie powierzchni błony komórkowej, rozpoczęcie produkcji i wydzielania cytokin oraz wydzielanie przeciwciał w przypadku limfocytów B.
Mitogenami odpowiedzialnymi za transformację limfocytów B są lipopolisacharyd (LPS) i mitogen szkarłatki (PWM). Dla limfocytów T jest to fitohemaglutynina, konkanawalina A (ConA) i szczepionka BCG (przeciwko gruźlicy).
Transformacji blastycznej towarzyszy przejście komórki limfocytarnej ze spoczynkowego stanu G0 do fazy G1 podziałowego cyklu komórkowego. Skutkiem zjawiska tego jest proliferacja, zaś sam proces zachodzi w obwodowych (wtórnych) narządach limfatycznych. To właśnie intensywna proliferacja limfocytów jest przyczyną powiększenia tych narządów (np. śledziony i węzłów chłonnych).

</doc>
<doc id="44956" url="https://pl.wikipedia.org/wiki?curid=44956" title="Paranthropus boisei">
Paranthropus boisei

Paranthropus boisei – gatunek wymarłego hominida, przedstawiciel australopiteków masywnych, który zamieszkiwał Afrykę ok. 2,3–1,2 mln lat temu. Miał silne i duże szczęki wyposażone w szerokie zęby służące do rozcierania roślinnego pokarmu. Równie masywnie zbudowana była jego czaszka, która m.in. posiadała wydatny grzebień kostny na wierzchu (służący do przyczepu rozbudowanych mięśni żuchwy).
Pierwotnie zaliczany do rodzaju "Australopithecus" jako "A. boisei".
Z powodu skąpości skamielin trudno ocenić jego wysokość.
Mary Leakey dokonała wielu ważnych odkryć, rozpoczynając swoją pracę już w latach 30. XX w. u boku męża Louisa Leakeya. Między innymi w 1959 roku odkryła w Wąwozie Olduvai skamieniałą czaszkę, skatalogowaną jako OH 5, należącą do przedstawiciela gatunku "Paranthropus boisei". Małżonkowie Leakey nazwali pierwotnie ten nowy gatunek "Zinjanthropus boisei" ("Zinj" to dawna arabska nazwa Afryki Wschodniej, a "Boise" to nazwisko angielskiego przemysłowca, który finansował badania małżeństwa Leakeyów), a pieszczotliwie nazywali go "Zinj" albo "Dziadek do orzechów" ("Nutcracker") – z powodu wielkich szczęk jakby stworzonych do łupania orzechów. Analizy izotopowe sugerują jednak, że "P. boisei" żywił się głównie trawami i ciborowatymi. Budowa twarzoczaszki może być przystosowaniem do zjadania dużych ilości pokarmu o niskiej wartości odżywczej, a nie twardych pokarmów, takich jak orzechy.

</doc>
<doc id="44957" url="https://pl.wikipedia.org/wiki?curid=44957" title="Homo rudolfensis">
Homo rudolfensis

Homo rudolfensis – gatunek kopalnego hominida, przedstawiciela rodzaju "Homo" z Afryki Wschodniej, 1,78–1,95 mln lat temu.
Skamieniała czaszka (o numerze katalogowym KNM-ER 1470) została znaleziona w 1972 roku w Koobi Fora, na wschodnim wybrzeżu Jeziora Turkana w Kenii, przez Bernarda Ngeneo z zespołu badawczego Richarda Leakeya i jego żony Meave Leakey. Była ona przedmiotem licznych kontrowersji. Początkowo uważano, że należy ona do przedstawiciela "Homo habilis", jednak ze względu na stosunkowo duży mózg w 1986 roku radziecki antropolog Walerij Aleksiejew zaproponował wprowadzenie nowego gatunku hominidów nazwanych potem "Homo rudolfensis". W 2007 roku przeprowadzono rekonstrukcję czaszki KNM ER 1470, weryfikując m.in. objętość mózgu: początkowo ocenioną na ok. 752 cm³, wówczas stwierdzono, że wynosiła ok. 526 cm³.
W sierpniu 2012 Meave Leakey z zespołem opublikowała w „Nature” informację o odkryciu kolejnych szczątków "Homo rudolfensis". Odkrycie to wsparło tezę, że mógł on być odrębnym gatunkiem.

</doc>
<doc id="44958" url="https://pl.wikipedia.org/wiki?curid=44958" title="Test rozetkowy">
Test rozetkowy

Test rozetkowy – służy do rozróżnienia limfocytów T od pozostałych populacji komórek limfoidalnych.
Przeprowadza się go, mieszając zawiesinę komórek, w której występują limfocyty, z czerwonymi krwinkami owcy (SRBC). W efekcie limfocyty T łączą się z SRBC, co na obrazie mikroskopowym jest widoczne jako "rozetka" – ułożony w środku limfocyt jest otoczony przynajmniej trzema krwinkami czerwonymi.
Obecnie do określania i wyodrębniania populacji i subpopulacji limfocytów stosuje się inne metody, bazujące zwykle na przeciwciałach monoklonalnych, np. cytometrię przepływową.
Podstawą przedstawianego zjawiska jest obecność na limfocytach T cząsteczki CD2, nieobecnej na innych komórkach i wiążącej się swoiście z inną cząsteczką, LFA-3. Erytrocyty owcy wykazują na powierzchni obecność białka o podobnej do LFA-3 budowie, które łączy się z CD2. Wynikiem tego przyłączania jest właśnie powstająca rozetka .

</doc>
<doc id="44959" url="https://pl.wikipedia.org/wiki?curid=44959" title="Podzbiór właściwy">
Podzbiór właściwy



</doc>
<doc id="44960" url="https://pl.wikipedia.org/wiki?curid=44960" title="Australopithecus anamensis">
Australopithecus anamensis

Australopithecus anamensis – wymarły ssak naczelny, hominid. Żył około 4 mln lat temu w Afryce. Przez niektórych uczonych zaliczany jest do ardipiteków (jako "Ardipithecus anamensis"), inni uważają go za bezpośredniego ewolucyjnego następcę ardipiteków.
Odkrycie.
W roku 1965 Bryan Patterson w Kanapoi nad jeziorem Rudolfa (Turkana) w Kenii odkrył szczątki datowane na ok. 4 mln lat, początkowo sklasyfikowane jako "A. afarensis". Dopiero w roku 1995 zostały one zakwalifikowane przez kenijską paleoantropolog Meave Leakey jako nowy gatunek – "Australopithecus anamensis" (z powodu różnic anatomicznych szczątków okazów tegoż gatunku i okazów innych gatunków australopiteków).
Nazwę zawdzięcza przynależności do rodzaju "Australopithecus" i jezioru Rudolfa, w pobliżu którego jego szczątki znaleziono (w języku turkana "anam" znaczy jezioro).
Opis.
Znany z nielicznych szczątków kopalnych, przede wszystkim fragmentów żuchwy, szczęki, kości ramieniowej i części kości podudzia. Wszystko wskazuje na to, że chodził w pozycji wyprostowanej.
Skamieniałości "A. anamensis" wykazują cechy wspólne zarówno ze współczesnymi szympansami jak i z ludźmi. Szczęki "A. anamensis" są prymitywne (obie połowy łuku zębowego blisko siebie), żuchwa podobna do szympansiej. Zęby pokryte grubym szkliwem jak u innych australopiteków, co odróżnia je od zębów afrykańskich małp człekokształtnych. Przewód słuchowy niewielki, czym przypomina szympansy. Mimo że o milion lat starszy, staw kolanowy "A. anamensis" przypomina staw innych dwunożnych australopiteków (np. "Australopithecus afarensis").

</doc>
<doc id="44961" url="https://pl.wikipedia.org/wiki?curid=44961" title="Wspólna progenitorowa komórka limfopoezy">
Wspólna progenitorowa komórka limfopoezy

Wspólna progenitorowa komórka limfopoezy (CLP, "ang. Common Lymphoid Progenitor") – komórka wywodząca się w prostej linii od komórki macierzystej hemopoezy (HSC), dająca początek komórkom linii limfoidalnej, czyli limfocytom, komórkom NK oraz limfoidalnym komórkom dendrytycznym. Pod względem morfologii podobna do innych komórek macierzystych i limfoidalnych, nie posiada jednak ani TCR, ani BCR na swojej powierzchni.

</doc>
<doc id="44962" url="https://pl.wikipedia.org/wiki?curid=44962" title="Psychologia społeczna">
Psychologia społeczna

Psychologia społeczna – dziedzina nauki z pogranicza psychologii i socjologii badająca, w jaki sposób obecność innych ludzi i ich działania wpływają na psychikę jednostki. Innymi słowy jest to nauka badająca procesy psychiczne i zachowanie się ludzi znajdujących się w sytuacjach społecznych – takich, w których występują inni ludzie. Jest to stosunkowo młoda gałąź psychologii, która wyodrębniła się dopiero pod koniec lat trzydziestych XX wieku wraz z rozwojem metod eksperymentalnych Kurta Lewina i jego uczniów.
Psychologia społeczna bada w jaki sposób ludzie wywierają wpływ na sposób myślenia, emocje i postawy innych ludzi zarówno nieświadomie, jak i celowym działaniem. Dziedziną badań tej nauki są zarówno procesy społeczne wpływające na indywidualnego człowieka, jak i procesy zachodzące w małych grupach ludzkich.
„…podczas gdy psycholog społeczny bada jednostkę w grupie, socjolog ma do czynienia z grupą jako całością” – wskazuje Floyd Henry Allport. Stefan Baley definiuje ją nieco inaczej: „psychologia społeczna zajmuje się psychologiczną analizą zjawisk społecznych”.
Psychologia społeczna posługuje się metodą statystyczną, metodą porównawczą, metodą etnograficzną, a także metodą eksperymentalną.
Początki psychologii społecznej.
Dziedzina ta ukształtowała się na początku dwudziestego wieku, jednak jej tematykę podejmowano już wcześniej. Jednym z pierwszych jej głośnych dzieł jest "Psychologia tłumu" Gustave’a Le Bona, napisane jeszcze w dziewiętnastym stuleciu, w którym opisywał on między innymi wpływ tłumu na podejmowane przez jednostkę decyzje. Sformułował on w nim słynną tezę, że jednostka w tłumie zachowuje się inaczej niż poza nim.
Psychologia społeczna w Polsce miała swoje prapoczątki przed II wojną światową, lecz na rzeczywisty jej początek Stanisław Mika wskazuje rok 1959, gdy wydano W"prowadzenie do psychologii społecznej" Stefana Baleya.
Obszar działania.
Zajmuje się:
Psychologia społeczna posługuje się takimi metodami i technikami jak sondaż ankietowy, studium w terenie, eksperyment naturalny, eksperyment w terenie i eksperyment laboratoryjny.
W psychologii społecznej można wyróżnić cztery główne podejścia teoretyczne:
To ostatnie podejście jest aktualnie nurtem dominującym. Z perspektywy społeczno-poznawczej psychologia społeczna jawi się jako empiryczne (naukowe) studium wpływu procesów społecznych i poznawczych na sposób, w jaki ludzie:
Cechy.
Wpływanie i uleganie wpływom może mieć charakter nieświadomy, jak na przykład podczas naśladowania kogoś, jak i w pełni zamierzony, jak to się dzieje w sytuacjach manipulacji społecznych stosowanych na przykład w reklamie i kampaniach wyborczych.
Dzięki wpływowi społecznemu, grupy społeczne są czymś więcej niż zbiorem jednostek. Poprzez jego oddziaływanie powstają normy grupowe, opinie publiczne, a pojedynczy ludzie potrafią wykroczyć poza interes własny i skierować swoją aktywność na realizację dobra danej społeczności. Wpływ społeczny jest zatem istotną siłą, stojącą u podłoża zjawisk społecznych, które warunkują postęp cywilizacji. Psychologia społeczna wykorzystywana umiejętnie, potrafi wywierać skuteczny wpływ na społeczność, która kształtuje przyszłą rzeczywistość.
Krytyka naukowości i metodyki.
Naukowe badanie samej psychologii społecznej (czyli metanauka) ujawniło istotne problemy związane z metodologią badań: duży udział błędów, niska odtwarzalność i nagminne niewłaściwe, a przy tym naiwne wykorzystywanie danych statystycznych. Problem jest szczególnie systemowy w tej dziedzinie, gdyż w latach 2010., w ramach dużego projektu sprawdzania publikacji, odkryto że tylko 25% wyników z psychologii społecznej można dowieść przez powtórzenie.

</doc>
<doc id="44963" url="https://pl.wikipedia.org/wiki?curid=44963" title="Zbiór skończony">
Zbiór skończony

Zbiór skończony – zbiór o skończonej liczbie elementów. Nieujemną liczbę całkowitą określającą liczbę elementów zbioru skończonego nazywa się mocą zbioru. Zbiór skończony ma moc skończoną. Najmniejszym zbiorem skończonym jest zbiór pusty  Ø.
Np. zbiór liczb
jest zbiorem skończonym o pięciu elementach; moc tego zbioru wynosi 5. Zbiór pusty ma moc równą zero.
Zbiory skończone mogą mieć bardzo dużo elementów. Np. liczba atomów w widzialnym wszechświecie, tzn. dostępnym w obserwacjach za pomocą najlepszych teleskopów, szacowana jest na ok. 1080.
Nie zawsze jest łatwo określić liczbę elementów zbiorów skończonych, gdy dana jest jedynie definicja zbioru. Np. na pytanie ile jest (pod)zbiorów "k"-elementowych zbioru "n"-elementowego odpowiada dział matematyki zwany kombinatoryką. (W ogólności kombinatoryka zajmuje się badaniem różnych struktur, skończonych lub policzalnych nieskończonych, i odpowiada na pytanie o liczbę elementów zbiorów tych struktur; pośrednio zajmują się nim również teoria liczb oraz kryptografia.)
Do XIX wieku zgodnie z myślą Arystotelesa matematycy zajmowali się wyłącznie zbiorami skończonymi. Nieskończoność traktowano jako proces, który można w razie potrzeby bez przeszkód kontynuować. Np. w geometrii euklidesowej prostą traktowano jako odcinek, który można nieograniczenie przedłużać.
Przełom przyniosły prace Georga Cantora, który potraktował zbiory nieskończone jako byty o własnej hierarchii (zob. nieskończoności potencjalną i aktualną). Trudności istniejące w początkowej fazie rozwoju teorii spowodowały opór w postaci finityzmu, konstruktywizmu czy intuicjonizmu; w szczególności odrzucano pojęcie nieskończoności aktualnej (zob. aksjomat Cantora, nazywany też aksjomatem nieskończoności).
We współczesnej matematyce rozpatruje się z powodzeniem zbiory nieskończone, choć pojawiają się tu różne, nieoczekiwane, nieintuicyjne własności (np. paradoks Hilberta), których brak dla zbiorów skończonych.
Definicje formalne.
Istnieje wiele równoważnych definicji zbioru skończonego:
Definicje pochodzące od Alfreda Tarskiego i Richarda Dedekinda (niealternatywna) mają zasadniczą przewagę nad definicją naturalną, gdyż nie wykorzystują pojęcia liczby naturalnej.
Definicja Dedekinda, ze względu na swą intuicyjność, była do czasów prac Georga Cantora (XIX wiek) niemal powszechnie przyjmowana jako równoważna definicji naturalnej.
Na gruncie aksjomatyki Zermela-Fraenkla (ZF, bez aksjomatu wyboru AC) równoważne są definicje naturalna i Tarskiego, równoważne są wtedy także warianty definicji Dedekinda. Na mocy zasady indukcji definicja naturalna pociąga za sobą definicję Dedekinda, jednak pociąganie w drugą stronę wymaga użycia aksjomatu wyboru (AC), a przynajmniej aksjomatu wyborów zależnych (DC).
Liczebności zbiorów – przykłady.
Zbiory skończone.
a) Liczba wszystkich podzbiorów zbioru formula_3-elementowego jest równa formula_5 (zob. zbiór potęgowy).
b) Liczba podzbiorów formula_6-elementowych zbioru formula_3-elementowego jest równa formula_8 (zob. symbol Newtona).
Zbiory nieskończone.
a) Zbiór liczb naturalnych jest równoliczny ze zbiorem liczb parzystych, który jest jego właściwym podzbiorem. Równoliczność ustala funkcja wzajemnie jednoznaczna formula_9
b) Zbiór liczb rzeczywistych jest równoliczny z podzbiorem dodatnich liczb rzeczywistych. Wzajemnie jednoznaczną odpowiedniość elementów ustala np. odwzorowanie wykładnicze formula_10
W ten sposób zbiory liczb naturalnych i rzeczywistych są nieskończone w sensie Dedekinda.

</doc>
<doc id="44964" url="https://pl.wikipedia.org/wiki?curid=44964" title="Zbiór nieskończony">
Zbiór nieskończony



</doc>
<doc id="44967" url="https://pl.wikipedia.org/wiki?curid=44967" title="Elizabeth Odio Benito">
Elizabeth Odio Benito

Elizabeth Odio-Benito (ur. 15 września 1939 w Puntarenas), kostarykańska prawniczka i działaczka polityczna.
Doświadczona prawniczka, sprawowała wiele funkcji ministerialnych: 1978-1982 i 1990-1994 minister sprawiedliwości i prokurator generalny, 1998-2002 minister środowiska i energii, 2002-2003 minister edukacji. W okresie maj 1998 - maj 2002 była także drugim wiceprezydentem Kostaryki.
W latach 1990-1994 wicerektor Uniwersytetu Kostaryki, pełniła także funkcję ambasadora przy europejskiej siedzibie ONZ. W latach 1993-1998 była sędzią w Międzynarodowym Trybunale Karnym ds. byłej Jugosławii, 1993-1995 wiceprezydentem tego Trybunału; kadencję sędziowską, kończącą się w 1997, przedłużono o kilka miesięcy ze względu na dobro jednego z prowadzonych postępowań.
Specjalistka praw człowieka i międzynarodowego prawa humanitarnego; reprezentant Kostaryki w Międzynarodowym Trybunale Arbitrażowym, specjalny sprawozdawca Podkomisji Narodów Zjednoczonych ds. badania nietolerancji i dyskryminacji z przyczyn wyznaniowych i religijnych (1983-1986; opracowała specjalny raport na temat walki z nietolerancją religijną opublikowany przez ONZ w 1986), szef grupy roboczej opracowującej protokół dodatkowy do Konwencji Przeciwko Torturom i Innym Przejawom Niehumanitarnego i Poniżającego Traktowania (1998). W latach 1980-1983 była członkiem Podkomisji zapobiegania Dyskryminacji i Ochrony Mniejszości przy Komisji Praw Człowieka.
W lutym 2003 została wybrana sędzią Międzynarodowego Trybunału Karnego, na kadencję 9-letnią; w marcu t.r. powierzono jej funkcję drugiego wiceprezydenta Trybunału.
Jest autorką wielu publikacji dotyczących praw człowieka, prawa humanitarnego i międzynarodowego prawa karnego.

</doc>
<doc id="44970" url="https://pl.wikipedia.org/wiki?curid=44970" title="Erkki Kourula">
Erkki Kourula

Erkki Kourula (ur. 12 czerwca 1948), prawnik fiński.
Specjalizuje się w prawie międzynarodowym, ukończył studia na uniwersytecie w Oxfordzie; prof., od 1985 pracował w Ministerstwie Spraw Zagranicznych Finlandii. 1991 został mianowany radcą przy stałym przedstawicielstwie Finlandii w ONZ i brał aktywny udział w powołaniu międzynarodowych trybunałów badających zbrodnie w byłej Jugosławii i Rwandzie. Pracował także przy powołaniu Międzynarodowego Trybunału Karnego, był szefem delegacji fińskiej w Komitecie Przygotowawczym i na Konferencji Pełnomocników ds. Ustanowienia Międzynarodowego Trybunału Karnego.
Był również przedstawicielem Finlandii przy Europejskim Trybunale Praw Człowieka i przy Trybunale Wspólnot Europejskich.
Od lutego 2003 jest sędzią Międzynarodowego Trybunału Karnego, został wybrany na kadencję 3-letnią, a w styczniu 2006 na dalsze 9 lat.

</doc>
<doc id="44971" url="https://pl.wikipedia.org/wiki?curid=44971" title="Goryl">
Goryl

Goryl ("Gorilla") – rodzaj ssaka naczelnego z podrodziny Homininae w rodzinie człowiekowatych (Hominidae). Preferuje naziemny tryb życia, jest zwierzęciem roślinożernym, zamieszkuje lasy tropikalne w Afryce. Dzielone są na dwa gatunki i według nadal trwającej debaty (2007) do czterech lub pięciu podgatunków.
Zasięg występowania i biotop.
Zamieszkują lasy strefy równikowej w Afryce Środkowej, w dwóch obszarach wyraźnie oddzielonych przez rzekę Kongo. Wschodni obszar – położony w centralnej części kontynentu – obejmuje wschodnią część Demokratycznej Republiki Konga, Ugandę i Rwandę. Zachodni obszar występowania goryli to Nigeria, Kamerun, Republika Środkowoafrykańska, Gwinea Równikowa, Gabon, Kongo, Angola i zachodnie krańce Demokratycznej Republiki Konga.
Poszczególne populacje goryli zamieszkują różnorodne siedliska od bagien i terenów nizinnych po górskie lasy na wysokości 1600 m n.p.m. (goryle nizinne) i 2200-4200 m n.p.m. (goryle górskie).
Zamieszkuje lasy tropikalne.
Systematyka.
Podział systematyczny.
W 1852 I. Geoffroy Saint-Hilaire przeniósł gatunek do nowego rodzaju "Gorilla". Od 1993 klasyfikacja systematyczna goryli ulegała znacznym zmianom. Początkowo dla gatunku "Gorilla gorilla" wyróżniano dwa podgatunki: "Gorilla gorilla gorilla" i "Gorilla gorilla beringei" określane odpowiednio jako goryl nizinny i goryl górski. Dalsze badania prowadzone systematycznie od 1959. wykazały, że oddzielone od siebie odległością ok. 1000 km populacje określane jako "zachodnia" i "wschodnia" różnią się znacznie nie tylko od siebie, ale również wewnątrz siebie. Różnice geograficzne i morfologiczne spowodowały wydzielenie dwóch odrębnych gatunków, a wśród nich czterech podgatunków nazwanych odpowiednio do lokalizacji geograficznej i zajmowanego siedliska. Do rodzaju należą następujące gatunki:
Charakterystyka.
Długość ciała samców 103–120 cm, wysokość w pozycji stojącej samic 109–152 cm, samców 138–196 cm; masa ciała samic 57–98 kg, samców 120–209 kg. Okazjonalnie samce osiągają ponad 183 cm wysokości i 225 kg wagi (rekord na wolności). Jednak w niewoli notowano samce o wadze 270 kg. Goryle mają silnie prognatyczną część twarzową, ich żuchwa wystaje dalej na zewnątrz niż szczęka.
Ciąża trwa 8,5 miesiąca, a odstęp między kolejnymi ciążami to zazwyczaj ok. 3 do 4 lat. Młode pozostaje przy matce przez 3-4 lata. Samice osiągają dojrzałość pomiędzy 10 a 12 rokiem życia (wcześniej w niewoli); z kolei samce później 11–13 lat. W naturalnych warunkach żyją 30-40 lat a w niewoli do 50 lat. W Filadelfijskim zoo goryl Massa ustanowił rekord długowieczności – żył 54 lata.
Chociaż goryl swoją budową jest przystosowany do życia nadrzewnego, tylko młode lekkie osobniki spędzają większość czasu na drzewach. Dorosłe prowadzą głównie naziemny tryb życia. Poruszają się po ziemi, opierając się na kostkach wierzchu dłoni. Przez krótki czas mogą przyjmować postawę dwunożną.
W Port Lympne Wild Animal Park w Kent, w Anglii, żyje goryl Ambam, który nauczył się chodzenia w postawie wyprostowanej.
Prawie wszystkie goryle mają tę samą grupę krwi (B), tak jak ludzie, mają indywidualne odciski palca.
Goryl jest w stanie podnieść ciężar o masie 980 kg.
Tryb życia.
Prowadzą spokojny tryb życia spędzając większość czasu w grupach rodzinnych, które przemieszczają się po terytorium o powierzchni 5-30 km². Noc spędzają w legowisku z liści i gałęzi. Żerują rano i po południu, odpoczywając w nocy i około południa. Tryb życia i dieta różnią się u poszczególnych podgatunków.
Goryle potrafią wykorzystywać kamienie jako proste narzędzia służące do rozbijania łupin orzechów.
Pokarm.
Goryle są zwierzętami roślinożernymi, zjadają owoce, liście, pędy, kiełki, korzenie, korę oraz sporadycznie – owady, które składają się na 1–2% ich diety. Występuje u nich koprofagia pozwalająca na zwiększenie wykorzystania pokarmu. W odchodach goryli odnaleziono ślady DNA dujkerów i małp, co wskazuje, że goryle od czasu do czasu mogą żywić się również kręgowcami. Hipoteza ta pozostaje jednak spekulacją, ponieważ dotąd nie zaobserwowano takiego zachowania.
Status ochronny.
Obydwa gatunki goryla są gatunkami zagrożonymi wyginięciem, przy czym zagrożenie dla "G. b. beringei", "G. b. diehli" i populacji Bwindi uznano za krytyczne.

</doc>
<doc id="44972" url="https://pl.wikipedia.org/wiki?curid=44972" title="Niszczyciel min">
Niszczyciel min

Niszczyciel min – klasa okrętów bojowych, zazwyczaj stosunkowo niewielkich (ok. 50 m długości i 500 t wyporności), przeznaczonych do selektywnego poszukiwania i zwalczania min morskich, głównie na akwenach przybrzeżnych.
Historia.
Koncepcja nowego rodzaju jednostek przeciwminowych pojawiła się w latach 70. XX wieku, wskutek powstawania coraz bardziej zaawansowanych konstrukcji min, oraz doświadczeń wyniesionych przez siły NATO podczas trałowania Kanału Sueskiego w 1973 roku. W tym samym roku do służby wszedł brytyjski trałowiec doświadczalny HMS „Wilton”, który stanowił znaczącą modyfikację typu "Ton". Był pierwszym okrętem małomagnetycznym o kadłubie zbudowanym z laminatów poliestrowo-szklanych i posiadającym wiele cech niszczyciela min. W 1980 roku Królewska Marynarka Wojenna wprowadziła HMS „Brecon”, pierwszą budowaną od podstaw jednostkę omawianej klasy, należącą do typu "Hunt". W kilka lat później wzorem Wielkiej Brytanii podążyły Belgia, Francja i Holandia (typ "Tripartite", 1984 rok) oraz Włochy (typ "Lerici", 1985 rok).
Opis klasy.
Wykrywanie min odbywa się przy pomocy sonarów podkadłubowych i holowanych, a także urządzeń elektrooptycznych, elektromagnetycznych i laserowych. Po zlokalizowaniu obiektu w toni wodnej i dokładnym określeniu jego pozycji, rozpoczyna się procedurę zniszczenia poprzez detonację. W tym celu wysyła się płetwonurków-minerów lub opuszcza zdalnie sterowane pojazdy podwodne ROV (ang. "remotely operated vehicle"), których zadaniem jest przeprowadzenie dokładnych oględzin i przymocowanie ładunku wybuchowego.
Klasyczne niszczyciele min są przeważnie okrętami o wyporności standardowej 400–800 t, długości 40–60 m i zanurzeniu 2–3 m. Ich zasięg wynosi ok. 2000 Mm, a osiągana prędkość kilkanaście węzłów. Zależnie od wielkości jednostek załoga to 30–60 oficerów, podoficerów i marynarzy. Oprócz urządzeń detekcyjnych i pojazdów podwodnych czasem montowane są również trały kontaktowe, elektromagnetyczne i akustyczne. Uzbrojenie jest typowo defensywne, składa się przeważnie z 1–2 armat uniwersalnych kal. 20–30 mm i tyluż wielkokalibrowych karabinów maszynowych. Niekiedy zainstalowane są wyrzutnie przeciwlotniczych kierowanych pocisków rakietowych i tory minowe.
Niszczyciele min (ang. "minehunter" – MH) wywodzą się z trałowców (ang. "minesweeper" – MS) i posiadają z nimi wiele cech wspólnych. Powinny być jak najbardziej odporne na wybuchy podwodne, wywoływać niewielkie zmiany pól akustycznych, magnetycznych i ciśnieniowych. W tym celu stosuje się wyciszone układy napędowe, precyzyjne układy sterowania oraz kadłuby z tworzyw sztucznych. Bardzo istotny jest zasięg, gdyż jego zwiększenie pozwala na przesondowanie większego akwenu.
Generalnie obie klasy różnią się sposobem zwalczania min morskich, chociaż istnieją jednostki pływające łączące w sobie wszystkie cechy zarówno trałowca, jak i niszczyciela min. W nomenklaturze anglojęzycznej określane są jako MCMV – "mine countermeasure vessel" (w wolnym tłumaczeniu: okręt przeciwminowy). Należą do nich m.in. amerykańskie trałowce oceaniczne typu "Avanger" oraz szwedzkie przybrzeżne niszczyciele min typu "Landsort". Zdarza się także, iż na podstawie jednego kadłuba powstają okręty o różnym przeznaczeniu, tak jak w przypadku norweskich poduszkowców bocznościennych typu "Oksøy-Alta", z których cztery pierwsze ukończono w wariancie niszczyciela min (podtyp "Oksøy"), a pięć kolejnych jako trałowce (podtyp "Alta"). Natomiast duży radziecki doświadczalny niszczyciel min projektu 266DM (według nomenklatury NATO: typ "Natya II") jest rozwinięciem trałowców projektu 266M (według nomenklatury NATO: typ "Natya I").
Oprócz wymienionych wyżej jednostek do najbardziej rozpowszechnionych na świecie niszczycieli min zalicza się niemiecki typ "Frankenthal" (dwanaście jednostek), amerykański typ "Osprey" (dwanaście jednostek), brytyjski typ "Sandown" (osiemnaście jednostek) i włoski typ "Gaeta" (szesnaście jednostek).
Jeden z wariantów duńskich modułowych okrętów wielozadaniowych typu "Flyvefisken" (Standard Flex 300) posiada wyposażenie charakterystyczne właśnie dla niszczyciela min, uzupełnione o zdalnie sterowane (na czas poszukiwania) kutry zwalczania min. Również powstała na początku XXI wieku w Stanach Zjednoczonych klasa przybrzeżnych okrętów bojowych LCS (ang. "littoral combat ship") ma moduł przeciwminowy MIW (ang. mine warfare). Przykładowo na pierwszej jednostce USS „Freedom” w skład tego modułu (wymiennego z innymi wariantami uzbrojenia) wchodzą półzanurzalne pojazdy wraz z sonarami holowanymi, podwodne pojazdy do mapowania dna oraz śmigłowce pokładowe posiadające trały elektromagnetyczne i magnetyczno-akustyczne.
Polska.
W okresie od 1999 do 2001 roku Marynarka Wojenna gruntownie zmodernizowała do roli niszczyciela min trzy trałowce bazowe projektu 206F, typu "Orlik" (według nomenklatury NATO: typ "Krogulec", zbudowane w latach 1966–1967), którym nadano numer projektu 206FM. W latach 90. XX wieku opracowano koncepcję nowego niszczyciela min projektu 257 (kryptonim projektu: Kormoran), jednak ze względów finansowych plany zbudowania pięciu okrętów tego typu zostały zawieszone w 2003 roku. We wrześniu 2013 zawarto kontrakt na projekt i budowę trzech jednostek typu „Kormoran II”, pierwsza jednostka ma zostać oddana do użytku w listopadzie 2016. Stępkę pod pierwszy okręt położono 23 września 2014 roku. Wodowanie prototypu odbyło się 4 września 2015.
Wyposażenie i uzbrojenie.
Standardowe wyposażenie przeciwminowe i artyleria niszczycieli min:

</doc>
<doc id="44973" url="https://pl.wikipedia.org/wiki?curid=44973" title="Suzowate">
Suzowate

Suzowate (Platanistidae) – rodzina wodnych ssaków z parvordo zębowców (Odontoceti) w obrębie infarzędu waleni (Cetacea). W odróżnieniu od większości delfinów żyją w wodach o niskim zasoleniu, jak rzeki i jeziora, czasami w głębi lądu.
Systematyka.
Do rodziny Platanistidae należy jeden występujący współcześnie rodzaj:
oraz rodzaje wymarłe:

</doc>
<doc id="44975" url="https://pl.wikipedia.org/wiki?curid=44975" title="Odwzorowania otwarte i domknięte">
Odwzorowania otwarte i domknięte

Odwzorowanie otwarte i odwzorowanie domknięte – terminy w topologii odnoszące się do specjalnych własności funkcji pomiędzy przestrzeniami topologicznymi.
Definicje.
Niech formula_1 i formula_2 będą przestrzeniami topologicznymi. Powiemy, że funkcja formula_3 jest otwarta, jeśli obraz każdego otwartego podzbioru formula_4 jest otwarty w formula_5 Tak więc formula_6 jest odwzorowaniem otwartym wtedy i tylko wtedy, gdy
Pojęcie funkcji domkniętej jest wprowadzane podobnie, zastępując zbiory otwarte przez podzbiory domknięte. Czyli formula_6 jest odwzorowaniem domkniętym wtedy i tylko wtedy, gdy obraz każdego zbioru domkniętego jest domknięty, który to warunek można zapisać jako
W powyższych definicjach nie zakładano żadnych dodatkowych własności funkcji formula_10 w szczególności nie musi być ona ciągła. Jednak niektórzy autorzy wymagają dodatkowo, że funkcja formula_6 jest ciągła (wtedy więc odwzorowania otwarte i odwzorowania domknięte są funkcjami ciągłymi), por. Kuratowski, Engelking

</doc>
<doc id="44976" url="https://pl.wikipedia.org/wiki?curid=44976" title="Hans-Peter Kaul">
Hans-Peter Kaul

Hans-Peter Kaul (ur. 25 lipca 1943, zm. 21 lipca 2014) – prawnik niemiecki.
Był dyrektorem Departamentu Prawa Międzynarodowego Publicznego w Ministerstwie Spraw Zagranicznych, występował w tym charakterze przed Międzynarodowym Trybunałem Sprawiedliwości. Od 1996 szef delegacji niemieckiej zajmującej się negocjacjami w sprawie powołania Międzynarodowego Trybunału Karnego, a następnie ratyfikacji jego statutu.
W lutym 2003 wybrany na sędziego Międzynarodowego Trybunału Karnego, na kadencję 3-letnią; w styczniu 2006 został wybrany na kolejną kadencję (9-letnią). W latach 2009–2012 był drugim zastępcą przewodniczącego Trybunału. Jego kadencja sędziowska miała upłynąć w 2015, ale już na początku lipca 2014 Kaul zrezygnował ze względu na stan zdrowia. Zmarł kilka tygodni później.
Autor publikacji z prawa międzynarodowego publicznego.

</doc>
<doc id="44977" url="https://pl.wikipedia.org/wiki?curid=44977" title="Kolej drezynowa">
Kolej drezynowa

Kolej drezynowa – linia kolejowa, na której prowadzony jest ruch przy pomocy drezyn, przeważnie na nieczynnych liniach kolejowych. Ruch prowadzony jest przez miłośników kolei pragnących propagować turystykę drezynową jako aktywny sposób na spędzanie wolnego czasu. W przypadku większości kolei drezynowych w Polsce istnieje możliwość wypożyczenia drezyny w celu przejażdżki.

</doc>
<doc id="44981" url="https://pl.wikipedia.org/wiki?curid=44981" title="Grupa pierwotna">
Grupa pierwotna

Grupa pierwotna – podstawowa, uniwersalna dla wszystkich społeczeństw grupa społeczna, do której jednostki spontanicznie przynależą, jak rodzina, krąg sąsiedzki czy grupa rówieśnicza. Cechuje ją kilka istotnych cech: niewielka liczba członków, bezpośrednie interakcje, duża trwałość, wielofunkcyjność, niewyspecjalizowany charakter kontaktów, duża zażyłość między członkami takiej grupy i mają duże znaczenie dla tożsamości jednostki, która z nimi się identyfikuje. W obrębie grup pierwotnych zachodzi też socjalizacja pierwotna jednostki.
Stanowisko Charlesa Cooleya.
Pojęcie grupy pierwotnej wprowadził do socjologii amerykański socjolog Charles Horton Cooley w roku 1909.
Według jego definicji grupa pierwotna to grupa odznaczająca się ścisłym zespoleniem jednostek poprzez stosunki osobiste i współpracę. Pierwotność tych grup ma wiele wymiarów, ale najważniejszym jest to, że tworzy ona "społeczną naturę jednostki". 
Ze względu na to, że nie każda mała grupa społeczna może być określana jako pierwotna, Cooley opisał 5 cech tego typu grup:
Cooley przedstawił trzy typy małych zbiorowości społecznych, które zaliczył do grup pierwotnych:
W tym znaczeniu grupa pierwotna jest taką, ze względu na funkcje socjalizacyjne wobec jednostki, jednakże grupy spełniające powyższe warunki nie muszą tych funkcji wobec jednostki pełnić. Oznacza to, że nie jest ona specyficznym typem grupy społecznej.
Więź społeczna w grupach pierwotnych.
W grupach pierwotnych dominują więzi oparte na relacjach osobowych, w odróżnieniu od grup wtórnych, w których więzi między jednostkami opierają się na stosunkach rzeczowych. Przynależność do nich pozwala na zaspokajanie podstawowych potrzeb emocjonalnych.
Relacje między grupą pierwotną a makrostrukturą.
Małe grupy pierwotne są częścią składową dużych, formalnych grup wtórnych i mają wpływ na funkcjonowanie makrostruktury: 
Ujęcie ewolucyjne.
Z perspektywy biologii ewolucyjnej grupy pierwotne są naturalnym, ukształtowanym przez tysiące lat ewolucji środowiskiem człowieka.

</doc>
<doc id="44983" url="https://pl.wikipedia.org/wiki?curid=44983" title="Socjalizacja pierwotna">
Socjalizacja pierwotna

Socjalizacja pierwotna – składowa procesu socjalizacji, zachodząca w grupie pierwotnej, najczęściej na obszarze rodziny. W socjalizacji pierwotnej na jednostkę mają wpływ znaczący inni, przeważnie rodzice i najbliżsi krewni. Charakteryzuje się ona silnym emocjonalnym oddziaływaniem znaczących innych na jednostkę. Reguły działania przyswaja ona na zasadzie naśladownictwa oraz w mniejszym stopniu poprzez werbalny przekaz symboliczny. Socjalizacja pierwotna kończy się w momencie pojawienia się uogólnionego innego. W tym momencie rozpoczyna się etap socjalizacji wtórnej.

</doc>
<doc id="44984" url="https://pl.wikipedia.org/wiki?curid=44984" title="Socjalizacja wtórna">
Socjalizacja wtórna

Socjalizacja wtórna – składowa procesu socjalizacji obejmująca proces profesjonalizacji lub etatyzacji, kiedy w toku wzrastania jednostki do życia społecznego wchodzi ona do kolejnych wtórnych grup społecznych (instytucje religijne, zakłady pracy, partie polityczne itd.). Socjalizacja wtórna rozpoczyna się od momentu pojawienia się w socjalizacji uogólnionego innego.
Socjalizacja wtórna jest jednym ze składników dziesięciościanu edukacyjnego.

</doc>
<doc id="44986" url="https://pl.wikipedia.org/wiki?curid=44986" title="Psychologia postaci">
Psychologia postaci

Psychologia postaci (Gestalt) (gestaltyzm) – kierunek w psychologii przeciwstawiający się koncepcji życia psychicznego jako kompleksu żywiołów składowych – zjawisk. W zamian za to proponuje koncepcję opowiadającą się za tym, aby życie psychiczne traktować jako twór złożony z pewnych wyłaniających się całości. Pierwotnie teoria Gestalt stanowiła zaproponowaną przed II wojną światową w Niemczech teorię percepcji, alternatywną do innych znanych i akceptowanych na początku XX w.
Obecnie termin Gestalt odnosi się do "szkoły terapii", zaś do "teorii percepcji zaproponowanej przez szkołę berlińską" odnosi się termin psychologia postaci (opisana poniżej).
Ze względu na odmienne od innych, podobnych teorii, podejście do opisu zjawiska percepcji teoria Gestalt została rozwinięta tworząc ogólniejszą teorię. Obecnie Gestalt to jednocześnie forma psychoterapii, kierunek w psychologii oraz swoista filozofia życia, również szkoła terapii. Można powiedzieć, że termin Gestalt z jednej strony odnosi się do całkiem różnych pojęć, ale właśnie ze względu na to czego dotyczy teoria Gestalt równocześnie stanowi "jedno" jako całość. W dużym uproszczeniu można powiedzieć, że teoria Gestalt dotyczy relacji pomiędzy całością a częściami, które się na nią składają, a przede wszystkim dotyczy tego jak całość i jej części są postrzegane przez umysł oraz jak całość jako figura wyłania się z tła. Podstawowe przesłanie teorii Gestalt zawiera się w zdaniu: „Całość to coś innego niż suma jej elementów” (holizm). Jednak termin percepcja to w teorii Gestalt nie tylko doznanie, odczucie czy wrażenie powodowane przez fizyczne bodźce zewnętrzne. To cały zakres (wachlarz) doświadczeń, które są związane z percepcją rzeczywistości zjawiskowej dnia codziennego. Koffka pisząc o percepcji przywołuje obraz biurka, przy którym siedział pisząc swój artykuł, delektując się smakiem dymu tytoniowego z fajki, którą wówczas pykał, a zza okna dochodził szum uliczny. Grupa niemieckich naukowców zajmujących się teorią Gestalt próbowała wówczas stworzyć coś na kształt ogólnej teorii percepcji.
Tło historyczne.
Przyjmuje się, że teoria Gestalt zainicjowana została w 1912 roku wraz z publikacją autorstwa Maxa Wertheimera (1880-1943) na temat iluzji wywoływanej przez dwa oddalone od siebie i mrugające na przemian światła. Choć stanowiły one dwa odrębne obiekty postrzegane były jako jeden poruszający się obiekt. Zjawisko to nazwane zostało w pracy Wertheimera efektem phi (ang. "phi-phenomenon"). Prace badawcze nad zjawiskiem phi podjęli następnie dwaj koledzy Wertheimera: Wolfgang Köhler (1887-1967) i Kurt Koffka (1886-1941). Tę trójkę uczonych uważa się za założycieli nowej (ówcześnie) szkoły psychologicznej (będącej propozycją szkoły berlińskiej, której przewodził Carl Stumpf (1848-1936)).
Choć praca Wertheimera z 1912 roku dotyczyła percepcji wzrokowej to analizując wcześniejsze publikacje dwóch pozostałych członków zespołu można zauważyć, że z efektami opisywanymi przez teorię Gestalt, prawdopodobnie musieli się oni spotkać już wcześniej w przypadku opisu percepcji słuchowej. Köhler był ekspertem akustyki fizycznej (choć jego dyplom dotyczył filozofii), natomiast Koffka zajmował się zjawiskami ruchu i rytmu. W 1917 roku Köhler opublikował wyniki czteroletnich badań nad nauką szympansów proponując i udowadniając, rewolucyjną na owe czasy hipotezę, że zwierzęta mogą uczyć się poprzez „nagłe olśnienie” dotyczące struktury problemu. Najprawdopodobniej tak wielostronne zainteresowania wymienionych badaczy pozwoliły im, poprzez indukcję, dostrzec pewną wyłaniającą się z części całość, a następnie pozwoliły rozwinąć nową teorię percepcji w coś więcej niż tylko teorię percepcji.

</doc>
<doc id="44987" url="https://pl.wikipedia.org/wiki?curid=44987" title="Stanislaus Lo Kuang">
Stanislaus Lo Kuang

Stanislaus Lo Kuang (chin. trad. 羅光, chin. upr. 罗光, pinyin "Luó Guāng"; publikował w językach europejskich (ang., włos., port., i in. pod nazwiskiem "Stanislaus Lokuang"; ur. 1 stycznia 1911 w Hengyang w prow. Hunan, zm. 28 lutego 2004 w Tajpej) – chiński duchowny katolicki, większą część życia działający na Tajwanie.
Życiorys.
Przyjął święcenia kapłańskie 9 lutego 1936. W marcu 1961 został mianowany biskupem Tainan (sakrę biskupią otrzymał 21 maja 1961); w lutym 1966 został promowany na arcybiskupa Tajpej. Złożył rezygnację z rządów metropolią w sierpniu 1978 i używał od tego czasu tytułu arcybiskupa emeryta.
W 1978 został mianowany prezydentem Katolickiego Uniwersytetu Fu Jen, jako następca kardynała Yü Pina; pełnił tę funkcję do 1992, kiedy to zrezygnował ze względu na pogarszający się stan zdrowia. Otrzymał wówczas tytuł honorowy "Rector Emeritus".
Studiował filozofię i teologię w Rzymie, na Papieskim Uniwersytecie Urbaniana i Papieskim Uniwersytecie Laterańskim; w 1942 otrzymał stopień doktora świętej teologii. Po wielu latach spędzonych w Rzymie przybył na początku lat 60. na Tajwan, gdzie zajął się organizacją i rozwojem nowo powołanej diecezji Tainan. Współtworzył także Regionalną Konferencję Biskupów oraz działał w Konferencji Biskupów Azji.
Położył wielkie zasługi dla rozwoju Katolickiego Uniwersytetu Fu Jen. W okresie jego prezydentury podniósł się poziom kształcenia, wzrosła liczba słuchaczy i wykładowców, ustanowiono kolegium sztuki i kolegium medycyny. Powstały także liczne nowe budynki uczelni.
Był autorem wielu prac, głównie z filozofii, ale także z historii, prawa i religii; ukazały się w 42 tomach jako "Dzieła zebrane" nakładem uniwersytetu.

</doc>
<doc id="44989" url="https://pl.wikipedia.org/wiki?curid=44989" title="Thiomargarita namibiensis">
Thiomargarita namibiensis

Thiomargarita namibiensis – gatunek bakterii siarkowej. Wyizolowany z osadu dennego u wybrzeży Namibii w 1997 roku i opisany dwa lata później jako największa znana bakteria. Nazwa "Thiomargarita" oznacza „siarkową perłę”, ze względu na charakterystyczny obraz widziany pod mikroskopem przypominający sznur pereł. Pojedyncza komórka zwykle ma od 0,1 do 0,3 mm średnicy, ale może osiągać 0,75 mm. W odróżnieniu od niektórych bakterii siarkowych, z którymi jest spokrewniona, nie tworzy nici, lecz poszczególne komórki tworzą sznur utrzymujący się razem dzięki śluzowatej otoczce. Ma również od nich szerszy zakres tolerancji ekologicznej, znosząc wystawienie na działanie tlenu atmosferycznego. Również znosi niekorzystne warunki pokarmowe. W swoim siedlisku występuje pospolicie.

</doc>
<doc id="44990" url="https://pl.wikipedia.org/wiki?curid=44990" title="Paul Yü Pin">
Paul Yü Pin

Paul Yü Pin (chiń. 于斌, pinyin "Yú Bīn"; ur. 13 kwietnia 1901 w Hailun, Mandżuria, zm. 16 sierpnia 1978 w Rzymie) – chiński duchowny katolicki, arcybiskup nankiński, kardynał.
Życiorys.
Został ochrzczony w 1914. Studiował na uniwersytecie w Szanghaju, w seminarium w Jilin oraz na uczelniach rzymskich - Ateneum "De Propaganda Fide" i Ateneum Św. Apolinarego. W Rzymie przyjął święcenia kapłańskie - 22 grudnia 1928. Po święceniach był wykładowcą Ateneum "De Propaganda Fide" do 1933, kiedy powrócił do Chin. Został dyrektorem narodowej Akcji Katolickiej oraz inspektorem generalnym szkół katolickich w Chinach.
17 lipca 1936 został mianowany wikariuszem apostolskim Nankinu, z tytularną stolicą biskupią Sozusa di Palestina; otrzymał sakrę biskupią 20 września 1936 w Pekinie z rąk abp. Mario Zanina, delegata apostolskiego w Chinach. 11 kwietnia 1946 wikariat apostolski Nankinu uzyskał rangę metropolii i tym samym Yü Pin został promowany na arcybiskupa.
1949 został usunięty ze stolicy arcybiskupiej przez władze komunistyczne. Wyjechał na Tajwan, gdzie od 1961 był prezydentem (rektorem) Katolickiego Uniwersytetu Fu Jen. 1962-1965 brał udział w obradach soboru watykańskiego II.
28 kwietnia 1969 został wyniesiony do godności kardynała prezbitera, z kościołem tytularnym "Gesù Divin Lavoratore".
Tuż przed śmiercią zrezygnował z funkcji prezydenta Uniwersytetu Fu Jen. Zmarł w Rzymie, dokąd przybył na konklawe zwołane po śmierci papieża Pawła VI. Został pochowany w katedrze metropolitalnej w Tajpej.

</doc>
<doc id="44993" url="https://pl.wikipedia.org/wiki?curid=44993" title="Zaburzenie maniakalno-depresyjne">
Zaburzenie maniakalno-depresyjne



</doc>
<doc id="44994" url="https://pl.wikipedia.org/wiki?curid=44994" title="Psychoza maniakalno-depresyjna">
Psychoza maniakalno-depresyjna



</doc>
<doc id="44995" url="https://pl.wikipedia.org/wiki?curid=44995" title="Psychoza afektywna">
Psychoza afektywna



</doc>
<doc id="44996" url="https://pl.wikipedia.org/wiki?curid=44996" title="Drewno">
Drewno



</doc>
<doc id="44998" url="https://pl.wikipedia.org/wiki?curid=44998" title="Eloise Jensson">
Eloise Jensson

Elois Jenssen (ur. 5 listopada 1922 w Palo Alto, zm. 14 lutego 2004 w Woodland Hills) – amerykańska projektantka kostiumów filmowych.
Laureatka Oscara za najlepsze kostiumy za film "Samson i Dalila" (1949) – razem z nią nagrodę otrzymały szefowa zespołu Edith Head oraz pozostali członkowie zespołu projektantów Dorothy Jeakins, Gile Steele i Gwen Wakeling. Nagrodę przyznano w kategorii kostiumów w filmie barwnym (istniała wówczas jeszcze odrębna kategoria dla filmów czarno-białych).
Była także nominowana do Oscara w 1982 za pracę przy filmie "Tron" (razem z Rosanną Norton). Projektowała kostiumy także dla wielu innych filmów oraz produkcji telewizyjnych, m.in. dla serialu "Kocham Lucy".

</doc>
<doc id="44999" url="https://pl.wikipedia.org/wiki?curid=44999" title="Polskie drogi (serial telewizyjny)">
Polskie drogi (serial telewizyjny)

Polskie drogi – polski serial telewizyjny z 1976 i 1977, epicka opowieść o losach Polaków w czasie II wojny światowej. Scenariusz filmu napisał Jerzy Janicki (z wyjątkiem pierwszego odcinka, którego autorem był Bohdan Czeszko), a wyreżyserował Janusz Morgenstern.
Produkcja.
Realizacja serialu "Polskie drogi" trwała ponad trzy lata. Zdjęcia do ostatniego odcinka serialu finalizowano w sierpniu 1977. Do produkcji zaangażowano – według różnych źródeł ok. 500-600 aktorów. U kresu prac realizacyjnych serialu kierownik produkcji Jerzy Buchwald przyznał, że tworzenie serialu przysparzało wielu trudności zarówno pod względem deficytu odpowiednich czasom wojny plenerów, jak i kostiumów. W rezultacie prac powstało 11 odcinków o czasie 16,5 godziny.
Odcinek pierwszy serialu został wyemitowany jako pilotowy we wrześniu 1976. Początek emisji całego serialu został zaplanowany na 12 października 1977. Ostatecznie pierwszy odcinek serialu wyemitowano premierowo 16 października 1977 na antenie TVP1 o godz. 20:30. Do listopada 1977 autor scenariusza Jerzy Janicki udzielił kilkunastu wywiadów na temat serialu.
Serial od początku zyskał pozytywne opinie publiczności i cieszył się dużą popularnością. Był wielokrotnie wznawiany przez TVP. Twórcy serialu otrzymali wiele nagród, między innymi za reżyserię, scenariusz, muzykę, a także za kreacje aktorskie.
W plebiscycie tygodnika „Antena” ogłoszonym w połowie 1984 z okazji 20-lecia polskiego filmu telewizyjnego serial został wybrany najpopularniejszym filmem telewizyjnym.
Plenery.
Zdjęcia do serialu powstawały m.in.: w budynku dworskim we wsi Lipków (sceny w dworku w odc. 1 oraz plenery w późniejszym odcinku serialu), w Fotoplastikonie Warszawskim (odc. 11), Tczewie, na Cmentarzu Powązkowskim w Warszawie (w odc. 9 scena pogrzebu Leopolda Niwińskiego, gdy imitację jego grobu przedstawiono tuż za grobowcem rodziny Rosińskich; końcowe sceny serialu w odc. 11), Krakowie, w kościele św. Marcina w Czarnym Potoku (serialowa wieś Owczary – odc. 2, 5 i 7).
Fabuła.
Akcja serialu rozgrywa się podczas II wojny światowej w latach 1939–1943 – rozpoczyna się od kampanii wrześniowej (14. dzień walk), następnie przedstawia codzienność okupacji niemieckiej na ziemiach polskich. Akcja serialu toczy się głównie w okupowanej Warszawie, jednak niektóre wątki ukazują inne miejsca. Fabuła serialu ukazuje wszystkie warstwy społeczne ludności polskiej. Według wypowiedzi reżysera serialu, Janusza Morgensterna, fabuła w dużym stopniu uwzględniła problematykę "lewicy społecznej".
Fabuła serialu jest skupiona wokół dwóch ról głównych: plutonowego podchorążego (w odc. 11 porucznika) Władysława Niwińskiego (kreacja Karola Strasburgera) i jego podkomendnego – kaprala, a następnie pracodawcy i przyjaciela – Leona Kurasia (odgrywanego przez Kazimierza Kaczora). W tych dwóch postaciach zawarto losy polskich obywateli w czasie wojny. Równolegle przedstawiono przekrój społeczny, postawy Polaków w czasie okupacji, a także poglądy na postępowanie w czasie wojny. Osią rozwojową fabuły są nawiązania do osoby kapitana Tadeusza Miszczyka (ur. 1908), który ginie podczas kampanii wrześniowej 1939, a jego tożsamość przyjmuje Niwiński, co tworzy komplikacje w powiązaniu z faktem, że Niemcy poszukują ładunku przewożonego przez kapitana na początku wojny.
Odniesienia historyczne i krytyka.
Losy bohaterów mają charakter fikcyjny. Tym niemniej fabuła serialu ukazuje autentyczne zdarzenia historyczne, które miały miejsce podczas II wojny światowej: kampanię wrześniową 1939, aresztowanie wykładowców uniwersyteckich w Krakowie 6 listopada 1939, zbrodnię w Wawrze (26/27 grudnia 1939), losy Polaków na obszarach przyłączonych do III Rzeszy, tworzenie niemieckiego obozu koncentracyjnego Auschwitz-Birkenau (1940), zbrodnię w Palmirach (1940, jest także mowa o jednej z ofiar Januszu Kusocińskim), aresztowanie komendanta głównego Armii Krajowej, Stefana „Grota” Roweckiego (30 czerwca 1943 przy ul. Spiskiej 14 m. 10 – scena ukazana w filmie wraz z adresem), karmiciele wszy.
Ponadto jest wiele odniesień i wzmianek do wydarzeń historycznych. Główny bohater Władysław Niwiński we wrześniu 1939 otrzymuje rozkaz wykonania misji specjalnej – z polecenia prezydenta Rzeczypospolitej Ignacego Mościckiego ma konwojować dyrektora Gozdalskiego, przewożącego ładunek do Krzemieńca na krańcu ówczesnego obszaru Polski. W Krakowie Niwińskiego zastaje proklamacja Generalnego Gubernatorstwa (26 października 1939); w Warszawie rozchodzi się informacja o zbrodni w Wawrze (26 na 27 grudnia 1939), ludność polska otrzymuje wieści o kampanii i kapitulacji Norwegii (kwiecień 1940) kampanii i upadku Francji (od maja do czerwca 1940), akcji małego sabotażu w Warszawie, wieści o katastrofie lotniczej pod Wiaźmą (26 września 1941, samolotem leciała Grupa Inicjatywna PPR), utworzenie Polskiej Partii Robotniczej 5 stycznia 1942, powstanie Gwardii Ludowej w kwietniu 1942 i zaprzysiężenie pierwszego oddziału w Chylicach im. Stefana Czarnieckiego, wzmianka o układzie Sikorski-Majski (z 30 lipca 1941), akcje wysiedleńcze i pacyfikacyjne na Zamojszczyźnie jesienią 1942, doniesienia o zakończeniu bitwy stalingradzkiej (3 lutego 1943), wieści o powstaniu w getcie warszawskim (kwiecień 1943) i związane z tym akcje GL ratowania uciekających z getta kanałami Żydów (sceny ukazane w serialu), ludność Warszawy jest poinformowana o katastrofie lotniczej 4 lipca 1943 w Gibraltarze, w której zginął generał Władysław Sikorski (jego osoba jest w serialu wzmiankowana kilkakrotnie).
Opinie krytyczne wytykają scenariuszowi serialu przypadki zafałszowania i manipulacji prawdy historycznej, wskazując m.in. ukrycie i marginalizację działalności Armii Krajowej w okupacyjnej Warszawie i wystawienie na pierwszym planie aktywności przedstawicieli Gwardii Ludowej (organizacji zbrojnej PPR). 
Upamiętnienie.
Dla upamiętnienia serialu i jego twórców w styczniu 2005 Rada Warszawy nadała nazwę "Polskie Drogi" ulicy w dzielnicy Ursynów.

</doc>
<doc id="45000" url="https://pl.wikipedia.org/wiki?curid=45000" title="Ptolemeusz IX Soter II">
Ptolemeusz IX Soter II



</doc>
<doc id="45001" url="https://pl.wikipedia.org/wiki?curid=45001" title="MS Goya">
MS Goya

MS Goya – niemiecki motorowy statek transportowy używany podczas II wojny światowej, którego zatopienie przez okręt podwodny było drugą pod względem liczby ofiar, po zatopieniu MS Wilhelma Gustloffa, katastrofą morską w historii.
Historia.
Goya – wtedy frachtowiec – zbudowany został w 1940 w stoczni Akers Mekaniske Verksted w Oslo. Już w tym roku pływał jako okręt pomocniczy (transportowiec) dla niemieckich okrętów podwodnych. Od 1943 należał jako okręt-baza dla okrętów podwodnych Kriegsmarine. Później pełnił funkcję okrętu-celu w porcie Memel (Kłajpeda). W 1945 został przekwalifikowany na statek transportowy dla wojska i w ramach Operacji Hannibal przeznaczony do przewożenia uciekinierów niemieckich m.in. z Pomorza. Wbrew często powtarzanym opiniom nie miał on statusu statku szpitalnego, lecz wojskowego transportowca. W momencie zatopienia przewoził nie tylko cywilów i rannych, lecz także wojskowych, w tym 200 żołnierzy 35. Pułku Pancernego.
Zatopienie.
W swoim ostatnim rejsie "Goya" płynął w konwoju statków wiozących niemieckich uciekinierów z Prus Wschodnich i Gdańska. 16 kwietnia 1945 u wybrzeży południowego cypla Mierzei Helskiej - po czterech godzinach od wyjścia z portu - został zaatakowany i uszkodzony przez radzieckie bombowce. "Goya" płynął w konwoju z mniejszymi transportowcami - "Kronenfels" i "Aegir". Prędkość konwoju ograniczały kłopoty silnika Kronenfelsa, który był nawet zmuszony do zatrzymania maszyny na 20 minut celem dokonania naprawy. Wieczorem 16 kwietnia "Goya" został wykryty przez uzbrojony w torpedy radziecki podwodny stawiacz min L-3. Mimo stosunkowo silnej eskorty – osłonę konwoju tworzyły dwa stawiacze min - "M-256" i "M-328" – o 23:52, w odległości kilkunastu mil od Rozewia, L-3 wystrzelił cztery torpedy, z których dwie trafiły w statek. Pierwsza trafiła w dziób, natomiast druga w śródokręcie niszcząc maszynownię i powodując eksplozję, która przełamała "Goyę" na pół. Statek zatonął krótko po północy w ciągu czterech minut. Tak szybkie zatonięcie uniemożliwiło jakąkolwiek planowaną akcję ratunkową na pokładzie "Goi". W lodowatej wodzie zginęło co najmniej 6000 osób; możliwa jest większa liczba ofiar (ok. 7000), bowiem na pokładzie prawdopodobnie znajdowały się osoby nieujęte na liście pasażerów. Okręty eskorty zdołały wyłowić zaledwie 182 osoby, z których 9 wkrótce zmarło. Niektóre źródła podają, iż uratowały się 98, 165 lub 334 osoby.
Dowódca okrętu podwodnego kapitan Władimir Konowałow został za tę akcję uhonorowany najwyższym radzieckim wyróżnieniem wojennym – tytułem Bohatera Związku Radzieckiego.
Wrak.
Wrak został odkryty 26 sierpnia 2002 przez polskich nurków – Grzegorza Dominika, Michała Poradę i Marka Jagodzińskiego.
Dokładnie w 58. rocznicę zatonięcia, 16 kwietnia 2003, międzynarodowa ekspedycja pod kierunkiem Ulricha Restemeyera na pokładzie statku "Fritz Reuter" ustaliła pozycję przy użyciu sonaru trójwymiarowego. Okręty eskorty, prawdopodobnie w wyniku pośpiesznej ucieczki, błędnie odnotowały miejsce tragedii. 
Wrak znajduje się w stosunkowo dobrym stanie, choć jest pokryty sieciami rybackimi.
Wrak MS Goya jest uznany przez Polskę za mogiłę wojenną, w związku z czym zakazane jest nurkowanie na wrak i w promieniu 500 m od niego.

</doc>
<doc id="45002" url="https://pl.wikipedia.org/wiki?curid=45002" title="Ruch wędrówkowy">
Ruch wędrówkowy



</doc>
<doc id="45004" url="https://pl.wikipedia.org/wiki?curid=45004" title="Mario Zanin (duchowny)">
Mario Zanin (duchowny)

Mario Zanin (ur. 3 kwietnia 1890 w Feltre - zm. 4 sierpnia 1958), włoski duchowny katolicki, dyplomata watykański.
Życiorys.
Święcenia kapłańskie otrzymał 3 lipca 1913. 28 listopada 1933 został mianowany arcybiskupem tytularnym Traianopolis in Rhodope, jednocześnie został delegatem apostolskim w Chinach. 7 stycznia 1934 przyjął sakrę biskupią (z rąk kardynała Pietro Fumasoni Biondi, prefekta Kongregacji Rozkrzewiania Wiary).
Następnie był urzędnikiem Sekretariatu Stanu Stolicy Apostolskiej (1946 - 1947), nuncjuszem apostolskim w Chile (od 1947 - 1953) oraz nuncjuszem apostolskim w Argentynie (1953 - 1958).
Konsekrował na biskupa przyszłego kardynała, Paula Yü Pina, w 1936.

</doc>
<doc id="45006" url="https://pl.wikipedia.org/wiki?curid=45006" title="Claude Jorda">
Claude Jorda

Claude Jorda (ur. 16 lutego 1938) – prawnik francuski.
Ma za sobą wieloletnią praktykę prawniczą, był m.in. głównym prokuratorem sądu apelacyjnego w Paryżu i Bordeaux; organizator współpracy prawniczej Francji z Chile, Gwatemalą, Wybrzeżem Kości Słoniowej, Kanadą, Egiptem i Algierią, dyrektor służby sędziowskiej przy Ministerstwie Sprawiedliwości.
W 1994 został sędzią Międzynarodowego Trybunału Karnego ds. Zbrodni w Byłej Jugosławii, w latach 1999–2003 był prezydentem tego Trybunału. Przyczynił się do rozwoju Trybunału, w szczególności do usprawnienia jego pracy. W lutym 2003 został wybrany na sędziego Międzynarodowego Trybunału Karnego (na kadencję 6-letnią). W sierpniu 2007 złożył rezygnację z mandatu sędziowskiego, motywując decyzję złym stanem zdrowia.
Specjalista praw człowieka i międzynarodowego prawa humanitarnego, autor wielu publikacji dotyczących głównie rozwoju prawa humanitarnego i problematyki ofiar.

</doc>
<doc id="45007" url="https://pl.wikipedia.org/wiki?curid=45007" title="Georghios Pikis">
Georghios Pikis

Georghios M. Pikis (ur. 1939), prawnik cypryjski.
Specjalista praw człowieka, prawa karnego, procedury karnej i międzynarodowego prawa karnego. Od 1981 był sędzią Sądu Najwyższego Cypru, a od 1995 jego prezydentem. Dwukrotnie brał udział w pracach Europejskiego Trybunału Praw Człowieka jako sędzia "ad hoc" (1993 i 1997). W latach 1996-1998 był członkiem Komitetu Narodów Zjednoczonych ds. Zwalczania Tortur.
W lutym 2003 został wybrany na sędziego Międzynarodowego Trybunału Karnego, na kadencję 6-letnią.
Autor wielu publikacji dotyczących praw człowieka, zasad prawnych, niezawisłości sędziowskiej oraz prawa i postępowania karnego.

</doc>
<doc id="45008" url="https://pl.wikipedia.org/wiki?curid=45008" title="Air Force One">
Air Force One

Air Force One – kryptonim nadawany każdemu samolotowi amerykańskich sił powietrznych, na którego pokładzie znajduje się urzędujący prezydent Stanów Zjednoczonych.
Zastosowanie.
Samolot uzyskuje kryptonim Air Force One tylko wtedy, kiedy na jego pokładzie znajduje się aktualnie urzędujący Prezydent Stanów Zjednoczonych. Procedurę wprowadzono po tym, jak w 1953 roku samolot prezydenta Eisenhowera o numerze bocznym 8610 i zawołaniu Air Force 8610 podczas komunikacji radiowej z kontrolą naziemną mógł zostać pomylony z lotem cywilnym Eastern 610. Gdy Richard Nixon musiał ustąpić po aferze Watergate, odleciał z bazy Andrews. W momencie kiedy Gerald Ford złożył prezydencką przysięgę, samolot, którym leciał jeszcze Nixon stracił kryptonim Air Force One. Nad Jefferson City w stanie Missouri pilot dotychczasowego "Air Force One" poprosił kontrolę ruchu lotniczego o zmianę znaku wywoławczego na Sierra Alpha Mike (SAM) 27000, na co kontroler odpowiedział "Przyjąłem, Sierra Alpha Mike 27000, powodzenia dla prezydenta".
Poprzez lata Air Force One odgrywał znaczącą rolę w historii i stał się symbolem prezydenckiej władzy, podobnie jak Biały Dom czy posiadłość Camp David na zalesionym terenie w stanie Maryland.
22 listopada 1963 na pokładzie Air Force One prezydent John F. Kennedy podróżował do Dallas w Teksasie, gdzie został zamordowany. Tego samego dnia w tym samolocie wiceprezydent Lyndon B. Johnson złożył prezydencką przysięgę. Tym samym samolotem leciał do Chin z historyczną wizytą prezydent Richard Nixon.
Siły powietrzne Stanów Zjednoczonych (USAF) posiadają dwa samoloty VC-25A, o numerach 28000 i SAM 29000 o tym przeznaczeniu. Są to zrobione na zamówienie i specjalnie przystosowane wersje cywilnych samolotów Boeing 747-2G4B „Jumbo Jet”.
Te dwa „Jumbo Jety” znajdują się w hangarze numer 19 w bazie Sił Powietrznych USA Andrews w stanie Maryland. Prezydent często, np. by dostać się z Białego Domu do Andrews, używa innych środków transportu lotniczego: śmigłowiec Korpusu Piechoty Morskiej Stanów Zjednoczonych ("US Marines") nosi wówczas kryptonim Marine One. Analogicznie samolot wojsk lądowych określa się kryptonimem Army One, samolot marynarki wojennej Navy One, a samolot cywilny Executive One. Kiedy samolotem leci prezydencka rodzina, wówczas nadaje mu się nazwę Executive One Foxtrot. Analogicznie, samolotowi amerykańskich sił powietrznych, na którego pokładzie znajduje się wiceprezydent Stanów Zjednoczonych nadaje się kryptonim Air Force Two.
Wystrój wnętrza samolotu jest całkowicie zmieniony i przystosowany do spełniania potrzeb prezydenta. Są w nim luksusowe sypialnie, gabinety, dwie kuchnie, ale także sala operacyjna i dobrze wyposażona apteka. Każda z maszyn jest naszpikowana sprzętem komunikacyjnym, mają własne centrale telefoniczne, mogą także spełniać rolę latającego centrum dowodzenia na wypadek zmasowanego ataku atomowego. Jest także miejsce dla prezydenckiej rodziny, części personelu Białego Domu i dla przedstawicieli mediów.
Ze szczegółów militarnych wiadomo, że Air Force One jest chroniony przed atakiem rakietami ziemia-powietrze lub powietrze-powietrze i może być tankowany w powietrzu.
Samoloty.
Pierwszym samolotem, który używał zawołania "Air Force One" był Lockheed VC-121A-LO Constellation ochrzczony "Columbine II" używany w latach 1953-1954 przez Dwighta D. Eisenhowera. Zastąpił go VC-121E "Columbine III". W latach 1956-1960 Eisenhower używał także dwóch lekkich Aero Commanders U-4B, ostatnich samolotów tłokowych w tej roli. W 1959 dostarczono trzy odrzutowce Boeing 707-153 (oznaczenie wojskowe VC-137A, po modernizacji VC-137B) o numerach SAM 970, 971, 972.
W 1961 roku, za kadencji Johna F. Kennedy’ego, zakupiono nowego Boeinga 707-353B, oznaczenie VC-137C, o numerze SAM 26000. Był pierwszym samolotem, który otrzymał aktualne biało-błękitne malowanie i pieczęć prezydenta na burcie. W 1972 podczas urzędowania Richarda Nixona zastąpił go identyczny egzemplarz o numerze SAM 27000. W 1990 roku za kadencji George H.W. Busha dostarczono dwa zmodyfikowane Boeingi 747-2G4B, oznaczone VC-25A o numerach SAM 28000 i 29000. Pierwszy lot VC-25A w roli Air Force One wykonał 6 września 1990 roku. 
SAM 26000 służył jako samolot rezerwowy, aż do 1998 roku, transportując jako ostatniego prezydenta Billa Clintona, samolot trafił później do muzeum sił powietrznych. SAM 27000 wykorzystywano do 2001, kiedy po raz ostatni transportował prezydenta George W. Busha, od 2005 jest eksponatem w bibliotece Ronalda Reagana. 
W 1998 roku dla zastąpienia VC-137 dostarczono sześć Boeingów C-32, używanych jako samolot rezerwowy prezydenta oraz do transportu wiceprezydenta, sekretarza stanu, pierwszej damy i pozostałych VIP-ów.
29 stycznia 2015 roku USAF wybrał samoloty Boeing 747-8 Intercontinental jako następcę VC-25A.

</doc>
<doc id="45012" url="https://pl.wikipedia.org/wiki?curid=45012" title="Ksenolalia">
Ksenolalia



</doc>
<doc id="45015" url="https://pl.wikipedia.org/wiki?curid=45015" title="Drewno okrągłe">
Drewno okrągłe

Drewno okrągłe – pień lub element korony drzewa bez wierzchołka i gałęzi, nieprzetarty wzdłużnie, okorowany lub nie, pozyskany w stanie okrągłym. Drewno takie może być zastosowane jako słupy, pale, stemple itp. albo jako drewno tartaczne.
Rodzaje.
W zależności od średnicy pnia i jego długości (podział regulowany jest przepisami określonymi Polskimi Normami) rozróżnia się drewno okrągłe:
Poza tym:

</doc>
<doc id="45016" url="https://pl.wikipedia.org/wiki?curid=45016" title="Tarcica">
Tarcica

Tarcica – asortyment drzewny powstały w wyniku przetarcia drewna okrągłego w sposób indywidualny bądź grupowy (decyduje liczba równocześnie pracujących pił) na pilarkach: ramowych (trakach), taśmowych bądź tarczowych. Ze względu na stopień obróbki tarcice dzielą się na:
Produkcja i suszenie tarcicy.
Tarcica jest produkowana w tartakach, znajdujących się zwykle w pobliżu bazy surowcowej. W zakładzie tartacznym są wyodrębnione są: skład surowca, hala tartaczna i skład tarcicy. Skład surowca służy nie tylko do przejęcia i magazynowania drewna dostarczonego z lasu a także jego konserwacji w odpowiednich warunkach.
Obracając kłodę na traku (pilarce) można uzyskać tarcicę o różnych układach słoja. Rozróżnia się dwa rodzaje przetarcia: blokowe i mieszane. W pierwszym wszystkie sztuki tarcicy, stanowiące materiał główny, mają jednakową grubość. W przetarciu mieszanym materiałem głównym jest tarcica różnej grubości. Najgrubsze sztuki tarcicy pozyskuje się wtedy ze środkowych części kłody, w miarę oddalania się od jej środka - uzyskuje się tarcicę coraz cieńszą.
Aby tarcica mogła być wykorzystywana w dalszej obróbce stolarskiej powinna być wysuszona. Zanim tarcica trafi do komory suszarniczej, zazwyczaj sezonowana jest przez okres od kilku tygodni do ponad roku w sztaplach. Zabieg ten pozwala na redukcję naprężeń występujących w świeżo przetartym drewnie. Sezonowanie zmniejsza też zjawisko paczenia się drewna Najczęściej do suszenia tarcicy wykorzystywane są suszarnie komorowe (konwencjonalne), rzadziej suszarnie próżniowe. 
Aby tarcica suszona zachowywała stabilność we wnętrzach ogrzewanych budynków, zależnie od gatunku drewna, powinna mieć wilgotność 7-12%. Aby tarcica zachowała niską wilgotność, po suszeniu powinna być przechowywana w suchym magazynie. 
Podział w Polsce.
Według Polskich Norm, w zależności od wymiarów otrzymanych elementów, tarcice dzielą się na następujące sortymenty:
Powyższe wymiary dotyczą gatunków iglastych. Wymiary gatunków liściastych są zbliżone.

</doc>
<doc id="45018" url="https://pl.wikipedia.org/wiki?curid=45018" title="Automat">
Automat

Automat (gr. "αὐτόματος" z "αὐτο-" 'samo-' i "μένος" ‘myśl’) – maszyna lub ich zestaw, wykonujące samoczynnie cykl czynności lub operacji określony konstrukcją lub programem, niewymagające bezpośredniego udziału człowieka. Jest to układ sekwencyjny, posiadający przynajmniej jedną pętlę sprzężenia zwrotnego.
Automatami mogą być maszyny o stałym cyklu pracy (np. pistolet maszynowy, automat biletowy, automat telefoniczny, automat otwierający drzwi) albo o cyklu zmiennym – automaty programowalne (np. robot przemysłowy, obrabiarka sterowana numerycznie).
Zobacz też.
w teorii automatów:

</doc>
<doc id="45019" url="https://pl.wikipedia.org/wiki?curid=45019" title="System ekspertowy">
System ekspertowy

System ekspertowy – pojęcie z zakresu sztucznej inteligencji, oznacza system komputerowy, który emuluje w proces podejmowania decyzji przez człowieka-eksperta.
Systemy ekspertowe rozwiązują złożone problemy na podstawie analizy bazy wiedzy, a nie realizacji prostego algorytmu, jak to ma miejsce w przypadku programów tradycyjnych.
Systemy ekspertowe składają się z co najmniej dwóch elementów:
System ekspertowy według Feigenbauma.
System ekspertowy to inteligentny program komputerowy wykorzystujący wiedzę i procedury wnioskowania do rozwiązywania problemów na tyle trudnych, że do ich rozwiązania potrzebna jest pomoc eksperta.
Szkielety systemów ekspertowych.
Klasycznym językiem używanym przy tworzeniu systemów eksperckich jest Prolog. Obecnie zamiast tworzyć je od podstaw, używa się gotowych szkieletów systemów ekspertowych (ang. "expert system shell"). Szkielet taki to właściwie gotowy system ekspertowy pozbawiony wiedzy.
Najpopularniejsze, dostępne bezpłatnie szkielety systemów ekspertowych:
Równie popularny, płatny szkielet systemu ekspertowego:
Budowa systemu ekspertowego.
Składniki systemu ekspertowego to:
Ekstrakcją wiedzy od ekspertów zajmują się na ogół inżynierowie wiedzy. Jest to zwykle długi i żmudny proces, ponieważ wiedza stosowana przez ekspertów ma charakter intuicyjno-praktyczny, często trudny do zwerbalizowania.

</doc>
<doc id="45023" url="https://pl.wikipedia.org/wiki?curid=45023" title="DDA">
DDA



</doc>
<doc id="45028" url="https://pl.wikipedia.org/wiki?curid=45028" title="Tożsamość">
Tożsamość



</doc>
<doc id="45030" url="https://pl.wikipedia.org/wiki?curid=45030" title="Funkcja algebraiczna">
Funkcja algebraiczna

Funkcja algebraiczna – funkcja formula_1 dla której istnieją takie wielomiany formula_2 nie wszystkie równe tożsamościowo zeru, że dla każdego formula_3 z dziedziny funkcji spełnione jest równanie
Funkcję, która nie jest algebraiczna, nazywamy funkcją przestępną.
Wszystkie funkcje wymierne (w tym wszystkie wielomiany) są funkcjami algebraicznymi. Funkcję algebraiczną, która nie jest funkcją wymierną, nazywamy funkcją niewymierną. Przykładem funkcji niewymiernej jest formula_5 formula_6

</doc>
<doc id="45032" url="https://pl.wikipedia.org/wiki?curid=45032" title="Funkcja niewymierna">
Funkcja niewymierna



</doc>
<doc id="45035" url="https://pl.wikipedia.org/wiki?curid=45035" title="Fagosom">
Fagosom

Fagosom (syn. fagolizosom) – wakuola otaczająca podczas fagocytozy patogenną komórkę (bakterię), ograniczona błoną pochodzącą z komórki fagocyta. W dalszej fazie fagocytozy do błony fagosomu przywiera jeden lub dwa lizosomy, wydzielające enzymy trawienne. 

</doc>
<doc id="45036" url="https://pl.wikipedia.org/wiki?curid=45036" title="Epitop">
Epitop

Epitop, determinanta antygenowa – fragment antygenu łączący się bezpośrednio z wolnym przeciwciałem, receptorem limfocytu B lub receptorem limfocytu T.
Przykładowo, w bakterii Gram-ujemnej (antygenie) przeciwciała mogą wiązać się z jej białkami powierzchniowymi, rzęskami i lipopolisacharydami (epitopy na powierzchni antygenu). Z kolei każdy z tych epitopów także może być potraktowany jako antygen, a wtedy określone miejsce rzęski, do którego przyłącza się przeciwciało, też można uznać za epitop. Tak więc pojęcie epitopu zależy od skali. Najbardziej ścisłe określenie epitopu będzie oznaczać wyłącznie miejsce bezpośredniej interakcji antygenu z przeciwciałem (a konkretnie z paratopem).
Epitop pobudza układ odpornościowy silniej lub słabiej. Epitopy danego antygenu wywołujące najsilniejszą odpowiedź odpornościową u danego gatunku lub osobnika nazywa się determinantami immunodominującymi.
Struktura budowy epitopów na przykładzie antygenów białkowych może być:
Ponieważ najczęściej rozpoznawane są epitopy przestrzenne, po denaturacji białka dochodzi do zniszczenia danego epitopu, w związku z czym zdenaturowane białko nie jest już rozpoznawane przez przeciwciało. Powstają jednak wtedy nowe epitopy (neodeterminanty), które mogą być rozpoznawane przez inne przeciwciała.

</doc>
<doc id="45038" url="https://pl.wikipedia.org/wiki?curid=45038" title="Defosforylacja">
Defosforylacja

Defosforylacja – proces odwrotny do fosforylacji, polegający na odszczepieniu reszty fosforanowej od cząsteczki białka (a w ogólności każdego innego związku organicznego). Enzymami odpowiedzialnymi za ten proces są fosfatazy alkaliczne i kwasowe.

</doc>
<doc id="45039" url="https://pl.wikipedia.org/wiki?curid=45039" title="Fosforylacja">
Fosforylacja

Fosforylacja – reakcja przyłączenia reszty fosforanowej do nukleofilowego atomu dowolnego związku chemicznego. Zazwyczaj fosforylowane są grupy hydroksylowe (estryfikacja alkoholi) lub aminowe (tworzenie amidów). Przeciwieństwem fosforylacji jest defosforylacja.
Chemia.
W chemii do fosforylacji stosuje się aktywne pochodne kwasu fosforowego, np. chlorki i bezwodniki kwasowe (pirofosforany), azolidy lub tzw. estry aktywne (zawierające dobrą grupę opuszczającą, np. pentafluorofenylową). Inną strategią jest użycie nieaktywnego związku fosforowego w parze z tzw. czynnikiem kondensującym, aktywującym substrat fosforanowy "in situ".
Biochemia.
Proces przyłączenia reszty kwasu fosforowego do określonych związków chemicznych zachodzi w organizmach żywych. Jest katalizowany przez enzymy zwane kinazami, które transportują reszty fosforanowe na białka, nukleozydy i nukleotydy, cukry, lipidy i inne związki. Reakcję biochemicznej defosforylacji – hydrolizy wiązania fosfoestrowego – katalizują fosfatazy.
Szczególnymi przypadkami fosforylacji są reakcje powstawania wysokoenergetycznych cząsteczek ATP, które mogą zachodzić na różnych drogach (np. fosforylacja oksydacyjna, fosforylacja substratowa lub fosforylacja fotosyntetyczna).

</doc>
<doc id="45040" url="https://pl.wikipedia.org/wiki?curid=45040" title="Greta Garbo">
Greta Garbo

Greta Garbo, KNO (wym. ang. [], wym. szw. [], właśc. Greta Lovisa Gustafsson; ur. 18 września 1905 w Sztokholmie, zm. 15 kwietnia 1990 w Nowym Jorku) – szwedzko-amerykańska aktorka filmowa i teatralna, uznawana za jedną z największych i najwybitniejszych gwiazd filmowych w historii kinematografii, a także jedną z legend i ikon „Złotej Ery Hollywood”. Symbol seksu lat 20. i 30. XX wieku.
Na dużym ekranie debiutowała jako statystka w szwedzkich niemych produkcjach "En lyckoriddare" (1921) i "Kärlekens ögon" (1922). Karierę rozpoczęła od udziału w melodramacie "Gdy zmysły grają" (1924), dzięki któremu zyskała status wschodzącej gwiazdy. Jej kreacja zwróciła uwagę Louisa B. Mayera, szefa wytwórni Metro-Goldwyn-Mayer, który rok później sprowadził aktorkę do Hollywood. Za oceanem debiutowała w dramacie "Słowik hiszpański" (1926). Trzeci film – w którym wystąpiła – melodramat "Symfonia zmysłów" (1926), uczynił z niej międzynarodową gwiazdę. Na przełomie lat 20. i 30. XX wieku była jedną z najbardziej dochodowych aktorek studia MGM. Jej pierwszym filmem dźwiękowym był dramat "Anna Christie" (1930). W tym samym roku wystąpiła w "Romansie". Zdobywszy szerszy rozgłos oraz status międzynarodowej gwiazdy, coraz aktywniej selekcjonowała wybór kreacji filmowych, a udział w takich produkcjach, jak "Mata Hari" (1931), "Ludzie w hotelu" (1932), "Królowa Krystyna" (1933), "Anna Karenina" (1935), "Dama kameliowa" (1936) i "Ninoczka" (1939), pozwolił na ugruntowanie jej pozycji. Po występie w komedii romantycznej "Dwulicowa kobieta" (1941) zakończyła karierę w przemyśle filmowym i wycofała się z życia publicznego. Mimo otrzymywania na przestrzeni lat kolejnych ofert ról, nie powróciła na duży ekran.
W trakcie swojej 21-letniej kariery była trzykrotnie nominowana do nagrody Akademii Filmowej w kategorii dla najlepszej aktorki pierwszoplanowej. W latach 30. należała do grona najlepiej opłacanych aktorek na świecie. W 1951 przyjęła obywatelstwo amerykańskie, a cztery lata później została uhonorowana Oscarem za całokształt twórczości. Otrzymała szwedzki Order Gwiazdy Polarnej w klasie Komandora (KNO).
Do innych ważnych produkcji w dorobku Garbo zalicza się takie tytuły, jak "Kusicielka" (1926) i "Władczyni miłości" (1928). Wystąpiła w 29 filmach fabularnych. W 1999 American Film Institute (AFI) umieścił jej nazwisko na 5. miejscu w rankingu „największych aktorek wszech czasów” ("The 50 Greatest American Screen Legends").
Życiorys.
Rodzina i młodość.
Greta Lovisa Gustafsson urodziła się 18 września 1905 o wpół do ósmej wieczorem w szpitalu Gamla Södra BB w Södermalm, dzielnicy usytuowanej w południowej części centrum Sztokholmu. Została ochrzczona w obrządku luterańskim (jedynej oficjalnej religii obowiązującej w Szwecji w owym czasie), a ceremonii przewodniczył pastor Hildebrand. Jej rodzice pobrali się 8 maja 1898. Ojciec, Karl Alfred Gustafsson (1871–1920), pochodził z rolniczej miejscowości Frinnaryd i był niewykwalifikowanym robotnikiem; imał się różnych dorywczych zajęć, pracował m.in. jako pomocnik w miejscowej rzeźni. Matka, Anna Lovisa (z domu Karlsson; 1872–1944), córka rolnika, była pochodzenia lapońskiego; urodziła się we wsi Högsby i przez większą część tygodnia pracowała jako sprzątaczka w domach położonych w zamożnej części miasta. Gustafsson miała dwójkę starszego rodzeństwa: brata Svena Alfreda (1898–1967) i siostrę Alvę Marię (1903–1926).
Z uwagi na trudną sytuację ekonomiczną rodziny, pracodawca Gustafssona zaproponował mu, że adoptuje najmłodszą córkę, lecz jego ofertę odrzucono. Pięcioosobowa rodzina mieszkała w ubogiej dzielnicy Södermalm w kamienicy przy Blekingegatan 32 na trzecim lub czwartym piętrze w dwu-, trzy- bądź czteropokojowym mieszkaniu. Karl Alfred Gustafsson miał ogródek z owocami i warzywami nad jeziorem Årsta na przedmieściach miasta, gdzie rodzina co tydzień jeździła trolejbusem, aby hodować kwiatki, nawozić ziemię, pielić grządki oraz uprawiać warzywa. Nastoletnia Gustafsson zajmowała się hodowaniem i pielęgnowaniem truskawek, po czym sprzedawała je na pobliskim rynku i ulicach Sztokholmu.
W późniejszych latach rzadko wspominała okres wczesnej młodości, lecz przyznawała, że największą radość czerpała ze swoich dziecięcych marzeń. Cieszyła się sympatią sąsiadów i wszystkich dzieci zamieszkujących kamienicę przy Blekingegatan 32. Często odwiedzała trafikę prowadzoną przez przyjaciółkę i sąsiadkę Agnes Lind. Oglądała w niej fotografie ówczesnych gwiazd skandynawskiego teatru – aktora Kalle Pedersena (od 1923 znanego jako Carl Brisson) oraz śpiewaczki operetkowej Naimy Wifstrand. Była zaangażowana w działalność na rzecz Armii Zbawienia. Na ulicach Sztokholmu sprzedawała egzemplarze czasopisma „Stridsropet”. Do 10. roku życia wszyscy nazywali ją Katha (Kata) – tak sama wymawiała swoje imię.
Edukacja i zainteresowanie aktorstwem.
W sierpniu 1912, miesiąc przed siódmymi urodzinami, została zapisana do szkoły podstawowej Katarina. Do jej ulubionych przedmiotów należała historia, dzięki której, jak sama mówiła, „wypełniała swoją głowę najróżniejszymi marzeniami”. W ocenie biografa Davida Breta Gustafsson była „zdolną, choć niekiedy leniwą uczennicą”. Z większości przedmiotów była oceniana znacznie powyżej średniej. Mimo to nienawidziła szkoły i ograniczeń, jakie na niej wywierała.
W wolnym czasie bawiła się ołowianymi żołnierzykami swojego brata i grała w kulki. Z uwagi na usposobienie chłopczycy przewodziła podwórkowej gromadce dzieci, z którą to wałęsała się ulicami Södermalm. Ze względu na trudną sytuację materialną nosiła ubrania po starszym bracie oraz korzystała z miejscowej jadłodajni dla ubogich. W stosunku do nieznajomych odwiedzających jej rodzinny dom przejawiała daleko idącą nieśmiałość – często chowała się za kotarami bądź ukrywała pod stołem. Gdy miała 6 lub 7 lat, zainteresowała się aktorstwem. Odwiedzała dwa teatry – Södra i Mosebacke – które znajdowały się po przeciwnych stronach tej samej ulicy. Nie mając pieniędzy na bilet, niekiedy wykorzystywała nieuwagę ochrony i zakradała się do środka, gdzie zza kulis oglądała spektakle. Posiadając aktorskie ambicje samodzielnie wystawiała przedstawienia, do których angażowała brata, siostrę i dzieci z sąsiedztwa. Przydzielała im role oraz instruowała jak mają grać. Dobrze orientowała się w życiu amerykańskich gwiazd filmowych, o których czytała w artykułach zamieszczanych w lokalnych czasopismach. W 1913 ojciec zabrał ją na lotnisko Bromma, gdzie po raz pierwszy zobaczyła na żywo Mary Pickford (którą podziwiała) i jej męża Douglasa Fairbanksa.
Gdy wybuchła I wojna światowa, mimo że Szwecja zajęła stanowisko neutralne, sytuacja materialna rodziny Gustafsson się pogorszyła. Codzienny jadłospis wypełniały ziemniaki i chleb, co, jak zaznaczał Bret, nie wpłynęło negatywnie na stan jej zdrowia, w odróżnieniu od innych członków rodziny. Razem z koleżanką Elizabeth Malcolm odwiedzała lokalne jadłodajnie dla ubogich. By urozmaicić ludziom czas spędzany w kolejce, wystawiały „uliczny kabarecik”, na który składały się skecze i przedstawienia rewiowe, protestując przeciwko wojnie (dzięki temu otrzymywały darmowe posiłki). Dla tych występów niejednokrotnie opuszczała szkołę, przez co brat i ojciec musieli jej szukać. Raz została za to surowo ukarana przez nauczycielkę na oczach całej klasy, co miało istotny wpływ na nieśmiałość Gustafsson. „Upokorzenie związane z tą publiczną chłostą zraniło ją bardziej niż cokolwiek innego. Od tamtego dnia coraz bardziej zamykała się w sobie. To był koniec jej dzieciństwa” – wspominała przyjaciółka Kaj Gynt.
W 1918 stan zdrowia Karla Alfreda Gustafssona uległ pogorszeniu; od dłuższego czasu cierpiał on na kamicę nerkową, jednak nie miał pieniędzy na wizytę u specjalisty, a przebyty w czasie pandemii grypy hiszpanki wirus całkowicie pozbawił go sił. W czerwcu 1919 Gustafsson zakończyła edukację na etapie szkoły podstawowej. W późniejszych latach wielokrotnie żałowała decyzji o przedwczesnym przerwaniu nauki. Po rzuceniu edukacji pomagała w pracach domowych matce i obchodziła miejscowe teatry. Do jej ulubionych śpiewających aktorów należeli Joseph Fischer i Sigurd Wallén. Gdy stan ojca uległ pogorszeniu, podjęła pracę dziewczyny do namydlania w zakładzie fryzjerskim, aby mieć pieniądze na opiekę medyczną (część źródeł informowała, że miało to miejsce po śmierci ojca). Zarabiała 7 koron tygodniowo. Karl Alfred Gustafsson zmarł 1 czerwca 1920 na zapalenie nerek. 13 czerwca, niespełna dwa tygodnie po jego śmierci, przystąpiła do konfirmacji. Uroczystość odbyła się w kościele Katarzyny (inne źródła podawały datę 18 kwietnia).
Lata 20..
Początki kariery (1920–1923).
26 lipca 1920, powołując się na starszą siostrę Alvę, rozpoczęła praktykę w domu towarowym PUB mieszczącym się przy placu targowym Hötorget. Pracowała w dziale pakowania za 125 koron miesięcznie. Z końcem listopada awansowała na ekspedientkę w dziale damskich płaszczy oraz kapeluszy. Wzrosło także jej wynagrodzenie, którym dzieliła się z matką. Dzięki niemu mogła regularnie uczęszczać do kina i teatru. W styczniu 1921 wzięła udział – w charakterze modelki – w pracach nad wiosennym katalogiem PUB-u, reklamując pięć wzorów kapeluszy. Latem ponownie prezentowała kapelusze, z wyższej półki cenowej. Niektóre klientki prosiły ją o zaprezentowanie na sobie danego modelu kapelusza, po czym kupowały go bez przymierzania. Mimo fascynacji sceną nie zapisała się do kółka dramatycznego PUB-u. Spotkawszy się z pozytywnym odzewem, zaczęła regularnie pracować jako modelka na pokazach w PUB-ie i w innych sklepach, m.in. dla Nordiska Kompaniet.
Pracując w PUB-ie, poznała aktora i reżysera Johna W. Bruniusa, który pod koniec 1920 obsadził ją w roli statystki w niemym filmie "En lyckoriddare" (1921). Druga część obrazu "Kärlekens ögon" (1922) – podobnie jak i pierwsza – nie zachowała się do czasów współczesnych. Kiedy Gustafsson dowiedziała się, że Paul U. Bergström, właściciel PUB-u, planuje realizację kilkuminutowego filmu reklamującego dom towarowy, udała się pod dom reżysera Ragnara Ringa, prosząc o dostanie roli. Otrzymała ją mimo sprzeciwu innego aktora grającego w tej produkcji, Ragnara Widestedta (według Barry’ego Parisa Ring zatrudnił Gustafsson, ujrzawszy ją w PUB-ie, z kolei Robert Gottlieb pisał, że nastolatkę do krótkometrażówki polecił kierownik działu promocji). Jej występ w "Herr och fru Stockholm" (1922) ograniczył się do niespełna 2-minutowej sekwencji, w której parodiowała samą siebie, pozując tyłem do lustra w komicznym zestawie ubrań. Krótkometrażówkę wyświetlano pomiędzy filmami fabularnymi w kinach na terenie Szwecji. Ring, będąc pod wrażeniem jej debiutu, obsadził Gustafsson w swojej drugiej reklamówce – "Konsum Stockholm Promo" (1922), w której zagrała dwa epizody komediowe, objadając się ciastkami. Będąc cenioną sprzedawczynią i modelką w PUB-ie, odmówiła Ringowi roli Walkirii w przygotowywanym przezeń filmie (według Gottlieba przyczyną jej absencji w "En Vikingafilm" była odmowa udzielenia urlopu przez PUB).
W lipcu Erik A. Petschler, reżyser komedii slapstickowych, zaproponował Gustafsson kontrakt filmowy i zaprosił ją na zdjęcia próbne do krótkometrażowej produkcji "Petter włóczęga", które przeszła pomyślnie. Zdobywszy numer do Petschlera, zatelefonowała do niego z prośbą o spotkanie, a po wyrecytowaniu kilku tekstów otrzymała angaż. Po ponownej odmowie dostania bezpłatnego urlopu, 22 lipca złożyła wymówienie w PUB-ie (pomimo że jej pensja wzrosła do 180 koron miesięcznie, podczas gdy za pięć dni zdjęciowych otrzymała 50 koron). Zdjęcia do komedii nagrywano w Dalarö. W przeciwieństwie do większości aktorów, Gustafsson chętnie brała udział w scenach realizowanych w wodzie. Podczas nagłej ulewy zaimprowizowała razem z Tyrą Ryman indiański taniec w strugach deszczu. Alexander Walker porównywał jej rolę kąpiącej się „ślicznotki” do "Bathing Beauties" Macka Sennetta. Obraz "Petter włóczęga" uzyskał mieszane oceny. Jedyną, utrzymaną w sarkastycznym tonie recenzję wystawił magazyn „Swing”, argumentując: „Greta Gustafsson może i zostanie szwedzką gwiazdą kina, lecz wyłącznie ze względu na swą anglosaską aparycję”. Inni z kolei podkreślali, że nie miała możliwości zaprezentowania swoich umiejętności.
Według reżysera Gustafsson, mimo że była nieśmiała i niespokojna, przejawiała duży talent do gry w filmach. Petschler zachęcił ją do podjęcia nauki w prestiżowym Królewskim Teatrze Dramatycznym. Zdaniem Breta miała ona w owym czasie niezgrabną postawę, mówiła z niewyszukanym akcentem z nizin społecznych, prawie nigdy się nie czesała i ubierała się niechlujnie, a dodatkowo przeszkadzały jej wystające zęby. Były dyrektor teatru Frans Enwall uczył ją podstaw aktorstwa, a kiedy ciężko zachorował, rolę tę przejęła jego córka Signe. Przygotowując się do egzaminu, w ciągu miesiąca opanowała monolog z trzeciego aktu "Piskląt" Selmy Lagerlöf, scenę z pierwszego aktu "Madame Sans-Gêne" Victoriena Sardou i monolog Elidy z "Oblubienicy morza" Henrika Ibsena. Wygłosiwszy na egzaminie trzy fragmenty wspomnianych sztuk, została przyjęta.
W ciągu kilku pierwszych miesięcy nauki stała się prekursorką metody Stanisławskiego. Lubiła zajęcia z deklamacji oraz te aspekty ruchu scenicznego, które wymagały odzwierciedlenia emocji. Na pierwszym roku zagrała m.in. rolę prostytutki w inscenizacji "Abschiedssouper" Arthura Schnitzlera, służącą damy w sztuce J.M. Barriego "Nieporównany Crichton" oraz Hermionę w "Zimowej opowieści" pióra Williama Shakespeare’a. Otrzymywała stypendium w wysokości 50 koron miesięcznie. Od jednej z koleżanek zyskała przezwisko „Gurra” (będące zdrobnieniem imienia Gustav).
"Gdy zmysły grają".
W 1923 Mauritz Stiller zaangażował Gustafsson, którą obserwował na scenie Królewskiego Teatru Dramatycznego, do melodramatu "Gdy zmysły grają", będącego adaptacją bestsellerowej powieści "Gösta Berling" (1891) autorstwa zdobywczyni nagrody Nobla w dziedzinie literatury Selmy Lagerlöf. Większa część ekipy (w tym scenarzysta, operator i kierownik artystyczny) nie była zadowolona z angażu początkującej aktorki, lecz w jej obronie stawał Stiller, który został mentorem Gustafsson; uczył ją gry, dbania o figurę oraz zarządzał wszystkimi aspektami jej rodzącej się kariery. Otrzymała honorarium w wysokości 3 tys. koron (ponieważ była niepełnoletnia, umowę kontrasygnowała matka). W trakcie zdjęć kilkukrotnie była bliska wycofania się (powstrzymywało ją zainteresowanie, jakie filmowi i jej samej okazywała prasa). W głównej roli męskiej partnerował jej Lars Hanson.
Ukończywszy pracę nad filmem, wróciła do Królewskiego Teatru Dramatycznego, gdzie zyskała status studenckiej gwiazdy. Otrzymywała 150 koron miesięcznie i większą swobodę w wyborze ról. Zdecydowała się też na zmianę nazwiska na Garbo. Stosowny wniosek, podpisany przez matkę, złożyła 9 listopada 1923 w Ministerstwie Spraw Wewnętrznych, a nowe nazwisko zaczęło formalnie obowiązywać 4 grudnia. Świadkiem była Mona Mårtenson.
"Gdy zmysły grają" wprowadzono do kin 10 i 17 marca 1924 w dwóch częściach. Skandynawscy krytycy wyrażali negatywne opinie na temat wyglądu Garbo (głównie zwracali uwagę na jej zaniedbane włosy) i mieli zastrzeżenia do fabuły, znacząco różniącej się w stosunku do pierwowzoru literackiego. Mimo nieprzychylnych ocen biografowie podkreślali, że sekwencja z Garbo i Hansenem na saniach pozostaje jedną z najbardziej charakterystycznych dla europejskiego kina niemego. Film cieszył się dużym uznaniem w krajach europejskich (szczególnie w Berlinie, gdzie Garbo pojawiła się na premierze), lecz okazał się fiaskiem w Szwecji. Gottlieb pisał, że „jego [Stillera] tyrania w połączeniu z mieszanką jej [Garbo] determinacji i uległości stworzyły «Gretę Garbo»”.
Po premierze ponownie wróciła do Królewskiego Teatru Dramatycznego, występując w kilku sztukach, w tym w farsie Jules’a Romainsa "Knock, czyli triumf medycyny", jednak w marcu zrezygnowała z kontynuowania nauki.
Kontrakt z Metro-Goldwyn-Mayer.
W 1924 miała zagrać główną rolę w melodramacie przygodowym "Die Odaliske von Smolny" w reżyserii Stillera, jednak produkcję filmu odwołano z uwagi na bankructwo studia Trianon, z którym Garbo była związana kontraktem (opiewającym o zarobki rzędu 500 marek miesięcznie). Gdy ekipa filmowa przebywała w Berlinie, do stolicy przyjechał Louis B. Mayer, szef amerykańskiej wytwórni Metro-Goldwyn-Mayer. Miał on w Rzymie dokonać inspekcji zdjęć plenerowych do filmu "Ben-Hur" (1925, reż. Fred Niblo). Obejrzawszy "Gdy zmysły grają", Mayer pozytywnie wyrażał się na temat Garbo, porównując ją do Normy Talmadge. Podczas spotkania przy kolacji w restauracji Maiden Room w hotelu Adlon 25 listopada aktorka – za namową Stillera – podpisała przedwstępną, trzyletnią umowę z MGM, gwarantującą jej zarobki na poziomie 100 dolarów tygodniowo przez czterdzieści tygodni pierwszego roku, 600 dolarów w drugim i 750 dolarów w trzecim.
W 1925 wystąpiła w niemieckim dramacie "Zatracona ulica" (reż. Georg Wilhelm Pabst). Reżyser – będąc pod wrażeniem kreacji aktorki w "Gdy zmysły grają" – obsadził ją w roli Grety Rumfort, a Marię Lechner zagrała Asta Nielsen. Angaż otrzymał także odtwórca tytułowej roli w ekspresjonistycznym horrorze "Gabinet doktora Caligari" (1920, reż. Robert Wiene) Werner Krauss. Początkowo Garbo domagała się zatrudnienia Stillera jako doradcy technicznego, lecz Pabst odmówił. W wyniku zawartego konsensusu ustalono, że aktorce oraz Einarowi Hansonowi zostaną wypłacone gaże w wysokości 4 tys. dolarów (tyle samo otrzymały Nielsen i Valeska Gert). Pod nieobecność reżysera Stiller instruował Garbo, jak powinna grać. Gdy Pabst przybył na plan, jej mentora wyprowadzono, przez co dostała ataku histerii. W ramach protestu pierwszego dnia zdjęciowego opuściła plan. Wieczorami Stiller urządzał jej prywatne próby i omawiał sceny, które miała nazajutrz nagrywać. Na jego specjalne żądanie sprowadzono ze Sztokholmu lub Paryża filmy Kodaka, które stosowano jedynie do scen realizowanych z Garbo (do innych używano filmy Agfa). Doceniając talent Pabsta oraz jego wsparcie i zrozumienie, stanowiące odskocznię po – jak uważał Gottlieb – „nieustannym tyranizowaniu” ze strony Stillera, realnie rozważała możliwość przyjęcia od niego propozycji pięcioletniego kontraktu.
Premiera "Zatraconej ulicy" odbyła się 18 maja w berlińskiej Mozartsaal i paryskim Studio des Ursulines. Tygodnik „Variety” napisał: „Te wiedeńskie córy szczęścia to dość marna grupa […]. Jedyną zaletą filmu z punktu widzenia jego dochodowości jest to, że gra w nim Greta Garbo”. Bret przywoływał scenę omdlenia bohaterki portretowanej przez Garbo, wpadającej w ramiona Marlene Dietrich (odgrywającej rolę statystki).
30 czerwca Garbo wraz ze Stillerem wypłynęli na pokładzie SS Drottningholm z Göteborga do Nowego Jorku. Reżyser do ostatnich chwil opóźniał wyjazd, licząc, że pojawią się inne atrakcyjne oferty z Europy. Podobnie jak w przypadku śmierci ojca w 1920, nie chciała publicznie okazywać emocji, wskutek czego nie zgodziła się, by matka, brat i siostra odwieźli ją na prom, a jedynie odprowadzili na stację kolejową w Sztokholmie. „Mój wyjazd nie cieszył ani matki, ani mnie” – wspominała.
Kariera w Hollywood.
Garbo i Stiller przypłynęli do Nowego Jorku 6 lipca (podawano także datę 5 lipca). Major Bowes, wiceprezes MGM, zorganizował dla aktorki zdjęcia próbne, które wypadły niekorzystnie. Krytykowano jej niechlujny wygląd oraz polecono, by udała się do fryzjera i salonu mody, lecz Garbo odmówiła, czym wzbudziła oburzenie u członków zarządu wytwórni. Pomimo nieznajomości języka angielskiego uczęszczała na przedstawienia i do kina, gdzie za sprawą pracownika działu reklamy Huberta Voighta poznała wiele przyszłych gwiazd ekranu: Beatrice Lillie, Katharine Cornell, Libby Holman i Humphreya Bogarta. 26 sierpnia, w towarzystwie przyjaciółki Kaj Gynt, podpisała w biurze na Broadwayu trzyletnią umowę z MGM. Z racji tego, że składając podpis nie miała ukończonych 21 lat – czego nie sprawdzono, wydział prawny wytwórni wymusił na niej dołączenie zgody matki. Spełniwszy żądanie studia 18 września ponownie podpisała kontrakt.
Przypadkowe spotkanie z emerytowaną aktorką Marthą Hedman zaowocowało sesją zdjęciową, którą wykonał Arnold Genthe. „Miała zdumiewająco ekspresyjną twarz i w ciągu godziny uchwyciłem aparatem kilka interesujących póz i min” – wspominał. Jedno z jej zdjęć ukazało się w listopadowym wydaniu „Vanity Fair” z podpisem: „Nowa gwiazda z Północy – Greta Garbo”. Stiller, za namową Genthego, wysyłał odbitki do Mayera, który polecił sprowadzić Garbo do Hollywood i podwyższył jej pensję o 50 dolarów.
10 września przybyła ze Stillerem do Los Angeles w Kalifornii, nie otrzymując w owym czasie żadnych propozycji angażu ze strony wytwórni. Wolny czas spędzała spacerując po plaży w Santa Monica, który – w ocenie Parisa, był „samotniczym i malowniczym sposobem oczekiwania, współgrającym z jej melancholią”. Uczyła się również angielskiego i jazdy konnej. Mimo sprzeciwu dyrektorów MGM, Mayer sprowadził Garbo do Hollywood, płacąc jej 400 dolarów tygodniowo, co było znaczącą sumą uposażenia jak na nieznaną aktorkę. Przydzielił kierownika produkcji Irvinga Thalberga, by ten nadzorował przestrzeganie diety przez Garbo, zadbał o jej wygląd, a także wybór nowej garderoby.
W ramach kampanii promocyjnej MGM pozowała do zdjęć na tle drużyny lekkoatletów Uniwersytetu Południowej Kalifornii oraz w towarzystwie Slatsa, sześcioletniego lwa z logo MGM (Garbo nienawidziła akcji reklamowej z lwem, a Gottlieb był zdania, że opublikowane zdjęcie mogło być oddzielnym montażem ujęć aktorki i zwierzęcia).
"Słowik hiszpański, Kusicielka".
Za sprawą Lillian Gish, pracującej na planie "Szkarłatnej litery", Garbo otrzymała możliwość sesji zdjęciowej autorstwa Hendrika Sartova, którą zaaprobował Thalberg. Ten obsadził ją w roli śpiewaczki Leonory Moreno (aka La Brunna) w dramacie "Słowik hiszpański" (1926, reż. Monta Bell), będącym ekranizacją powieści Vicente Blasco Ibáñeza. Ricardo Cortez wystąpił w głównej roli męskiej – aktorka nie darzyła sympatią ani jego, ani reżysera. Osobistym tłumaczem Garbo został szwedzki aktor Sven Hugo Borg, pełniący także funkcję jej ochroniarza i powiernika. Premiera odbyła się 21 lutego 1926 w nowojorskim Capitol Theatre. "Słowik hiszpański" odniósł sukces, a rola Garbo spotkała się z entuzjastycznymi recenzjami amerykańskich krytyków – Laurence Reid z „Motion Picture” opisywał ją jako „najważniejszą osobę w filmie, łączącą zalety tuzina naszych najsłynniejszych gwiazd”, „Pictures” obwołał ją odkryciem roku, porównując do Poli Negri, a „Variety” chwalił jej umiejętność grania i osobowość. Garbo zachowywała powściągliwą ocenę własnego występu. Zdaniem Gottlieba transformacja, jaką przechodzi bohaterka filmu, zmieniając się z naiwnej dziewczyny w wyrafinowaną i pełną czaru kobietę, ugruntowała "image" Garbo jako ekranowego wampa.
W tym samym roku została zaangażowana do melodramatu "Kusicielka" (reż. Fred Niblo), również powstałego na podstawie powieści Ibáñeza. Na ekranie partnerował jej Antonio Moreno, którego wybór kwestionował wyznaczony pierwotnie do reżyserii Stiller. 26 kwietnia konfliktowego mentora Garbo zastąpił Niblo. Sytuacja ta doprowadziła do opuszczenia planu przez aktorkę, która groziła Mayerowi pozwem sądowym za zwolnienie Stillera. Mimo to po zakończeniu zdjęć przesłała Niblo swoje zdjęcie z dedykacją (jedyny raz w karierze). Robert E. Sherwood na łamach „Life’a” zwracał uwagę na technikę jej gry, Dorothy Herzog z „New York Daily Mirror” porównywała sylwetkę Garbo do Kleopatry, podkreślając jej „urzekające usta i intensywne, hipnotyzujące spojrzenie”. W opinii „The New York Timesa” "Kusicielka" była „wybitnym dziełem”.
"Symfonia zmysłów".
Po występach w "Słowiku hiszpańskim" i "Kusicielce" aktorka zaczęła uosabiać nowy typ kobiety w kinie. Władze MGM postrzegały ją jako nową Eleonorę Duse lub Sarę Bernhardt, dostrzegając w Garbo cechy ciepłej uwodzicielki, silnej i wrażliwej zarazem. Jej rezerwa w życiu prywatnym i niechęć do zdradzania szczegółów na swój temat stworzyły wizję wyobcowanej i tajemniczej postaci.
Trzecim filmem Garbo zrealizowanym dla MGM był oparty na motywach opowiadania Hermanna Sudermanna melodramat "Symfonia zmysłów" (reż. Clarence Brown). Pierwotnie odrzuciła udział w produkcji, wyrażając przekonanie, że Thalberg usiłuje utrwalić jej wizerunek "femme fatale". „Nie widzę żadnego sensu w graniu ról, w których chodzi tylko o strojenie się i uwodzenie mężczyzn” – argumentowała. Także odtwórca głównej roli męskiej John Gilbert odrzucił ofertę udziału, lecz za namową Thalberga dał się przekonać, pod warunkiem, że razem z nim wystąpi Garbo. 4 sierpnia Mayer wysłał do aktorki list, w którym nakazał jej niezwłoczne stawienie się w biurze Thalberga. W razie odmowy groził zerwaniem kontraktu. Garbo zignorowała polecenie szefa MGM i stawiła się na planie dopiero kilka dni później. Po premierze, która w Nowym Jorku miała miejsce 9 stycznia 1927, "Symfonia zmysłów" spotkała się z entuzjastycznymi reakcjami krytyków; „New York Herald Tribune” pisał, że „nigdy przedtem na ekranie nie pojawiła się kobieta tak powabna, obdarzona tak uwodzicielskim wdziękiem, o wiele potężniejszym niż jej uroda. Greta Garbo jest uosobieniem piękna, personifikacją namiętności”. Z kolei jeden z recenzentów „Variety” podkreślał, że jeśli Garbo zostanie poprowadzona we właściwy sposób i będzie dostawała dobre scenariusze, to „stanie się atutem równie cennym, jak niegdyś Theda Bara dla wytwórni Fox”. Według Marka A. Vieiry udział w "Symfonii zmysłów" uczynił z Garbo międzynarodową gwiazdę, natomiast Gottlieb oceniał, że sukces filmu sprawił, że została namaszczona na pierwszoplanową gwiazdę i nigdy nie pozwoliła sobie tego tytułu odebrać. „National Board of Review Magazine” obwołał ją „symbolem powabu i seksu”.
Mimo że odniosła trzeci sukces z rzędu, nie chciała udzielać wywiadów i unikała przedstawicieli prasy, choć kontrakt nakazywał jej utrzymywanie relacji z mediami. Po premierze wielbiciele talentu Garbo przysyłali 5 tys. listów tygodniowo do biura MGM, domagając się jej ponownego wspólnego występu z Gilbertem na dużym ekranie.
Odnowienie kontraktu z MGM.
Stosunki Garbo z MGM pogorszyły się po odrzuceniu przez nią głównej roli w melodramacie "Kobiety kochają diamenty" (1927, reż. Edmund Goulding). Mayer, poirytowany jej arogancją, groził wstrzymaniem wypłaty pensji i deportacją. Garbo wyjechała, a jej miejsce pobytu utrzymywano w ścisłej tajemnicy, co rodziło w prasie liczne spekulacje. Została zawieszona przez władze studia, a także wstrzymano wypłacanie jej wynagrodzenia. 6 marca 1927 aktorka wystosowała do działu prawnego MGM telegram, w którym oskarżała Mayera o represjonowanie jej osoby, zarzucała przedstawicielom wytwórni niekorzystne przedstawianie jej w prasie oraz zbyt rygorystyczną pracę, zakładającą grę w trzech filmach rocznie, bez jakichkolwiek przerw. Kilkumiesięczny spór z MGM zakończył się 1 czerwca, kiedy to podpisała nowy, pięcioletni kontrakt.
Z końcem czerwca rozpoczęła pracę na planie melodramatu "Anna Karenina" (reż. Edmund Goulding), będącego adaptacją powieści o tym samym tytule Lwa Tołstoja z 1877. Do głównej roli męskiej Thalberg zaangażował Gilberta. Trzy sceny z udziałem aktorki i Philippe’a De Lacy poddano daleko idącej cenzurze (m.in. ujęcia z całowaniem w usta). Mordaunt Hall zaznaczał na łamach „The New York Timesa”, że „panna Garbo może unieść głowę o ułamek cala i ten gest znaczy więcej niż sztuczny uśmiech Johna Gilberta”. „Variety” uważał, że „tych dwoje jest na dobrej drodze, by stać się najbardziej kasowym duetem, jaki widział ten kraj”. "Anna Karenina" była czwartym pod względem dochodowości niemym filmem w historii MGM.
Korzystając z zapisu w kontrakcie, zakładającym m.in. prawo do wyboru scenariuszy, reżyserów oraz partnerów ekranowych, Garbo wyraziła chęć realizacji filmowej wersji sztuki "Starlight" autorstwa Gladys Buchanan Unger, która w pierwotnym założeniu miała przedstawiać historię francuskiej aktorki Sary Bernhardt. Samodzielnie wybrała Victora Sjöströma do reżyserii i Larsa Hansona jako odtwórcę głównej roli męskiej. W jej opinii film miał być „całkowicie szwedzką produkcją”. Melodramat "Boska kobieta" (1928) otrzymał zróżnicowane recenzje prasowe, a Garbo ponownie unikała pokazów przedpremierowych.
Fabuła melodramatu szpiegowskiego "Żar miłości" (1928, reż. Fred Niblo) skupiała się na oficerze austriackiego wywiadu (Conrad Nagel), zakochanym w zajmującej się szpiegostwem Rosjance (Garbo). Aktorka nie zgodziła się, by w głównej roli partnerował jej Gilbert. Recenzje filmu były zróżnicowane, a przeważała w nich opinia, że Garbo i Nagel nie pasowali do siebie jako duet ekranowy. „Life” chwalił pracę Niblo, który „reżyseruje ją [Garbo] z wyobraźnią i wyczuciem”. Betty Colfax pisała za pośrednictwem „New York Graphic”: „Panna Garbo pozuje do zbliżeń jak żadna inna z hollywoodzkich gwiazd. Pokonuje przeszkodę w postaci okropnej garderoby, dużych stóp i szerokich bioder zręczną grą aktorską, dzięki której wciąż tworzy dla siebie odrębną klasę”.
Za namową Garbo MGM zakupiło prawa do ekranizacji powieści "Zielony kapelusz" Michaela J. Arlena z 1924. Z powodu szeregu uwag zgłaszanych przez biuro Willa H. Haysa Thalberg zmienił tytuł na "Władczynię miłości", usunął wzmianki o Arlenie i "Zielonym kapeluszu" z czołówki oraz z materiałów reklamowych. Do głównej roli aktorka wybrała Gilberta, a obojgu partnerował Douglas Fairbanks Jr. Film w reżyserii Browna uzyskał pochlebne recenzje; Pare Lorentz na łamach „Judge” pisał, że „[Garbo] sprostała długim, melancholijnym, a niekiedy pięknym scenom z większym wdziękiem i szczerością niż kiedykolwiek przedtem”. „Variety” oceniał, iż był to jej „najlepszy film od dawna. Rozpadłby się jednak bez jej wymownej gry aktorskiej”. Zyski finansowe "Władczyni miłości" pozwoliły zakwalifikować ją do grona najbardziej dochodowych gwiazd MGM sezonu 1928–1929 w box offisie.
W dramacie "Dzikie orchidee" (reż. Sidney Franklin) po raz pierwszy zagrała Amerykankę. Partnerowali jej Lewis Stone oraz Nils Asther. Część widzów oburzała scena, w której 49-letni Stone całuje i pociesza 23-letnią Garbo. Opinie krytyków co do filmu były podzielone – większość z nich uważała, że aktorka zagrała postać niezgodną ze swoim "emploi". Mimo to "Dzikie orchidee" były jednym z bardziej kasowych filmów roku. Ukończywszy zdjęcia na cztery miesiące wróciła do Sztokholmu (kiedy nie zjawiła się w grudniu na dokrętkach "Władczyni miłości" i "Dzikich orchidei", MGM ponownie ją zawiesiło i wstrzymało wypłacanie wynagrodzenia). Wolny czas spędziła z matką, bratem i dawnymi znajomymi z teatru. Miała zagrać w scenicznej adaptacji "Zmartwychwstania" Tołstoja, lecz wycofała się przed próbą generalną. W marcu wróciła do Stanów Zjednoczonych.
Rok 1929 zakończyła występem w dwóch produkcjach: melodramacie "Pokusa" (reż. John S. Robertson), który pomimo mieszanych recenzji okazał się sukcesem kasowym, oraz w "Pocałunku" (reż. Jacques Feyder), w którym partnerowali jej Conrad Nagel i Lew Ayres. Obraz Feydera, mimo że jego premiera odbyła się siedemnaście dni po krachu giełdowym, przyniósł zyski rzędu 448 tys. dolarów, stając się trzecim najbardziej dochodowym filmem w dotychczasowym dorobku Garbo. Na łamach „Screenland” pisano: „Czarująca Szwedka dźwiga tę przeciętną historię na swych cudownych ramionach i sprawia, że "Pocałunek" staje się filmem wartym obejrzenia”.
Lata 30..
"Anna Christie".
Pod koniec 1929 przystąpiła do pracy nad pierwszym w swojej karierze filmem dźwiękowym (początkowo MGM chciało, by aktorka zagrała Joannę d’Arc, lecz problemy z nabyciem praw do ekranizacji spowodowały zaniechanie tego pomysłu) – zrealizowanym w okresie ery Pre-Code dramatem "Anna Christie" (reż. Clarence Brown). Garbo wyrażała duże obawy związane z nową technologią – była przekonana, że podzieli los innych gwiazd epoki kina niemego: Clary Bow i Nity Naldi, których kariery załamały się wraz z wprowadzeniem dźwięku. Nie mając pewności, jak zabrzmią jej kwestie wypowiadane po angielsku, poprosiła MGM o realizację niemieckojęzycznej wersji filmu (1930, reż. Jacques Feyder) na wypadek, gdyby Amerykanom nie spodobała się angielska wersja. Film, będący kamieniem milowym w historii MGM, reklamowano sloganem „Garbo mówi!”.
W filmie wcieliła się w Annę, która zgwałcona przez kuzyna zostaje zmuszona do uprawiania prostytucji. Powróciwszy do ojca (George F. Marion) odnajduje chwilowy spokój i poznaje marynarza Matta (Charles Bickford), z którym to zaczyna łączyć ją uczucie. Na uroczystej premierze w Hollywood 22 stycznia 1930 zjawili się wszyscy członkowie ekipy, z wyjątkiem aktorki. Recenzje były umiarkowane, a krytycy skupiali się w nich na głosie Garbo. Richard Watts Jr. pisał za pośrednictwem „New York Herald Tribune”: „Jej głos objawił się jako niski, chropowaty, gardłowy kontralt, posiadający w pełni ów poetyczny urok, który uczynił z tej zdystansowanej szwedzkiej damy wybitną aktorkę filmową”. "Anna Christie" okazała się najbardziej dochodowym filmem 1930 w amerykańskim box offisie, przynosząc ponad milion dolarów zysku.
Następnie przystąpiła do pracy nad melodramatem "Romans" (reż. Clarence Brown). Początkowo do głównej roli męskiej wybrała Gary’ego Coopera, jednak studio Paramount Pictures nie wyraziło zgody na jego udział w produkcji, wobec czego zaangażowano Gavina Gordona. Premiera odbyła się 25 kwietnia. Za rolę włoskiej sopranistki Rity Cavallini zebrała przychylne oceny: Mordaunt Hall chwalił jej mimikę i „pełne wdzięku ruchy”, a Norbert Lusk przyznawał na łamach „Picture Play”, że gra Garbo to „czyste piękno, inspirujące połączenie jasnego umysłu i emocji”. Richard Corliss z „Time’a” krytycznie oceniał film, pisząc, że "Romans" jest jednym filmem z Garbo pozbawionym choćby odrobiony dramatyzmu czy ekranowego uroku, które by go ratowały”. Za role w "Annie Christie" i "Romansie" uzyskała pierwszą nominację do nagrody Akademii Filmowej w kategorii dla najlepszej aktorki pierwszoplanowej, przegrywając rywalizację z Normą Shearer (nagrodzoną za występ w dramacie biograficznym "Rozwódka"; reż. Robert Z. Leonard).
W połowie października rozpoczęła pracę na planie do filmu "Natchnienie" (reż. Clarence Brown). Na ekranie partnerował jej Robert Montgomery, który początkowo chwalił sobie współpracę z aktorką, lecz Garbo nie chciała z nim więcej grać, z uwagi na ciągłe psucie scen miłosnych. Film zebrał zróżnicowane oceny krytyków, choć rola aktorki została oceniona przychylnie. Paris określał "Natchnienie" „bezwstydną kalką”, którą należałoby nazwać "Romansem II": „Rzadko się zdarza, że seksapil jest tak syntetyczny, dramat tak nudny, a dialogi tak drewniane”. Po premierze ("Natchnienie" przyniosło milion dolarów zysku), w obawie, że może zostać zepchnięta w cień Dietrich, rozważała wyjazd na stałe do Szwecji.
W 1931 MGM zaangażowało ją do roli w melodramacie "Zuzanna Lenox" (reż. Robert Z. Leonard). Początkowo na stanowisko reżysera Garbo chciała zatrudnić Browna, lecz filmowiec odmówił, z uwagi na konfliktowe relacje z aktorką na planie "Natchnienia", dotyczące zmian w scenariuszu. W głównej roli męskiej wystąpił Clark Gable, który do współpracy z Garbo podchodził sceptycznie, obawiając się, że recenzenci zapamiętają go jedynie z roli partnera ekranowego. Realizacja filmu sprawiała problemy – nad scenariuszem pracowało w sumie dwudziestu dwóch autorów, a aktorka sześciokrotnie opuszczała plan. Podobnie jak w przypadku "Natchnienia", recenzje prasowe co do filmu były zróżnicowane; krytykowano m.in. absurdalność scenariusza. Również Garbo otrzymała mieszane oceny: Mordaunt Hall krytykował jej kreację, pisząc, że „wyszła na ekranizacji powieści Davida Grahama Phillipsa jak najgorzej”. „Variety”, porównując rolę w "Annie Christie" z "Zuzanną Lenox", pisał, że „[Garbo] raz jeszcze osiąga efekt aktorski, prowokując widzów i wprawiając ich w konsternację”.
"Mata Hari", "Ludzie w hotelu".
Pozytywna współpraca duetu Garbo–Gable spowodowała, że Mayer i Thalberg ponownie chcieli obsadzić dwójkę aktorów w komedii romantycznej "Kaprys platynowej blondynki" (1932, reż. Victor Fleming), jednak Gable nie chciał po raz kolejny zgodzić się na umieszczenie jego nazwiska jako drugiego w czołówce. Przeznaczoną dla Szwedki rolę Vantiny Jefferson otrzymała Jean Harlow. Mimo że "Romans", "Natchnienie" oraz "Zuzanna Lenox" osiągnęły sukces w box offisie, zdaniem Gottlieba „trudno było nazwać je ambitnymi filmami”. MGM postanowiło ograniczyć liczbę filmów z udziałem Garbo. Przystąpiła do pracy nad melodramatem szpiegowskim "Mata Hari" (reż. George Fitzmaurice). Partnerowali jej Ramón Novarro i Lionel Barrymore. Pierwszy z aktorów wyrażał podekscytowanie z możliwości wspólnej gry z Garbo, zgadzając się na obniżkę honorarium. W ocenie Breta była to „najbardziej kiczowata produkcja, w jakiej Garbo wystąpiła”, a podobieństwo do prawdziwej historii Maty Hari znikome. Po premierze film okazał się sukcesem kasowym, przynosząc wytwórni MGM 879 tys. dolarów zysku, mimo przeciętnych recenzji. Jeden z recenzentów „Screen Book” uznał kreację Maty Hari za najlepszą w całym dorobku Garbo, z kolei Mary Cass Canfield z „Theatre Arts Monthly” zarzucała aktorce grę przypominającą sztukę lunatykowania, a ją samą określała mianem manekina, któremu nic nie staje na przeszkodzie.
W 1930 Thalberg, z myślą o aktorce, kupił za 13 tys. 500 dolarów prawa do ekranizacji powieści "Grand Hotel" Vicki Baum. Po udanych pokazach sztuki na Broadwayu dopłacił 35 tys. dolarów i odkupił pełnię praw do realizacji filmu. Gdy obsadzono Garbo w roli zapomnianej gruzińskiej baleriny, do projektu zaangażowano Johna Barrymore’a i jego brata Lionela, Jeana Hersholta, Lewisa Stone’a, Wallace’a Beery’ego oraz Joan Crawford. Pod groźbą wycofania się z filmu Garbo odmówiła realizacji wspólnych scen z Crawford, obawiając się, że będzie ona próbowała przyćmić jej rolę na ekranie. Gdy na planie zjawiali się Mayer i Baum, przerywała swoje sceny i odmawiała dalszej gry. Melodramat "Ludzie w hotelu" (reż. Edmund Goulding) wzbudzał duże zainteresowanie w dniu premiery, która odbyła się w hollywoodzkim Grauman’s Chinese Theatre. Według Breta była to najważniejsza impreza show-businessu w 1932. Pod kinem zgromadziło się ponad 25 tys. ludzi, witających ekipę filmową. Gdy w formie żartu, zaaranżowanego przez Willa Rogersa, ogłoszono, że na premierę przybyła także Garbo, wśród tłumu wybuchły zamieszki. Setki reporterów i fotografów udało się pod scenę, gdzie okazało się, że za aktorkę przebrano Beery’ego. Ton recenzji był przychylny; krytyk John Mosher z „The New Yorkera” przyznawał, że Garbo „dominuje nad całym filmem, sprowadzając innych aktorów do poziomu jedynie kompetentnych wykonawców”. Pochlebną opinię wyrażała też Baum. Obraz zdobył nagrodę Akademii Filmowej dla najlepszego filmu i był, razem z "Matą Hari", najbardziej dochodowym filmem MGM sezonu 1931–1932, wobec czego Garbo zaczęto określać mianem „największej maszyny do robienia pieniędzy na ekranie”.
Obejrzawszy sztukę Luigiego Pirandella z udziałem Judith Anderson Garbo wyrażała chęć jej ekranizacji. Do głównych ról Thalberg zaangażował Melvyna Douglasa i Owena Moore’a, a także, za namową aktorki, Rafaelę Ottiano i Ericha von Stroheima (jego zatrudnienie było przedmiotem sporu, a Garbo groziła wszczęciem strajku w przypadku zwolnienia aktora). Wcieliła się w Zarę, cierpiącą na amnezję piosenkarkę kabaretową, która straciła pamięć na skutek szoku odniesionego podczas I wojny światowej. Razem z włoskim hrabią, podającym się za jej męża (Douglas), udaje się do Florencji, by tam odzyskać pamięć. Realizacja dramatu "Jaką mnie pragniesz" (reż. George Fitzmaurice) była chaotyczna i problematyczna; niektórzy z aktorów uskarżali się na „pogmatwany scenariusz oraz scenopis”. Zdaniem Breta „jeśli pominąć Garbo i jego [Douglasa], aktorzy grają w sposób afektowany, a ich gesty miewają tak niejasny związek z akcją, że całość sprawia wrażenie marnie zmontowanego filmu z wczesnego okresu kina niemego”.
"Królowa Krystyna".
8 lipca 1932 przedłużyła kontrakt z MGM na dwie kolejne produkcje filmowe, gwarantujący jej wynagrodzenie rzędu 250 tys. dolarów za każdą z nich. Na mocy klauzuli z 4 lutego 1933 otrzymała również możliwość wyboru reżysera i odtwórcę roli męskiej. Umowa zobowiązywała MGM do powołania dla niej specjalnej firmy produkcyjnej (zlikwidowanej 12 sierpnia 1934), dzięki której sama mogła decydować o terminarzu pracy. Kulisy negocjacji i podpisania kontraktu były utrzymywane w ścisłej tajemnicy. W ten sposób studio chciało zbudować napięcie przed następnym filmem z udziałem aktorki oraz uniknąć sytuacji, w której inne gwiazdy domagałyby się podobnych warunków umowy.
Podpisawszy umowę wypłynęła promem do Szwecji. W wolnych chwilach studiowała scenariusz do kolejnego filmu, biograficznego dramatu historycznego "Królowa Krystyna" (reż. Rouben Mamoulian). Odwiedzała też zamki w Tistad i Uppsali, sporządzając notatki i szkice wnętrz. Do głównej roli męskiej zaangażowano Gilberta, który zastąpił pierwotnie wybranego Laurence’a Oliviera. Wytwórnia nie chciała się zgodzić na jego kandydaturę, mając obawy, że podupadająca kariera aktora spowoduje starty finansowe. Film reklamowano w zwiastunach hasłem „Garbo powraca”. Po premierze otrzymał on przychylne recenzje, a szwedzcy krytycy podkreślali, że Garbo w roli królowej Krystyny wypadła charyzmatycznie i przekonująco. „The New Yorker” pisał, że „"Królowa Krystyna" to film sezonu, Garbo zaś zagrała znakomicie”, natomiast „Photoplay” chwalił aktorkę za „wspaniały powrót na ekrany” i za „niezgłębioną tajemniczość”. Pomimo entuzjastycznych ocen film wzbudził kontrowersje; część krytyków zgłaszała do biura Haysa uwagi, dopatrując się w jednej ze scen homoseksualnego wątku, a Legion Przyzwoitości bezskutecznie domagał się wpisania nazwiska aktorki do „księgi potępienia” biura Haysa. "Królowa Krystyna" okazała się sukcesem kasowym, dzięki czemu uplasowała się na trzecim miejscu, po "Macie Hari" i "Ludziach w hotelu", w dotychczasowym dorobku Garbo. Jej zyski oceniano na 632 tys. dolarów. Tytułowa rola była – według Parisa – „prawdopodobnie najlepszą i z pewnością najbliższą sercu” aktorki.
Biografowie podkreślali, że po rolach dam z półświatka, "femme fatale" i cudzołożnic Garbo kreacją w "Królowej Krystynie" wzniosła się na wyżyny artyzmu i stała się „bezdyskusyjną królową Hollywood” oraz „świętą ikoną”. W 1934 zagrała w melodramacie "Malowana zasłona" (reż. Ryszard Bolesławski). Na planie partnerowali jej Herbert Marshall i George Brent. Sportretowała Katherinę Koerber Fane, niespełnioną żonę lekarza Waltera Fane’a (Marshall), który zabiera ją ze sobą do Chin do medyczno-misjonarskiej pracy. Film na motywach powieści Williama Somerseta Maughama z 1925 otrzymał zróżnicowane opinie i przyniósł niewielkie zyski w box offisie.
"Anna Karenina, Dama kameliowa".
23 października 1934 podpisała z MGM umowę na występ w jednym filmie. Jej gaża wyniosła rekordową jak na owe czasy sumę 275 tys. dolarów. Na prośbę aktorki funkcję producenta remake’u "Anny Kareniny" z 1927 pełnił David O. Selznick. Odtwórca roli hrabiego Wrońskiego Fredric March początkowo odrzucił udział w filmie, wyrażając przekonanie, że całe zainteresowanie krytyków i publiczności skupi się jedynie na Garbo. Aby zniechęcić jego uczucia (March bezskutecznie usiłował nawiązać romans z Garbo), przed realizacją każdej sceny miłosnej aktorka wkładała do ust kawałek czosnku. Resztę obsady uzupełnili Basil Rathbone, Maureen O’Sullivan i Freddie Bartholomew. "Anna Karenina" w reżyserii Browna otrzymała nagrodę (Puchar Mussoliniego) dla najlepszego filmu zagranicznego na 3. MFF w Wenecji, z kolei Garbo uhonorowano nagrodą Stowarzyszenia Nowojorskich Krytyków Filmowych dla najlepszej aktorki. Zdaniem Eileen Creelman z „The New York Sun” rola Anny Kareniny pozwoliła aktorce na powrót do „swojej szczególnej krainy splendoru i nieszczęśliwej miłości”. W ocenie „Photoplay” film był „słaby i nudny”, jednak geniusz Garbo podniósł go do rangi dzieła sztuki. Międzynarodowy sukces "Anny Kareniny" zaskoczył wytwórnię, lecz dochód z filmu (szacowany na 320 tys. dolarów) znacząco zmniejszała wygórowana pensja aktorki. Gdy trwały przygotowania do kolejnej produkcji z jej udziałem Garbo, odrzuciła rolę angielskiej "femme fatale" Domini Enfilden (zagrała ją Dietrich) w przygodowo-romantycznym dramacie "Ogród Allaha" (1936, reż. Ryszard Bolesławski).
30 maja 1935 zgodziła się podpisać kolejną umowę ze studiem MGM, opiewającą na dwa filmy i gwarantującą jej 250 tys. dolarów za każdy z nich. Następnie udała się promem do Szwecji, gdzie nosiła się z zamiarem utworzenia własnej firmy producenckiej. Kolejnym projektem Garbo był melodramat "Dama kameliowa" (1936, reż. George Cukor), zekranizowany na podstawie powieści o tym samym tytule pióra Alexandre’a Dumasa (syna). Zdaniem Parisa Marguerite Gautier była jedyną rolą, którą aktorka chciała zagrać i sama zaproponowała ją wytwórni. W głównej roli partnerował jej Robert Taylor. W trakcie realizacji, z uwagi na silne bóle menstruacyjne, kilkukrotnie trafiała do szpitala, lecz mimo to pracę na planie "Damy kameliowej" wspominała jako najprzyjemniejsze doświadczenie. Krytycy ponownie wyrażali entuzjastyczne opinie na temat jej kreacji w swoich recenzjach: Howard Barnes pisał za pośrednictwem „New York Herald Tribune”, że „[Garbo] panuje nad subtelnościami wcielania się w bohaterkę jeszcze lepiej niż w przeszłości, a sposób, w jaki moduluje głos, wspiął się na nowy poziom”. Dla autora Garbo uczyniła z damy kameliowej swoją bohaterkę. W ocenie Parisa „"Dama kameliowa" była jej pierwszą, ostatnią i jedyną czysto klasyczną rolą – najbardziej trwałym wkładem w historię filmu, postacią dającą szansę na wyrażenie niezrównanej gamy emocji”.
Drugi raz z rzędu została laureatką nagrody Stowarzyszenia Nowojorskich Krytyków Filmowych dla najlepszej aktorki. Uzyskała także nominację do nagrody Akademii filmowej w kategorii dla najlepszej aktorki pierwszoplanowej, lecz przegrała rywalizację z Luise Rainer (nagrodzoną za występ w dramacie społecznym "Ziemia błogosławiona"; reż. Sidney Franklin).
"Pani Walewska".
W 1937 wystąpiła w romantycznym dramacie historycznym "Pani Walewska" (reż. Clarence Brown), wcielając się w tytułową bohaterkę, a do roli Napoleona Bonapartego wybrała Charles’a Boyera, rodowitego Francuza, choć według Parisa miał on duże wątpliwości co do kreacji Napoleona. Gdy Garbo dowiedziała się, że Paramount zaoferowało Dietrich 450 tys. dolarów za udział w filmie "Hrabina Władimow" (reż. Jacques Feyder), wykorzystała zapis w umowie, gwarantujący jej dodatkowe 10 tys. dolarów tygodniowo za wszelkie opóźnienia i powtórne filmowanie nakręconych już ujęć. Przedłużająca się produkcja i nieobecność aktorki na planie przez dziewiętnaście dni spowodowały, że zarobiła 470 tys. dolarów. Fabuła filmu przedstawiała losy polskiej hrabiny (Garbo), która pod presją oraz wbrew własnej woli wdaje się w romans z Bonapartem (Boyer). Film Browna – dla którego był to siódmy i ostatni projekt zrealizowany z aktorką – okazał się najkosztowniejszą produkcją MGM i porażką pod względem finansowym oraz w oczach krytyków; Louella Parsons uznała, że Boyer przyćmił swoją grą Garbo. W podobnym tonie wypowiadał się John Mosher na łamach „The New Yorkera”: „Sądzę, że pierwszy raz to partner pani Garbo wnosi do filmu więcej życia i wygląda bardziej interesująco niż ona”. "Pani Walewska" przyniosła straty w wysokości 1 miliona 397 tys. dolarów w box offisie. Zdaniem Karen Swenson film był jednym z największych niepowodzeń dekady.
Będąc pod wrażeniem Charlesa Laughtona w filmie biograficznym "Dama z portretu" (1936, reż. Alexander Korda) i Flory Robson w roli Elżbiety I w przygodowo-wojennym obrazie "Wyspa w płomieniach" (1937, reż. William K. Howard), postanowiła zrezygnować z występowania w produkcjach historycznych i skupić się na gatunku komediowym. W 1938 była przymierzana do roli Marii Skłodowskiej-Curie, lecz studio nie wyraziło zgody na realizację (film powstał pięć lat później z kreacją Greer Garson).
3 maja 1938 „The Hollywood Reporter” opublikował artykuł opatrzony tytułem „Box-office Poison”, w którym sporządził listę najbardziej przepłacanych gwiazd filmowych, które nie są atrakcyjne dla widza, a mimo to otrzymują wymuszone kontraktami duże honoraria. Prócz Garbo we wspomnianym zestawieniu znaleźli się również Edward Arnold, Fred Astaire, Joan Crawford, Katharine Hepburn, Kay Francis, Mae West i Marlene Dietrich.
"Ninoczka".
Przedostatnią produkcją, w której wystąpiła, była "Ninoczka" (reż. Ernst Lubitsch) – pierwsza komedia w dorobku aktorki od czasu jej przybycia do Hollywood w 1925. Ze względu na przypiętą łatkę „trucizny box office’u” Mayer obniżył Garbo wynagrodzenie, wypłacając jednorazowo 250 tys. dolarów. Aktorka zgodziła się wystąpić w filmie na wczesnym etapie opracowywania scenariusza. Początkowo miał jej partnerować Cary Grant, lecz był on zajęty innymi zobowiązaniami. W jego miejsce zaangażowano Melvyna Douglasa, z którym Garbo współpracowała na planie "Jakiej mnie pragniesz". Aktorka często dyskutowała z reżyserem po niemiecku w trakcie zdjęć (w jej ocenie Lubitsch był zbyt dominujący). Z kolei filmowiec pozytywnie odnosił się do pracy z Garbo. Fabuła skupiała się na rosyjskiej dyplomatce Ninie Iwanownie „Ninoczce” Jakuszowej (Garbo), przeżywającej w Paryżu miłosną historię. Scenariusz filmu, przy którym współpracowali Billy Wilder i Charles Brackett, miał zakpić z komunistycznego reżimu oraz z Rosji, a także obalić mit Garbo jako "femme fatale". Podobnie jak i w przypadku "Anny Christie" z 1930, obraz reklamowano na billboardach i zwiastunach kinowych sloganem „Garbo się śmieje”.
"Ninoczka" uzyskała entuzjastyczne recenzje i stała się przebojem kasowym. Krytycy podkreślali komediowy zmysł Garbo. Howard Barnes, dla którego "Ninoczka" była „najbardziej urzekającą komedią roku”, pisał: „Albowiem w tej wesołej burlesce o bolszewikach za granicą wielka aktorka ujawnia wyczucie komizmu odpowiadające w pełni emocjonalnej głębi i tragizmowi jej wcześniejszych triumfów”. Z kolei Frank Nugent porównywał brawurę Garbo i jej pewność siebie na ekranie do Bustera Keatona. Aktorka nie podzielała entuzjazmu przedstawicieli branżowej prasy, uznając, że mogła zagrać lepiej, a o samym filmie mówiła, że „nie znaczy on zbyt wiele”. "Ninoczka" została nominowana w czterech kategoriach do nagrody Akademii Filmowej, w tym dla najlepszego filmu, a Garbo po raz ostatni w karierze uzyskała nominację dla najlepszej aktorki pierwszoplanowej (przegrywając z Vivien Leigh za kreację Scarlett O’Hary w "Przeminęło z wiatrem"; reż. Victor Fleming).
Lata 40..
Po agresji zbrojnej Związku Radzieckiego na Finlandię, 12 grudnia 1939 przekazała anonimowo 5 tys. dolarów datku na rzecz Fińskiego Funduszu Zapomogowego dla sierot wojennych. Za namową reżysera Zoltana Kordy (pełniącego funkcję agenta brytyjskiego wywiadu MI6) zgodziła się zbierać informacje o Axelu Wennerze-Grenie, który figurował na amerykańskiej czarnej liście i był podejrzewany o kontakty faszystowskie w Stanach Zjednoczonych. Mimo że pierwszym roku trwania II wojny światowej wpływy z filmów z jej udziałem spadły, to sukces "Ninoczki" przekonał MGM do wycofania się z wcześniejszego pozwolenia na odejście Garbo. Wytwórnia chciała powierzyć jej główną rolę w dramacie noir "Twarz kobiety" (1941, reż. George Cukor), będącym remakiem filmu z 1938 z Ingrid Bergman, lecz Garbo odrzuciła ofertę, tłumacząc, że nie chce występować w roli kobiety, która krzywdzi dziecko.
Ostatnim filmem w jej karierze była komedia romantyczna "Dwulicowa kobieta" (1941, reż. George Cukor). Za udział w niej otrzymała gażę w wysokości 150 tys. dolarów i po raz pierwszy zagrała bez pomocy dublerki, samodzielnie wykonując sceny jazdy na nartach i egzotycznego tańca "chica-choca". Jako partnera ekranowego ponownie wybrała Melvyna Douglasa, ze względu na pozytywne wspomnienia ze współpracy nad "Ninoczką". Fabuła filmu przedstawiała historię ambitnej instruktorki narciarstwa Karin Borg Blake (Garbo), która wymyśla siostrę-bliźniaczkę Katherine, by odciągnąć swego męża Larry’ego Blake’a (Douglas) od kochanki (Constance Bennett). W chwili wejścia na ekrany kin "Dwulicową kobietę" potępił Legion Przyzwoitości, przyznając jej klasyfikację C. Z uwagi na liczne interwencje katolickich organizacji została też zakazana w Massachusetts, Missouri i w stanie Nowy Jork. Również w Australii i Nowej Zelandii obraz był krótko wyświetlany, a kongresmen Martin J. Kennedy domagał się zakazu dystrybucji filmu w kraju. Z kolei jedno ze stowarzyszeń religijnych publicznie nazwało Garbo „szwedzką ladacznicą”. Pod silnym naporem publicznym władze MGM wycofały film z dystrybucji 6 grudnia. Publicznej krytyce przewodził arcybiskup Francis Spellman, który nie szczędził ataków pod adresem Garbo; osobiście udał się do biura MGM, żądając spotkania z dyrekcją i scenarzystami studia. W rozmowie z przyjaciółmi aktorka miała przyznać, że „wykopali mi grób”. MGM zdecydowało o ponownym nakręceniu niektórych scen oraz poprawieniu scenariusza, co, zdaniem Parisa, doprowadziło do tego, że „i tak utykająca historia stała się jeszcze mniej logiczna i zabawna”.
Premiera poprawionej wersji odbyła się 31 grudnia 1941. Recenzent „PM” przyznał, że "Dwulicowa kobieta" zniszczyła symbol i legendę Garbo: „Fabuła w gorączkowym dążeniu do zamaskowania własnej pustki, jałowości i braku jakichkolwiek subtelnych uczuć zmienia Garbo w błazna, komediantkę, małpę na kiju”. W podobnym tonie wyrażał się krytyk „Time’a”, nazywając film „absurdalnym wyborem roli dla Grety Garbo”. W ocenie „New York Herald Tribune” "Dwulicowa kobieta" była „jedną z mniej korzystnie dobranych ról w jej karierze”. Mimo nieprzychylnych recenzji film osiągnął umiarkowany sukces kasowy (zyski zwróciły się w dwójnasób).
Rezygnacja z kariery aktorskiej.
W opinii biografów Garbo początkowo nie zamierzała rezygnować z kariery (kontrakt zobowiązywał ją do występu w jeszcze jednym filmie). Po przeczytaniu nieprzychylnych recenzji ostatniej produkcji postanowiła zrobić przerwę do czasu zakończenia wojny (choć jej bliska przyjaciółka Mercedes de Acosta utrzymywała, że podjęła ona decyzję o definitywnym zakończeniu kariery). 6 grudnia 1941 podpisała umowę z Lelandem Haywardem, który zastąpił na stanowisku jej agenta Harry’ego Edingtona. W styczniu 1942 wpłaciła anonimowo 10 tys. dolarów na fundusz imienia Carole Lombard, która zginęła w katastrofie lotniczej, pełniąc misję patriotyczną, oraz wysłała do Gable’a (męża tragicznie zmarłej aktorki) list kondolencyjny. Według Parisa 24 stycznia wystąpiła u boku Boba Hope’a i Ronalda Colmana w audycji radiowej na rzecz kampanii przeciwko chorobie Heinego-Medina. Zdaniem Breta nie ma żadnych dowodów świadczących o tym, że Garbo wzięła udział we wspomnianej kampanii. Różne źródła podawały, że zastąpiła ją dublerka. W 1942 wyrażała chęć zagrania cesarzowej Elżbiety Bawarskiej, a projekt miał sfinansować Selznick, lecz do jego realizacji nie doszło.
Według części źródeł w 1942 miała występować u boku Henry’ego Halla w wojskowym ośrodku szkoleniowym Catterick Garrison nieopodal Richmond dla armii brytyjskiej, lecz Paris kwestionował jakąkolwiek aktywność Garbo w kampaniach na rzecz obligacji wojennych lub w występach dla żołnierzy, tłumacząc to jej dużym lękiem przez publiczną działalnością. Aktorka wyrażała zainteresowanie rolą w anglojęzycznej wersji filmu "The Girl from Leningrad", opowiadającej o radzieckiej bojowniczce ruchu oporu z czasów wojny zimowej. Podpisała kontrakt i otrzymała od MGM 70 tys. dolarów zaliczki (po zakończeniu zdjęć miała dodatkowo dostać 80 tys. dolarów), jednak podjęła decyzję o wycofaniu się z projektu, a wypłaconą pierwszą część gaży poleciła wytwórni przekazać na fundusz obligacji wojennych. Projekt "The Girl from Leningrad" nie wyszedł poza etap scenariusza.
Podczas pobytu w Nowym Jorku, za namową Barbary Barondess, zainteresowała się kolekcjonowaniem obrazów i antyków. Pod koniec września 1946 dostała od Selznicka ofertę występu w kryminalnym dramacie sądowym z elementami kina noir "Akt oskarżenia" (1947, reż. Alfred Hitchcock). W opinii Breta poważnie rozważała przyjęcie roli (zaangażowano Alidę Valli). Kolejną odrzuconą przez nią rolą była pierwszoplanowa kreacja w dramacie "I Remember Mama" (1948, reż. George Stevens), którą otrzymała Irene Dunne. Wśród wielu innych propozycji przygotowywanych dla Garbo była rola George Sand oraz podwójna kreacja Penelopy i Kirke w nowej wersji "Odysei" Homera, którą miał reżyserować Pabst. W ocenie Salki Viertel, jej wieloletniej bliskiej przyjaciółki, Garbo, mimo iż wyrażała chęć powrotu na duży ekran, bała się. „Praca jest nawykiem, a ona go utraciła” – przyznawała. Gdy dowiedziała się, że Hayward oczernia ją wobec pracowników, funkcję agenta powierzyła George’owi Schlee.
W pierwszej połowie 1947 udała się do Londynu, gdzie w towarzystwie premiera Anglii Clementa Attlee zjadła obiad, po czym odbyła spotkanie z Winstonem Churchillem. Zdaniem biografów dotyczyło ono raportów z jej współpracy z MI6 (protokół ze spotkania przechowywany jest w skarbcu Imperial War Museum [IWM]). Pod koniec wojny Gabriel Pascal zaprosił ją do gry w sztuce "Święta Joanna" George’a Bernarda Shawa, lecz klapa finansowa "Cezara i Kleopatry" (1945) spowodowała zaniechanie projektu.
Lata 50. i 60..
Tennessee Williams bezskutecznie namawiał Garbo do przyjęcia roli Blanche DuBois w filmowej ekranizacji (1951, reż. Elia Kazan) "Tramwaju zwanego pożądaniem" oraz w napisanej przez siebie sztuce "Różowa sypialnia". Zoltan Korda oferował jej udział w filmie "Dwugłowy orzeł" (projektu nie zrealizowano) i w sztuce "Trzy siostry" autorstwa Antona Czechowa, lecz z uwagi na paniczny lęk przed publicznymi występami nie przyjęła propozycji (zdaniem Parisa był to dramat "Wiśniowy sad" Czechowa z 1903, jednak rolę Raniewskiej również odrzuciła, uważając, że taka kreacja mogłaby ją zdegradować). Billy Wilder nosił się z zamiarem realizacji filmu osnutego wokół postaci Nieznajomej z Sekwany, ale Garbo nie była nią zainteresowana. Salvador Dalí widział ją jako odtwórczynię roli Teresy z Ávili. Nie przyjęła również oferty udziału w ekranizacji książki "Death Be Not Proud" autorstwa Johna Gunthera z 1949. Wyrażała chęć zagrania Kolombiny w "Pajacach", lecz pomysł zaniechano z powodu braku zainteresowania.
Wśród innych licznych odrzuconych przez nią (lub niezrealizowanych) propozycji były m.in.: "The Lost Moment" i "Księżna de Langeais" Honoré de Balzaca, gdzie miał jej partnerować James Mason, a reżyserować Max Ophüls (5 i 25 maja 1949 przeszła w Hollywood zdjęcia próbne, realizowane przez operatorów Jamesa Wonga Howe’a i Williama H. Danielsa, które zostały odnalezione w 1990). Narastające napięcia i nieporozumienia między producentem planowanego filmu, Walterem Wangerem, agentem Garbo, a resztą ekipy oraz inne problemy, m.in. z inwestorami, doprowadziły do zaniechania produkcji "Księżnej de Langeais". Niepowodzenie to miało spowodować, że podjęła definitywną decyzję o wycofaniu się z kolejnych prób powrotu do aktorstwa. S.N. Behrman rozważał jej angaż do dramatu historycznego "Quo Vadis" (1951, reż. Mervyn LeRoy). Próby zatrudnienia Garbo do ekranizacji "Kochanka lady Chatterley" pióra D.H. Lawrence’a z 1928 oraz do ról Eleonory Duse i Sary Bernhardt przez Selznicka również zakończyły się niepowodzeniem. W ocenie Vieiry rezygnacja z aktorstwa była wynikiem paraliżu jej decyzyjności przez połączenie lenistwa, strachu i narcyzmu. Według niego talenty nie wzbogaciły jej emocjonalnie, lecz pozbawiły energii i stały się brzemieniem. 
9 lutego 1951 otrzymała w nowojorskim Biurze Imigracyjnym i Naturalizacyjnym amerykańskie obywatelstwo. Z tej okazji wyjątkowo wyraziła zgodę na możliwość zrobienia zdjęcia w trakcie składania podpisu na dokumencie, zasłaniając twarz woalką. W latach 50. odrzuciła ofertę występu w dwóch programach telewizyjnych: "This is Show Business" stacji CBS i "The Kate Smith Evening Hour" w NBC. Za udział w nich proponowano jej honorarium w wysokości 45 tys. dolarów.
W 1952 wyraziła zgodę na udział w dreszczowcu z elementami romansu "Moja kuzynka Rachela" (reż. Henry Koster), lecz nazajutrz zmieniła zdanie. Odrzuciła także możliwość 7-minutowego występu w serialu edukacyjnym "Omnibus" stacji CBS, za który oferowano jej 50 tys. dolarów. Orson Welles napisał z myślą o Garbo scenariusz filmu "Miłość d’Annunzia", gdzie partnerować miał jej Charlie Chaplin, lecz obydwoje odrzucili propozycję. Ida Lupino i Collier Young nosili się z zamiarem realizacji dramatu "Dom siedmiu Garbo", jednak aktorka nie odpowiedziała na wystosowany do niej list. Odmówiła także Stanleyowi Kramerowi występu w reżyserowanym przez niego dramacie noir "Za wszelką cenę" (1955), producentowi Darrylowi F. Zanuckowi udziału w filmie "Anastazja" (1956, reż. Anatole Litvak) oraz wcielenia się w Katarzynę Wielką w filmie telewizyjnym, pomimo proponowanej gaży 100 tys. dolarów. Wielu przyjaciół było zdania, że „jest bezczynna w najlepszych latach swojego życia”. Roddy McDowall twierdził, że nie potrafiła znieść porażki i upokorzenia, jakiego doznała po premierze "Dwulicowej kobiety" w 1941.
Wiosną 1955 Amerykańska Akademia Sztuki i Wiedzy Filmowej (AMPAS) przyznała Garbo Oscara za całokształt twórczości. Statuetkę w jej imieniu odebrała Nancy Kelly. W 1960 Jean Cocteau złożył aktorce ofertę występu w jednej ze scen filmu "Testament Orfeusza", lecz Garbo nie była nią zainteresowana. 21 października 1963 na zaproszenie pierwszej damy Jackie Kennedy gościła w Białym Domu (wcześniej trzykrotnie odmawiała). Od tego czasu pozostawała w przyjacielskich stosunkach z pierwszą damą. Po zamachu na Kennedy’ego przesłała wdowie list kondolencyjny. W tym samym roku otrzymała od Ingmara Bergmana ofertę występu w filmie "Milczenie". W 1964 odrzuciła propozycję udziału w komedii "The Trouble with Angels" (1966, reż. Ida Lupino). Garbo, której majątek w 1964 szacowano na 15 milionów dolarów, inwestowała w kolekcję obrazów i antyków. Czerpała też zysk w wysokości 20 tys. dolarów miesięcznie z tytułu wynajmu nieruchomości.
Ostatnie lata, śmierć i pogrzeb.
W marcu 1971 udała się do Rzymu, gdzie odbyła spotkanie z reżyserem Luchino Viscontim, który zaproponował jej epizodyczną rolę królowej Neapolu we francusko-włoskiej ekranizacji powieści "W poszukiwaniu straconego czasu". „Time” opisywał to jako zwiastun największego powrotu od czasu zapowiedzi Douglasa MacArthura. Ze względu na duże koszty finansowe produkcję filmu zaniechano. Większość wolnego czasu spędzała na spacerowaniu, oglądaniu wystaw sklepowych i wizytach w galerii. W 1974 producent William Frye złożył jej propozycję udziału w filmie katastroficznym "Port lotniczy 1975" (reż. Jack Smight). Po kilku dniach wahań odrzuciła ofertę, a jej miejsce w obsadzie zajęła Gloria Swanson. W tym samym roku została sfilmowana podczas jednego ze spacerów (bez swej wiedzy) przez operatora Jacka Deveau, a zdjęcia wykorzystano w gejowskim filmie pornograficznym "Adam &amp; Yves" (reż. Peter de Rome).
W lipcu 1975 po raz ostatni odwiedziła Szwecję. Spotkała się ze znajomymi oraz wzięła udział w recitalu Birgit Nilsson. Wbrew swojej woli została sfotografowana, przez co ponownie zaczęła otrzymywać oferty występów w filmach, lecz wszystkie z nich odrzuciła. Według Parisa Garbo, która przybyła do ojczyzny na zaproszenie Karola Jana Bernadotte’a i jego małżonki Kerstin Wijkmark, została sfotografowana przez hrabinę, po czym jej zdjęcia ukazały się na łamach „Ladies’ Home Journal” w kwietniu 1976. Poirytowana aktorka nie wróciła więcej do Szwecji, czując się wykorzystaną przez rodzinę królewską.
W styczniu 1984 pomyślnie przeszła zabieg częściowej mastektomii po tym, jak wykryto u niej raka piersi. W marcu 1987, w wyniku potknięcia się o odkurzacz, skręciła staw skokowy i musiała ograniczyć spacery. Od tamtej pory poruszała się o lasce. W kwietniu 1988 król Szwecji Karol XVI Gustaw i królowa Sylwia spotkali się z Garbo podczas oficjalnej wizyty w Nowym Jorku z okazji 350. rocznicy założenia Nowej Szwecji – szwedzkiej kolonii w stanie Delaware. Spotkanie odbyło się w jej mieszkaniu, bez udziału przedstawicieli prasy. W sierpniu, przebywając w Szwajcarii, doznała łagodnego zawału serca, bagatelizując objawy. 5 stycznia 1989 przyjęto ją na oddział w New York Hospital z powodu dolegliwości bólowych. Lekarze zdiagnozowali niewydolność nerek. Odmówiła leczenia i wróciła do domu, w którym przez kilka miesięcy regularnie odwiedzała ją prywatna pielęgniarka. Gdy stan jej zdrowia pogorszył się (wystąpiło zapalenie uchyłków jelita grubego), trzy razy w tygodniu jeździła na dializy do The Rogosin Institute. 11 kwietnia 1990 ponownie przyjęto ją na oddział New York Hospital, gdzie została ulokowana w prywatnej sali. Zmarła 15 kwietnia, w Niedzielę Wielkanocną, o godzinie jedenastej trzydzieści przed południem w wyniku zapalenia płuc. Miała 84 lata.
Zwłoki aktorki, zgodnie z jej wolą, poddano kremacji, a następnie umieszczono w magazynie. 17 kwietnia w Campbell’s Funeral Home odbyło się prywatne nabożeństwo żałobne z udziałem krewnych i przyjaciół. Po jej śmierci „The New York Times” nazwał Garbo „największą ekranową odtwórczynią ról kobiet cierpiących”. Cały majątek (oceniany na 32 do 55 milionów dolarów) przepisała swej siostrzenicy Gray Reisfield i jej rodzinie. W 1999 (po kilkuletnich bataliach prawnych) prochy pochowano na cmentarzu leśnym Skogskyrkogården w Sztokholmie. Grób zdobi prosta tablica z czerwonej płyty, na której wyryto: „Greta Garbo”.
Po śmierci aktorki rodzina Reisfieldów skomercjalizowała nazwisko Garbo, wypożyczając prawa do korzystania z niego wielu firmom – ukazywało się ono m.in. w nazwach różnych linii odzieży i biżuterii, mimo że w ocenie jednego z jej znajomych „pragnęła, by by jej nazwisko umarło wraz z nią”.
Życie prywatne.
Osobowość, zainteresowania, przyjaźnie.
Od wczesnej młodości przejawiała awersję do przemocy i sprzeczek. Wpłynęło na to zdarzenie z dzieciństwa, gdy jej ojciec, znajdując się pod wpływem alkoholu, miał się wdać w bójkę z jednym z mężczyzn. Po jego śmierci stała się zaborcza, panicznie bojąc się utraty matki i starszej siostry. Niejednokrotnie odwracała uwagę i odciągała matkę, kiedy ta rozmawiała z sąsiadkami na ulicy. W ocenie biografów od dziecka była zamknięta w sobie, co sama wyjaśniała: „Od kiedy sięgam pamięcią, zawsze byłam smutna. Nie znosiłam tłumów i lubiłam siadać sama w kącie i rozmyślać […] najbardziej ze wszystkiego lubiłam spędzanie czasu w samotności”. Brak wykształcenia pogłębiał u niej kompleksy i nieśmiałość. Z trudem nawiązywała znajomości, zwłaszcza w okresie dwuletniej nauki w Królewskim Teatrze Dramatycznym (1922–1924), a silny lęk sprawiał, że na spacerach często musiał towarzyszyć jej ktoś z przyjaciół. Zdaniem Parisa dorastająca Garbo była emocjonalnie wyalienowana i taka też pozostała do końca życia, choć według licznych relacji oraz wspomnień znajomych, w początkowym okresie związku z Gilbertem była otwarta, towarzyska i często chodziła na przyjęcia. Na początku lat 30., wraz z narastającym zainteresowaniem dziennikarzy jej życiem prywatnym, zaczęła odcinać się od życia publicznego, a swoich służących – dwie pokojówki i szofera – dodatkowo opłacała, by nie rozmawiali z prasą na jej temat. Miała w zwyczaju mówić o sobie w rodzaju męskim, co, zdaniem Parisa, było na równi z poczuciem humoru i aluzjami seksualnymi.
Wraz z rozwojem kariery filmowej zaczęła unikać przedstawicieli prasy i odmawiała udzielania wywiadów; jak twierdziła: „nie lubię patrzeć na moją duszę leżącą nago na papierze” – od 1924 do 1938 udzieliła ich jedenaście, znikała z planów zdjęciowych i zamykała się w pokojach. Odrzucała wszelkie zaproszenia na bankiety, premiery i inne uroczystości. Nigdy nie otwierała korespondencji od fanów – w latach 30. otrzymywała 15 tys. listów tygodniowo. Jedyny autograf dała 10-letniej dziewczynce, która wręczyła jej album ze zdjęciami i wycinkami prasowymi (niechęć do rozdawania autografów tłumaczono tym, że nie lubiła swego charakteru pisma). Często posługiwała się pseudonimami („Alice Smith”, „Harriet Brown”, „Karin Lund”, „Mary Homquist”, „Mary Jones”) i kamuflującym przebraniem, aby zachować anonimowość. Miała w zwyczaju przerywać zdjęcia, gdy ktoś podpatrywał jej grę na planie. Nie występowała publicznie i wytrwale unikała rozgłosu, którego nie znosiła. Jej nieodłącznymi atrybutami były gazeta i kapelusz, którymi zasłaniała twarz, gdy chciano jej zrobić zdjęcie.
W przeciwieństwie do ówczesnych gwiazd kina słynęła z oszczędnego trybu życia. Prawie w ogóle nie wydawała gotówki na biżuterię i ubrania (lubiła nosić proste i szyte na miarę stroje, męskie piżamy, swetry, tweedowe kostiumy, męskie koszule i krawaty oraz wełniane getry). Nie przyjmowała gości w swoich domach – z wyjątkiem kilku przyjęć, wliczając w to m.in. tradycyjną szwedzką Wigilię. Niejednokrotnie zjawiała się bez zaproszenia i niezapowiedziana u znajomych. Określano ją mianem „towarzyskiej pustelnicy”. Posiadała jeden samochód – używany model czarnego Packarda.
W 1971 przyznała w liście do Viertel, że cierpi na bardzo głęboką depresję – zdaniem Parisa mogły to być zaburzenia afektywne dwubiegunowe. W wywiadzie z 1933 stwierdziła: „Raz jestem bardzo szczęśliwa, a zaraz potem nic ze mnie nie zostaje”. W trakcie kariery zdiagnozowano u niej problemy psychologiczne, wynikające z dużej nieśmiałości, braku umiejętności komunikowania się z nieznajomymi i obsesyjnego lęku przed tłumem. Uważała, że smutek nigdy jej nie opuszcza i będzie jej towarzyszył do końca życia. Alastair Forbes opisywał ją jako „najsmętniejszą Skandynawkę od czasów Hamleta”, a dla Parisa była „samotnicą wszech czasów”. 
Garbo była bardzo dobrą pływaczką i uprawiała ten sport od wczesnego dzieciństwa do 80 roku życia. Lubiła też grać w tenisa, wykazując się nieustępliwością i walecznością, jazdę konną i na nartach oraz rysunek i projektowanie. W latach 40. zainteresowała się kolekcjonowaniem dzieł sztuki i antyków – w jej zbiorach znajdowały się płótna m.in. Aleksieja Jawlenskiego, Auguste’a Renoira, Georges’a Rouaulta, Pierre’a Bonnarda i Wassilego Kandinsky’ego. Posiadała psa rasy chow chow imieniem Flimsy, dwa koty – Big Pint i Half Pint (lub Pinten i Mira) oraz papugę Polly. Jej ulubioną rozrywką były spacery, którymi wzbudzała zainteresowanie fotoreporterów, mediów i mieszkańców Nowego Jorku. Andy Warhol latami śledził aktorkę, robiąc jej zdjęcia z ukrycia.
Nie wyrażała zgody na złożenie podpisu na dokumentach i pokwitowaniu dostawy w obawie, że marszand sprzedałby jej autograf kolekcjonerom za dużą kwotę. Obsesyjnie interesowała się witaminami i miksturami, bojąc się, że umrze młodo, tak jak jej siostra i Stiller. Mimo to nie porzuciła tytoniu, wypalając do dwóch paczek dziennie (w latach 70. przerzuciła się na papierosy beznikotynowe). Cierpiała na łagodną postać anemii (w 1927 rozpoznano u niej chorobę jelit, prawdopodobnie zatrucie ptomainą; miała też poważne zaburzenia menstruacyjne) – i uporczywą bezsenność.
Współpracownicy i znajomi zgodnie podkreślali jej samotny tryb życia. Część z nich uważała, że była ona „niezdolna do miłości” oraz wymieniali jej egoistyczną i podejrzliwą naturę, a także brak umiejętności w nawiązywaniu przyjaźni. Niektórzy z jej znajomych zwracali uwagę, że w przeciwieństwie do utrwalanego publicznego wizerunku tajemniczej kobiety, posiadała duże poczucie humoru, wrażliwość oraz skłonność do żartów – często określano ją jako „dziecinną”. Odizolowany tryb życia powodował, że do końca lat 80. w prasie regularnie pojawiały się nieprawdziwe pogłoski na temat jej życia. Od czasu przejścia na filmową emeryturę w 1941, zbierała wzmianki prasowe i czytała o sobie. Według Sama Greena robiła to – w przeciwieństwie do często procesującej się Dietrich – z ciekawości i braku innego zajęcia.
Po odejściu z przemysłu filmowego prowadziła aktywny tryb życia. Od przyjaciół wymagała, by zwracali się do niej Harriet Brown. Chodziła na przyjęcia, do kina, podróżowała, odwiedzała m.in. antykwariaty oraz udzielała się towarzysko w gronie przyjaciół – których krąg w większości stanowiły osoby spoza środowiska aktorskiego, choć według źródeł utrzymywała towarzyskie relacje z Brianem Aherne’em, Davidem Nivenem i jego żoną, Szwedką, Hjördis Pauliną Genberg Tersmeden oraz z Deborah Kerr, Jessicą Dragonette, Katharine Hepburn, Montgomerym Cliftem i Tallulah Bankhead. Przyjaźniła się też z Nilsem i Märtą Wachtmeisterami, kuzynami rodziny królewskiej, i dietetykiem Gayelordem Hauserem, który miał istotny wpływ na jej dietę – za jego radą zrezygnowała z „obsesyjnego wegetarianizmu”. Wspólnie spędzali czas oraz podróżowali, a zdaniem Gottlieba „relacja z Hauserem była jedną z najbardziej krzepiących i pozytywnych w życiu Garbo” (pojawiały się informacje o romansie, a nawet ślubie pary, mimo że Hauser był homoseksualistą). Przyjaźnili się do jego śmierci w 1984. Najgłębsza relacja łączyła ją z Salką Viertel, którą poznała w 1929 i utrzymywała z nią kontakt do jej śmierci w 1978 (Viertel była współautorką scenariuszy do kilku filmów Garbo. Pełniła również rolę jej rzeczniczki u Mayera i Thalberga oraz była dla niej przewodniczką intelektualną i kulturalną).
Romanse.
Orientacja seksualna Garbo jest przedmiotem dyskusji biografów, którzy opisują ją jako biseksualistkę lub lesbijkę. Według Parisa większość przypisywanych jej romansów z kobietami i mężczyznami było plotkami (pojawiały się hipotezy mówiące o jej stosunkach fizycznych ze starszą siostrą Alvą w okresie dojrzewania). Biograf uważa, że temat seksu zaczął się u Garbo najpóźniej w wieku 14 lat, czego dowodem miały być aluzje do miłości lesbijskiej w listach pisanych przez nią do Evy Blomgren.
W 1922 miała romans z Maxem Gumpelem, reprezentantem Szwecji w piłce wodnej. Po zakończeniu związku pozostali przyjaciółmi do końca życia, a aktorka zachowała na pamiątkę podarowany jej przez niego złoty pierścionek z diamentowym oczkiem. W trakcie nauki w Królewskim Teatrze Dramatycznym romanse Garbo miały charakter lesbijski. Do jej partnerek należały Mimi Pollak, Mona Mårtenson oraz Vera Schmiterlöw, z czego najgłębsza więź łączyła ją z Pollak. W trakcie realizacji filmu "Zatracona ulica" (1925) w Berlinie, nawiązała krótkotrwały romans z francuską wokalistką Marianne Oswald. Była związana także ze szwedzkim tłumaczem Svenem-Hugo Borgiem, pełniącym rolę jej ochroniarza i powiernika.
Na planie "Symfonii zmysłów" (1926) Garbo związała się z partnerem ekranowym Johnem Gilbertem, z którym w ciągu kariery czterokrotnie współpracowała. Ich romans uważa się za jeden z najgłośniejszych w XX wieku. Gilbert, w przeciwieństwie do aktorki, miał opinię osoby aroganckiej, wybuchowej, zmagającej się z uzależnieniem od alkoholu i nadużywającej przemocy – w trakcie jednej ze sprzeczek pijany Gilbert miał wymierzyć do niej z rewolweru. Garbo zamieszkała w jego rezydencji przy Tower Grove Road 1400, którą poddano remontowi, zgodnie z jej sugestiami. W 1926, gdy do prasy przedostały się pogłoski na temat rzekomego ślubu pary, zaczęła dostawać setki listów od fanów, którzy wyrażali swój sprzeciw wobec Gilberta, mającego opinię kobieciarza. Wiele razy spekulowano o ciąży Garbo, która miała poddać się aborcji lub poronić (S.N. Behrman twierdził, że przeszła ona kilka zabiegów aborcyjnych, co miało tłumaczyć jej „lęk przed seksem”). Biografowie podważali wiarygodność tych przypuszczeń, przywołując jako dowód macierzyńskie instynkty Garbo i jej pragnienie posiadania dzieci. Tuzin razy odrzucała oświadczyny Gilberta w trakcie bycia razem. Gdy para się rozstała, a Garbo wyprowadziła się z jego domu (zrobiła to po tym, jak aktor ożenił się z Iną Claire w 1929), do jej ścisłego grona przyjaciół należeli biseksualiści i geje.
Od 1927 do 1930 miała romans z aktorką Lilyan Tashman. Przypisywano jej również zażyłość z księciem Sigvardem, która miała mieć miejsce w trakcie podróży statkiem ze Stanów Zjednoczonych do Szwecji w grudniu 1928, choć według źródeł łączyła ich jedynie znajomość. Podczas zdjęć do filmu "Pokusa" (1929) nawiązała przelotny romans z Nilsem Astherem, którego oświadczyny także odrzuciła. W styczniu 1930 spotykała się z Fifi D’Orsay – dowiedziawszy się, że partnerka za jej plecami rozmawia z prasą na temat ich relacji, zakończyła znajomość. Rok później poznała Mercedes de Acostę, z którą połączył ją sporadyczny i niestabilny romans (część biografów była zdania, że ich znajomość opierała się na przyjaźni). Garbo i de Acosta pozostawały w przyjacielskich stosunkach przez trzydzieści lat. W tym czasie aktorka napisała do niej 181 listów i telegramów (obecnie przechowywanych w Rosenbach Museum and Library w Filadelfii w stanie Pensylwania). Ich relacja skończyła się po tym, jak de Acosta, znajdując się w trudnej sytuacji finansowej, opublikowała swoje pamiętniki "Here Lies the Heart". Ukończywszy pracę na planie filmu "Królowa Krystyna" (1933) udała się razem z Robertem Mamoulianem na krótkie wakacje do Arizony, które byli zmuszeni przerwać z uwagi na zbyt duże zainteresowanie dziennikarzy i tłumów wielbicieli. Garbo bez słuszności przypisywano romans z reżyserem. Od sierpnia do listopada 1933 spotykała się z Maxem Baerem. W połowie lat 30. nawiązała znajomość z George’em Brentem, z którym łączyła ją jego introwertyczna natura oraz zamiłowanie do sportu i samotności (na pewien czas wprowadziła się do niego).
W trakcie zdjęć do "Damy kameliowej" (1936) wolny czas spędzała z brytyjskim dyrygentem Leopoldem Stokowskim. Odbyli podróż do Afryki Północnej, Szwecji i Włoch. Mimo że ich relacja miała charakter platoniczny, prasa informowała o ślubie pary, podobnie jak o jej romansie z Gilbertem Rolandem w pierwszej połowie lat 40. Erich Maria Remarque przyznawał się w swoich dziennikach do romansu z Garbo w 1941. Także Cecil Beaton opisywał relacje z aktorką z końca lat 40. w swych pamiętnikach "The Happy Years", choć, zdaniem Breta, nie łączył ich fizyczny związek. W latach 50. i 60. Garbo utrzymywała przyjacielskie stosunki z greckim milionerem Aristotelisem Onasisem, którego oświadczyny również odrzuciła. Od 1942 do 1964 pozostawała w przyjaźni ze swym agentem, George’em Schlee, który był w związku małżeńskim, co potęgowało tworzące się plotki na temat ich romansu. Prócz nadzorowania jej finansów (za pieniądze Garbo kupił willę Le Rock w Cap-d’Ail, gdzie razem spędzali lato), wykazywał się apodyktycznością i zazdrością o aktorkę (według licznych relacji zdominował ją i sprawował nad nią pełną kontrolę, co przypominało zachowanie Stillera). Zmarł na zawał w 1964.
Filmografia.
W trwającej 21 lat karierze wystąpiła w 29 filmach fabularnych, z czego 24 zrealizowano w Stanach Zjednoczonych.
W 1932 była notowana w pierwszej dziesiątce najbardziej dochodowych amerykańskich aktorek. Jedenaście filmów z jej udziałem było zestawianych w pierwszej dziesiątce podsumowań roku w amerykańskim box offisie. Sześć filmów, w których Garbo wzięła udział, było nominowanych przynajmniej do jednego Oscara w każdej kategorii. Również sześć produkcji z jej udziałem, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Trzy z jej filmów: "Symfonia zmysłów" (1926), "Ludzie w hotelu" (1932) i "Ninoczka" (1939) wpisano do National Film Registry (NFR).
Styl gry i wizerunek.
W trakcie nauki w Królewskim Teatrze Dramatycznym (1922–1924) Garbo szczególną wagę przywiązywała do ruchu scenicznego, wymagającego odzwierciedlania emocji. Podstawą dla niej był system Delsarte/Dalcroze’a, według którego gestykulacja rodzi się z wewnętrznych instynktów, dzięki czemu można je analitycznie i naukowo rozpisać na poszczególne części ciała oraz ich pozycje. W erze filmu niemego często wykorzystywała system symboliki gestów, polegający na tym, że każdy ruch ciała i głowy ma swoje osobne znaczenie. Podobną wagę Garbo przywiązywała do głosu – nauczyciel emisji głosu Karl Nygren uważał, że jej głos budził „wielkie nadzieje” – w tym do teorii zakładającej, że śmiech może mieć różne znaczenie, w zależności od dominującej samogłoski.
Począwszy od pracy nad filmem "Gdy zmysły grają" (1924) w pełni angażowała się w odgrywaną przez siebie postać, przeżywając jej emocje oraz rozterki. „Potrzebuję samotności. Jeśli ktoś się do mnie odezwie, zakłóci te chwile, tracę łączność z moją postacią” – argumentowała. Alexander Walker uważał, że Garbo instynktownie wczuwała się w rolę i każdą jej część, nim kamera zaczynała kręcić. Nie lubiła, gdy podpatrywano jej grę podczas realizacji danej sceny. Barry Paris już w filmie reżyserowanym przez Stillera dostrzegał umiejętność do autentycznego odgrywania emocji przez Garbo. „Od pierwszej chwili w filmie przejawia się jej dziwny, urzekający i zarazem wiarygodny dystans do siebie i do świata” – twierdził. Zapoczątkowany we wczesnych niemych produkcjach z lat 20. styl gry Garbo cechował się powściągliwością, co szokowało publiczność w owych czasach, a zdaniem biografa sama aktorka była w równym stopniu wrażliwa co kreowana przez nią bohaterka w "Gdy zmysły grają". Styl ten stał się charakterystyczny dla niej w czasach rozwijania kariery w Hollywood.
Kostiumy dla Garbo w Hollywood projektował Adrian (współpracowali przy 18 filmach). Jego zdaniem elementami jej wizerunku były „piękne oczy i ospałość”. „Kiedy ją poznałem, wyglądała tak efemerycznie i nieprzystępnie, jak ją sobie wyobrażałem”, dodając, że jej „[twarz] tworzyła doskonały owal, który idealnie wpasowywał się w nowe trendy w modniarstwie”, zaś kluczem do pełnej swobody oraz noszenia formalnych strojów z dużym luzem i naturalnością była wrodzona powściągliwość Garbo i jej opanowanie, które nadawały charakteru prostym ubraniom.
Mimo niechęci do reklamy (odmawiała promowania produktów komercyjnych), Garbo, w ocenie przyjaciół, miała „fioła na punkcie swoich zdjęć”. W latach 1926–1929 współpracowała z portrecistką Ruth Harriet Louise, która była jej ulubioną fotografką. W ocenie Parisa Louise sportretowała ją dziewczęcą, stanowiąc przeciwieństwo dla zdjęć „tęsknej kobiety” autorstwa Arnolda Genthego z połowy lat 20. Paris zwracał uwagę, że na fotografiach Louise Garbo częściej się uśmiechała i zachowywała bardziej powabnie oraz swobodnie.
W 1929 jej prywatnym portrecistą w MGM został Clarence Sinclair Bull. Do zakończenia kariery filmowej w 1941 pozowała dla niego do blisko czterech tysięcy portretów. Według Parisa była to „najdłuższa i najwspanialsza współpraca tego rodzaju w historii Hollywood”. Aktorka preferowała jeden rodzaj oświetlenia, z mocnym reflektorem oraz niewielką ilością dopełnienia. Wspominając wspólne sesje, Bull podkreślał profesjonalizm Garbo i jej skłonność do współpracy. „Była najłatwiejsza do fotografowania ze wszystkich aktorek, nie miała złego profilu, można ją było fotografować ze wszystkich stron […] zawsze starająca się uzyskać nietypowy efekt operatorski i wyraz twarzy świadczący o wewnętrznych uczuciach i rozterkach”. Potrafiła utrzymać pozę przy ostrym świetle lub mocnym zaciemnieniu przez ponad półtorej minuty.
Marjorie Rosen, autorka książek i dziennikarka, uważała, że Garbo prezentowała zarówno w filmach, jak i na zdjęciach „autoerotyczną intymność, autopieszczotę”. W jej ocenie symboliczny związek aktorki z kamerą i widzami polegał na tym, że produkcje z jej udziałem, mimo iż miały za zadanie służyć cudzym fantazjom, skrywały również przyjemność z faktu, że jest obserwowana. Z kolei Tennessee Williams oceniał, że kobiecość Garbo była zbyt trudna i unikalna, by można było ją odtworzyć: „Ma w sobie autentyczny hermafrodytyzm, zimną urodę syreny”.
Spuścizna.
Garbo uznawana jest za jedną z największych i najwybitniejszych gwiazd filmowych w historii kinematografii, legendę i ikonę okresu „Złotej Ery Hollywood”, a także symbol seksu lat 20. i 30. XX wieku. Przez większą część kariery była najlepiej zarabiającą aktorką wytwórni MGM, co czyniło z niej „najważniejszą prestiżową gwiazdę”. Krytycy i widzowie, doceniając jej talent, nazywali ją „boską” (wśród innych przydomków były też „szwedzki sfinks” i „najpiękniejsza kobieta świata”).
Bette Davis wspominała: „W jej instynkcie, mistrzostwie w panowaniu nad maszyną, tkwiły istne czary. Nie umiem przeanalizować gry tej kobiety. Wiem tylko, że nikt inny nie pracował przed kamerą tak efektywnie”. Billy Wilder uważał ją za „najwspanialszą aktorkę filmową wszech czasów”, dodając, że razem z Marilyn Monroe posiadała dar stawania się na ekranie wszystkimi kobietami świata. Dziennikarz i krytyk Ephraim Katz twierdził, że „ze wszystkich gwiazd, które kiedykolwiek rozpalały wyobraźnię widzów, żadna z nich nie posiadała magnetyzmu i mistyki równej Garbo. «Boska», «wymarzona księżniczka wieczności», «Sarah Bernhardt filmów», to tylko niektóre z cytatów autorów opisujących ją przez lata… Grała bohaterki, które były jednocześnie zmysłowe, czyste, powierzchowne i głębokie, cierpiące i pełne nadziei, znużone światem i inspirujące życiem”. Rex O’Malley – który wystąpił z aktorką w "Damie kameliowej" (1936), wspominał, że „ona nie gra, ona żyje swoimi rolami”. Według Davida Breta jej kreacje, chociaż różnorodne, odzwierciedlały całą gamę nastrojów, emocji i bogatą mimikę, niejednokrotnie przyćmiewając na ekranie partnerów filmowych. „Garbo jest postacią niepowtarzalną, nie do zastąpienia. Żadna aktorka nie otarła się nawet o szansę jej przewyższenia i żadnej się to nie uda. Z jej gry przeziera taka głębia emocji, że publiczność widzi na wskroś jej duszę” – argumentował. W ocenie większości historyków gra aktorska Garbo wielokrotnie pokonywała słabość dialogu oraz fabuły.
Ernest Hemingway przedstawił jej wyimaginowany portret w powieści "Komu bije dzwon" (1940). Wspominana jest również m.in. w szeregu innych dzieł literackich, kreskówce "Hollywood Steps Out" (1941, reż. Tex Avery) i w piosenkach takich artystów, jak Alice Cooper, Cole Porter, Ira Gershwin, Madonna, Manfred Mann, Maurice Chevalier, Mylène Farmer i Van Morrison.
Konstruktywista Joseph Cornell zorganizował w 1942 w Museum of Modern Art (MoMA) na Manhattanie wystawę "Portrety dwudziestego wieku", na której zamieścił gablotkę poświęconą Garbo. Z kolei Billy Wilder złożył jej hołd w zrealizowanym przez siebie filmie "Bulwar Zachodzącego Słońca" (1950). Norma Desmond (grana przez Glorię Swanson) wspomina Garbo w jednej ze scen jako jedną z najwybitniejszych aktorek epoki kina niemego. W 1950, w ankiecie przeprowadzonej przez „Variety”, ogłoszono ją najlepszą aktorką półwiecza.
8 lutego 1960, w uznaniu za wkład w przemysł filmowy, otrzymała gwiazdę na Hollywoodzkiej Alei Gwiazd, mieszczącą się przy 6901 Hollywood Boulevard. W 1963 odbył się pięciotygodniowy festiwal filmów z jej udziałem w Empire Theatre w Londynie, który pobił kasowe rekordy. W tym samym roku włoska państwowa stacja telewizyjna przez kilka tygodni emitowała pięć filmów z Garbo – w tym m.in. "Anne Kareninę" (1935) oraz "Damę kameliową" – które zebrały dziesięciomilionową widownię, przez co włoskie kina odnotowały drastyczny spadek finansowy. W 1965 premierę miała off-broadwayowska sztuka "The Private Potato Patch of Greta Garbo" w reżyserii J. Roya Sullivana. Trzy lata później w Museum of Modern Art odbył się retrospektywny festiwal filmów z aktorką, uwzględniający jej wczesne produkcje dla PUB-u z pierwszej połowy lat 20. W latach 80. Garbo trafiła do "Księgi rekordów Guinnessa" jako „najpiękniejsza kobieta, jaka kiedykolwiek żyła”. W 1984 Sidney Lumet zrealizował komediodramat "Garbo mówi", w którym przedstawił historię chorej na raka Estelli Rolfe (Anne Bancroft), pragnącej przed swoją śmiercią poznać aktorkę. W 1987 magazyn „People” uznał Garbo i Cary’ego Granta za „największe gwiazdy filmowe”.
Autografy, fotografie i listy Garbo po jej śmierci zyskiwały na aukcjach kwoty rzędu 25 tys. dolarów (1991). W wielu miastach istnieją restauracje nazwane jej imieniem – m.in. w Milwaukee, Pittsburghu, Sztokholmie, Tokio, Westbury oraz na Long Island. W Szwecji wyprodukowano czekoladę nazwaną jej nazwiskiem i opatrzoną podpisem. W rodzinnym Sztokholmie jedno z tamtejszych kin nazwano Garbioscope. W 1996 „Entertainment Weekly” sklasyfikował nazwisko Garbo na 25. miejscu w rankingu „100 największych gwiazd filmowych wszech czasów”. Trzy lata później American Film Institute (AFI) zamieścił ją na 5. pozycji w rankingu „największych aktorek wszech czasów” ("The 50 Greatest American Screen Legends").
Sztokholmski dom towarowy PUB jest jednym z głównych miejsc odwiedzanych przez sympatyków Garbo. W witrynie działu kapeluszy po dziś dzień znajdują się zdjęcia aktorki z reprodukcjami dokumentacji związanej z jej pracą tam, łącznie z wypowiedzeniem, opatrzonym własnoręcznym podpisem. We wrześniu 2005, w związku z obchodami setnej rocznicy urodzin Garbo, poczty Stanów Zjednoczonych (USPS) i Szwecji wydały wspólnie znaczek pocztowy z wygrawerowanym przez Piotra Naszarkowskiego wizerunkiem aktorki.
W 2009 Frank McGuinness napisał przebojową sztukę "Greta Garbo Comes to Donegal", której premiera miała miejsce w styczniu 2010 w londyńskim Tricycle Theatre, a w tytułowej roli wystąpiła Caroline Lagerfelt. Podstawą do napisania historii była wizyta Garbo na zamku Glenveagh w hrabstwie Donegal w 1975. 6 kwietnia 2011 Szwedzki Bank Narodowy poinformował o wprowadzeniu do obiegu banknotu o nominale 100 koron z wizerunkiem aktorki od roku 2014–2015. Posąg przedstawiający Garbo, zatytułowany „Statua integralności” autorstwa rzeźbiarza Jóna Leifssona, znajduje się w odosobnieniu głęboko w lesie w Härjedalen.
Greta Garbo była bohaterką kilku filmów dokumentalnych, przedstawiających jej osobę oraz karierę: "Garbo" (1969, prowadzenie: Joan Crawford), "The Divine Garbo" (1990, reż. Susan F. Walker, wyświetlany krótko po śmierci aktorki, prowadzenie i narracja: Glenn Close), "Garbo and Gilbert" (1997, reż. Jonathan Martin, narracja: Robert Powell), "Greta Garbo: A Lone Star" (2001, reż. Steve Cole, narracja: Melvyn Bragg i Lauren Bacall), a także wyprodukowany przez Turner Classic Movies (TCM) z okazji setnej rocznicy urodzin aktorki "Garbo" (2005, reż. Kevin Brownlow, narracja: Julie Christie).
Kontrowersje.
Polski pisarz Antoni Gronowicz utrzymywał, że poznał Garbo podczas wizyty w Szwajcarii u Ignacego Jana Paderewskiego w 1938. Anne Strakacz Appleton, córka osobistego sekretarza Paderewskiego, dementowała tę informację oraz zaprzeczała znajomości całej trójki, a Gray Reisfield, siostrzenica aktorki, twierdziła, że jej ciotka nigdy nie była w Polsce, przez co przypisywanie jej socjalistyczno-politycznych stwierdzeń było zupełnie nietypowe dla niej.
Gronowicz, autor m.in. biografii Paderewskiego, która, w ocenie biografów, zawierała „same śmieci”, wielokrotnie przypisywał sobie fikcyjne spotkania z Garbo. W latach 50. i 60. pojawiały się informacje prasowe sugerujące, że miała mu zapłacić za napisanie dla niej sztuki i wyrażała wolę ekranizacji filmowej wersji historii Ignacego Neufelda, który popełnił samobójstwo z powodu Heleny Modrzejewskiej. W 1971 Gronowicz napisał powieść "Pomarańcza pełna słów", do której, jak sam utrzymywał, przedmowę miała napisać Garbo, co okazało się być nieprawdą. Oficyna Simon &amp; Schuster przymierzała się w 1976 do opublikowania kontrowersyjnej biografii autorstwa polskiego pisarza – "Garbo: Her Story" (pol. "Garbo: jej historia"). Aktorka – która nigdy nie reagowała na jakiekolwiek publikacje na jej temat lub rzekomo jej autorstwa, jedyny raz w życiu, za pośrednictwem wynajętej w tym celu prawniczki Lillian Poses, wydała 7 listopada 1978 krótkie oświadczenie, zaprzeczając jakiejkolwiek znajomości z Gronowiczem oraz wyrażając dezaprobatę dla planowanego projektu. W wyniku protestu z jej strony, Simon &amp; Schuster czasowo wycofało się z planów publikacji. Biografia ukazała się w nakładzie 150 tys. egzemplarzy czterdzieści pięć dni po śmierci Garbo. Zawarte w książce informacje podważyły wszystkie wymienione w niej żyjące osoby. Spadkobiercy aktorki podjęli kroki prawne zmierzające do powstrzymania wydania, jednak ostatecznie zawarli umowę z wydawnictwem, które argumentowało, że książka posługuje się zabiegiem literackim, jakim jest narracja w pierwszej osobie. W oświadczeniu podkreślono, że publikacja nie została autoryzowana ani przez samą Garbo, ani przez jej spadkobierców.
Barry Paris przeprowadził dokładną analizę książki Gronowicza, udowadniając liczne anachronizmy, błędy merytoryczne, przeinaczenia i zmyślenia. Autor nazwał publikację „mistyfikacją”. W napisanej przez siebie w 1994 biografii Garbo zamieścił listę najpoważniejszych błędów, jakie, w jego ocenie, zawierała książka Gronowicza.
Nagrody i nominacje.
W trakcie 21-letniej kariery trzykrotnie uzyskiwała nominację do nagrody Akademii Filmowej w kategorii dla najlepszej aktorki pierwszoplanowej. W 1935 i 1937 była dwukrotną laureatką nagrody przyznawanej przez gremium Stowarzyszenia Nowojorskich Krytyków Filmowych (NYFCC) za kreacje w filmach "Anna Karenina" (1935) i "Dama kameliowa" (1936). Wiosną 1955, podczas 27. ceremonii wręczenia Oscarów w Pantages Theatre, Garbo otrzymała od Amerykańskiej Akademii Sztuki i Wiedzy Filmowej Oscara za całokształt twórczości w uznaniu za jej „olśniewające i niezapomniane kreacje filmowe”. Odmówiła udziału w gali i nagrania krótkiego filmu z podziękowaniami. Statuetkę odebrała Nancy Kelly, która następnie przekazała ją na przechowanie Minnie Wallis, siostrze producenta Hala B. Wallisa. O nagrodę Garbo upomniała się dwa lata później.
W 1929 została laureatką Golden Armchair Award za rolę w filmie "Pocałunek" (1929). Pięć lat później otrzymała od czasopisma „Picturegoer” Golden Medal Award za występ w filmie "Królowa Krystyna" (1933). Była również trzykrotną zdobywczynią nagrody przyznawanej przez National Board of Review (NBR) w kategorii Best Acting – za kreacje w filmach "Dama kameliowa" (1936) "Ninoczka" (1939) i "Dwulicowa kobieta" (1941). W 1937 otrzymała Filmjournalen Cup dla „najwybitniejszej aktorki filmowej”. W 1950 przyznano jej Movie Laurel Award dla „najlepszej aktorki, która pracuje w przemyśle filmowym od ponad 25 lat”. W 1957, za „wybitny wkład w sztukę filmową”, Garbo uhonorowano George Eastman Award.
Odznaczenia.
W 1937 została uhonorowana medalem Litteris et Artibus, jednym z najbardziej prestiżowych szwedzkich odznaczeń. Przyznał go jej król Gustaw V. Garbo odmówiła udziału w ceremonii z obecnością publiczności, wobec czego medal wysłano pocztą. 2 listopada 1983 król Szwecji Karol XVI Gustaw nadał jej najwyższe cywilne odznaczenie państwowe – tytuł Komandora Królewskiego Orderu Gwiazdy Polarnej (KNO). Wręczenie odbyło się w Nowym Jorku przez Wilhelma Wachtmeistera, ambasadora Szwecji w Stanach Zjednoczonych. W 1986, za „wkład w sztukę aktorską”, otrzymała od szwedzkiego rządu medal Illis quorum, którego wręczenie ponownie miało miejsce w Nowym Jorku przez ambasadora Wachtmeistera.

</doc>
<doc id="45041" url="https://pl.wikipedia.org/wiki?curid=45041" title="Hapten">
Hapten

Hapteny (z gr. "haptein" – zamocować, zamknąć; synonimy: antygeny cząstkowe lub resztkowe) - substancje o małej masie cząsteczkowej (zwykle poniżej 5000 Da), które mogą wywoływać odpowiedź odpornościową jedynie w połączeniu z białkami, chociaż następnie są rozpoznawane przez limfocyty już bez obecności tych białek. Do immunizacji haptenem niezbędny jest zatem nośnik białkowy skoniugowany z haptenem. W pracach doświadczalnych często stosuje się owoalbuminę (białko jaja kurzego), hemocyjaninę lub albuminę surowicy bydlęcej jako białko nośnikowe oraz dinitrofenol (DNP) lub trinitrofenol (TNP) jako hapteny. W wyniku immunizacji powstają zarówno przeciwciała skierowane przeciwko haptenowi, jak i nośnikowi, jak i jedynie kompleksowi hapten-nośnik. W wywołaniu odpowiedzi odpornościowej na hapten istotny jest stosunek liczby cząsteczek haptenu do liczby cząsteczek nośnika. Jeśli jest on zbyt duży, dojdzie do wytworzenia tolerancji immunologicznej, natomiast stosunek zbyt niski nie doprowadzi do odpowiedzi na hapten. Do odpowiedzi na hapten może dojść jedynie w przypadku, gdy w organizmie obecne są zarówno limfocyty T, jak i limfocyty B mogące go rozpoznać. Wcześniej uważano, że hapten musi być związany z nośnikiem kowalencyjnie, ale nie zawsze jest to regułą.
Praktyczne znaczenie haptenów wynika z faktu, że wiele leków, po związaniu się z białkami surowicy, może wywoływać odpowiedź odpornościową przeciwko sobie, chociaż normalnie nie wykazują tej właściwości – są więc haptenami. Efektem podania leku uczulonej osobie może być wstrząs anafilaktyczny, towarzyszący np. podaniu penicyliny w formie iniekcji. Haptenami mogą być nawet jony metali, a w praktyce niemal każda cząsteczka, którą można połączyć z białkami.
Wykrywanie haptenów metodami immunologicznymi jest utrudnione ze względu na mały rozmiar haptenów i związane z tym problemy czułości i swoistości testów. W praktyce do tego celu stosuje się kompetycyjny test immunoenzymatyczny, który przełamuje te ograniczenia. Metodę tę stosuje się w analizie żywności, wykrywaniu drobnocząsteczkowych leków i toksyn oraz hormonów, np. w testach antydopingowych.
Termin "hapten" został wprowadzony przez Karla Landsteinera i Johna Jacobsa w 1936 roku, których prace w latach 30. XX wieku zapoczątkowały badania nad haptenami.

</doc>
<doc id="45044" url="https://pl.wikipedia.org/wiki?curid=45044" title="Ptolemeusz X Aleksander I">
Ptolemeusz X Aleksander I

Ptolemeusz X Aleksander I (107 p.n.e. – 88 p.n.e.) – władca Egiptu z dynastii Ptolemeuszów, syn Ptolemeusza VIII i Kleopatry III, mąż Kleopatry Berenike III, ojciec Ptolemeusza XI Aleksandra II.
Po wypędzeniu Ptolemeusza IX przez Kleopatrę III, został mianowany przez nią koregentem i kapłanem Aleksandra Macedońskiego. Lata współrządów upłynęły pod znakiem sporów z Ptolemeuszem IX. W 103 p.n.e. Ptolemeusz IX wylądował w Palestynie i odnosząc szereg sukcesów próbował wtargnąć przez Półwysep Synaj do Egiptu. Ptolemeusz X odparł jednak ten atak pod Peluzjon i zmusił Ptolemeusza IX do wycofania się na Cypr. W 101 p.n.e., mając dość współdzielenia władzy, kazał zamordować swoją matkę i ożenił się z Kleopatrą Berenike III.
Ostatni okres panowania znamionuje rosnące niezadowolenie Egipcjan z rządów tego władcy, czego wyrazem stało się powstanie w Tebaidzie (91–88 p.n.e.) i odsunięcie Ptolemeusza X od władzy przez zbuntowanych żołnierzy i mieszkańców Aleksandrii w 88 p.n.e.
Walki obu królów trwały do 87 roku, kiedy to podczas próby zajęcia Cypru Ptolemeusz X zginął po klęsce w bitwie morskiej.
Tytulatura.
G39-N5 &lt;- Q3:X1-V4-E23:Aa15-M17-M17-S29-U33-D:W24*F51A-M17-D14:V31-S29-N35:X1*D14-O34:S34-D*t*tA-Q3:X1-V28-N36-&gt;
M23:X1-L2:X1 &lt;-:U22-R8-X1:H8-R8-U22:X1-N6:X1*H8-F44-Q3:X1-V28-U21:N35-D4:Aa11-C7-C12-O34:M22*M22-A53-S34-S3 -&gt;

</doc>
<doc id="45045" url="https://pl.wikipedia.org/wiki?curid=45045" title="Immunogen">
Immunogen

Immunogen, antygen pełnowartościowy - substancja, która może spowodować indukcję swoistej odpowiedzi odpornościowej. Immunogenami są zwykle białka.
Cechy substancji zwiększające jej immunogenność:
Ponadto immunogenność wykazują substancje podane w dawkach niezbyt dużych, ale też nie za małych. W przypadku białek liczy się także podobieństwo do białek danego organizmu (im większe, tym większa immunogenność) oraz to, czy białko jest zdenaturowane, czy nie (zdenaturowane jest bardziej immunogenne).
Wpływ na immunogenność ma też droga podania danej substancji, przy czym podanie podskórne jest najbardziej efektywne we wzbudzeniu odpowiedzi odpornościowej.
Sposobem na zwiększenie immunogenności jest również zastosowanie adiuwantów, przy czym istotne jest, aby adiuwant uwalniał się powoli z miejsca podania.

</doc>
<doc id="45047" url="https://pl.wikipedia.org/wiki?curid=45047" title="Organizacja Wyzwolenia Palestyny">
Organizacja Wyzwolenia Palestyny

Organizacja Wyzwolenia Palestyny (arab. منظمة التحرير الفلسطينية, trl. "Munaẓẓamat at-Taḥrīr al-Filasṭīnijjah") − organizacja polityczna uważająca się za reprezentację narodu palestyńskiego, która ma na celu utworzenie niepodległego państwa Palestyny.
Historia.
Powołana w 1964 roku na I Palestyńskim Kongresie Narodowym we Wschodniej Jerozolimie. Inicjatorem sformowania organizacji była Liga Państw Arabskich. Głównym celem utworzenia OWP było zintegrowanie działalności ugrupowań palestyńskich, dążących do budowy niepodległej, świeckiej i demokratycznej Palestyny. Pierwszym przewodniczącym OWP został Ahmad asz-Szukajri. Wraz z OWP sformowano Armię Wyzwolenia Palestyny, będącą oficjalnymi siłami zbrojnymi organizacji. Od 1967 roku wiodącą rolę w OWP pełni al-Fatah. W 1968 roku przyjęto "Palestyńską kartę narodową", będącą programem ruchu oraz statut OWP. W 1969 roku nowym przewodniczącym OWP został Jasir Arafat z al-Fatahu.
Od końca lat 60. OWP organizowała akcje militarne i terrorystyczne skierowane przeciwko Izraelowi. Działania te podejmowane były z obszarów Libanu i Jordanii, gdzie znajdowały się obozy partyzanckie OWP. Z czasem struktury OWP w Libanie i Jordanii rozrosły się na tyle, że przybrały formę „państwa w państwie”. Palestyńczycy stworzyli własny system socjalny i podatkowy, kontrowali ulice i podważali znaczenie lokalnych rządów. We wrześniu 1970 roku coraz śmielsze działania Ludowego Frontu Wyzwolenia Palestyny sprowokowały otwartą wojnę pomiędzy Palestyńczykami a jordańskim rządem (Czarny Wrzesień). W konflikcie Palestyńczycy zostali wsparci przez armię syryjską. Wojna zakończyła się porażką OWP i ewakuacją jej jordańskich struktur do Libanu.
Klęska OWP w Jordanii przyczyniła się do nasilenia palestyńskiej działalności terrorystycznej poza granicami Izraela. W 1971 roku członkowie OWP i al-Fatah powołali działająca międzynarodowo organizację terrorystyczną Czarny Wrzesień. Formacja odpowiedzialna była między innymi za masakrę izraelskich sportowców w Monachium w 1972 roku. W odwecie za masakrę izraelskie służby przeprowadziły serię zamachów na przywódców OWP.
W 1973 roku OWP opuścił Abu Nidal. Założył on ekstremistyczną organizację Rewolucyjna Rada Fatah. Celem terrorystycznych ataków Nidala stały się między innymi struktury OWP.
W 1973 roku Arafat wystąpił przed delegatami posiedzenia plenarnego Organizacji Narodów Zjednoczonych. Przemówienie przyczyniło się do uznania przez ONZ prawa Palestyńczyków do samostanowienia. W 1974 roku Arafat potępił stosowanie terroryzmu i obiecał, że OWP przestanie stosować go poza terenami Izraela. Deklaracja Arafata nie została uznana przez Izrael, który w dalszym ciągu uznawał OWP za organizację terrorystyczną i odmawiał jej nawiązania oficjalnych kontaktów.
W 1982 roku struktury OWP w Libanie zostały zniszczone przez armię izraelską w ramach Operacji Pokój dla Galilei. Siedziba OWP została przeniesiona do Tunisu, a bazy do innych państw arabskich. Arafat pozostał przewodniczącym organizacji, niemniej jednak wewnątrz OWP wybuchł poważny kryzys, na którego skutek radykalne frakcje przeniosły się do Damaszku.
W 1986 roku Kneset przyjął ustawę zabraniającą kontaktów z OWP. W 1987 roku OWP była głównym organizatorem intifady kamieni, czyli powstania palestyńskiego na Terytoriach Okupowanych. W 1988 roku OWP ogłosiła symboliczne utworzenie „państwa Palestyny”, uznanie państwowości Izraela, oraz rezygnację z terroryzmu. W 1990 roku OWP poparła Saddama Husajna w trakcie agresji Iraku na Kuwejt. Decyzja organizacji spowodowała jej izolację w świecie arabskim i wstrzymanie finansowania działalności przez kraje regionu (głównie Zatoki Perskiej). 
W 1993 roku Izrael zniósł zakaz kontaktów z OWP. W tym samym roku Arafat kierował rozmowami pokojowymi z Icchakiem Rabinem, które zaowocowały utworzeniem Autonomii Palestyńskiej oraz wzajemnym uznaniem OWP i Izraela. W 1994 roku Arafat i Rabin otrzymali Pokojową Nagrodę Nobla. Struktury powstałej w 1994 roku Autonomii zdominowane zostały przez OWP. Organizacja nie zdołała przy tym podporządkować sobie najbardziej radykalnych grup palestyńskich ani skłonić rząd Izraela do dalszych ustępstw, w efekcie stała się obiektem agresji z jednej i drugiej strony.
Od śmierci Arafata w 2004 roku przewodniczącym OWP jest Mahmud Abbas.
Uznanie międzynarodowe.
OWP uznana została za jedyną reprezentację narodu palestyńskiego przez: Ligę Państw Arabskich (1970), Organizację Jedności Afrykańskiej (1972) i przez Ruch Państw Niezaangażowanych (1973). 
Począwszy od lat 70. organizacja otworzyła oficjalne przedstawicielstwa w wielu państwach na całym świecie.
W 1974 roku OWP została uznana przez Zgromadzenie Ogólne Organizacji Narodów Zjednoczonych, a co za tym idzie otworzono jej biuro przy ONZ. Jednocześnie OWP otrzymała status obserwatora Organizacji Narodów Zjednoczonych.
W 1976 roku OWP została pełnoprawnym członkiem Ligi Państw Arabskich.
Od 1993 roku Izrael uznaje OWP za jedyną reprezentację narodu palestyńskiego. OWP od tego czasu jest dla Izraela pełnoprawnym partnerem w procesie pokojowym.
Struktury.
Organizacja grupuje szereg palestyńskich organizacji, głównie o profilu polityczno-militarnym. Frakcje wewnątrz OWP nierzadko zwalczają się nawzajem. W skład OWP wchodzą obecnie następujące ugrupowania: al-Fatah, Arabski Front Wyzwolenia, As-Sa’ika, Demokratyczny Front Wyzwolenia Palestyny, Front Wyzwolenia Palestyny, Ludowy Front Wyzwolenia Palestyny, Palestyńska Partia Ludowa, Palestyńska Unia Demokratyczna, Palestyński Front Arabski i Palestyński Ludowy Front Walki. OWP bezpowrotnie opuścił Ludowy Front Wyzwolenia Palestyny – Główne Dowództwo.
Najważniejszą osobą w OWP jest jej przewodniczący, funkcję tę pełnili kolejno: Ahmad Szukajri, Jasir Arafat i Mahmud Abbas. Najwyższym organem OWP jest Palestyńska Rada Narodowa, która wybiera Komitet Wykonawczy i Centralną Radę − obie formacje reprezentują Palestyńską Radę Narodową pomiędzy jej sesjami. Organizacja powołała Armię Wyzwolenia Palestyny i Palestyński Fundusz Narodowy, który ma na celu finansowanie działalności OWP. Z inicjatywy OWP utworzono także mniejsze organizacje takie jak: Palestyński Czerwony Krzyż, Ośrodek Planowania, Palestyńskie Towarzystwo Pracy i Palestyńska Agencja Informacyjna.
W 1970 roku sformowano Komitet Centralny OWP, w którym zasiadają przedstawiciele większości palestyńskich ugrupowań.
Ideologia.
Jest świecką organizacją separatystyczną. Podstawowym celem OWP jest utworzenie państwa palestyńskiego. Palestyna według OWP miałaby być państwem niepodległym, demokratycznym i świeckim.
Początkowo OWP odmawiała uznania państwowości Izraela i domagała się jego całkowitej likwidacji. Pierwotnie zakładano, że w miejsce Izraela powstanie nowe, wielonarodowe państwo obejmujące cały obszar Palestyny. W 1988 roku kierownictwo organizacji przyjęło rozwiązanie dwupaństwowe i uznało istnienie Izraela. W 1998 roku organizacja zreformowała „Palestyńską kartę narodową”, usuwając z niej zapiski dotyczące całkowitego unicestwienia Izraela.

</doc>
<doc id="45048" url="https://pl.wikipedia.org/wiki?curid=45048" title="Huragan">
Huragan

Huragan – zjawisko silnego wiatru, w którym średnia prędkość wynosi powyżej 32 m/s (nie mniej niż 12° w skali Beauforta). Siłę huraganów mierzy się za pomocą skali Saffira-Simpsona, gdzie 5 stanowi zjawisko o nasileniu ekstremalnym. Najczęściej mianem huraganów określa się odpowiednio silne cyklony tropikalne. Huragan jest nazwą stosowaną dla zjawisk występujących nad akwenami Oceanu Atlantyckiego, natomiast tajfun – dla sztormów nad akwenami Oceanu Indyjskiego czy Oceanu Spokojnego.
Huragany powstają nad akwenami, w których temperatura wody przekracza 26,5 °C. Huragany tworzą się nad wodami Atlantyku, a najbardziej narażonymi na nie obszarami świata są południowe rejony Stanów Zjednoczonych oraz wybrzeża Afryki.
Nazwa „orkan” pierwotnie oznaczała „cyklon tropikalny formujący się w pewnych rejonach Oceanu Indyjskiego”, ale obecnie, w wielu krajach, w tym w Polsce, używana jest do określenia huraganów atlantyckich docierających do Europy.

</doc>
<doc id="45049" url="https://pl.wikipedia.org/wiki?curid=45049" title="Hapteny">
Hapteny



</doc>
<doc id="45050" url="https://pl.wikipedia.org/wiki?curid=45050" title="Ptolemeusz XI Aleksander II">
Ptolemeusz XI Aleksander II

Ptolemeusz XI Aleksander II - gr. – "basileus Ptolemaios XI Aleksandros II - król Ptolemeusz Aleksander" - król Egiptu z dynastii Ptolemeuszów. Panował niecały miesiąc w roku 80 roku p.n.e. Był synem Ptolemeusza X i nieznanej matki, mężem Kleopatry Bereniki III.
Dla bezpieczeństwa został umieszczony przez swoją babkę Kleopatrę III wraz z kuzynami; Ptolemeuszem XII i Ptolemeuszem z Cypru na wyspie Kos na Morzu Egejskim. Tam dostał się wraz z nimi i skarbem państwa Ptolemeuszów w ręce króla Pontu, Mitrydatesa VI Eupatora, który wówczas prowadził pierwszą ze swoich wojen z Rzymem (89-84 p.n.e.). W 84 p.n.e. Ptolemeusz XI uciekł do Rzymu, gdzie dostał się pod opiekę Sulli, który doprowadził do jego powrotu do Aleksandrii na przełomie maja i czerwca 80 p.n.e. i ślubu z jego sprawującą od pół roku władzę macochą Kleopatrą Berenike III.
W dziewiętnaście dni po zaślubinach na rozkaz Ptolemeusza zamordowano jego żonę. Rozwścieczeni mieszkańcy Aleksandrii zgładzili go za to.

</doc>
<doc id="45052" url="https://pl.wikipedia.org/wiki?curid=45052" title="Jasir Arafat">
Jasir Arafat

Jasir Arafat (; ur. 24 sierpnia 1929 w Jerozolimie jako Muhammad Abd ar-Rahman Abd ar-Ra’uf Arafat al-Kudwa al-Husajni, znany także jako Abu Ammar, zm. 11 listopada 2004 w szpitalu wojskowym Percy w Clamart) – polityk palestyński i przywódca tamtejszego ruchu wyzwoleńczego. Jeden z najbardziej znanych i kontrowersyjnych polityków arabskich na świecie.
Prawdopodobnie urodził się w Gazie. Z wykształcenia inżynier (ukończył studia na Uniwersytecie Kairskim). W latach 1952–1956 przewodniczący Ligi Studentów Palestyńskich. W 1956 roku wziął udział w wojnie sueskiej. W 1957 roku wyjechał do Kuwejtu, gdzie pracował jako inżynier. W 1958 roku współzałożyciel al-Fatah (Palestyński Ruch Wyzwolenia Narodowego) i jej przewodniczący. W kolejnych latach organizował palestyńską partyzantkę w Jordanii. W 1968 roku wszedł do Organizacji Wyzwolenia Palestyny (OWP) na czele której stał w latach 1969–2004. Po 1970 roku opuścił Jordanię po porażce w wojnie z tamtejszym rządem (Czarny Wrzesień). Wraz ze strukturami OWP przeniósł się do Libanu. W 1974 roku stanął na czele palestyńskiej delegacji na XXVII sesję ONZ, na której uznano OWP za jedyne legalne przedstawicielstwo narodu palestyńskiego (uzyskał dla OWP status obserwatora przy ONZ).
W 1982 roku w wyniku wojny libańskiej, opuścił Liban i założył nową kwaterę OWP w Tunisie. W 1988 roku ogłosił utworzenie państwa palestyńskiego i powołał rząd emigracyjny. W 1989 roku wybrany przez emigracyjny parlament na prezydenta. Na przełomie lat 80. i 90. rozpoczął rozmowy pokojowe z Izraelem. Porozumienia zawarte w Oslo w 1993 roku dały początek Autonomii Palestyńskiej w Gazie i na Zachodnim Brzegu. W uznaniu prowadzonych przez niego rozmów pokojowych otrzymał w 1994 roku Pokojową Nagrodę Nobla.
Proces pokojowy w praktyce wstrzymało powstanie rządu Binjamina Netanjahu. W latach 2001–2002 więziony przez władze izraelskie w swojej kwaterze w Ramallah. W ostatnich latach życia jego popularność w społeczeństwie palestyńskim malała, głównie w wyniku działań grup ekstremistycznych, które okazały się bardziej skuteczne i reprezentatywne dla ruchu palestyńskiego. Zmarł w 2004 roku.
Życiorys.
Wczesne lata.
Rodzina i dzieciństwo.
Rodzina jego ojca, Abd ar-Ra’ufa al-Kudwa al-Husajniego częściowo pochodziła z Egiptu (babka Jasira była Egipcjanką). Abdel pochodził z Gazy, jednakże działalność biznesową jako kupiec włókienniczy prowadził w kairskiej dzielnicy As-Sakakini która charakteryzowała się zróżnicowaniem religijnym mieszkańców. Matka Jasira, Zahwa Abu as-Sa’ud, według samego Arafata pochodziła z rodziny znanego kupca rybnego z wpływowego klanu al-Husajni z Jerozolimy. Teza, jakoby Arafat był spokrewniony z klanem al-Husajni, są podważane przez palestyńskiego historyka Sa’ida Abu Risza. W nieautoryzowanej biografii Abu Risz twierdzi, że "młody Arafat starał się uwierzytelnić w Palestynie, mając w perspektywie swoje ewentualne aspiracje do przywództwa i... nie mógł sobie pozwolić na przyznanie się do jakichkolwiek faktów, które podważałyby jego palestyńską tożsamość... Arafat uparcie uwieczniał swoją legendę, że urodził się w Jerozolimie i był spokrewniony z klanem al-Husajni z tego miasta".
Oficjalnie urodził się pod nazwiskiem Muhammad Abd ar-Rahman Abd ar-Ra’uf Arafat al-Kudwa dnia 4 sierpnia 1929 roku w Jerozolimie. Miejsce i data urodzin są dyskusyjne – niektóre źródła podają Kair (24 sierpnia 1929, według kairskiego rejestru urodzeń) lub Strefę Gazy. Miał siedmioro rodzeństwa, a sam był drugim, licząc od najmłodszych, potomkiem. Okres jego dzieciństwa był rozdarty między Kair a Jerozolimę co spowodowane było śmiercią jego matki w 1933 roku, przyczyną śmierci były dolegliwości nerek. Jasir w chwili śmierci matki miał cztery lata. Samotny ojciec nie będąc w stanie utrzymać siedmiorga dzieci odesłał Jasira i jego brata Fathiego do rodziny matki. Jasir wraz z bratem zamieszkali u wujka Salima Abu as-Sa’uda zamieszkałego w marokańskiej dzielnicy jerozolimskiego Starego Miasta. Jasir mieszkał z rodziną wujka przez cztery lata, a następnie trafił pod opiekę starszej siostry Inam. Arafat w późniejszych latach miał z ojcem złe kontakty, a gdy ten zmarł w 1952 roku, Arafat nie wziął udziału w pogrzebie ani nie odwiedził grobu ojca po powrocie do Gazy. Inam w wywiadzie dla biografa Arafata, brytyjskiego historyka Alana Harta, stwierdziła, że Jasir został kiedyś przez ojca mocno pobity. Do pobicia dojść miało gdy Arafat z ciekawości udał się do dzielnicy żydowskiej Kairu w trakcie nabożeństw.
Edukacja.
Uczęszczał na Uniwersytet Króla Fu’ada I, później przemianowany na Uniwersytet Kairski. W czasie pobytu w Kairze próbował zrozumieć judaizm i syjonizm, angażując się w dyskusje z Żydami oraz czytając publikacje Theodora Herzla i innych syjonistów. Stopniowo ulegał radykalizacji. W 1946 roku był już zadeklarowanym palestyńskim nacjonalistą. Zajmował się przemytem broni dla palestyńskich organizacji arabskich (w tym Armia Świętej Wojny czy Wyższy Komitet Arabski). W trakcie I wojny arabsko-izraelskiej na krótko opuścił uniwersytet i przedostał się do Palestyny. Dołączył do oddziałów Bractwa Muzułmańskiego (jednak nie przyłączył się do samej organizacji). Brał udział w walkach w rejonie Gazy która stała się głównym polem bitwy wojsk egipskich w czasie trwania wojny. Na początku 1949 roku zakończył działalność zbrojną i powrócił do Kairu, gdzie ponowił studia inżynieryjne.
Na początku lat 50. przyjął imię "Jasir", a jeszcze wcześniej jako partyzant przyjął imię "Abu Ammar", obydwa imiona są związana z osobą Ammara ibn Jasira, będącego jednym z towarzyszy proroka Mahometa. W latach 1952–1956 pełnił funkcję przewodniczącego Ligi Studentów Palestyńskich. W 1956 ukończył uczelnię ze stopniem inżyniera budownictwa lądowego, a w czasie kryzysu sueskiego służył w armii egipskiej. W tym samym roku wziął udział w konferencji w czeskiej Pradze, w trakcie której włożył na głowę białą kufiję, która stała się następnie jego symbolem
Utworzenie Al-Fatahu.
Po kryzysie sueskim z 1956 roku, prezydent Egiptu i lider ruchu Wolnych Oficerów, Gamal Abdel Naser zgodził się na stacjonowanie sił UNEF (United Nations Emergency Force (UNEF) – Doraźne Siły Narodów Zjednoczonych) na półwyspie Synaj i w Strefie Gazy w celu stabilizacji sytuacji w tych regionach. Stacjonowanie sił UNEF w regionie doprowadziło do wydalenia z tych obszarów wszystkich fedainów, w tym samego Arafata, który przebywał tam w tamtym okresie. Po tym wydarzeniu Arafat początkowo próbował uzyskać wizę do Kanady, a później do Arabii Saudyjskiej, jednak nie powiodło to się przy obu próbach. W 1957 roku z sukcesem ubiegał się o wizę do Kuwejtu będącego wówczas brytyjskim protektoratem. Wraz z pobytem w Kuwejcie zaprzyjaźnił się z Palestyńczykami – Salahem Chalafem znanym jako Abu Ijad i Chalilem al-Wazirem znanym jako Abu Dżihad, obydwoje byli członkami egipskiego oddziału Bractwa Muzułmańskiego. Arafat spotkał Abu Ijada w trakcie studiów na Uniwersytecie w Kairze, natomiast Abu Dżihada w trakcie pobytu w Gazie. Działacze ci stali się w przyszłości najbliższymi pomocnikami Arafata w polityce. Choć Arafat wyjechał do kraju w celu pracy jako inżynier, z pomocą Abu Dżihada otrzymał pracę jako nauczyciel.
Wraz z grupą uchodźców ze Strefy Gazy założył organizację al-Fatah. Dokładna data powstania organizacji nie jest znana, według części źródeł organizacja działała już w 1957 roku. Istnienie grupy zostało oficjalnie potwierdzone w 1959 roku na łamach palestyńskiego magazynu nacjonalistycznego, "Filastinuna Nida al-Hajat" redagowanego przez Abu Dżihada. Celem grupy było ustanowienie niepodległego państwa palestyńskiego drogą walki zbrojnej prowadzonej wyłącznie przez Palestyńczyków, odróżniało to więc grupę od innych organizacji nacjonalistycznych wierzących w osiągnięcie niepodległości na drodze wspólnych działaniach państw arabskich. Al-Fatah jest skrótem od arabskiego "Harakat at-Tahrir al-Watani al-Filastini" oznaczającego dosłownie: „Palestyński Ruch Wyzwolenia Narodowego”. Samo słowo Fatah jest tłumaczone jako „Podbój” (określenie powstało w czasach pierwszych arabsko-muzułmańskich podbojów). Organizacja Arafata nigdy nie przyjęła ideologii największych rządów arabskich w przeciwieństwie do innych frakcji palestyńskich, które stawały się satelitami państw takich jak Egipt, Irak, Arabia Saudyjska czy Syria. Zgodnie z ideologią Arafata, Al-Fatah odmówił przyjmowania darowizn na rzecz organizacji ze strony arabskich rządów, miało to na celu zupełnie niezależne działanie grupy. Al-Fatah unikał również sojuszy z grupami lojalnymi względem któregoś z państw. Zamiast dotacji od arabskich rządów, Arafat znalazł inny sposób powiększania kapitału grupy – przekonywał bogatych Palestyńczyków pracujących w Kuwejcie i innych krajach Zatoki Perskiej (m.in. w Katarze gdzie w 1961 roku poznał Mahmuda Abbasa) do finansowego wspierania działań grupy. Biznesmeni i pracownicy naftowi hojnie wspierali finansowo struktury al-Fatah. Arafat zadowolony z rezultatów pracy kontynuował pozyskiwanie funduszy w krajach takich jak Syria i Libia.
W 1962 roku Arafat i jego najbliżsi towarzysze wyemigrowali do Syrii, która od niedawna pozostawała w unii z Egiptem. Al-Fatah miał w tym czasie około trzystu członków, nie posiadał jednak oddziałów partyzanckich. W Syrii pozyskał nowych członków co pozwoliło mu na organizację zbrojnych ataków przeciwko Izraelowi. Wielu Palestyńczyków do walki w szeregach al-Fatahu przekonały m.in. wysokie zarobki, które oferowała im organizacja. Zarobki rekrutów al-Fatahu były znacznie wyższe od tych, które dostawali żołnierze Armii Wyzwolenia Palestyny, a więc regularnych sił wojskowych Organizacji Wyzwolenia Palestyny. 31 grudnia 1962 roku drużyna Al-Asifa będąca zbrojnym skrzydłem Al-Fatahu próbowała przeniknąć na teren Izraela. Akcja nie udała się jednak na skutek zatrzymania partyzantów przez libańską armię. W późniejszym czasie odbyło się kilka ataków oddziałów Al-Fatahu, z których część była prowadzona osobiście przez samego Arafata. W okresie przebywania w Syrii został zamknięty w więzieniu Al-Mazza po tym gdy zabity został oficer armii syryjskiej pochodzenia palestyńskiego, Jusuf al-Urabi. Al-Urabi przewodniczył spotkaniu zorganizowanemu w celu złagodzenia napięcia między Arafatem a inną organizacją palestyńską, Frontem Wyzwolenia Palestyny na czele z Ahmadem Dżibrilem, w spotkaniu nie uczestniczył jednak ani Arafat ani Dżibril, a jedynie członkowie grup delegowani w ich imieniu. Al-Urabi zginął w niejasnych okolicznościach w trakcie lub po zakończeniu spotkania. Al-Urabi był bliskim przyjacielem ówczesnego ministra obrony Syrii, Hafiza al-Asada w rezultacie czego na rozkaz ministra, Arafat i jego towarzysze zostali uznani winnymi śmierci al-Urabiego i skazani na karę śmierci. Na krótko po ogłoszeniu wyroku Salah Dżadid doprowadził do zwolnienia działaczy Al-Fatahu. Incydent doprowadził do tego, że gdy w późniejszym czasie al-Asad został prezydentem Syrii, między nim a Arafatem istniała wrogość, a al-Fatah stopniowo przeniósł się z Syrii na obszary jordańskie zamieszkiwane przez liczną ludność palestyńską.
Przyłączenie do OWP i bitwa o Al-Karamę.
13 listopada 1966 roku Izrael rozpoczął akcję zbrojną przeciwko siłom jordańskim w mieście As-Samu na obszarze Zachodniego Brzegu. W odpowiedzi na atak Izraela, al-Fatah przeprowadził w pobliżu południowej "zielonej linii" kilka zamachów bombowych w których zginęło trzech członków izraelskich służb bezpieczeństwa. Akcje Fatahu nie przyniosły większego rezultatu, ponieważ w walkach z Izraelczykami ginęło wielu żołnierzy jordańskich, a 125 domów zostało zrównanych z ziemią. Akcja wojska izraelskiego uważana jest za jeden z czynników które doprowadziły do wojny sześciodniowej z 1967 roku. Wojna sześciodniowa rozpoczęła się po tym gdy 5 czerwca 1967 roku siły lotnicze izraelskiej armii przeprowadziły naloty przeciwko lotnictwu egipskiemu. Wojna zakończyła się klęską sił arabskich oraz izraelską okupacją kilku terytoriów zamieszkanych przez Arabów, w tym Zachodniego Brzegu i Strefy Gazy. Choć przywódca Egiptu, Abdel Naser i jego sojusznicy zostali pokonani, to Fatah i Arafat mogą uznać konflikt za swój sukces – jeśli do tej pory większość Palestyńczyków sympatyzowała z którymś z arabskich rządów, od tamtej pory zaczęło panować (zgodne z programem al-Fatahu) przekonanie o nieuchronności czysto palestyńskiego rozwiązania konfliktu z Izraelem. Wiele ruchów narodowowyzwoleńczych w tym Ruch Arabskich Nacjonalistów Georges’a Habasza, Wyższy Komitet Arabski Al-Hadżdża Muhammada Amin al-Husajniego, Islamski Front Wyzwoleńczy czy kilka grup prosyryjskich praktycznie się rozsypało po porażce ich sojuszników. Zaledwie tydzień po klęsce wojny sześciodniowej, Arafat w przebraniu przekroczył rzekę rzekę Jordan i przekroczył granicę Zachodniego Brzegu. Na palestyńskich terenach utworzył centra rekrutacyjne Fatahu w Jerozolimie, Hebronie, Nablusie. W tym czasie przyciągnął do swojego ruchu zarówno bojowników, jak i sponsorów. Naser skontaktował się poprzez byłego doradcę rządu, Mohammeda Hejkala z samym Arafatem, a następnie ogłosił go „przywódca Palestyńczyków”. W grudniu 1967 roku do dymisji jako przewodniczący OWP podał się Ahmad asz-Szukajri. Do ustąpienia asz-Szukajriego doprowadził sam Arafat. Następnym przewodniczącym grupy został Jahja Hammuda, Hammuda zaprosił Arafata i al-Fatah do przyłączenia się w szeregi OWP. Fatah otrzymał 33 ze 105 miejsc w Komitecie Wykonawczym OWP, a pozostałe 57 miejsc otrzymało kilka innych ugrupowań partyzanckich.
Po wojnie sześciodniowej Izrael zaczął atakować organizacje palestyńskiego ruchu oporu. W roku 1968 zaatakował Al-Fatah i inne grupy zbrojnego oporu w jordańskiej wiosce Al-Karama. Miejscowość była siedzibą al-Fatahu oraz miejscem gdzie znajdował się obóz dla palestyńskich uchodźców. Nazwa miejscowości oznacza w języku arabskim słowo "godność" co podwyższyło rangę bitwy. Operacja wojska izraelskiego przeciwko wiosce było odpowiedzią na ataki rakietowe palestyńskich bojówek z terenów okupowanego Zachodniego Brzegu. Według Sa’ida Abu Risza, rząd Jordanii i członkowie komand al-Fatahu poinformowali Arafata przed atakiem, że Izrael szykuje na dużą skalę uderzenie na miejscowość. Informacja ta miała skłonić nowo utworzone grupy fedainów takie jak Ludowy Front Wyzwolenia Palestyny (LFWP) Georges’a Habasza i Demokratyczny Front Wyzwolenia Palestyny Najefa Hawatmeha (DFLWP) do wycofania się z Al-Karamy. Choć będący zwolennikiem Fatahu, dowódca jordańskiej dywizji zachęcał Arafata do wycofania swoich ludzi i przeniesienie siedziby w pobliskiej wzgórza, Arafat odmówił, twierdząc że: "Chcemy [Fatah] przekonać świat że w świecie arabskim są tacy ludzie którzy nie uciekną ani nie wycofają się". Według Abu Risza, armia jordańska zgodziła się na wsparcie zbrojne fedainów al-Fatahu jeśli nastąpią cięższe walki.
W nocy 21 marca Siły Obronne Izraela zaatakowały al-Karamę z wykorzystaniem broni ciężkiej, pojazdów opancerzonych i myśliwców. Oddziały fedainów przygotowały zasadzkę i zaatakowały izraelskie wojsko. Jako że siły izraelskie nie były w stanie zająć miejscowości, nasiliły one akcje militarne w rezultacie czego jordańska armia wsparła Palestyńczyków. Izrael w obawie przed rozszerzeniem konfliktu wycofał się. W walce zginęło 150 bojowników palestyńskich, a więc ruch oporu odniósł większe straty. Fatah uznał jednak bitwę za swoje zwycięstwo ze względu na fakt wycofania się izraelskiej armii. Według części źródeł Arafat uczestniczył w bitwie, według innych źródeł w tym izraelskiego wywiadu Mosadu był on obecny na polu bitwy, jednak nie wziął bezpośredniego udziału w wymianie ognia.
Bitwa została szczególnie omówiona w mediach, a w dniu 13 grudnia 1968 roku twarz Arafata pojawiła się na okładce wydania magazynu "Time" co po raz pierwszy spopularyzowało go poza światem arabskim. Sam Arafat i al-Fatah znalazły się po bitwie w punkcie zwrotnym, a sam lider ugrupowania zaczął być uważany za bohatera narodowego. Arafat zyskał sympatyków w całym świecie arabskim, a darowizny finansowe znacząco wzrosły, co przyczyniło się do poprawy jakości uzbrojenia i sprzętu oddziałów al-Fatahu. Znacznie zwiększył się potencjał liczebny Fatahu, do którego wstąpiły tysiące młodych Arabów, w tym wiele osób niepalestyńskiego pochodzenia. 3 lutego 1969 roku Arafat po raz pierwszy pojawił się w Kairze na sesji palestyńskiego parlamentu i został wybrany na przewodniczącego Komitetu Wykonawczego Wyzwolenia Palestyny. Dwa lata później został wybrany naczelnym dowódcą Palestyńskich Sił Rewolucyjnych, a w 1973 roku został wybrany przewodniczącym wydziału politycznego OWP.
Czarny Wrzesień.
Pod koniec lat 60. XX wieku między palestyńskimi grupami ruchu oporu a rządem jordańskim narastały napięcia. Uzbrojone organizacje palestyńskie stworzyły w Jordanii swoiste „państwo w państwie” aż w końcu objęło kontrolę nad kilkoma pozycjami strategicznymi tego kraju w tym nad rafinerią ropy Az-Zarka. Król Husajn ibn Talal uznał rosnący wpływ oddziałów palestyńskich za zagrożenie dla suwerenności i bezpieczeństwa królestwa przez co zdecydował się na próbę rozbrojenia milicji. Początkowo w celu uniknięcia konfrontacji zbrojnej, Husajn wydalił ze swojego rządu kilku urzędników będących przeciwnikami OWP (w tym przedstawicieli własnej rodziny) i poprosił Arafata aby ten przyjął urząd premiera Jordanii. Arafat odrzucił królewską propozycję oznajmiając, że jego politycznym celem jest utworzenie niepodległego państwa palestyńskiego. Pomimo interwencji Husajna, oddziały palestyńskie kontynuowały swoje działania bojowe na terenie Jordanii. 15 września 1970 roku Ludowy Front Wyzwolenia Palestyny porwał pięć samolotów, a trzy z nich umieścił na lotnisku Dawson Field znajdującym się 30 mil (48 kilometrów) na wschód od Ammanu. Po tym gdy pasażerowie zostali przeniesieni w inne miejsca, samoloty zostały przez bojowników wysadzone. Akcja LFWP nadszarpnęła wizerunek Arafata w wielu krajach zachodnich, w tym Stanach Zjednoczonych, które błędnie twierdziły, że jest on odpowiedzialny za kontrolę nad poszczególnymi frakcjami partyzanckimi należącymi do OWP. Sam Arafat, pod wpływem presji ze strony rządów arabskich, publicznie potępił porwania i na kilka tygodni zawiesił LFWP od wszelkich działań partyzanckich (takie same działanie podjął po ataku tejże organizacji na lotnisko w Atenach). Już na następny dzień po zamachu rząd jordański rozpoczął próbę rozbicia sił palestyńskich, a w tym celu król ogłosił wprowadzenie stanu wojennego. W tym samym dniu Arafat został wybrany naczelnym dowódcą Palestyńskiej Armii Wyzwolenia – regularnej siły wojskowej OWP.
Gdy w Jordanii wybuchła regularna wojna między Palestyńczykami a rządem królewskim, rządy arabskie próbowały negocjować pokojowe rozwiązanie. Naser zwołał pierwszy nadzwyczajny szczyt Ligi Państw Arabskich, który odbył się w Kairze w dniu 21 września. Przemowa wygłoszona przez Arafata zyskała aprobatę przywódców uczestniczących w szczycie. Część przywódców wprost wystąpiła przeciwko Husajnowi, a najostrzej o nim wypowiedział się przywódca Libii pułkownik Mu’ammar al-Kaddafi, który wyśmiał króla. Na spotkaniu udało się wypracować zawieszenie broni, jednak Naser zmarł na zawał serca już godzinę po szczycie, a walki już wkrótce wznowiono. OWP zyskało wsparcie ze strony Syrii, która 200 czołgami najechała na Jordanię, interwencja ta zakończyła się jednak niepowodzeniem, a niebawem Palestyńczycy utracili pomoc ze strony Syrii na skutek puczu w tym kraju. Zaangażowane też zostały USA i Izrael: Amerykańska marynarka wojenna przemieściła swoją Szóstą Flotę do wschodniej części Morza Śródziemnego, a Izrael rozmieścił swoje oddziały tak, aby były gotowe do niesienia pomocy zagrożonej Jordanii. Do 25 września armia jordańska odzyskała przewagę, a OWP zgodziła się na zawieszenie broni. 27 września, Arafat przyjął ofertę zawieszenia broni zgłoszoną przez króla. Wojsko jordańskie w trakcie kampanii zadało Palestyńczykom ciężkie straty, a w konflikcie zginęło wielu palestyńskich cywili (około 3500).
Po zawarciu w Ammanie zawieszenia w dalszym ciągu dochodziło do pojedynczych starć wzniecanych zarówno przez OWP, jak i jordańskie siły zbrojne. Arafat po serii starć wezwał do obalenia króla Husajna, a w czerwcu 1971 roku król nakazał swoim siłom zbrojnym wyparcie wszystkich palestyńskich bojowników pozostałych w północnych Jordanii. Arafat wraz z dwoma wysokiej rangą dowódcami – Abu Ijadem i Abu Dżihadem – zostali zmuszeni do wycofania się w sam róg północnej Jordanii. Przywódcy OWP przenieśli się do miasta Dżarasz znajdującego się w pobliżu granicy z Syrią. Z pomocą propalestyńskiego członka gabinetu Jordanii, Muniba al-Masriego oraz ambasadora Arabii Saudyjskiej w Jordanii, Fahda al-Chomainiego, Arafatowi udało się wraz z dwoma tysiącami bojowników przekroczyć granicę Syrii. Ze względu na wrogie stosunki między Arafatem a prezydentem Syrii al-Asadem, oddziały Arafata udały się do bardziej odległego Libanu gdzie połączyły się z siłami OWP stacjonującymi już w tym kraju. Syria przyjęła jedynie resztki rozbitych oddziałów palestyńskich z Adżlunu. W Libanie powstała nowa siedziba OWP.
Liban.
Wskutek Czarnego Września dotychczasowe struktury wojskowe i polityczne ruchu, zarówno należące do OWP, jak i do konkurujących z nią formacji, zostały w znacznej mierze zniszczone. Równocześnie wśród Palestyńczyków wzmocniło się dążenie do utworzenia własnego państwa, a formacje palestyńskie jeszcze się zradykalizowały, co było szczególnie widoczne w latach 1971–1973. Z powodu słabości libańskiego rządu osłabione OWP była w stanie działać tam niemal jak niezależne państwo. W latach 70. lewicowe frakcji OWP przeprowadziły szereg akcji militarnych zarówno na terenie Izraela, jak i poza nim. W 1972 roku doszło do prawdziwej fali zamachów dokonywanych przez palestyńskie milicje i służby bezpieczeństwa Izraela. W tym roku organizacja Czarny Wrzesień, uważana przez część źródeł za jedną z odnóg Al-Fatah porwała w Wiedniu samolot linii lotniczych Sabena i zmusiła go do lądowania na międzynarodowym porcie lotniczym Tel Awiw-Ben Gurion w Izraelu. W niezbyt odległym czasie doszło do ataku Ludowego Frontu Wyzwolenia Palestyny wspartego przez Japońską Armię Czerwoną na to samo lotnisko. W tym samym roku nasilił się też terror izraelski wobec Palestyńczyków, w zamachu bombowym zorganizowanym przez Mosad w Bejrucie zginął rzecznik LFWP Ghassan Kanafani. Już dwa dni po zabójstwie Kanafaniego doszło do odwetowej serii zamachów bombowych zorganizowanych przez rozmaite frakcje OWP.
We wrześniu 1972 roku Czarny Wrzesień porwała i zabiła w czasie Igrzysk Olimpijskich w Monachium 11 izraelskich sportowców. Zamach został potępiony przez opinię międzynarodową w sam Arafat potępił zamachy, a następnie doprowadził do zakończenia działalności Czarnego Września. Arafat rozkazał OWP wstrzymać akty przemocy poza terytorium Izraela, Zachodniego Brzegu i Strefy Gazy.
W 1974 roku, Palestyńska Rada Narodowa będąca organem legislacyjnym OWP zatwierdziła "Program dziesięciu punktów" sporządzony przez Arafata i jego doradców. Rada zaproponowała kompromis z Izraelczykami i zaproponowała utworzenie Autonomii Palestyńskiej na obszarach wschodniej Jerozolimy, Strefy Gazy i dzisiejszego Zachodniego Brzegu.
W 1974 roku w trakcie szczytu Ligi Arabskiej w Rabacie, OWP zostało przez organizacje uznane za "jedynego legalnego przedstawiciela narodu palestyńskiego" a samej organizacji przyznano pełne członkostwo w Lidze. Arafat był pierwszym przedstawicielem organizacji pozarządowej, któremu pozwolono przemawiać na sesji plenarnej Organizacji Narodów Zjednoczonych. W trakcie swojego przemówienia potępił on syjonizm, a jego przemowa spowodowała falę sympatii międzynarodowej wobec sprawy palestyńskiej. Arafat w symboliczny sposób przemawiał trzymając gałązkę oliwną i pozbawiony pocisków pistolet co miało wskazać na jego pokojowe zamiary, ponadto Arafat zadeklarował, że nie pozwoli w przyszłości na rezygnacje z tychże zamiarów.
Izrael wielokrotnie usiłował zabić Arafata, jednak nigdy nie korzystał z własnych środków, zamiast tego Izraelczycy angażowali w to Palestyńczyków zmuszanych zazwyczaj do tego szantażem. Według Alana Harta, specjalnością Mosadu były trucizny. Według Abu Ijada w latach 70. Mosad podjął się prób zabicia Arafata za ich pomocą. W 1976 roku palestyński zdrajca i agent Mosadu Said dostał zadanie otrucia Arafata poprzez umieszczenie trującej substancji w ryżu w posiłku Arafata. Według Abu Ijada, Said po roku przyznał się do tego, że otrzymał taki rozkaz, a z braku jego wywiązania wytłumaczył się wyrzutami sumienia i palestyńskim pochodzeniem które nie pozwoliło mu na zabicie lidera OWP. Sam Arafat w wywiadzie dla pisma "The Time" z 1988 roku przyznał, że z powodu lęku przed izraelskim zamachem nigdy nie spał dwa dni z rzędu w tym samym miejscu.
Okres libańskiej wojny domowej.
Odegrał ważną rolę w libańskiej wojnie domowej. Włączył al-Fatah do działań wojennych pod presją grup OWP takich jak LFWP, DFWP i Front Wyzwolenia Palestyny. OWP sprzymierzyła się z libańskimi naserystami z koalicji Libańskiego Ruchu Narodowego oraz z tamtejszymi komunistami. Ruch Narodowy był prowadzony przez Kamala Dżumblatta z Socjalistycznej Partii Postępu, Dżumblatt miał przyjazne relacje z Arafatem, jak i innymi przywódcami OWP. Początkowo siły al-Fatahu wsparł prezydent Syrii Hafiz al-Asad, który jednak następnie zmienił front obawiając się utraty wpływów w Libanie i wysłał swoje wojsko które wraz z prosyryjskimi frakcjami palestyńskimi, czyli grupą As-Sa’ika i Ludowym Frontem Wyzwolenia Palestyny – Dowództwem Generalnym walczyły u boku prawicowo-radykalnych sił chrześcijańskich przeciwko OWP i Ruchowi Narodowemu. Podstawowymi elementami sił chrześcijańskich były maronicka Falanga Libańska wierna Baszirowi al-Dżumajilowi oraz milicje Tygrysów prowadzone przez Danego Szamuna.
W lutym 1975 roku, propalestyński parlamentarzysta libański, Maarouf Saad, został zastrzelony, a za zamachem stała prawdopodobnie libańska armia. W następnym miesiącu siły Falangi dokonały masakry 27 Palestyńczyków i Libańczyków podróżujących autobusem linii Sabra-Szatila z obozu dla uchodźców do innego obozu, Tall az-Zataru położonego w Bejrucie. Arafat nie chciał siłowego odwetu, jednak członkowie al-Fatahu i OWP było innego zdania, a DFWP na własną rękę przeprowadził kilka odwetowych ataków na armię libańską. W 1976 roku sojusz milicji chrześcijańskiej z poparciem armii libańskiej i syryjskiej przystąpił do oblężenia Tall az-Zataru. Tall az-Zatar po sześciomiesięcznym oblężeniu padło pod naporem sił chrześcijańskich. Siły chrześcijańskie następnie przystąpiły do masakr. W wyniku oblężenia i późniejszych masakr zginęły tysiące Palestyńczyków. Zarówno Abu Dżihad, jak i Arafat obwiniali się za nie powodzenie z organizacją akcji ratunkowej.
Pod koniec lat 70. OWP zorganizowało serię przygranicznych ataków na sił izraelskie. W odpowiedzi siły zbrojne Izraela w 1978 roku rozpoczęły operację Litani skierowaną przeciwko OWP. W operacji wojska izraelskie wsparły siły libańskich chrześcijan. Celem misji było przejęcie kontroli nad południowym Libanem aż do rzeki Litani. Izrael osiągnął ten cel, a OWP wraz z Arafatem wycofało się na północ, do Bejrutu. Armia izraelska i Armia Południowego Libanu zajęły wąski pas ziemi, określony jako strefa bezpieczeństwa. W dalszym ciągu dochodziło do przygranicznych starć w rezultacie czego w sierpniu 1981 roku OWP przyjęło trwającą do maja 1982 roku oficjalną politykę powstrzymywania się od odpowiedzi na izraelskie prowokacje.
6 czerwca 1982 roku wojsko izraelskie rozpoczęło inwazję na Liban w celu ponownego wydalenia sił OWP z południa Libanu. Wkrótce wojska izraelskie rozpoczęły oblężenie i bombardowanie Bejrutu. Arafat ogłosił, że Bejrut jest "Hanoi i Stalingradem dla izraelskiej armii". Arafat rozpoczął swoją osobistą wojnę z Arielem Szaronem. Szaron powiedział potem, że miał okazję zabicia Arafata w Bejrucie, ale zrezygnował z tego zamiaru. Sam Arafat ledwo uszedł śmierci w innej sytuacji, ale 200 osób zginęło, gdy kierowana laserem izraelska bomba zniszczyła budynek mieszkalny, z którego wyszedł chwilę wcześniej. Izraelskie inwazje na Liban i masakra palestyńskich cywilów pogłębiła nienawiść między Palestyńczykami a ówczesnym ministrem obrony Szaronem, którego izraelska komisja badająca wydarzenia w Libanie uznała za odpowiedzialnego za dopuszczenie do masakry i zmusiła do rezygnacji ze stanowiska. Arafat był teraz atakowany ze wszystkich stron – libańskich chrześcijan, Syryjczyków i Izrael. Prezydent Syrii al-Asad zachęcał członków Al-Fatah do buntu przeciwko Arafatowi. Wraz z zakończeniem pierwszej fazy wojny domowej, Arafat dowodzący siłami al-Fatahu w Tel al-Zaatarze, ledwo co i dzięki pomocy saudyjskich i kuwejckich dyplomatów uciekł z pogrążonego w ciężkich walkach miasta.
Pod koniec oblężenia miasta, USA i zaangażowane politycznie w konflikt państwa europejskie wynegocjowały umowę na skutek której Arafatowi i OWP zagwarantowano bezpieczną ewakuację. Miejscem wygnania miał być Tunis. Ewakuacja osłaniana była przez ośmiuset żołnierzy United States Marine Corps i United States Navy.
Arafat powrócił jeszcze do Libanu rok po jego ewakuacji z Bejrutu, tym razem przybył do znajdującego się w północnym Libanie miasta Trypolis. Tym razem został on wygnany z miasta przez palestyńskich bojowników wiernych al-Asadowi. Arafat nie powrócił już do Libanu, zrobiło to jednak wielu bojowników al-Fatahu.
Tunezja.
Palestyński przywódca wraz z całym kierownictwem organizacji al-Fatah do 1993 roku przebywał w Tunezji.
W 1985 roku Arafat przeżył zamach przeprowadzony przez izraelską armię w ramach operacji Drewniana Noga w ramach której izraelskie samoloty McDonnell Douglas F-15E Strike Eagle zbombardowały siedzibę OWP. Arafat uniknął śmierci, gdyż ranka kiedy odbyło się bombardowanie, udał się on na poranny jogging. Izrael stwierdził, że w ataku około 60 członków OWP zostało zabitych. Ponadto zginęła nieznana liczba cywili. W rezolucji 573, Rady Bezpieczeństwa Organizacji Narodów Zjednoczonych, zatwierdzonej jednogłośnie (Stany Zjednoczone wstrzymały się od głosu), potępiano atak, jako rażące naruszenie suwerenności Tunezji oraz uznano, iż zaatakowana strona ma prawo do otrzymania odpowiedniego odszkodowania.
Pierwsza intifada.
W latach 80. XX wieku Arafat otrzymywał pomoc finansową z Iraku, Libii i Arabii Saudyjskiej która pozwoliła mu zrekonstruować osłabioną OWP. Było to szczególnie przydatne w czasie pierwszej intifady rozpoczętej w grudniu 1987 roku. Intifada była powstaniem Palestyńczyków skierowanym przeciwko izraelskiej okupacji Zachodniego Brzegu i Strefy Gazy. Intifada w języku arabskim dosłownie przetłumaczyć można jako "strząsanie", lecz określenie te powszechnie definiowane jest jako powstanie lub bunt. Pierwszy etap Intifady rozpoczął się w następstwie wypadku drogowego w przejściu granicznym Erez w którym z winy izraelskiego kierowcy zginęło czterech palestyńskich mieszkańców obozu dla uchodźców Dżabalija. Wśród Palestyńczyków powszechne były pogłoski według których wypadek był świadomie przeprowadzonym zamachem. W przeciągu kilku tygodni wybuchły masowe zamieszki częściowo kierowane przez Abu Dżihada będącego jednym z liderów OWP. Po tym gdy Abu Dżihad został zabity przez izraelski szwadron śmierci we własnym domu w Tunisie, przywództwo nad trwającym aż do 1992-1993 roku powstaniem objął Arafat. Arafat osobiście poprowadził kondukt pogrzebowy Abu Dżihada w Damaszku.
Najczęściej stosowaną w trakcie wystąpień taktyką Palestyńczyków było palenie opon oraz rzucanie kamieniami (stąd potoczna nazwa "Intifada kamieni") i koktajlami Mołotowa w izraelskie służby bezpieczeństwa. Lokalni przywódcy w niektórych miastach na Zachodnim Brzegu prowadzili również akcje protestacyjne pod postacią oporu podatkowego czy innych form bojkotu Izraela. Rząd Izraela odpowiadał konfiskatami dużych sum pieniędzy przeprowadzanymi w trakcie nalotów na arabskie domostwa.
W chwili upadku Intifady gwałtownie wzrosło poparcie dla nowych zbrojnych grup palestyńskich w tym Hamasu i Palestyńskiego Islamskiego Dżihadu. Grupy te były radykalniejsze od OWP i przyjęły bardziej agresywną strategię dopuszczającą ataki na izraelskich cywilów oraz ataki samobójcze.
Zmiana kierunku.
15 listopada 1988 roku OWP ogłosiła utworzenie niepodległego państwa palestyńskiego i rząd na uchodźstwie, który zgłaszał roszczenia do całej Palestyny, zdefiniowanej przez Brytyjski Mandat Palestyny, odrzucając ideę podziału. W przemówieniach w ONZ z 13 i 14 grudnia 1988 Arafat poparł rezolucję Rady Bezpieczeństwa ONZ, uznał prawo do istnienia Izraela w pokoju i bezpieczeństwie oraz odrzucił terroryzm (o który sam był przez krytyków oskarżany) we wszystkich formach, włączając w to terroryzm państwowy.
Oświadczenie Arafata zostało poparte przez USA, które naciskały na uznanie Izraela jako konieczny punkt wyjścia do rozmów między USA a OWP, a w konsekwencji do negocjacji pokojowych w Camp David. Było to odejście od jednego z pierwotnych celów OWP – zniszczenia Izraela – w kierunku utworzenia dwóch oddzielnych jednostek politycznych: państwa Izrael w granicach z linii demarkacyjnej z 1949 roku i państwa palestyńskiego składającego się z dwóch terytoriów – Zachodniego Brzegu oraz Strefy Gazy. Jednak 2 kwietnia 1989 Arafat został wybrany przez Palestyńską Radę Narodową na prezydenta państwa palestyńskiego.
17 lipca 1990 roku Arafat ożenił się z Suhą Tawil, palestyńską katoliczką pracującą dla OWP w Tunezji, która przeszła uprzednio na islam. Jeszcze przed ślubem Arafat adoptował pięćdziesiąt palestyńskich sierot wojennych.
W czasie madryckich rozmów pokojowych w roku 1991 Izrael po raz pierwszy prowadził otwarte negocjacje z OWP. Arafat jako jeden z nielicznych arabskich przywódców poparł agresję Iraku na Kuwejt i sprzeciwiał się kierowanej przez USA antyirackiej koalicji. Po poparciu przez Arafata Iraku Stany Zjednoczone zaczęły go bojkotować, utrudniając trwające izraelsko-palestyńskie negocjacje pokojowe. Poprzez decyzję Arafata Palestyna zerwała stosunki z Egiptem, jak i wieloma produkującymi ropę krajami arabskimi które wsparły proamerykańską koalicję. Poparcie Arafata względem Iraku odbyło się bez zgody innych czołowych członków al-Fatahu i OWP. Najważniejszy doradca Arafata, Abu Ijad sprzeciwił się sojuszowi z Saddamem Husajnem i obiecał pozostać neutralnym przez co 17 stycznia 1991 roku, Ijad został zabity w zamachu dokonanym przez Organizację Abu Nidala. Po zakończeniu I wojny w Zatoce Perskiej wiele państw arabskich, które uczestniczyło w koalicji, rozpoczęło udzielanie wsparcia finansowego rywalom OWP, a mianowicie Hamasowi oraz innym grupom o profilu islamistycznym, tym samym państwa te odcięły pomoc finansową dla OWP.
W dniu 7 kwietnia 1992 roku Arafat ledwo uniknął śmierci, gdy samolot linii Air Bissau (linii narodowej Gwinei Bissau), którym leciał, nieomal nie rozbił się na Pustyni Libijskiej na skutek burzy piaskowej. W katastrofie zginęło dwóch pilotów i inżynier, Arafat został natomiast ranny.
Autonomia Palestyńska.
Porozumienie z Oslo.
Na początku lat 90. Arafat i czołowi urzędnicy al-Fatahu zaangażowali serię tajnych rozmów i negocjacji z rządem Izraela które doprowadziły w 1993 roku do zawarcia porozumień w Oslo. Arafat uznał Izrael w imieniu OWP, a ponadto wyrzekł się przemocy w walce o niepodległość, premier Izraela Icchak Rabin uznał natomiast OWP. Porozumienia między Izraelem i OWP wzywały do ustanowienia w przeciągu pięciu lat palestyńskiego samostanowienia w części Zachodniego Brzegu i Stefy Gazy. Umowa zobowiązywała również do natychmiastowego przerwania i stopniowego usuwania osiedli żydowskich na tych obszarach. Na mocy umów utworzona miała być policja palestyńska patrolująca obszary samostanowienia, grupa złożona miała być z lokalnych rekrutów i Palestyńczyków przebywających za granicą. Palestyński rząd tymczasowy przejął kontrolę nad Palestyną w różnych dziedzinach w tym nad kulturą i oświatą, opieką społeczną, systemem podatków bezpośrednich i turystyką. Obie strony zgodziły się również na utworzenie komitetów które ustanowiły koordynację palestyńsko-izraelskiej współpracy gospodarczej.
W 1994 roku, Arafat, Rabin oraz Szimon Peres otrzymali Pokojową Nagrodę Nobla w dowód zasług za wypracowanie porozumienia. Palestyńczycy przyjęli porozumienie w mieszany sposób. Bardziej radykalne grupy OWP i islamiści pozostawali w opozycji wobec umowy która została również odrzucona przez uchodźców palestyńskich w Libanie, Syrii i Jordanii, a także przez wielu intelektualistów i lokalnych przywódców z terytoriów palestyńskich. Mimo głosów sprzeciwu mieszkańcy Palestyny na ogół z zadowoleniem przyjęli umowę oraz obietnicę Arafata który obiecywał im pokój i dobrobyt gospodarczy. Wraz z porozumieniami powstała Autonomia Palestyńska.
Organizacja Autonomii Palestyńskiej.
Zgodnie z warunkami porozumienia z Oslo, Arafat został zobowiązany do utworzenia struktur władzy OWP na Zachodnim Brzegu i w Strefie Gazy. Próbował zdobyć wsparcie finansowe niezbędne do utworzenia nowych struktur władzy i do zabezpieczenia warunków umowy z Oslo, spotykało to się jednak z niechęcią arabskich państw regionu Zatoki Perskiej które odmawiały udzielania OWP większych dotacji z powodu sympatii Arafata do Iraku w trakcie trwania I wojny w Zatoce Perskiej w 1991 roku. OWP była na tyle osłabiona, że Ahmad Kuraj będący jednym z kluczowych negocjatorów al-Fatahu w Oslo, ogłosił, że OWP znajduje się w stanie bankructwa.
W 1994 roku przeniósł się do miasta Gaza znajdującego się pod kontrolą Palestyńskich Władz Narodowych będących tymczasowym rządem utworzonym dzięki porozumieniom w Oslo. Arafat został prezydentem i premierem Władz Narodowych, dowódcą Palestyńskiej Armii Wyzwoleńczej i przewodniczącym Parlamentu Autonomii Palestyńskiej (Rada Legislacyjna Autonomii Palestyńskiej). W lipcu 1994 roku Władze Narodowe zostały oficjalnie uznane za rząd palestyński oraz przyjęta została Palestyńska Karta Narodowa. Z czasem zaczął tworzyć struktury Władz Narodowych oraz przyczynił się do wymiany rad miejskich i burmistrzów w dużych miastach tj. Gaza czy Nablus. Zaczął podporządkowywać OWP organizacje pozarządowe zajmujące się edukacją, zdrowiem i sprawami społecznymi. Został również przewodniczącym palestyńskiej organizacji finansowanej utworzonej przez Bank Światowy do kontroli pomocy pieniężnej płynącej do Palestyny. 13 maja 1994 roku powołał policję o nazwie Prewencyjne Służby Bezpieczeństwa, organ ten składał się głównie z żołnierzy Palestyńskiej Armii Wyzwoleńczej i palestyńskich ochotników z zagranicy, przewodniczącym organizacji mianował Mohammeda al-Dahlana oraz Dżibrila al-Rajuba (zwanego jako Abu Rami).
W okresie od listopada do grudnia 1995 roku, Arafat przeprowadził ewakuację sił izraelskich z dziesiątek palestyńskich miast i miasteczek w tym Dżaninu, Ramallahu, Nablusu, Al-Biry, Kalkilji i Tulkarm. 20 stycznia 1996 roku Arafat został wybrany na prezydenta Autonomii Palestyńskiej. Otrzymał 87% głosów (kontrkandydatem była Samiha Khalil, znana działaczka ruchu charytatywnego). Niezależni obserwatorzy międzynarodowi stwierdzili, że wybory były wolne i uczciwe, były one jednak ograniczone ze względu na ich bojkot przez Hamas, DFWP i kilka innych radykalnych ruchów opozycyjnych. Zwycięstwo wyborcze Arafata zagwarantowało al-Fatahowi 51 miejsc na 88 w Radzie Legislacyjnej Autonomii Palestyńskiej. Następne wybory zostały wyznaczone na styczeń 2002 roku, ale potem odłożone na skutek niemożliwości prowadzenia kampanii wskutek ataków izraelskich i ograniczenia prawa do poruszania się na terytoriach okupowanych przez Izrael. W 1997 roku Rada Legislacyjna Autonomii Palestyńskiej oskarżyła Władze Narodowe o złe zarządzanie finansami powodując tym samym rezygnację czterech ministrów Arafata.
W latach 90. XX wieku islamistyczne grupy takie jak Hamas i Islamski Dżihad coraz bardziej zagrażały Arafatowi. Grupy te nie znajdowały się pod kontrolą OWP, a ponadto aktywnie zwalczały Al-Fatah (choć niektórzy twierdzą, że działania tych grup były tolerowane przez Arafata jako środek nacisku na Izrael).
Klęska negocjacji pokojowych i Intifada Al-Aksa.
Na początku 1996 roku premierem Izraela został Binjamin Netanjahu. W okresie jego rządów stosunki między Palestyną i Izraelem uległy pogorszeniu. Pomimo porozumienia na linii Izrael-OWP, Netanjahu sprzeciwiał się idei niepodległego państwa palestyńskiego, a także utrudniał realizację porozumień z Oslo. W 1998 roku interweniował Bill Clinton, organizując spotkanie obu przywódców. Rezultatem spotkania było wydanie wspólnego Memorandum Wye River z 23 października 1998 roku. Arafat kontynuował negocjacje z następną Netanjahu, którym był Ehud Barak. W czasie rozmów w trakcie szczytu w Camp David z lipca 2000 roku Barak (było to częściowo spowodowane naciskami ze strony Clintona oraz rywalizacją polityczną w Izraelu) zaoferował Palestyńczykom państwo składające się z 73 procent Zachodniego Brzegu i całości Strefy Gazy, ze wschodnią Jerozolimą jako stolicą. Zaproponował również powrót na te tereny ograniczonej liczby uchodźców palestyńskich oraz niesprecyzowaną rekompensatą dla pozostałych. Pomimo nacisku Clintona Arafat odrzucił ofertę jako niewystarczająca.
We wrześniu wybuchła druga Intifada wywołana prowokacyjną wizytą izraelskiego polityka, Ariela Szarona w meczecie Al-Aksa, uważanym przez muzułmanów za święte miejsce. Po wybuchu powstania najbliższa rodzina Arafata przeniosła do Paryża, a on sam kontynuował rozmowy pokojowe. W styczniu 2001 roku wziął udział na szczycie w egipskim mieście Taba. Barak przedstawił korzystniejszą ofertę, która została pozytywnie oceniona przez Palestyńczyków. W międzyczasie jednak izraelski premier wycofał się z negocjacji po czym utracił władzę po wyborczej porażce. Nowy premier którym był Ariel Szaron, zablokował dalsze negocjacje. W styczniu 2002 roku w odwecie za atak na izraelskie miasto Hadera, z inicjatywy nowego premiera rozpoczęto blokadę siedziby Arafata w Ramallahu, tym samym doszło do jego faktycznej izolacji. Decyzję o blokadzie wsparł prezydent USA George W. Bush, który określił Arafata jako "przeszkodę do osiągnięcia pokoju".
W marcu 2002 roku po atakach bojowników palestyńskich, Szaron zorganizował operacje Ochronna Tarcza skierowaną przeciwko siłom palestyńskim. Szaron, który wcześniej zażądał, aby Arafat opowiedział się przeciwko zamachom, oświadczył, że Arafat wspiera terrorystów i stawia się w pozycji wroga Izraela, niezdolnego do prowadzenia jakichkolwiek negocjacji pokojowych. Wkrótce nastąpiła inwazja wojsk izraelskich na Zachodni Brzeg, której skutkiem była śmierć kilkuset Palestyńczyków i zrównanie z ziemią całych kwartałów mieszkalnych. 3 maja zgodzono się, aby Arafat opuścił oblężoną siedzibę, w zamian za obietnicę wystosowania apelu do Palestyńczyków o wstrzymanie ataków na Izrael. 8 maja takie oświadczenie zostało wygłoszone, ale podobnie jak w poprzednich przypadkach, zostało zignorowane przez palestyńskie organizacje. 19 września izraelskie wojsko przy użyciu buldożerów zniszczyło dotychczasową siedzibę Arafata, a on sam został zmuszony do opuszczenie terenów Zachodniego Brzegu kontrolowanego przez siły izraelskie. Arafat został ponadto zmuszony do wydania Izraelowi sześciu poszukiwanych przez ten kraj członków Ludowego Frontu Wyzwolenia Palestyny w tym sekretarza generalnego partii, Ahmeda Sadata. Członkowie LFWP zostali przetransportowani do Jerycha, gdzie zostali umieszczeni w areszcie pod nadzorem międzynarodowym.
6 maja 2002 roku rząd izraelski opublikował raport, oparty według niego na dokumentach przechwyconych w czasie zajęcia siedziby Arafata w Ramallah. Według ustaleń raportu Arafat wspierał finansowo działalność Brygad Męczenników Al-Aksy. Raport został odebrany sceptycznie, Izraelczycy nie dopuścili bowiem niezależnych obserwatorów do zbadania dokumentów.
W 2003 roku w obliczu presji Stanów Zjednoczonych zrezygnował ze stanowiska premiera na rzecz Mahmuda Abbasa. 18 czerwca 2004 roku prezydent USA, George W. Bush, odrzucił Arafata jako uczestnika dalszych negocjacji pokojowych (choć on sam w trakcie intifady cieszył się rekordowym poparciem). Izrael rozpoczął poszukiwanie nowego lidera palestyńskiego z którym mógłby prowadzić rozmowy pokojowe. Do roli następcy Arafata wyrastał Marwan al-Barghusi, jednak został on w 2002 roku aresztowany przez Izrael, a następnie skazany na dożywotnie więzienie (za działalność w Brygadach Męczenników Al-Aksy).
Spornym tematem jest stosunek Arafata do drugiej intifady, a szczególnie działań Hamasu. W 2010 roku lider Hamasu w Strefie Gazy, Mahmoud al-Zahar stwierdził, że w 2000 roku Arafat przeczuwając klęskę rozmów palestyńsko-izraelskich, namawiał Hamas do ataków na Izrael. Niektóre źródła informują także o koneksjach Arafata z Brygadami Męczenników Al-Aksy, uważanymi za frakcję wojskową al-Fatah.
Choroba i śmierć.
25 października 2004 roku pojawiły się informacje o chorobie Arafata po tym, jak zwymiotował na spotkaniu. Władze palestyńskie stwierdziły, że to grypa. W ciągu następnych dni stan przywódcy ciągle się pogarszał, aż 27 października stracił na 10 minut przytomność. Po konsultacjach z lekarzami oraz uzyskaniu zgody Izraela na ewentualny powrót, Arafat został przewieziony do szpitala wojskowego Percy pod Paryżem. Mimo opieki lekarskiej jego stan się pogarszał. 3 listopada Arafat zapadł w śpiączkę. Przez następny tydzień co chwila stwierdzano, że Arafat albo jest w stanie śpiączki, albo jest w stanie wegetatywnym, a nawet, że umarł. 11 listopada 2004, o 3:30 czasu miejscowego, podano do publicznej wiadomości informację o jego śmierci. W związku z jego śmiercią w Autonomii Palestyńskiej ogłoszono czterdziestodniową żałobę narodową i zamknięto szkoły, urzędy i wiele sklepów. Trzydniową żałobę narodową ogłosiły także Egipt, Tunezja, Jordania, Liban, Libia, Katar, Maroko, Jemen, Pakistan, Korea Północna, Indie, Bangladesz, i Kuba.
Kilka miesięcy przed śmiercią, według relacji Tajsira Abu Saady, byłego snajpera Al-Fatahu, Arafat przeszedł świadomie na chrześcijaństwo.
Przyczyna śmierci Arafata stała się przedmiotem spekulacji. Początkowo jeden z lekarzy w szpitalu Percy twierdził, że Arafat chorował na małopłytkowość samoistną. Później pojawiły się hipotezy dotyczące otrucia lub AIDS. Wyjaśnienia przyczyny śmierci przywódcy nie ułatwił fakt, że nie przeprowadzono sekcji zwłok, czemu rzekomo sprzeciwiała się jego żona, Suha (opowiedziała się za ekshumacją dopiero w 2012).
Przeprowadzone w Szwajcarii w 2012 roku badania ubrań, które Arafat nosił przed śmiercią, wykazały podwyższoną zawartość radioaktywnego polonu 210. Polonem 210 otruty został między innymi Aleksandr Litwinienko. W listopadzie 2012 roku przeprowadzono ekshumację zwłok w celu ustalenia, czy został on otruty. Po ekshumacji został on ponownie pochowany. Próbki przekazano ekspertom ze Szwajcarii, Francji oraz Rosji, którzy przeanalizowali je w laboratoriach w swoich krajach. 6 listopada 2013 arabska telewizja satelitarna Al-Dżazira opublikowała raport, w którym poinformowała, że przeprowadzone przez szwajcarskie laboratorium w Lozannie analizy próbek z ciała Jasira Arafata podtrzymały hipotezę, że jego śmierć mogła być wynikiem otrucia polonem 210.
Transakcje finansowe i majątek.
W sierpniu 2002 izraelski wywiad wojskowy stwierdził, że majątek Arafata jest wart 1,3 mld USD. Nie było dowodów na poparcie tej tezy.
W 2003 amerykański magazyn Forbes w swoim corocznym sprawozdaniu stwierdził, że majątek Arafata jest wart co najmniej 300 mln USD, ale także nie miał dowodów na poparcie swej tezy.
Również w 2003 roku audyt Międzynarodowego Funduszu Walutowego stwierdził, iż Arafat przelał 900 mln USD z publicznych pieniędzy na specjalne konto bankowe, kontrolowane przez jego samego i jego osobistego doradcę finansowego. Stwierdzono również, że pieniądze te zostały wydane na inwestycje państwowe.

</doc>
<doc id="45055" url="https://pl.wikipedia.org/wiki?curid=45055" title="Komórki NK">
Komórki NK

W immunologii komórki NK (ang. Natural Killer – „urodzeni” zabójcy) stanowią podstawową populację komórek układu odpornościowego posiadająca własności naturalnej cytotoksyczności. Chociaż są ważnym składnikiem przeciwzakaźnej i przeciwnowotworowej odporności nieswoistej, to wiele cech i funkcji wykazuje uderzające podobieństwo do limfocytów T. Według klasyfikacji opublikowanej w 2013 roku zaliczane są do nieswoistych komórek limfoidalnych.
W 1975 roku dokonano odkrycia, że u myszy, a także u ludzi istnieje szczególny rodzaj komórek, które odznaczają się występowaniem „naturalnej” czy inaczej spontanicznej (bez uprzedniej immunizacji) cytotoksyczności. Okazało się, że krew osób zdrowych, u których nie spodziewano się odpowiedzi przeciw komórkom nowotworowym, taką odpowiedź wykazuje i że jest ona silniejsza niż u osób chorych.
Efekt cytotoksyczny jest widoczny już po 4 godz. od kontaktu z antygenem i standardowo testuje się go na linii białaczkowej K562.
Powstawanie komórek NK.
Komórki NK pochodzą od komórki macierzystej krwiotworzenia (ang. "hematopoietic stem cell", "HSC") w szpiku kostnym i przez złożony wielostopniowy proces, z udziałem licznych czynników transkrypcyjnych (NFIL3, TOX1, ETS1, ID2) i IL-15, ulegają przekształceniu w pełni funkcjonalną postać. Ustalono, że prekursory komórek NK mogą ulegać dalszemu różnicowaniu w tkankach i narządach poza szpikiem kostnym.
U ludzi, od multipotencjalnego prekursora, który można powiązać z wspólną progenitorową komórką limfopoezy pochodzą wszystkie klasy ILC. W następnej fazie powstaje CILCP, a potem NK-restricted NKP. „Dojrzałe” komórki NK charakteryzują się ekspresją CD122, przy braku CD34 i CD127. Czynniki transkrypcyjne T-bet i Eomes konieczne są do uzyskania w pełni funkcjonalnych efektorowych komórek NK. 
Ze względu na ekspresję białka powierzchniowego CD56 można wyróżnić dwie subpopulacje komórek NK – CD56dim (cytotoksyczne) i CD56bright. Dwa aktywujące cytotoksyczność receptory NKp46 i NKp80 są obecne w obu populacjach.
Funkcje i działanie.
Głównymi funkcjami komórek NK jest udział we wczesnych fazach odpowiedzi nieswoistej oraz nadzorze immunologicznym. Poprzez działanie cytotoksyczne spełniają rolę niszczenia nieprawidłowych komórek: uszkodzonych, zainfekowanych przez wirusy lub wewnątrzkomórkowe patogeny i nowotworowych. 
W wyniku bezpośredniego kontaktu z docelowymi komórkami przez egzocytozę wyrzucona zostaje zawartość litycznych ziaren cytotoksycznych z cytoplazmy komórek NK, które zawierają liczne białka m.in. perforynę, granzymy, granulizynę (u ludzi), które doprowadzają do destrukcji komórki docelowej. Dochodzi do tego przez aktywację kaspaz i uruchomienie procesu apoptozy lub zniszczenie komórki bez udziału kaspaz. W inny sposób może dojść do pobudzenia receptorów śmierci na komórkach docelowych (Fas/CD95) przez ligandy będące „na wyposażeniu” komórek NK i zainicjowanie apoptozy.
Duży śmiercionośny potencjał komórek NK musi podlegać kontroli przez sprawne mechanizmy aktywujące je w odpowiednich sytuacjach, jak i hamujące je jeśli jest to konieczne.
Po ich aktywacji wydzielanych jest szereg cytokin interferon-γ (IFN-γ), TNF-α, GM-CSF i chemokiny (CCL1, CCL2, CCL3, CCL4, CCL5, and CXCL8), których działanie może modulować dalszy przebieg zarówno odpowiedzi immunologicznej nieswoistej i swoistej. Są w stanie zarówno pobudzać, jak i hamować wpływając na komórki immunologiczne, np. na makrofagi czy limfocyty T.
Komórki NK podlegają aktywacji, gdy komórka nie ma na swojej powierzchni białek MHC klasy I, bądź gdy ich stężenie jest obniżone. Taka sytuacja jest powszechna przy zakażeniach wirusowych oraz w przypadku komórek nowotworowych.
Komórki NK pod względem cech morfologicznych są podobne do dużych ziarnistych limfocytów (LGL, ang. "Large Granular Lymphocyte"), o nerkowatym jądrze. Natomiast pod względem powierzchniowych markerów białkowych określa się je jako CD56+CD3- co znaczy, że posiadają marker CD56, przy jednoczesnym braku markera CD3.
Komórki NK silnie reagują na niektóre cytokiny: IL-2, IL-4, IFN-α i IFN-β. Hamująco działają: prostaglandyna E2 oraz TGF-β.
Zaobserwowano, że komórki NK są mniej aktywne u ludzi przebywających w przestrzeni kosmicznej.

</doc>
<doc id="45058" url="https://pl.wikipedia.org/wiki?curid=45058" title="CDNA">
CDNA

cDNA (od ang. "complementary DNA"), komplementarny DNA – DNA uzyskany poprzez odwrotną transkrypcję na matrycy mRNA.
Biblioteki cDNA.
Zbiór klonów komórek bakteryjnych zawierający cDNA komplementarny do mRNA całego transkryptomu danego organizmu nazywamy biblioteką cDNA. Ze względu na to, że mRNA jest efektem transkrypcji genów, cDNA reprezentuje zestaw sekwencji produktów genów ulegających ekspresji w danej komórce, jest to istotne gdyż profile ekspresji białek różnią się między komórkami pochodzącymi z różnych tkanek.
Zastosowanie.
Cechą charakterystyczną genów eukariotycznych są introny, które muszą być usunięte w procesie składania hn-mRNA. W związku z tym na podstawie cDNA i znajomości sekwencji genu, którą możemy uzyskać z baz danych lub z bibliotek genomowych możemy wykrywać introny w genach eukariotycznych oraz badać splicing alternatywny, który może być swoisty, na przykład na poziomie organelli komórkowych, tkanek lub narządów (tzw. profile ekspresji).

</doc>
<doc id="45059" url="https://pl.wikipedia.org/wiki?curid=45059" title="Limfocyt NK">
Limfocyt NK



</doc>
<doc id="45060" url="https://pl.wikipedia.org/wiki?curid=45060" title="Polimorfizm długości fragmentów restrykcyjnych">
Polimorfizm długości fragmentów restrykcyjnych

Polimorfizm długości fragmentów restrykcyjnych (RFLP, z ang. "restriction fragments length polymorphism") – polimorfizm długości fragmentów DNA powstałych w wyniku jego trawienia za pomocą enzymów restrykcyjnych.
Enzymy restrykcyjne rozcinają dwuniciowy DNA w miejscach o specyficznej sekwencji, charakterystycznej dla danego enzymu. W efekcie powstają fragmenty o określonych długościach. Jeśli w DNA wystąpi mutacja, w wyniku której powstaje lub niknie miejsce restrykcyjne, w mieszaninie poreakcyjnej występują fragmenty o innej długości, niż dla DNA niezmutowanego.
Zastosowanie.
RFLP jest wykorzystywany w technice, w której organizmy mogą być różnicowane poprzez analizę wzorów pochodzących z pocięcia ich DNA. Sekwencje polimorficzne RFLP, które wykrywa się tą metodą, są używane jako znaczniki zarówno w mapach fizycznych, jak i genetycznych.
Jest to metoda, która pozwala na wykazanie powiązań rodzinnych poprzez porównywanie charakterystycznych wzorów polimorficznych, które są otrzymywane, gdy określone regiony łańcucha DNA są powielane (szczególnie przy użyciu techniki PCR) i pocięte przez określone enzymy restrykcyjne.
RFLP jest kluczowym narzędziem w rozpoznawaniu DNA, określaniu obecności różnych alleli u osobników. Mapowanie polimorficznych długości fragmentów restrykcyjnych jest także używane w hodowli roślin po to, by wykazać czy cecha, taka jak np. odporność na suszę, została odziedziczona.
Podobnie jeżeli polimorfizm zostaje wykryty w pobliżu miejsca, gdzie występuje defekt genetyczny, RFLP jest wartościowym znacznikiem pokazującym drogę dziedziczenia tego defektu.
W szczególności dana osoba może być zidentyfikowana dzięki tej metodzie przy badaniu pozostałości krwi, włosów i nasienia i w związku z tym RFLP jest szeroko używana w kryminalistyce. Z wyjątkiem bliźniąt jednojajowych metoda ta pozwala na niemalże pewne odróżnianie poszczególnych osób. Jednak nawet w przypadku identycznych bliźniąt pojawiły się doniesienia o możliwości stosowania tej analizy DNA do ich rozróżnienia.
Po raz pierwszy profil DNA w kryminalistyce został wykorzystany w roku 1986 przez brytyjską policję w śledztwie dotyczącym dwóch morderstw połączonych z gwałtem. Dzięki tej technice uniewinniono niesłusznie podejrzewaną osobę i zidentyfikowano, a następnie skazano, rzeczywistego przestępcę – brytyjskiego piekarza Colina Pitchforka. W 1989 doszło do pierwszego uniewinnienia w oparciu o badanie RFLP w USA – pierwotnie skazany na podstawie relacji świadków na 50 lat więzienia za gwałt i porwanie, Amerykanin Gary Dotson został uniewinniony po przeprowadzeniu badań DNA w kilka lat po rozpoczęciu odbywania wyroku. Gdy stosowanie tej techniki dochodzeniowej zostało nagłośnione, pojawiły się też pierwsze przypadki oszustw, np. w 1992 kanadyjski doktor John Schneeberger, oskarżony o gwałt na pacjentce, wszczepił we własne ramię zasobnik z obcą krwią i antykoagulantami, by uniknąć pobrania obciążającej go próbki na potrzeby badań. Porównanie fragmentów restrykcyjnych matki, dziecka i domniemanego ojca pozwala także na potwierdzenie lub wykluczenie ojcostwa.

</doc>
<doc id="45061" url="https://pl.wikipedia.org/wiki?curid=45061" title="Silnik na dwutlenek węgla">
Silnik na dwutlenek węgla

Silnik na dwutlenek węgla – silnik mechaniczny, tłokowy zmieniający energię rozprężającego się gazu (CO2) na energię mechaniczną. Prosty i mało wydajny – stosowany ze względu na swoją małą masę w modelarstwie.
Gaz jest doprowadzany do cylindra przez zawór w głowicy. Grzybek zaworu jest otwierany (naciskany) bezpośrednio tłokiem w górnym martwym położeniu. Gaz naciska na tłok powodując jego ruch w dół. Opadający tłok zamyka zawór dolotowy. Pod koniec suwu pracy tłok otwiera okna wylotowe w dolnej części cylindra, przez które wylatuje zużyty gaz. Dalej koło zamachowe (śmigło) przesuwa tłok aż do ponownego otwarcia zaworu dolotowego.
Uruchomienie silnika wymaga jednokrotnego, energicznego obrotu śmigła.

</doc>
<doc id="45062" url="https://pl.wikipedia.org/wiki?curid=45062" title="Szablon (C++)">
Szablon (C++)

Szablon () – element języka C++, umożliwiający programowanie uogólnione – tworzenie kodu niezależnego od typów, algorytmów oraz struktur danych.
Wyróżnia się:
Szablony w C++.
Przykładowy szablon klasy w języku C++ wygląda następująco:
 template &lt;class T&gt; 
 class List
 ...
gdzie T jest parametrem szablonu, którego użyto w powyższej definicji zamiast konkretnego typu.
Powyższy wzorzec można wykorzystać następująco:
 List &lt;int&gt; lista1;
 List &lt;std::string&gt; lista2;
 List &lt;MojaKlasa&gt; lista_mojej_klasy;
Podczas kompilacji następuje tak zwana konkretyzacja szablonu (ang. template instantiation), 
podczas której kompilator na podstawie typów danych przekazanych wzorcowi generuje kod właściwy do obsługi danego typu.
W przypadku powyżej zostaną wygenerowane 3 kopie kodu dla odpowiednich typów.
Jedną z najbardziej znanych i najbardziej udanych aplikacji programowania uogólnionego jest standardowa biblioteka szablonów (STL). Od 1998 roku stanowi ona fragment biblioteki standardowej języka C++ i zawiera definicje licznych algorytmów (np. codice_1) i pojemników (np. codice_2 i codice_3), które charakteryzują się wysoką sprawnością i łatwością użycia. 
W języku C++ szablony stanowią też wygodny zamiennik dla makr preprocesora — nie tylko poprawiają czytelność kodu, ale także ułatwiają wyszukiwanie w nim błędów.
Zalety szablonów w C++.
Wykorzystanie szablonów w programach pozwala skupić się bardziej na algorytmach niż na danych jakie są przetwarzane. Użycie szablonów pozwala zredukować ilość nadmiarowego kodu ponieważ jedną funkcjonalność można zaprogramować dla wielu typów danych. Następnie kompilator w konkretnym przypadku precyzuje typ i odpowiednio dostosowuje np. wywołania funkcji.
Krytyka szablonów w C++.
Działanie szablonów w języku C++ przypomina bardzo zaawansowane makra preprocesora.
Powoduje to, że kompilator ma zasadnicze trudności z wygenerowaniem prawidłowych, czytelnych 
komunikatów diagnostycznych w przypadku błędnego użycia poprawnego szablonu.
Większość z nich dotyczy bowiem (poprawnego!) kodu bibliotecznego, co wprowadza programistę w konsternację. 
Jedyne użyteczne informacje diagnostyczne dotyczą miejsc konkretyzacji szablonu.
Powyższy problem spowodowany jest tym, że błędy z reguły dotyczą sposobu użycia szablonu, natomiast
diagnostyka włączana jest dopiero "po" jego konkretyzacji, 
a więc zasadniczo w innym miejscu niż szablon ten jest faktycznie używany. 
Stąd wrażenie, że błędy znajdują się w bibliotekach, a nie w programie, który ich błędnie używa.
Pewną receptą na powyższy problem są tzw. koncepty. Obecnie są one popularnym rozszerzeniem 
wielu kompilatorów.
Metaprogramowanie w C++ przy użyciu szablonów.
Jednym z prostszych przykładów metaprogramowania przy użyciu szablonów, jest szablon pozwalający na obliczenie
wartości silni w czasie kompilacji.
 #include &lt;iostream&gt;
 template &lt;int N&gt;
 struct Silnia 
 enum { wartosc = N * Silnia&lt;N-1&gt;::wartosc };
 template &lt;&gt; //specjalizacja kończy rekurencję
 struct Silnia&lt;0&gt; 
 enum { wartosc = 1 };
 
 int main() 
 const int silnia4 = Silnia&lt;4&gt;::wartosc; //jest to równoważne: const int silnia4 = 24;
 std::cout « silnia4;
 return 0;
Pierwszy szablon codice_4 parametryzowany jest typem codice_5, wartość parametru przekazanego do szablonu
jest następnie używana w definicji szablonu. Definicja ta zawiera rekurencyjne tworzenie instancji szablonu (codice_6).
Drugi szablon, jest tak zwaną specjalizacją i jest użyty w celu zatrzymania rekurencyjnego wywoływania szablonu.
Przy kompilowaniu powyższego programu, w trakcie działania kompilatora tworzone są instancje szablonów od codice_7, do codice_8. Gdyby zadeklarować drugą zmienną typu codice_9 inicjalizowaną poprzez codice_10, kompilator nie będzie tworzył nowego szablonu, lecz skorzysta z szablonu stworzonego przy tworzeniu szablonu codice_8. Należy pamiętać, że kompilator może zawierać ograniczenia na możliwą głębokość rekurencji.

</doc>
<doc id="45064" url="https://pl.wikipedia.org/wiki?curid=45064" title="C++ Builder">
C++ Builder

Borland C++ Builder – narzędzie programistyczne typu RAD firmy Borland do tworzenia aplikacji w języku C++. Zaletą tego IDE jest wykorzystanie dostępnej również w środowisku Delphi, w pełni obiektowej biblioteki VCL, znacznie ułatwiającej budowę interfejsu użytkownika w systemie Windows.
Ponadto C++ Builder dobrze wykorzystuje bazy danych (można używać zarówno sterowników ODBC, ADO, jak i wyspecjalizowanych w obsłudze konkretnej bazy danych komponentów) i pracuje w nowoczesnych technologiach jak np. CORBA. C++ Builder, do samej budowy programu wykorzystuje kompilator BCC32 oraz linker ILINK32 firmy Borland.
W 2003 roku firma Borland wypuściła na rynek alternatywny produkt: C++ Builder X, przeznaczony do budowy dużych systemów dla przedsiębiorstw. Program ten w przeciwieństwie do „klasycznego” Buildera nie posiadał funkcji graficznego projektowania interfejsu użytkownika. W zamian, dość sprawnie radził sobie z budową programów wieloplatformowych ("cross-platform") oraz wspierał również inne kompilatory C++ poza macierzystym BCC32 (np. kompilator Microsoftu oraz MinGW). C++ Builder X, nie zyskał jednak popularności i zaprzestano rozwijania go w 2004 roku.
Obecnie dostępna jest wersja "XE5" tego środowiska w kilku edycjach. 30-dniowa wersja testowa: Trial przeznaczona jest do zastosowań niekomercyjnych (przede wszystkim edukacyjnych), można ją zdobyć bezpłatnie – po zarejestrowaniu się na stronie Codegear.
Od listopada 2006 roku, dystrybucję C++ Buildera przejęła firma CodeGear, wydzielona z Borlanda. W tym samym czasie wprowadzono do dystrybucji dużo tańsze (ceny rzędu 400 USD) narzędzia oparte na kompilatorze C++. Jest to nowa linia tanich narzędzi – Turbo C++ oraz Turbo C# (równolegle z podobną linią produktów Delphi – Turbo Delphi oraz Turbo Delphi .NET). Oprócz płatnych wersji Professional istnieją także darmowe wersje Explorer (do pobrania ze strony CodeGear), które można wykorzystywać w celach komercyjnych. Wersje Explorer nie pozwalają na instalację dodatkowych komponentów.

</doc>
<doc id="45065" url="https://pl.wikipedia.org/wiki?curid=45065" title="Carlos Arosemena Monroy">
Carlos Arosemena Monroy

Carlos Julio Arosemena Monroy (ur. 24 sierpnia 1919 w Guayaquil, zm. 5 marca 2004 tamże) – polityk ekwadorski, prezydent kraju w latach 1961–1963.
Zarys biografii.
W 1952 został wybrany przewodniczącym Izby Deputowanych, w latach 1952–1953 minister obrony. Od 1960 wiceprezydent Ekwadoru, po ustąpieniu prezydenta Joségo Maríi Velasco Ibarry zajął jego miejsce (1961). Kontynuował niepopularny, surowy program ekonomiczny poprzednika, udało mu się przywrócić równowagę handlową. Był jednak krytykowany za lewicowe poglądy i przede wszystkim za skłonność do alkoholu. Dwukrotnie próbowano go odsunąć od władzy drogą parlamentarną, ostatecznie jednak utracił prezydenturę wskutek przewrotu wojskowego w 1963. Znalazł schronienie w Panamie, powrócił jednak jeszcze do życia politycznego Ekwadoru – był deputowanym do Narodowego Zgromadzenia Konstytucyjnego (1966–1967) oraz Narodowej Izby Reprezentantów (1979-1984), a także liderem Narodowej Partii Rewolucyjnej.
Nie był jedynym prezydentem Ekwadoru w rodzinie – funkcję tę sprawował również jego ojciec, Carlos Arosemena Tola (1947–1948) i kuzyn, Otto Arosemena Gómez (1966–1968).

</doc>
<doc id="45066" url="https://pl.wikipedia.org/wiki?curid=45066" title="Związek frazeologiczny">
Związek frazeologiczny

Związek frazeologiczny, frazeologizm – utrwalone w praktyce językowej połączenie dwóch lub więcej wyrazów, którego znaczenie jest odmienne od sensu dyktowanego przez poszczególne wyrazy składające się na związek, w szerszym ujęciu: połączenie wyrazów o zauważalnym stopniu łączliwości, sankcjonowane w pewnej ustalonej formie przez zwyczaj społeczny. W szerszym rozumieniu jest to pojęcie nadrzędne względem idiomu i kolokacji, synonimiczne wobec frazemu, według niektórych teorii obejmujące również paremie (w tym przysłowia).
Klasyfikacje.
Na gruncie językoznawstwa wypracowano różne koncepcje klasyfikacji frazeologizmów i ujmowania relacji tego pojęcia wobec idiomów, kolokacji oraz frazemów. Popularnie na określenie frazeologizmów używa się również takich nazw, jak „powiedzenie”, „zwrot” czy „wyrażenie”, bez ściśle ustalonego rozróżnienia terminologicznego.
Na gruncie polskim.
Klasyfikacja klasyczna Stanisława Skorupki.
Frazeologizmy można klasyfikować według różnych kryteriów. W polskich opracowaniach najbardziej popularna jest teoria, którą wprowadził Stanisław Skorupka. Koncepcja ta każe kategoryzować frazeologizmy ze względu na charakter gramatyczny (klasyfikacja gramatyczna, inaczej formalna) i ze względu na rodzaj zespolenia (klasyfikacja semantyczna, inaczej funkcjonalna).
Ze względów gramatycznych teoria ta wyróżnia trzy typy związków frazeologicznych:
Ze względu na stopień zespolenia znaczeniowego związki frazeologiczne dzieli się na:
Klasyfikacja typologiczna Andrzeja Marii Lewickiego.
Wg Andrzeja Marii Lewickiego z podziałem na pięć składniowych typów frazeologizmów i dwa typy funkcjonowania ich znaczeń:
Ze względu na sposób funkcjonowania znaczenia frazeologizmy dzielą się na: 
Przysłowia według tej klasyfikacji nie należą do frazeologizmów; są to odrębne, gotowe teksty. 
Zestawienia (terminy, np. "kwas siarkowy", "spółgłoska wargowa", rzeczowniki wielowyrazowe typu "samochód ciężarowy", "płatki owsiane" i publicystyczne połączenia typu "polityka fiskalna", "władza państwowa") znajdują się na pograniczu frazeologii. 
Klasyfikacja funkcjonalna Piotra Müldnera-Nieckowskiego.
Wg Piotra Müldnera-Nieckowskiego z podziałem na trzy typy mechanizmu tworzenia się związków frazeologicznych:
Do szczególnych postaci frazeologizmów należą związki wyrazowe, czasowo zaliczane do pogranicza otwartych i zamkniętych:
3. formalne – krótkie, wielowyrazowe wypowiedzenia, mające tylko jedno znaczenie i tylko jedną, stałą postać ze względu na szczególną funkcję:
Dopełnienie.
W pracach powstałych w latach dziewięćdziesiątych XX wieku rozróżniano trzy rodzaje związków wyrazowych:
Przykłady idiomów: "nabić kogoś w butelkę", "pójść po rozum do głowy", "wychodzić przed orkiestrę", "wywiesić białą flagę".Przykłady kolokacji: "wierutne kłamstwo", "kardynalny błąd", "wykonać unik", "popełnić wykroczenie". 
Podział frazeologizmów na idiomy i kolokacje jest nieostry, gdyż niekiedy trudno jest ustalić, czy znaczenie wynikowe danego wyrażenia, zwrotu lub frazy jest sumą znaczeń poszczególnych słów. Równie kłopotliwe bywa określenie, czy dany związek wyrazowy ma charakter utarty (wówczas stanowi on kolokację), czy doraźny (wtedy jest to zwykły tzw. produkt języka). Jeszcze innym problemem jest brak jednolitej terminologii w tym zakresie.
Do związków frazeologicznych zaliczane mogą być także przysłowia, porzekadła, porównania i aforyzmy (inaczej maksymy lub sentencje).
Na gruncie czeskim.
František Čermák uznaje, że w kontekście analizy formalnej danego połączenia używa się z zasady terminu „frazem”, natomiast w kontekście analizy semantycznej preferowana jest nazwa „idiom”. Pod obydwoma pojęciami rozumie on zestawienie przynajmniej dwóch elementów językowych, którego części składowe nie funkcjonują w ten sam sposób w innych połączeniach językowych lub następuje to bardzo rzadko. 
Wyróżnia się frazemy leksykalne (należące do płaszczyzny morfemicznej, będące jednowyrazowymi leksemami) oraz kolokacyjne (tradycyjne, pełniące funkcje kolokacji).
Na gruncie słowackim.
W "Encyklopédii jazykovedy" pod redakcją Jozefa Mistríka zawarto podział frazeologizmów według kilku kryteriów.
Ze względów semantycznych:
Teoria ta za oddzielny rodzaj frazemów uznaje połączenia frazeologiczne, które zawierają zarówno element o charakterze frazeologicznym, jak i element rozumiany bezpośrednio (np. "ślepa ulica"). Wyróżnia również wyrażenia frazeologiczne, których poszczególne elementy stosowane są w znaczeniu niemetaforycznym, ale w zespoleniu charakteryzują się takimi właściwościami jak łączliwość i ekspresywność (np. "nie wszystko złoto, co się świeci"), a także powiązania frazeologiczne mające dosłowne i metaforyczne znaczenie, będące językowymi wyrażeniami gestów (np. "machnąć ręką").
Ze względów konstrukcyjnych:
Ze względu na poziom utrwalenia:
Frazemy dzieli się również pod względem stylistycznym i etymologicznym.
Na gruncie niemieckojęzycznym.
W językoznawstwie niemieckim badania nad frazeologizmami rozpoczęły się dosyć późno, gdyż dopiero w latach 70. XX wieku. Do znanych autorów należą m.in.: Wolfgang Fleischer, Peter Kühn, Barbara Wotjak, Christine Palm. Wczesne propozycje klasyfikacji związków frazeologiznych opierały się na trzech kryteriach: 1) kryterium morfosyntaktyczne: frazeologizmy czasownikowe (np. "den Mund halten"), rzeczownikowe (np. "bessere Hälfte"), przymiotnikowe ("frisch gebacken"), przysłówkowe (np. "im Handumdrehen") itd. 2) kryterium semantyczne: frazeologizmy idiomatyczne, częściowo idiomatyczne, nieidiomatyczne "–" do tych ostatnich zostały zaliczone kolokacje), 3) frazeologizmy pragmatyczne (komunikacyjne) używane w określonych sytuacjach komunikacyjnych ("Guten Tag!"). Szwajcarski lingwista Harald Burger (2010, jego pierwsze prace ukazały się w roku 1973) wyróżnia trzy główne grupy  związków frazeologicznych: 1) frazeologizmy referencyjne (referentielle Phraseologismen) – odnoszą się do rzeczywistości pozajęzykowej, do faktów, procesów itp. Są to frazeologizmy nominacyjne "–" mające funkcję elementu składowego zdania (np. "schwarzes Brett, jdn. übers Ohr hauen") i frazeologizmy propozycjonalne (propositionale Phraseologismen) mające funkcję  całego zdania lub tekstu (np. "jmdm. reißt der Geduldsfaden"); 2) frazeologizmy strukturalne (np. "in Bezug auf"). Odpowiada to „wskaźnikom frazeologicznym” A. M. Lewickiego (por. bibliografia poniżej).  Wyróżnienie tej klasy jest dosyć kontrowersyjne, gdyż  np. "sowohl als auch" to złożony spójnik (pojedynczy wyraz, a nie grupa wyrazowa) "–" nie spełnia więc warunku polileksykalności. 3) frazeologizmy komunikacyjne (pragmatyczne). Do frazeologizmów zalicza Burger również przysłowia, tymczasem te ostatnie jako mikroteksty traktowane są zwykle oddzielnie. Ponadto w literaturze germanistycznej wyróżniane są specjalne klasy frazeologizmów, jak formy bliźniacze (Zwillingsformeln), np. "Schulter an Schulter, nach und nach", porównania frazeologiczne (komparative Phraseologismen): "dumm wie ein Bohnenstroh", skrzydlate słowa, frazeologizmy autorskie.
Polski germanista Ryszard Lipczuk, mówiąc o wąskim (związki idiomatyczne) i szerokim ujęciu związków frazeologicznych, opowiada się za umiarkowanie szerokim ujęciem, jednak z wyłączeniem tzw. frazeologizmów strukturalnych, kolokacji i tzw. frazeologizmów jednowyrazowych (Einwortidiome, jak "Achillesferse"). Te ostatnie nie spełniają kryterium polileksykalności. 
Etymologia.
Niektóre stałe związki frazeologiczne mają swoje korzenie w:
Współcześnie nowe frazeologizmy powstają głównie w grupach zawodowych i subkulturach oraz kształtują się pod wpływem kultury popularnej.

</doc>
<doc id="45067" url="https://pl.wikipedia.org/wiki?curid=45067" title="Dzielnik zera">
Dzielnik zera

Dzielnik zera – element formula_1 pierścienia taki, dla którego istnieje niezerowy element formula_2 spełniający formula_3.
W nietrywialnym pierścieniu, czyli takim, w którym formula_4 dzielnikiem zera jest zero tego pierścienia; jeżeli istnieje dzielnik zera różny od zera, to nazywamy go "właściwym dzielnikiem zera". Nietrywialny pierścień przemienny z jedynką, w którym brak właściwych dzielników zera, nazywamy dziedziną całkowitości. Dziedziną całkowitości jest np. pierścień liczb całkowitych, jak i każde ciało.

</doc>
<doc id="45068" url="https://pl.wikipedia.org/wiki?curid=45068" title="Templates">
Templates



</doc>
<doc id="45069" url="https://pl.wikipedia.org/wiki?curid=45069" title="Wyroby z drewna">
Wyroby z drewna

Wyroby z drewna – materiały otrzymywane z drewna lub jego odpadów.
Drewno klejone (klejonka).
Jest stosowane jako materiał konstrukcyjny pozwalający na wykonywanie przekryć o dużej rozpiętości, nawet ponad 100 m (wiązar) oraz stosowany wtedy gdy konieczna jest wysoka jednorodność materiału (np. stolarka okienna). Drewno klejone powstaje poprzez sklejenie ze sobą warstw drewna o grubości zwykle od 5 do 50 mm. Grubość tych warstw zależy od przeznaczenia i od koniecznego promienia wygięcia elementu końcowego. Drewno klejone jest często w trakcie klejenia formowane w krzywizny, jakich nie można osiągnąć z drewna litego. Poszczególne warstwy tworzą połączone wzdłużnie na złącze palczaste deski, z których usunięto części mające wady – pęknięcia, chore sęki itd.
Fornir.
Jest to cienki płat drewna o grubości od 0,4 do 2,5 mm. Najcieńsze forniry – okleiny (od 0,4 do 1 mm) są używane do wykańczania, w celu nadania ładniejszego, szlachetniejszego wyglądu drewna i zazwyczaj są lepsze gatunkowo od obłogów. Obłogi – grubszy rodzaj forniru (od 2,6 do 6 mm), służą jako elementy do produkcji sklejki oraz jako okleina pod malowanie klejące. Forniry otrzymywane są przez skrawanie obwodowe, mimośrodowe lub płaskie większych kawałków drewna. Wybór techniki skrawania ma wpływ na rysunek, w jaki układają się słoje.
Sklejka.
Jest to płyta sklejona z nieparzystej liczby fornirów. Podczas klejenia kolejne warstwy forniru układa się tak, aby włókna przebiegały pod kątem prostym. Daje to znaczną poprawę parametrów mechanicznych sklejki. W budownictwie sklejkę stosuje się przede wszystkim przy wykonywaniu robót stolarskich i przy wykonywaniu deskowania elementów betonowych.
Proces technologiczny produkcji sklejki:
Płyta pilśniowa.
Płyty pilśniowe są materiałem płytowym o grubości ≥1,5 mm wytwarzanym z zastosowaniem ciepła lub ciśnienia, przy czym wiązania w tym materiale uzyskuje się w wyniku spilśnienia włókien i ich naturalnych właściwości adhezyjnych oraz przez dodanie kleju syntetycznego.
Płyta wiórowa.
Płyty te są warstwowym tworzywem drzewnym. Powstałe przez sprasowanie przy podwyższonej temperaturze i ciśnieniu z małych cząstek drewna jak; wióry drzewne, strugarskie, trociny, wafer, wióry pasmowe lub innych cząstek lignocelulozowych np. paździerzy konopnych, lnianych przy użyciu środków klejących.
Podział ze względu na sposób wytwarzania:
Podział ze względu na stan powierzchni głównej:
Podział ze względu na wielkość i kształt sklejanych cząstek:
Podział płyt:
Podział ze względu na gęstość płyty:
Podział ze względu grubość:
Podział ze względu na przeznaczenie:
Proces technologiczny produkcji płyt wiórowych:
Płyty LDF, MDF i HDF.
Płyty LDF, MDF i HDF są to płyty drewnopochodne nowszej generacji. Produkowane są z włókien drzewnych klejonych w podwyższonej temperaturze i ciśnieniu. Otrzymany materiał ma jednorodny przekrój. Jest twardy, może być wykańczany okleinami naturalnymi (fornir) lub sztucznymi albo tylko pokryty lakierem. Stosowany jest do produkcji paneli podłogowych (HDF), płyt dla przemysłu meblarskiego (MDF), do robót stolarskich (MDF) i jako fronty meblowe (MDF). Oprócz płyt, z masy można wytłaczać elementy do dekoracyjnego wykończenia powierzchni (np. listwy o różnym profilu).
Płyta stolarska.
Jest to płyta złożona z warstwy środkowej zwanej środkiem, oklejona dwiema warstwami obłogu lub arkuszami pł. pilśniowej. Podział ze względu na budowę: pełne (deszczułkowe, listewkowe, fornirowe)i pustakowe (komórkowe). Płyty mają grubość 12, 16, 18, 20, 22, 24, 28, 32 i 35 mm. Zastosowanie: meblarstwo, elementy wymiarowe w budownictwie, transport, chłodnictwo.
Proces produkcji płyty stolarskiej:

</doc>
<doc id="45070" url="https://pl.wikipedia.org/wiki?curid=45070" title="Cytotoksyczność naturalna">
Cytotoksyczność naturalna

Cytotoksyczność naturalna – rodzaj cytotoksyczności, która w przeciwieństwie do cytotoksyczności zależnej od przeciwciał nie wymaga pobudzenia mechanizmów swoistych w postaci przeciwciał. Komórkami odpowiedzialnymi za ten rodzaj cytotoksyczności są głównie komórki NK.

</doc>
<doc id="45071" url="https://pl.wikipedia.org/wiki?curid=45071" title="Komórki NC">
Komórki NC

Komórki NC (ang. "Natural Cytotoxic cells" – komórki naturalnie cytotoksyczne) – hipotetyczne i być może nieistniejące komórki, którym przypisuje się cytotoksyczność naturalną. Istnienie tych komórek opisano u myszy, u których wraz z wiekiem dochodzi do utraty aktywności komórek NK, ale jednocześnie wciąż istnieje grupa komórek, która wykazuje cytotoksyczność naturalną nie zanikającą w trakcie starzenia się . Nie posiadają one markerów różnicowania komórek NK , mają natomiast zdolność lizowania komórek nowotworowych i są pobudzane przez IL-2 i IL-3. Komórki NC nie posiadają także cech właściwych limfocytom T, limfocytom B oraz makrofagom . W trakcie rozwoju osobniczego pojawiają się wcześnie - ich aktywność opisano już w 10-dniowych zarodkach mysich .
Działanie komórek NC polega na wydzielaniu dużych ilości TNF, cytokiny działającej cytotoksycznie na komórki nowotworowe i jest to kolejna cecha odróżniająca komórki NC od komórek NK . Komórki NC rozpoznają komórki nowotworowe za pośrednictwem lektyn, szczególnie tych, które mają zdolność do wiązania D-mannozy. W porównaniu ze swoistymi limfocytami Tc oraz aktywowanymi komórkami NK, komórki NC potrzebują więcej czasu do zabicia docelowych komórek nowotworowych (ok. 18-24 godzin). Również mechanizm zabijania komórek docelowy przez komórki NC jest odmienny od mechanizmu działania limfocytów Tc .
Opracowanie przeciwciała monoklonalnego rozpoznającego antygen NC-1.1 na powierzchni mysich komórek NC pozwoliło na głębszy wgląd strukturę tej populacji. Wydaje się, że w jej skład wchodzą komórki o różnej wielkości i ziarnistości, prawdopodobnie będące prekursorami różnych linii leukocytów na pewnych etapach rozwojowych . Wydaje się zatem, że termin "komórka NC" odnosi się raczej do określonych cech funkcjonalnych, a nie do konkretnej linii rozwojowej leukocytów.

</doc>
<doc id="45072" url="https://pl.wikipedia.org/wiki?curid=45072" title="Joan Riudavets Moll">
Joan Riudavets Moll

Joan Riudavets Moll (ur. 15 grudnia 1889, zm. 5 marca 2004) – Hiszpan, znany z długowieczności. Był najstarszym mężczyzną w historii Hiszpanii, a także najstarszym mężczyzną, który zmarł w Europie
Życiorys.
Przez niemal całe życie mieszkał w wiosce Es Migjorn Gran na Minorce; był z zawodu szewcem, pracował zawodowo do 65 roku życia. Przez jakiś czas był członkiem władz samorządu wiejskiego.
Spośród nielicznej grupy osób, które przekroczyły 110 rok życia, wyróżniała go sprawność fizyczna (jako 110-latek był w stanie jeździć na rowerze). Od maja 2003, po śmierci Włoszki Marii Teresy Fumarola Ligorio, był uznawany za najstarszego mieszkańca Europy; od września 2003, po śmierci Japończyka Yukichi`ego Chuganji`ego, uchodził także za najstarszego mężczyznę na świecie. Po śmierci Riudavetsa tytuł najstarszego mężczyzny przeszedł na Amerykanina Freda Hale'a.
Nie sposób jest określić, czy wspomnianym wyżej osobom, a także samemu Riudavetsowi, przyznawano słusznie te rekordy; osoby te posiadały po prostu wiarygodne, zweryfikowane dokumenty dotyczące ich wieku.
Jego matka zmarła krótko po porodzie, jeszcze w grudniu 1889; tym samym prawdopodobnie Riudavets jest rekordzistą ludzkości pod względem długości okresu przeżycia matki.

</doc>
<doc id="45073" url="https://pl.wikipedia.org/wiki?curid=45073" title="Karl Terrence Hudson-Phillips">
Karl Terrence Hudson-Phillips

Karl Terrence Hudson-Phillips (ur. 20 kwietnia 1933, zm. 15 stycznia 2014) – prawnik i polityk z Trynidadu i Tobago.
W 1959 ukończył studia prawnicze na Uniwersytecie Cambridge (Wielka Brytania); został członkiem adwokatury w Wielkiej Brytanii i w Trynidadzie, w 1970 mianowany radcą królowej przy adwokaturze w Trynidadzie i Tobago.
W latach 1969–1973 był ministrem spraw prawnych i prokuratorem generalnym Trynidadu i Tobago; przez wiele lat prowadził szeroką prywatną praktykę adwokacką (Trynidad i Tobago oraz inne karaibskie kraje Wspólnoty Narodów), współpracował także z komisją prawną Tajnej Rady w Londynie.
Wszedł w skład zarządu Amerykańskiego Centrum Studiów Prawnych w Santiago (Chile). W lutym 2003 został wybrany na sędziego Międzynarodowego Trybunału Karnego, na kadencję 9-letnią. Jako najstarszy z grona sędziów przewodniczył posiedzeniom Trybunału przed ukonstytuowaniem się prezydencji. Kadencji nie dokończył, składając w 2007 rezygnację z powodów osobistych.

</doc>
<doc id="45074" url="https://pl.wikipedia.org/wiki?curid=45074" title="Quo vadis">
Quo vadis

Quo vadis: Powieść z czasów Nerona – powieść historyczna Henryka Sienkiewicza.
Publikowana najpierw w odcinkach w warszawskiej „Gazecie Polskiej” (lata 1895–1896) i – z minimalnym opóźnieniem w stosunku do „Gazety” – także w krakowskim dzienniku „Czas” i „Dzienniku Poznańskim”. Wkrótce powieść została wydana w formie druku zwartego, jej premiera odbyła się w Krakowie, w 1896 roku. Powieść odniosła światowy sukces i została przetłumaczona na ponad pięćdziesiąt języków. Pełny tekst powieści "Quo vadis" znajduje się w rękopisie Biblioteki Narodowej, a we wrocławskim Ossolineum znajduje się 39 luźnych kart pierwszego szkicu powieści. Rękopis BN został zakupiony od spadkobierców Leopolda Kronenberga. Karty znajdujące się w zbiorach Ossolineum pochodzą ze zbiorów rodziny pisarza z Oblęgorka.
Henryk Sienkiewicz dostał Literacką Nagrodę Nobla za całokształt twórczości. "Quo vadis" jest jednym z najbardziej znanych dzieł autora, dlatego częstym błędem jest uznawanie, że nagroda Nobla została przyznana właśnie za to dzieło. W istocie w 1905 roku Sienkiewicz otrzymał ją "za wybitne osiągnięcia pisarskie w literaturze epickiej".
Tytuł książki to łaciński zwrot, oznaczający: "Dokąd idziesz?". Odwołuje się on do słów "Quo vadis, Domine?" ("Dokąd idziesz, Panie?"), wypowiedzianych według legendy, przywołanych również w powieści, przez apostoła Piotra do Chrystusa.
Ilustracje do powieści wykonali m.in. znani malarze Piotr Stachiewicz i Jan Styka.
W 1894 roku powstały pierwsze rozdziały "Quo vadis", które ukazały się drukiem od marca 1895 roku w warszawskiej „Gazecie Polskiej”, krakowskim „Czasie” oraz „Dzienniku Poznańskim” (do lutego 1896 roku). Wydanie książkowe pojawiło się niedługo później i zrobiło zawrotną karierę w całej Europie. Książka do dziś cieszy się wyjątkową popularnością, została przetłumaczona na 57 języków, w tym na arabski, japoński, a także esperanto i opublikowana w ponad 70 krajach[6]. "Quo vadis" wielokrotnie adaptowano i wystawiano na deskach teatrów, ukazała się opera oparta na motywach powieści, a w 1913 roku dzieło zostało po raz pierwszy sfilmowane, a później było ekranizowane jeszcze kilkakrotnie.
W 2016 Sienkiewiczowską powieść odczytywano publicznie podczas akcji społecznej propagującej znajomość literatury narodowej – Narodowe Czytanie Quo vadis. Z tej okazji 3 września rękopis powieści opuścił na jeden dzień skarbiec Biblioteki Narodowej i można go było oglądać w warszawskim Pałacu Rzeczypospolitej.
Miejsce i czas akcji.
Akcja rozgrywa się głównie w Rzymie, podczas końcowych 6 lat panowania Nerona (63–68 r.), akcja epilogu – ok. 68 r. Wydarzenia pozwalające określić czas akcji to: przybycie Winicjusza do Rzymu po zawarciu pokoju z Partami (63 r.), pożar Rzymu (64 r.), śmierć Petroniusza (66 r.), śmierć Nerona (68 r.). Rzym był wówczas miastem wielonarodowościowym, bardzo zróżnicowanym.
Opis fabuły.
Głównym wątkiem powieści jest miłość Winicjusza i Ligii. Należą oni do dwóch odrębnych światów: Winicjusz jest patrycjuszem rzymskim, Ligia zakładniczką pochodzącą z barbarzyńskiego plemienia Ligów, a także chrześcijanką. Wątek miłosny posiada liczne zwroty akcji: ucieczkę Ligii, jej poszukiwania przez Winicjusza, próbę porwania, przemianę Winicjusza i przyjęcie przez niego chrztu, wreszcie uwięzienie i cudowne ocalenie na arenie. Historyczny wątek powieści skupia się na osobie rzymskiego cesarza Nerona, a także na prześladowaniach i szerzeniu się wiary chrześcijańskiej. Istotną dla utworu postacią jest Petroniusz – rzymski patrycjusz, bliski doradca Nerona, wyrocznia smaku i elegancji, będący w powieści symbolem odchodzącej kultury antycznej. Balansujący na krawędzi życia i śmierci, krytykuje pomysł cesarza i przegrywa. Tak jak zaczął, kończy akcję, umierając samobójczo w ramionach ukochanej Eunice. Najbardziej tragiczną i jednocześnie komiczną postacią jest Chilon Chilonides. Nie ma zasad moralnych i jest gotów sprzedać niewinnego. Jednak i w nim zachodzi poważna zmiana, na końcu umiera na krzyżu w obronie tych, których wydał – chrześcijan. Punkt kulminacyjny stanowi walka Ursusa z turem. Pokonanie zwierza oznacza szczęśliwe zakończenie wątku miłosnego. Odtąd Ligia, Winicjusz i Ursus są pod opieką ludu rzymskiego. Ten moment symbolizuje także odwrót sympatii Rzymian od Nerona i zwrócenie się ku chrześcijanom.
Bohaterowie.
W powieści pojawiają się:
Bohaterowie historyczni
Bohaterowie fikcyjni
Interpretacja.
Utwór ma wyraźną wymowę ideową, głosi zwycięstwo idei moralnej nad fizyczną przemocą. Pojawiały się interpretacje, które Ligię pochodzącą z północnego ludu Ligiów utożsamiały z Prasłowianami, wiele domysłów snuto na temat kim jest i kogo oznacza Ursus, olbrzym ratujący księżniczkę (Polskę). W ówczesnej literaturze europejskiej autorzy często wstawiali bohaterów swojej narodowości – np. J. Verne. Ówczesna nauka także nie odrzucała jednoznacznie hipotezy o Ligiach jako Prasłowianach.
Tytuły alternatywne.
Tytuły poszczególnych wydań nieznacznie się od siebie różniły. Różnice dotyczyły podtytułów oraz znaku zapytania.
Ekranizacje.
Na podstawie książki nakręcono kilka filmów:
Literackie nawiązanie.
Na "Quo vadis" Sienkiewicza oparta została fabuła powieści "Quo vadis. Trzecie tysiąclecie" autorstwa Martina Abrama, której akcja rozgrywa się w XXII wieku.

</doc>
<doc id="45075" url="https://pl.wikipedia.org/wiki?curid=45075" title="Cytotoksyczność zależna od przeciwciał">
Cytotoksyczność zależna od przeciwciał



</doc>
<doc id="45076" url="https://pl.wikipedia.org/wiki?curid=45076" title="Komórka K">
Komórka K

Komórki K – komórki, które są zdolne do zapoczątkowania reakcji ADCC względem określonej komórki docelowej opłaszczonej przeciwciałami. W związku z tym do grupy komórek K tradycyjnie zalicza się: komórki NK, makrofagi, monocyty, niektóre limfocyty T, neutrofile, eozynofile i trombocyty. W węższym znaczeniu termin "komórka K" oznacza tylko komórki limfoidalne biorące udział w ADCC, czyli komórki NK i limfocyty T.

</doc>
<doc id="45077" url="https://pl.wikipedia.org/wiki?curid=45077" title="Perseusz (ujednoznacznienie)">
Perseusz (ujednoznacznienie)



</doc>
<doc id="45078" url="https://pl.wikipedia.org/wiki?curid=45078" title="Cytotoksyczność komórkowa zależna od przeciwciał">
Cytotoksyczność komórkowa zależna od przeciwciał

Cytotoksyczność komórkowa zależna od przeciwciał (ang. "Antibody-Dependent Cell Cytotoxicity", ADCC) – proces, w którym komórka docelowa jest zabijana przez komórkę NK.
ADCC zachodzi w następujący sposób:
Proces ten ma duże znaczenie w obronie przed niektórymi patogenami i nowotworami, ale może też stanowić podstawę nadwrażliwości typu II.

</doc>
<doc id="45079" url="https://pl.wikipedia.org/wiki?curid=45079" title="Jerzyk zwyczajny">
Jerzyk zwyczajny

Jerzyk zwyczajny, jerzyk ("Apus apus") – gatunek średniego ptaka wędrownego z rodziny jerzykowatych (Apodidae). Zamieszkuje niemal całą Europę, dużą część Azji oraz północną Afrykę. Zimuje w południowej połowie Afryki.
W Polsce średnio liczny ptak lęgowy, miejscami liczny. Występuje na terenie całego kraju – najliczniej w dużych miastach. W niektórych częściach kraju, głównie na wschodzie Polski oraz na Mazurach, gnieździ się też w starych lasach (Puszcza Knyszyńska, Puszcza Białowieska, Puszcza Augustowska, Wielkopolski Park Narodowy), a na południu – w skalistych partiach gór: Tatr, Karkonoszy i Gór Bystrzyckich oraz w Ojcowskim Parku Narodowym.
Taksonomia.
Po raz pierwszy gatunek opisał Karol Linneusz w 1758 na podstawie holotypu ze Szwecji. Autor nadał nowemu gatunkowi nazwę "Hirundo Apus". Obecnie (2017) Międzynarodowy Komitet Ornitologiczny (IOC) umieszcza jerzyka zwyczajnego w rodzaju "Apus". Wyróżnia 2 podgatunki. Jerzyk zwyczajny tworzy klad z siedmioma innym gatunkami jerzyków: brązowym ("A. niansae"), brunatnym ("A. bradfieldi"), afrykańskim ("A. barbatus"), klifowym ("A. berliozi"), jednobarwnym ("A. unicolor"), wyspowym ("A. alexandri") i bladym ("A. pallidus"). Niektórzy autorzy uznawali jerzyka zwyczajnego za jeden gatunek wraz z brązowym, jednobarwnym i afrykańskim. Ptaki z południowo-zachodniej Azji opisano jako odrębny podgatunek "A. a. marwitzi", jednak klasyfikacja nie przyjęła się.
Podgatunki i zasięg występowania.
IOC wyróżnia 2 podgatunki:
Morfologia.
Długość ciała ok. 16–18 cm, rozpiętość skrzydeł ok. 40–44 cm, masa ciała ok. 31–52 g. Długość ogona 7–8 cm, długość czaszki: 30–32 mm, w tym dzioba: 10–12 mm. Brak dymorfizmu płciowego. Skrzydła długie, wąskie, o sierpowatym kształcie, ogon nieznacznie rozwidlony. Upierzenie czarno-brązowe; na gardle można dostrzec rozmytą białawą plamę. Młode ptaki mają więcej bieli na głowie oraz białe wąskie obrzeżenia piór.
Ekologia i zachowanie.
Pierwotnie jerzyki gniazdowały w dziuplach starych drzew albo szczelinach skał w stromych urwiskach i przepaściach. Współcześnie lęgną się niemal wyłącznie w budynkach, nie tylko w centrach dużych miast, ale i w mniejszych miastach i na wsiach. Gniazdo ulokowane jest tam w szczelinach, np. wieży kościelnej, starej kamienicy czy bloków z wielkiej płyty.
Żywi się drobnymi owadami, które chwyta w locie szeroko rozwartym dziobem. Ponad połowę zdobyczy stanowią błonkoskrzydłe, ponad 1/4 drobne chrząszcze, 10% muchówki, a ok. 3% – małe motyle. Często jerzyki polują gromadnie, zwykle na dużych wysokościach. Mogą jednak również latać niżej nad łąkami (np. przed deszczem, podobnie jak jaskółki) lub też zniżać lot tuż nad powierzchnię wody, aby się napić. Zbierając pokarm dla piskląt, jerzyk gromadzi w podgardlu zbite w bryłkę owady. Przy niekorzystnej pogodzie (ochłodzenie, długotrwałe opady) może odbywać dalekie wędrówki na południe (nawet kilkaset kilometrów) w poszukiwaniu pożywienia.
Większą część życia jerzyk spędza w locie. W powietrzu zbiera pożywienie i materiał na gniazdo, pije krople deszczu, kopuluje i śpi, szybując na dużej wysokości (do 2,5 km). Niektóre osobniki mogą pozostawać w locie bez przerwy do 10 miesięcy. Ląduje przede wszystkim podczas okresu lęgowego, budując gniazdo i karmiąc pisklęta. Ponadto czasami odpoczywa, chwytając się pazurkami pionowej ściany skały lub budynku. Jest jednym z najszybszych ptaków spotykanych w Europie, największe szybkości osiąga w locie grupowym. W pogoni za zdobyczą osiąga prędkość 200 km/h. Wbrew rozpowszechnionej opinii, dorosły zdrowy jerzyk jest w stanie wzbić się w powietrze z ziemi. Problemy z poderwaniem się do lotu mają tylko ptaki młode, z nie do końca rozwiniętymi skrzydłami.
W Polsce jerzyki spotykane są od końca kwietnia do połowy października, jednak przeważnie przylatują w maju i odlatują już w sierpniu. Najdłuższa odnotowana długość życia u zaobrączkowanego jerzyka to 21 lat.
Lęgi.
Gniazduje kolonijnie w szczelinach skał, a w miastach we wgłębieniach murów, otworach w stropodachach, pod dachówkami, w zakamarkach budynków. W niektórych rejonach, jak na przykład w Białowieskim Parku Narodowym, zakłada gniazda w dziuplach drzew. Zasiedla również skrzynki lęgowe. Gniazdo jest mało rozbudowane, składa się ze złapanych w locie piór i części roślin, zlepionych śliną.
Okres lęgowy trwa od marca do czerwca. Składa 2 (rzadziej 3) jaja w odstępach około dwudniowych. Wymiary średnie dla 38 jaj: 24,24 ± 0,97 na 16,26 ± 0,63 mm; średnia masa 459 jaj: 3,54 g (blisko 8,5% masy ciała samicy). W jednym z badań trzecie jajo okazało się być zawsze dłuższe i węższe od pozostałych dwóch. Jaja wysiadywane są przez okres 19–20 dni przez obydwoje rodziców. Pisklęta klują się nagie. Niedługo potem pokrywają się szarym puchem. W 2. tygodniu życia otwierają im się oczy. W wieku 10 dni na skrzydłach i głowie mają już kilkumilimetrowe mieszki piór. Opuszczają gniazdo po około 42–45 dniach (w razie niedostatku pokarmu – do 56 dni po wykluciu). Rodzice czasem z powodu złej pogody muszą na jakiś czas opuścić teren gniazdowania. Pozostawione młode potrafią wówczas hibernować. Zdolność do hibernacji posiadają również starsze osobniki. Po wylocie z gniazda młode są całkowicie samodzielne. Dojrzałość płciową osiągają w 3. roku życia. Przy prawidłowym rozwoju piskląt stopniowo wzrasta ich masa ciała, aż nie przekroczy o 8–12 g normalnej masy ciała dorosłego osobnika. U młodocianych ptaków notowano masę ciała 34–56 g.
Status, zagrożenia i ochrona.
Nie jest zagrożony według danych IUCN (status LC – "least concern"). Europejska populacja, według szacunków BirdLife International (2015), liczy 19,1–32,5 mln par lęgowych. Globalny trend liczebności populacji uznawany jest za stabilny.
W Polsce objęty ochroną gatunkową ścisłą; wymaga ochrony czynnej. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 krajowa populacja lęgowa liczyła 64–187 tysięcy par. Od lat 90. XX wieku obserwuje się stopniowe zmniejszanie liczebności jerzyków w miastach. Wśród przyczyn wymienia się przede wszystkim remonty i prace termomodernizacyjne oraz zastępowanie starych budynków nowymi. Powoduje to utratę miejsc lęgowych dogodnych dla jerzyków.
Ochrona jerzyków może polegać na:
Postępowanie z pisklętami jerzyków.
Pisklęta znalezione przez człowieka należy przechowywać w pudełkach (nie klatkach) zamkniętych od góry, wyściełanych ligniną i, w kolejnej warstwie, papierem toaletowym; w jednym z kątów powinno znajdować się płytkie pudełko – sztuczne gniazdo. Jerzyki to ptaki owadożerne, więc dieta zastępcza powinna się składać z owadów. Długość skrzydła powinna być wyznacznikiem w kwestii wypuszczenia ptaka tylko wtedy, gdy pomiary wskazują na zahamowanie wzrostu lotek, których ostateczna długość różni się w zależności od ptaka. W przeciwnym razie młody osobnik nie będzie w stanie polecieć. Młody jerzyk gotowy do lotu sygnalizuje to poprzez niepokój, trzepotanie skrzydłami i usilne próby wydostania się z pudełka, w którym jest przechowywany.

</doc>
<doc id="45080" url="https://pl.wikipedia.org/wiki?curid=45080" title="Odpowiedź odpornościowa">
Odpowiedź odpornościowa

Odpowiedź odpornościowa, odpowiedź immunologiczna, reakcja odpornościowa lub immunologiczna – całokształt zmian, jakie zachodzą w organizmie pod wpływem kontaktu z antygenem. Każda odpowiedź odpornościowa składa się z:
Ze względu na mechanizmy, można wyróżnić:
Ze względu na swoistość:
Ze względu na szybkość reakcji i długość trwania:

</doc>
<doc id="45081" url="https://pl.wikipedia.org/wiki?curid=45081" title="Medea (mitologia)">
Medea (mitologia)

Medea (lub Medeja, gr. "Mḗdeia", łac. "Medea") – w mitologii greckiej czarodziejka, córka Ajetesa (króla Kolchidy), wnuczka Heliosa. Żona Jazona.
Mit.
Medea i Jazon.
Jazon, syn Ajzona był prawowitym następcą tronu w Jolkos, jednak jego stryj, Pelias, nie chciał oddać mu władzy, którą podstępnie zagarnął. Kiedy Jazon upomniał się o swój tron, władca zażądał, żeby młodzieniec przywiózł mu złote runo z Kolchidy. Myślał bowiem, że bratanek nie wróci żywy z tej wyprawy.
Jazon udał się do Kolchidy. Kiedy przedstawił Ajetesowi, królowi tamtej krainy, cel swej wyprawy, władca się oburzył, ale postanowił poddać Jazona próbom: najpierw miał zaprząc w jarzmo ziejące ogniem byki, zaorać nimi pole, następnie zasiać w bruzdach zęby smoka i pokonać wojowników, którzy z nich wyrosną. Jazon zgodził się na warunki, choć wiedział, że nie wykona nawet pierwszego zadania.
Rozmowę króla z przybyszem podsłuchała córka władcy, Medea. Ponieważ pokochała Jazona, postanowiła zrobić wszystko, żeby mu pomóc. Medea była czarodziejką i kapłanką bogini Hekate. W tajemnicy dała młodzieńcowi maść, która chroniła ciało przed ogniem byków. Wyjawiła mu także, że aby pokonać smoczych wojowników, musi tylko rzucić kamieniem w jednego z nich, a ten sądząc, że to jeden z towarzyszy, rzuci się na niego. W konsekwencji pozabijają się sami.
Nazajutrz, dzięki pomocy królewny, Jazon przeszedł wszystkie zadania pomyślnie. Król, chcąc nie chcąc, musiał dotrzymać słowa. Polecił jednak, żeby młodzieniec sam zabrał złote runo ze świętego gaju Aresa. Ajetes pomyślał, że Jazon zginie, ponieważ skarbu pilnował smok. Medea znów pomogła ukochanemu – uśpiła potwora za pomocą czarów. Jazon zabrał runo i Medeę na swój statek Argo, przysięgając królewnie małżeństwo i wieczną miłość.
Król ruszył w pościg za Jazonem. Młodzieniec pomyślał, że władca Kolchidy dopadnie ich, jednak okręt Ajetesa nagle zwolnił. Marynarze zaczęli wyławiać coś z wody. Medea wyjawiła mu, że zabiła i poćwiartowała swojego braciszka Apsyrtosa. Wiedziała, że ojciec zbierze zwłoki, aby wyprawić synowi pogrzeb.
Krwawa kąpiel.
Jazon usunął Peliasa z tronu Jolkos. Wziął do pałacu swojego ojca Ajzona. Medea, poruszona miłością syna do ojca, postanowiła przywrócić Ajzonowi młodość. Wrzuciła do wody czarodziejskie zioła, umieściła Ajzona w kąpieli i wbiła mu miecz w gardło, aby krew połączyła się z naparem. Po chwili Ajzon stał się mężczyzną w pełni sił. Córki Peliasa również zapragnęły odmłodzić ojca. Tylko Alkestis nie wzięła w tym udziału. Jej siostry poćwiartowały ojca żywcem i wrzuciły go do wody. Medea jednak, chcąc zemścić się za krzywdę Jazona, dała im zioła, które przypieczętowały śmierć Peliasa.
Zemsta.
Jazon i Medea zostali wygnani z Jolkos. Udali się do Koryntu, gdzie władał Kreon. Jazon zakochał się w jego córce, Kreuzie (Glauke). Chciał wziąć ją za żonę, choć przysiągł już miłość Medei, z którą miał już dwóch synów. Kreon był zadowolony z planów Jazona. Ten zaczął tłumaczyć czarodziejce, że ślub z barbarzyńską księżniczką jest dla Greków nieważny, a jego miłość już wygasła. Medea obiecała Jazonowi, że wyjedzie, poprosiła tylko o jeden dzień zwłoki. Kreon ulitował się nad królewną, chociaż bał się jej. Medea zaplanowała zemstę za nieodwzajemnioną miłość mężczyzny, dla którego zerwała więź z domem rodzinnym i popełniła wiele zbrodni. W dowód dobrej woli wysłała pannie młodej wspaniałą suknię ślubną i piękny diadem. W rzeczywistości była to pułapka. Gdy Kreuza włożyła suknię, materiał wżarł się w jej ciało i zaczął palić dziewczynę żywcem. Diadem wczepił się w jej włosy, trawiąc skórę głowy dziewczyny. Kreon rzucił się na ratunek córce i sam zginął. Medea nasączyła te podarunki zabójczym eliksirem.
Sprawczyni dzieciobójstwa.
Helios, dziadek Medei, wysłał wnuczce rydwan, na którym mogła uciec przed rozgniewanymi mieszkańcami Koryntu. Przed ucieczką Medea z nienawiści do ojca swych dzieci zabiła własnych synów – Mermerosa i Feresa. Na oczach Jazona odleciała z ciałami młodzieńców, pozbawiając ojca prawa do wyprawienia pogrzebu.
Trucicielka.
Czarodziejka znalazła schronienie w Atenach, gdzie ugościł ją król Egeusz. Poślubiła go i urodziła syna, Medosa. Chciała umieścić swojego potomka na tronie Aten. Kiedy przybył prawowity dziedzic, Tezeusz, Medea wmówiła Egeuszowi, który nie poznał syna, że przybysz może być niebezpieczny i podała mu puchar z trucizną. Egeusz w ostatniej chwili poznał syna i wytrącił mu puchary z ręki. Medea uciekła z Aten. Razem z Medosem udała się na wschód, gdzie założyła miasto, dając początek Medom.
Odnalezione szczęście.
Pomimo tak wielu zbrodni Medea została przeniesiona po śmierci na Pola Elizejskie, gdzie poślubiła Achillesa. Księżniczka w końcu odnalazła szczęście u jego boku.

</doc>
<doc id="45082" url="https://pl.wikipedia.org/wiki?curid=45082" title="Kukułka czubata">
Kukułka czubata

Kukułka czubata ("Clamator glandarius") – gatunek średniej wielkości ptaka wędrownego z rodziny kukułkowatych (Cuculidae), zamieszkujący południową Europę, Bliski Wschód i Afrykę. Nie wyróżnia się podgatunków. Nie jest zagrożony.
Występowanie.
Zamieszkuje Półwysep Iberyjski, południową Francję, zachodnie Włochy, Chorwację, południe Półwyspu Bałkańskiego, Bliski Wschód (w tym Azję Mniejszą), Afrykę Północną i Subsaharyjską (na południe od Sahary). Niezbyt często można ją spotkać w innych częściach Europy Zachodniej i Środkowej. Zimuje głównie w Afryce; regularnie, ale w niewielkiej liczbie także na południu Hiszpanii.
Była notowana w Polsce raz w 1986, jednak obserwacja ta została w 2013 zakwestionowana, a gatunek usunięto wówczas z listy krajowej awifauny.
Charakterystyka.
Cechy gatunku.
Wysmukłe ciało, wyraźny czubek na głowie i wyraźnie schodkowany ogon z białym obrzeżeniem. Czubek, wierzch i boki głowy szare, szyja i pierś żółtawobiałe, wierzch ciała rdzawooliwkowy z białymi plamkami. Spód ciała zawsze jednobarwny – biały, na szyi i gardle ochrowy nalot. Z daleka dorosły ptak jest szary, a młody ma ciemniejsze ubarwienie – szyja i pierś są bardziej pomarańczowożółte, a lotki I rzędu rdzawobrązowe.
W spoczynku przypomina srokę, ale w porównaniu z jej ciężkim lotem kukułka czubata dużo lepiej przemieszcza się w powietrzu. Wśród leśnych gałęzi i zakrzaczeń porusza się lekko, szybko i bez przeszkód.
Głos.
Mimo swej nazwy rodzajowej i spokrewnienia odgłosy tego gatunku nie przypominają w ogóle kukania kukułki zwyczajnej. Podobne są bardziej do skrzeczenia (określanego czasem szczekaniem) sroki. Terytorialny śpiew samca to głuche, opadające „ki-u”. Szorstkie odgłosy przypominają „kakakarrkarr”. Zawołanie ostrzegawcze zbliżone jest do głosu wrony – „krak”.
Biotop.
Świetliste lasy liściaste, tereny otwarte o pojedynczych krzewach, parki i aleje. Zamieszkuje niższe szerokości geograficzne – tereny z piniami i dębami korkowymi podobne do sawanny, wrzosowiska z wysokimi krzewami, zarośla oliwne, ale i obrzeża osiedli, wokół których znajdują się parki.
Okres lęgowy.
Gniazdo.
Pasożyt lęgowy, składający jaja niemal wyłącznie w gniazdach ptaków krukowatych (np. sroki, czarnowrona, kawki, kruka, wrończyka), a w Afryce również błyszczaków. Jej pisklęta wyglądają podobnie i odzywają się w zbliżony sposób do młodych gospodarza. W przeciwieństwie do kukułki zwyczajnej, pisklęta kukułki czubatej nie wyrzucają potomstwa gospodarza z gniazda, więc gospodarz wychowuje zarówno własne potomstwo, jak i pasożyta. Pisklę kukułki otrzymuje jednak więcej pokarmu niż pisklęta gospodarza, ponieważ ich wygląd (m.in. większe rozmiary ciała i wygląd wnętrza dzioba) silniej pobudzają dorosłe ptaki do karmienia niż wygląd ich własnych piskląt. Obecność kukułki w gnieździe zmniejsza sukces reprodukcyjny gospodarza.
Jaja.
Składa około 9–25 jaj.
Wysiadywanie, pisklęta.
Kukułka w każdym gnieździe składa kilka jaj, w przeciwieństwie do kukułki zwyczajnej (krukowate są większymi rodzicami zastępczymi i przynoszą więcej pokarmu). Jaja wysiadywane są przez okres 12 do 15 dni. W jednym gnieździe znajduje się do trzech piskląt kukułki czubatej, prawdopodobnie pochodzących od różnych samic. Pisklęta opuszczają gniazdo po około 18 dniach.
Pożywienie.
Duże owady i ich larwy, mniejsze kręgowce. Dieta obu kukułek – zwyczajnej i czubatej – jest podobna, choć ta druga łapie większe stawonogi, a jej pisklęta w gnieździe karmione są szczątkami upolowanych kręgowców.
Gdy wrócą z zimowisk, przylatują najczęściej do świetlistych lasów sosnowych, gdzie szukają żywiących się sosnami, owłosionych gąsienic, które akurat wtedy wychodzą ze swych miejsc zimowania. Wśród dużych owadów łapią ważki i szarańczaki. Mogą też schwytać małe jaszczurki.
Status i ochrona.
Międzynarodowa Unia Ochrony Przyrody (IUCN) uznaje kukułkę czubatą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy na rok 2015, mieści się w przedziale 3–10,5 miliona dorosłych osobników. Globalny trend liczebności populacji uznawany jest za stabilny ze względu na brak istotnych zagrożeń.
Z racji usunięcia kukułki czubatej z listy polskiej awifauny nie jest ona wymieniona w Rozporządzeniu Ministra Środowiska z dnia 16 grudnia 2016 r. w sprawie ochrony gatunkowej zwierząt, choć jeszcze w poprzednim rozporządzeniu z 2014 roku wymieniano ją jako gatunek objęty ochroną ścisłą.

</doc>
<doc id="45085" url="https://pl.wikipedia.org/wiki?curid=45085" title="Barwienie metodą Grama">
Barwienie metodą Grama

Metoda Grama – metoda barwienia bakterii. Pozwala doświadczalnie zróżnicować te organizmy na dwie duże grupy (Gram-dodatnie i Gram-ujemne) ze względu na różnice w budowie ściany komórkowej oraz, co za tym idzie, także pewne różnice w fizjologii i podatności na leki.
Została opracowana w 1884 przez Duńczyka, Hansa Christiana Grama (1853–1938).
Efekt barwienia Grama.
W efekcie wyżej przedstawionych działań i opisanego mechanizmu komórki efekty mogą być czworakie:
Efekt barwienia zależy od podłoża i wieku hodowli:

</doc>
<doc id="45086" url="https://pl.wikipedia.org/wiki?curid=45086" title="Fiolet krystaliczny">
Fiolet krystaliczny

Fiolet krystaliczny () – organiczny związek chemiczny z grupy barwników trifenylometanowych (zwanych także barwnikami anilinowymi).
W temperaturze pokojowej występuje w formie kryształów o mosiężnym połysku. Jest umiarkowanie rozpuszczalny w wodzie (4 g/l), jego roztwór ma barwę fioletową. Barwi wełnę oraz zaprawioną bawełnę na kolor fioletowy z błękitnym odcieniem. Jest mało odporny na światło.
Stosowany jest do barwienia wyrobów z włókna poliakrylonitrylowego (anilany), wyrobów papierniczych i farb drukowych. Fiolet używany jest także w procesach barwienia drobnoustrojów, przede wszystkim w barwieniu metodą Grama, podstawowej próbie różnicującej bakterie.
Fiolet krystaliczny w połączeniu z fioletem metylowym (grupą związków analogicznych do fioletu krystalicznego, mających mniejszą liczbę grup "N"-metylowych) tworzy mieszaninę zwaną fioletem gencjanowym (syn. pioktaniną, fioletem goryczki). Fiolet gencjanowy ("Pyoctaninum coeruleum FP III"), podobnie jak zieleń brylantowa – "Viride nitens" znalazł zastosowanie w lecznictwie jako środek antyseptyczny do odkażania ran, błon śluzowych i skóry w roztworach wodnych i spirytusowych. Wprowadzony do lecznictwa w 1872 r. Dawniej (obecnie bardzo sporadycznie) także doustnie jako środek przeciwrobaczy.
Właściwości farmakodynamiczne.
Fiolet krystaliczny jest barwnikiem rozpuszczalnym w wodzie i w alkoholach. Działa bakteriobójczo, przeciwgrzybiczo, przeciwpasożytniczo, ogranicza wydzielanie ropy. Wrażliwe na niego są niektóre bakterie Gram-dodatnie, w szczególności gronkowce ("Staphylococcus" spp.) i grzyby ("Candida" spp.). Słabiej działa na bakterie Gram-ujemne ("Pseudomonas aeruginosa"). Nie działa na bakterie kwasoodporne ani przetrwalniki grzybów i bakterii. Działanie antyseptyczne zwiększa się w środowisku zasadowym, w miarę wzrostu pH.
Etanol zawarty w produkcie leczniczym odtłuszcza i oczyszcza skórę, działa wysuszająco poprzez odciąganie wody z komórek i denaturację białek strukturalnych oraz enzymatycznych skóry.
Mechanizm działania antyseptycznego fioletu krystalicznego nie został wyjaśniony. Selektywna toksyczność fioletu krystalicznego wobec bakterii może wynikać z następujących mechanizmów działania: zmiana potencjału redoks, tworzenie niezjonizowanego kompleksu bakterii z barwnikiem, hamowanie syntezy białek poprzez łączenie się barwnika z rybosomami, hamowanie syntezy glutaminy poprzez blokowanie metabolizmu kwasu glutaminowego, hamowanie syntezy ściany komórkowej bakterii (mechanizm inny niż opisany dla penicyliny), reakcja fotodynamiczna, podczas której światło widzialne powoduje fotoredukcję barwnika do formy rodnikowej.

</doc>
<doc id="45091" url="https://pl.wikipedia.org/wiki?curid=45091" title="Sójka syberyjska">
Sójka syberyjska

Sójka syberyjska, sójka złowroga ("Perisoreus infaustus") – gatunek średniej wielkości ptaka z rodziny krukowatych (Corvidae), zamieszkujący północną Eurazję. Nie jest zagrożony.
Występowanie.
Zamieszkuje pas w północnej Eurazji od Sachalinu i wschodnich wybrzeży Rosji po północną część Półwyspu Skandynawskiego. Ptak osiadły.
Do Polski zalatuje wyjątkowo (stwierdzona 5 razy, zwykle w kwietniu).
Podgatunki.
Autorzy "Handbook of the Birds of the World" wyróżnili 9 podgatunków "P. infaustus":
Międzynarodowy Komitet Ornitologiczny (IOC) wyróżnia obecnie (2023) jedynie 5 podgatunków: "infaustus", "rogosowi", "opicus", "sibericus" i "maritimus"; wlicza takson "ruthenus" do podgatunku nominatywnego, uznaje "ostjakorum" za synonim "rogosowi", a "yakutensis" i "tkachenkoi" włącza do "sibericus".
Charakterystyka.
Cechy gatunku.
To mała, ciemna sójka północnych lasów. Brak dymorfizmu płciowego. Upierzenie beżowoszare, na skrzydłach i kuprze jaskrawordzawe plamy. Na głowie brązowa czapeczka, nogi i dziób ciemne. Ma szary wierzch ciała, szyję i pierś. Ogon dłuższy niż u sójki, dziób krótszy i ostrzej zakończony. Pokrywy skrzydłowe duże, rdzawe skraje ogona i brzuch. Tryb życia przypomina trochę zachowania większej sójki zwyczajnej. Można ją od niej odróżnić po dłuższym schodkowatym ogonie, delikatniejszej budowie, prostym dziobie i braku niebieskiej barwy w upierzeniu. Jest nieco większa od kosa. W porównaniu ze sroką ma inne ubarwienie – dominuje czarnobrązowa tonacja z dodatkiem rdzawej barwy. W leśnym gąszczu wyróżnia się rdzawobrązowymi plamami po obu stronach skrzydeł, kupra i ogona. W trakcie obserwacji w terenie można określić wiek ptaka. Stare sójki syberyjskie mają bardziej zaokrąglone i mniej wytarte sterówki niż młode.
Ptak towarzyski i ciekawski, toteż często zbliża się blisko do ludzi. Czasem spotyka się ją w pobliżu leśnych obozowisk. W czasie lęgów staje się ruchliwa. W locie rozchyla wachlarzowato ogon. Zwinnie i żwawo porusza się pomiędzy drzewami. Gdy siedzi, zachowuje wyprostowaną postawę i nastrojone pióra na tułowiu.
Głos.
Sójka syberyjska jest ptakiem dość milczącym w odniesieniu do sójki zwyczajnej, która wydaje całą gamę własnych i zasłyszanych dźwięków. Gdy się jednak odzywa, to znacznie ciszej niż jej bliska kuzynka. Typowe skrzeczenie słychać przeważnie w stadach. W trakcie godów odgłosy przypominają „kuk kuk”.
Biotop.
To ptak typowo północny – zamieszkuje tajgę. Typowy ptak starych i gęstych lasów i borów sosnowych, świerkowych i modrzewiowych. Życie spędza w głębi drzewostanów i rzadko je opuszcza. Swoim terenom lęgowym jest wierna cały rok, nawet w niesprzyjających warunkach. Jednak czasem zdarza się jej zapuszczać bardziej na południe lub na niżej położone tereny. Niektóre osobniki z północno-wschodniej Europy lub Skandynawii kierują się na północny zachód lub południe Starego Kontynentu. W nowym środowisku często giną, nim uda im się spotkać z przedstawicielami swojego rodzaju. Duże trudności sprawia im znalezienie drogi powrotnej, choć nieznany jest tego powód. Najczęściej swoją wędrówkę kończą w wyniku postrzelenia. Jest to efekt dużego zaufania wobec ludzi i sporej atrakcji dla myśliwych.
Okres lęgowy.
Rozpoczyna się już wczesną wiosną, gdy leży jeszcze śnieg.
Gniazdo.
Na drzewach iglastych i budynkach. Przypomina gniazdo sójki. To mocno zbudowana platforma umieszczona przy pniu, zbudowana z gałązek z wyścieleniem złożonym z mchu.
Jaja.
Jeden lęg w roku na przełomie marca i kwietnia. Składa 3 do 5 niebieskawych lub szarozielonych jaj z szarym nakrapianiem. Okres, w którym to robi, zależy od szerokości geograficznej. Później gnieżdżą się północne populacje.
Wysiadywanie, pisklęta.
Wysiadywanie trwa około 19 dni i tylko samica zajmuje się wygrzewaniem jaj. Pisklęta opuszczają gniazdo po 21–24 dniach i jeszcze przez co najmniej miesiąc są karmione przez rodziców; w pierwszym roku życia młode często nadal domagają się od rodziców jedzenia.
Pożywienie.
Jest wszystkożerna. Owady, drobne ptaki i drobne gryzonie leśne, uzupełnione pokarmem roślinnym – głównie nasiona roślin iglastych, różne części roślin i jagody. Najchętniej zjada nasiona sosny syberyjskiej, które w akrobatycznych pozach z gracją wybiera bezpośrednio z szyszek wiszących na końcach gałązek. Zdarza się, że opróżnia ptasie gniazda.
Status i ochrona.
IUCN uznaje sójkę syberyjską za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki BirdLife International dla Europy z 2015 roku, mieści się w przedziale 4–8 milionów dorosłych osobników. Globalny trend liczebności populacji oceniany jest jako spadkowy.
W Polsce sójka syberyjska jest objęta ochroną gatunkową ścisłą.

</doc>
<doc id="45092" url="https://pl.wikipedia.org/wiki?curid=45092" title="Cudowronki">
Cudowronki

Cudowronki, cudowronkowate, ptaki rajskie (Paradisaeidae) – rodzina ptaków z rzędu wróblowych (Passeriformes). Występują na Molukach, Nowej Gwinei i w północno-wschodniej Australii. Zamieszkują lasy tropikalne, nieliczne żyją na otwartej przestrzeni.
Ptaki te charakteryzują się zwykle bardzo barwnym upierzeniem i obecnością niezwykle ozdobnych piór, czasem na głowie, czasem w ogonie. Występuje u nich silnie zaznaczony dymorfizm płciowy – samice są znacznie mniej kolorowe. U części gatunków występują – dla kontrastu – niezwykle czarne pióra, które są uważane za najciemniejszy występujący w naturze materiał: dzięki swej mikrostrukturze pochłania nawet 99,95% światła.
Systematyka.
Do rodziny zaliczane są następujące rodzaje:
We wcześniejszych klasyfikacjach do tej rodziny zaliczano również podrodzinę Cnemophilinae – płatkonosy, obecnie klasyfikowane w randze rodziny Cnemophilidae.

</doc>
<doc id="45096" url="https://pl.wikipedia.org/wiki?curid=45096" title="Wieszczek">
Wieszczek

Wieszczek ("Pyrrhocorax graculus") – gatunek średniej wielkości ptaka osiadłego z rodziny krukowatych (Corvidae). Występuje w górach Eurazji i północno-zachodniej Afryki. Wyjątkowo zalatuje do Polski. Nie jest zagrożony.
Podgatunki i zasięg występowania.
Wieszczek zamieszkuje w zależności od podgatunku:
Status i ochrona.
IUCN uznaje wieszczka za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, zawiera się w przedziale 1–2,6 miliona dorosłych osobników. Globalny trend liczebności populacji oceniany jest jako stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="45098" url="https://pl.wikipedia.org/wiki?curid=45098" title="Ptaki rajskie">
Ptaki rajskie



</doc>
<doc id="45100" url="https://pl.wikipedia.org/wiki?curid=45100" title="Funkcja przestępna">
Funkcja przestępna



</doc>
<doc id="45101" url="https://pl.wikipedia.org/wiki?curid=45101" title="Navanethem Pillay">
Navanethem Pillay

Navanethem "Navi" Pillay (ur. 23 września 1941 w Durbanie), prawniczka południowoafrykańska.
Była pierwszą kobietą wykonującą zawód prawniczy w prowincji RPA Natal (1967) oraz pierwszą nie-białą kobietą w Sądzie Najwyższym. Jako adwokat wielokrotnie broniła przeciwników apartheidu. W maju 1995 została wybrana na sędziego Międzynarodowego Trybunału Karnego ds. Zbrodni w Rwandzie (1998 wybrana na kolejną kadencję), w latach 1999-2003 była prezydentem Trybunału. W marcu 2003 przeszła do pracy w Międzynarodowym Trybunale Karnym, po wyborze na 6-letnią kadencję sędziowską. Mandat sędziowski złożyła w sierpniu 2008, z początkiem września tegoż roku obejmując funkcję Wysokiego Komisarza Narodów Zjednoczonych do spraw Praw Człowieka.
Autorka publikacji dotyczących międzynarodowego prawa karnego, międzynarodowego prawa humanitarnego, praw człowieka, w szczególności przestępstw przemocy seksualnej w konfliktach międzynarodowych.
W 2013 Pillay zainicjowała globalną kampanię ONZ "Free and Equal" ("Wolni i równi") mającej na celu edukowanie społeczeństwa, by zapewnienić większy szacunek dla praw osób homoseksualnych, biseksualnych, transpłciowych i interpłciowych na całym świecie.

</doc>
<doc id="45105" url="https://pl.wikipedia.org/wiki?curid=45105" title="Anita Ušacka">
Anita Ušacka

Anita Ušacka (ur. 26 kwietnia 1952) – łotewska prawniczka.
Specjalizuje się w prawie międzynarodowym i prawach człowieka, ze szczególnym uwzględnieniem praw kobiet i dzieci. W latach 1994–1996 była dyrektorem wykonawczym łotewskiej sekcji UNICEF, od 1999 wykładowca (od 2002 z tytułem profesora) Uniwersytetu Łotewskiego w Rydze (na Wydziale Prawa Konstytucyjnego). Brała udział w wielu programach badawczych oraz konferencjach naukowych dotyczących zasad prawnych i demokracji w państwach Europy Wschodniej i Centralnej, promocji i ochrony praw człowieka oraz roli dziecka jako świadka. Autorka wielu publikacji.
W lutym 2003 została wybrana na sędziego Międzynarodowego Trybunału Karnego, na kadencję 3-letnią; w styczniu 2006 została wybrana ponownie, tym razem na pełną 9-letnią kadencję.

</doc>
<doc id="45106" url="https://pl.wikipedia.org/wiki?curid=45106" title="Dieta Kwaśniewskiego">
Dieta Kwaśniewskiego

Dieta Kwaśniewskiego (nazywana przez zwolenników niepoprawnie "dietą optymalną") – niskowęglowodanowa dieta odchudzająca, propagowana przez polskiego lekarza Jana Kwaśniewskiego. Dieta ta zaliczana jest do diet wysokotłuszczowych, w których spożycie białka jest niskie.
Specyfika diety Kwaśniewskiego.
Dieta zaproponowana przez Jana Kwaśniewskiego jako dieta odchudzająca zakłada ograniczenie spożywania węglowodanów do około 15% masy w spożywanym pokarmie oraz białek do 20–30% masy. Zalecane proporcje masowe „białko: tłuszcz: węglowodany” zaproponowane przez Kwaśniewskiego w zależności od publikacji książkowych wynoszą: 1,0 : 3,0–3,5 : 0,8 (wersja najnowsza, która zakłada możliwość okresowego zwiększenia udziału białka). W wersjach wcześniejszych podawane proporcje to 1,0 : 2,2 : 0,5 lub 1,0 : 2,0 : 0,5 lub 1,0 : 2,0–2,5 : 0,5.
Zalecane jest spożywanie tłustych produktów zwierzęcych, takich jak żółtka jaj, podroby, tłuste mięsa, sery, masło, śmietana. Uzupełnieniem tych produktów powinny być niskocukrowe warzywa, przykładowo pomidory, ogórki i warzywa kapustne. Kwaśniewski odradza spożywanie owoców, z wyjątkiem niewielkich ilości owoców jagodowych, takich jak agrest, czarne porzeczki, jagody i żurawina. Kwaśniewski odradza również spożywania cukru i słodyczy, miodu, mleka, białek jaj, ryb, drobiu, przetworów owocowych (dżemów, kompotów), ryżu, kasz, pieczywa, ciast, klusek i potraw mącznych, ziemniaków i skrobi ziemniaczanej, grochu i fasoli..
Dieta zaproponowana została jako dieta odchudzająca. Według metaanalizy opublikowanych w latach 2002–2005 wyników badań (randomizowane próby kliniczne) stosowanie diet niskowęglowodanowych w okresie od dwóch tygodni do 1 roku powoduje spadek masy ciała u osób z nadwagą lub otyłością oraz brak lub niewielki wpływ na masę ciała osób o normalnej masie ciała.
Kontrowersje.
Kwaśniewski początkowo opisywał również rzekomy wpływ diety na poprawę nastroju, jednak zarówno opisane przypadki osób stosujących dietę, jak i badania wykazały mechanizm odwrotny. Kwaśniewski w swoich późniejszych publikacjach stwierdził, że jest to wynik błędów w stosowaniu jego diety.
Początkowo Kwaśniewski nie opisywał innych zalet niż spadek wagi i poprawa nastroju, jednak w książkowych wydaniach z 1997-2000 i 2001 znajduje się rozdział „Księga cudów” opisujący rzekome przypadki uzdrowień ludzi stosujących dietę. Brak jest innej dokumentacji tych przypadków. Z medycznego punktu widzenia opartego na dużych amerykańskich programach badawczych, stosowanie diety odchudzającej o zwiększonym udziale tłuszczów, kosztem białek i węglowodanów, powoduje znaczny wzrost ryzyka cukrzycy typu 2, miażdżycy i hipercholesterolemii (poprzez podwyższenie poziomu frakcji LDL cholesterolu i trójglicerydów w surowicy krwi). Istnieją polskie badania, w których potwierdzone zostały niektóre wyniki, u osób stosujących dietę rekomendowaną przez Kwaśniewskiego. Zdaniem Kwaśniewskiego przytoczone badania są nieobiektywne, ponieważ traktują o popularnej w USA metodzie żywienia typu „fast food”, w której występuje szkodliwe dla zdrowia połączenie węglowodanów i tłuszczy przetworzonych.
Istnieją badania nad dietami ketonowymi (nazwa od ciał ketonowych), w tym jedno z 2007 roku dotyczące wpływu tych diet na częstość objawów epilepsji u dzieci, jednak badania te nie mogą być odnoszone do diety Kwaśniewskiego ze względu na większy udział białka w badanych dietach ketonowych.
Komitet Terapii Wydziału VI Nauk Medycznych Polskiej Akademii Nauk, bazując na istniejących metanalizach prac naukowych, uznał dietę Kwaśniewskiego w 1999 roku za szkodliwą dla zdrowia, uzasadniając: „Wszystkie dotychczasowe duże programy badawcze wykazały, że ograniczenie w diecie tłuszczów zwierzęcych, mięsa wieprzowego, a zwiększenie podaży jarzyn i owoców oraz zmniejszenie kaloryczności diety – zmniejsza stężenie cholesterolu we krwi, ogranicza zapadalność na chorobę niedokrwienną, zawał serca, udar mózgu oraz przedłuża życie współczesnego człowieka(...)”.
Według Jana Kwaśniewskiego, który opublikował odpowiedź w swoim własnym wydawnictwie, stanowisko Komitetu Terapii oparte jest o fałszywe przesłanki i nie jest poparte żadnymi badaniami statystycznymi efektów tej diety.
Inne diety niskowęglowodanowe.
W Stanach Zjednoczonych znana jest – mylona często z dietą Kwaśniewskiego – dieta Atkinsa, której założenia zostały opublikowane 7 lat przed pierwszą publikacją Jana Kwaśniewskiego, zwana także dietą niskowęglowodanową. Obie diety (Atkinsa i Kwaśniewskiego) promują podobną metodykę odchudzania, bogatą w tłuszcze, a ubogą w węglowodany, jednak różnią się znacznie ilością zalecanego w diecie białka.
Popularyzacja diety.
W Jaworznie od 1998 r. działa Ogólnopolskie Stowarzyszenie Optymalnych im. Adama Jany, pierwotnie pod nazwą Ogólnopolskie Stowarzyszenie Bractw Optymalnych im. ks. prof. Włodzimierza Sedlaka, mające w statucie m.in. popularyzację tej diety. Dla osób praktykujących dietę na rynku czasopism istnieje miesięcznik „Optymalni” wydawany przez powyższe stowarzyszenie.

</doc>
<doc id="45108" url="https://pl.wikipedia.org/wiki?curid=45108" title="Dieta optymalna">
Dieta optymalna

Dieta optymalna, dieta pełnowartościowa lub dieta zbilansowana – sposób odżywiania, który gwarantuje dostarczenie wszystkich niezbędnych składników odżywczych i energetycznych w ilościach dokładnie odpowiadających potrzebom organizmu. Według współczesnej wiedzy medycznej tego rodzaju dieta nie da się sprecyzować, ponieważ zapotrzebowanie na składniki odżywcze jest dla każdego człowieka różne ze względu na różnice osobnicze, wiek, płeć, stan zdrowia, stan fizjologiczny, tryb życia, rodzaj wykonywanej pracy, uwarunkowania kulturowe, miejsce zamieszkania, porę roku i dostępność określonych produktów żywnościowych.
Zalecenia naukowe.
Większość rządowych bądź niezależnych instytucji zajmujących się z naukowego punktu widzenia kwestią właściwej zdrowotnie diety ogranicza się zwykle do ogólnych zaleceń, określających ile i jakich składników pokarmowych (takich jak tłuszcz, węglowodany, białka, błonnik, witaminy i mikroelementy) powinno być spożywane przez ludzi w określonym wieku i przy określonym trybie życia. Instytucje te często publikują oceny naukowe rozmaitych diet w formie tabel, które uwidaczniają potencjalne braki lub nadmiary określonych składników pokarmowych dla określonych grup ludzi, bez jednoznacznego polecania żadnej z nich.
Piramida odżywiania.
W Polsce obecnie zalecaną przez Ministerstwo Zdrowia jest dieta zbudowana w kształcie piramidy, składającej się z produktów zbożowych, warzyw, owoców, ograniczonej ilości produktów zwierzęcych (mięsa, jaj), i minimalnej tłuszczów i słodyczy. Jest to dieta wysokowęglowodanowa, oparta na zaleceniach tzw. food guide pyramid, opracowanego przez United States Department of Agriculture. Zalecenia te po raz pierwszy zostały opracowane w 1916 i wówczas zostały przedstawione na wykresie kołowym, a po raz pierwszy zostały przedstawione w postaci trójkąta w 1992 roku.
Najnowsze zalecenia rekomendowane przez Ministerstwo Zdrowia zostały opracowane w 2016 roku przez Narodowe Centrum Edukacji Żywieniowej Instytutu Żywności i Żywienia w postaci Piramidy Zdrowego Żywienia i Aktywności Fizycznej. Zalecenia te są dostępne w trzech wariantach: dla osób dorosłych, dla dzieci i młodzieży oraz dla osób starszych.
Piramida odżywiania jest aktualizowana co kilka lat (w 2016 roku zaktualizowano wersję z 2011 roku) i oparta jest na aktualnych w momencie opublikowania danych. Mimo iż piramida nie budzi większych kontrowersji jest często krytykowana przez ludzi uznających terapie pseudomedyczne. Szczególne kontrowersje wzbudziły jednak zalecenia z 1992 roku, które zalecały drastyczne ograniczenie tłuszczów w diecie.
Obecna piramida nie wzbudza kontrowersji wśród ekspertów a jej ogólne założenia są zgodne z aktualną wiedzą. Trwa jednak dyskusja nad zaleceniami szczegółowymi np. kategoria „orzechy” może być uznana za zbyt ogólną ze względu na indywidualne działanie różnych gatunków.
Dieta Kwaśniewskiego.
Termin „dieta optymalna” jest w Polsce często utożsamiany z dietą Kwaśniewskiego, która jest przeciwieństwem zalecanej „piramidy zdrowego odżywiania”.

</doc>
<doc id="45114" url="https://pl.wikipedia.org/wiki?curid=45114" title="Góry zrębowe">
Góry zrębowe

Góry zrębowe (góry załomowe) – góry powstałe w wyniku względnego dźwigania pewnego obszaru.
Powstają wskutek naprężeń w skorupie ziemskiej, wywołanych działaniem sił tektonicznych, które prowadzą do pękania i przemieszczania mas skalnych wzdłuż linii spękania, czyli uskoków. Trwająca miliony lat aktywność sejsmiczna, czasami połączona z ruchem płyt, może przesuwać masy skalne wzdłuż uskoków o setki kilometrów w poziomie i kilka kilometrów w pionie. Przykładem gór zrębowych są Sudety, Góry Smocze, Harz, Schwarzwald, Wogezy, Tienszan.

</doc>
<doc id="45116" url="https://pl.wikipedia.org/wiki?curid=45116" title="Quo vadis (ujednoznacznienie)">
Quo vadis (ujednoznacznienie)



</doc>
<doc id="45119" url="https://pl.wikipedia.org/wiki?curid=45119" title="Mieczysław Orłowicz">
Mieczysław Orłowicz

Mieczysław Emil Orłowicz (ur. 17 grudnia 1881 w Komarnie, zm. 4 października 1959 w Warszawie) – polski doktor prawa, urzędnik ministerialny II Rzeczypospolitej i Polski Ludowej, z zamiłowania krajoznawca i popularyzator turystyki. Autor licznych przewodników turystycznych. Założyciel Akademickiego Klubu Turystycznego we Lwowie.
Życiorys.
W związku z pracą ojca, który był notariuszem, rodzina Orłowiczów często zmieniała miejsce zamieszkania, przenosząc się kolejno do Dębicy, Jarosławia, Sambora i Rymanowa. Znaczną część swojego dzieciństwa Mieczysław spędził w miasteczku Pruchnik niedaleko Jarosławia, u swojego dziadka Jana Krasickiego. Uczęszczał do gimnazjum w Jarosławiu, gimnazjum w Samborze i do kolegium jezuickiego w Chyrowie. Podczas pobytu rodziny Orłowiczów w Rymanowie (1895–1904) młody Mieczysław rokrocznie przyjeżdżał tam na wakacje. Na ten okres przypadły jego pierwsze spotkania z mapami (austriackie mapy wojskowe w skali 1:75 000) i przewodnikami turystycznymi ("Przewodnik po austriackich kolejach państwowych"), z którymi planował pierwsze samodzielne wycieczki górskie i bliższe podróże krajoznawcze. Młody Orłowicz przejawiał szczególne zainteresowanie geografią, historią, architekturą i etnografią okolic, w których aktualnie przebywał.
Absolwent Uniwersytetu Lwowskiego (ukończył prawo i historię sztuki). Był prezesem Akademickiej Ligi Antypojedynkowej we Lwowie. Był współzałożycielem Akademickiego Klubu Turystycznego we Lwowie (1906), oraz organizował pierwszy Komitet Olimpijski w Polsce. Był autorem ponad stu przewodników turystycznych. Propagował także turystykę w Bieszczadach Wschodnich, na terenach wschodnich II RP, zaprojektował też przebieg wschodniej części Głównego Szlaku Beskidzkiego. Według stanu z 1914 był sekretarzem sekcji turystycznej Krajowego Związku Zdrojowisk i Uzdrowisk we Lwowie. Podczas I wojny światowej działał w komendzie skautowej, a w lipcu 1915 został komendantem skautu w Pradze powstałego przy tamtejszym Komitecie Wychodźców Galicyjskich .
Po odzyskaniu przez Polskę niepodległości został urzędnikiem ministerialnym: od czerwca 1919 do 1932 sprawował stanowisko kierownika Samodzielnego Referatu dla Spraw Turystyki w Departamencie Ogólnym Ministerstwa Robót Publicznych (od 1925 Departament Drogowy MRP), a od 1932 do 1939 w randze radcy był kierownikiem referatu w Wydziale Turystyki Ministerstwa Komunikacji i pełnił to stanowisko także w pierwszych latach Polski Ludowej, od 1945 do 1952. W latach 1926–1929 był sekretarzem generalnym Polskiego Komitetu Olimpijskiego. Był jednym z pomysłodawców ustanowienia Górskiej Odznaki Turystycznej.
Został pochowany na cmentarzu Powązkowskim w Warszawie (kwatera Aleja Zasłużonych-1-102).
Wybrana twórczość.
"Ilustrowany przewodnik po Mazurach Pruskich i Warmii" był wznowiony w 1991 w ramach Biblioteki Borussii – seria wydawnicza Wspólnoty Kulturowej Borussii w Olsztynie. Jak napisał wcześniej o pierwszym wydaniu przewodnika Tadeusz Oracki, autor biografii Orłowicza „wymieniony przewodnik wobec braku odpowiedniego syntetycznego opracowania dziejów Warmii i Mazur, był przez wiele lat namiastką popularnej encyklopedii poświęconej tym regionom”. Opracowanie wznowionego wydania przez Grzegorza Jasińskiego, Andrzeja Rzempołucha i Roberta Trabę sprawiło, że przewodnik ten taką podręczną encyklopedią jest nadal.
Upamiętnienie.
W uznaniu zasług Mieczysława Orłowicza jego imieniem nazwano przełęcz w Bieszczadach Zachodnich (przełęcz M. Orłowicza) i Główny Szlak Sudecki, prowadzący ze Świeradowa-Zdroju do Prudnika.
Dr Mieczysław Orłowicz jest patronem Oddziału PTTK w Przemyślu, który od 2001 organizuje Ogólnopolskie Rajdy Turystyczne im. dr. M. Orłowicza.
Imieniem Mieczysława Orłowicza nazwano ulice w Przemyślu, Warszawie, Jarosławiu, Wałbrzychu, Olsztynie i Wrocławiu.

</doc>
<doc id="45120" url="https://pl.wikipedia.org/wiki?curid=45120" title="Pasterz (ptak)">
Pasterz (ptak)

Pasterz, pasterz różowy, szpak różowy ("Pastor roseus") – gatunek niewielkiego ptaka wędrownego z rodziny szpakowatych (Sturnidae), jedyny przedstawiciel rodzaju "Pastor". Zamieszkuje pas od Półwyspu Bałkańskiego, przez Azję Mniejszą i Ukrainę po Iran i Azję Środkową. Zimuje głównie w Indiach i Sri Lance. Do Polski nieregularnie zalatuje.
Taksonomia.
Gatunek został opisany przez Linneusza w 10. edycji "Systema Naturae" pod nazwą "Turdus roseus", przeniesiony do monotypowego rodzaju "Pastor" , później do rodzaju "Sturnus". Badania genetyczne wskazują, że ze względu na stosunkowo dalekie pokrewieństwo z innymi gatunkami z rodzaju "Sturnus" właściwym rodzajem jest "Pastor". Według IOC gatunek monotypowy.
Morfologia.
Tułów różowy. Głowa czarna, ze zwisającym czubkiem. Górna część piersi, skrzydła i sterówki również czarne. U samców czarne partie ciała mają metaliczny połysk. W szacie młodocianej ptaki podobne do młodych szpaków ("S. vulgaris"), jednak znacznie bledsze, posiadają jasny kantarek, kuper jaśniejszy względem grzbietu, żółtawy dziób. U dorosłego samca dziób żółty, nasada żuchwy czarna. W lecie i na jesieni ma barwę ciemnobrązową lub czarniawą, w zimie brązowaworóżową. Nogi jaskraworóżowe; poza sezonem lęgowym matowe, żółtawe. Od podobnego szpaka bramińskiego ("Sturnia pagodarum"; występuje na obszarze zimowisk pasterzy) "P. roseus" odróżnia cała czarna głowa.
Długość ciała wynosi 19–26 cm, rozpiętość skrzydeł 38–40 cm. Poniższa tabela przedstawia wymiary szczegółowe (mm lub g).
Zasięg występowania.
Gatunek wędrowny. Obszary lęgowe rozciągają się od południowej Ukrainy na wschód po stepy w okolicach dolnego biegu Wołgi, centralny i wschodni Kazachstan, zachodni Ałtaj i zachodnią Mongolię; na południu zasięg występowania sięga wschodniej Turcji, południowego Iranu, Afganistanu i północno-zachodnich Chin. Okazjonalnie pasterze zalatują do wschodniej Europy, do Czech, na Węgry i do Włoch. Prawdopodobnie gnieżdżą się w Bułgarii. Zimowiska znajdują się głównie w Indiach i Sri Lance. BirdLife International szacuje obszar lęgowisk na 1,6 mln km².
Do Polski nieregularnie zalatuje – zwykle obserwuje się pojedyncze ptaki lub grupy liczące 2–3 osobniki. Jeszcze w XIX wieku na obszarze Polski miało miejsce kilkanaście bardzo licznych nalotów, ale już w latach 1900–1980 pasterz stwierdzony został tylko 2 razy. W 2002 miał miejsce liczny nalot, w trakcie którego na terenie kraju stwierdzono co najmniej 48 osobników. Do końca 2017 Komisja Faunistyczna Sekcji Ornitologicznej Polskiego Towarzystwa Zoologicznego potwierdziła 46 stwierdzeń tego gatunku na terenie kraju (w liczbie około 132 osobników).
Ekologia.
Podczas sezonu lęgowego pasterze przebywają na otwartych stepach, na których licznie występują szarańczaki. Oprócz wspomnianych przedstawicieli prostoskrzydłych pasterze zjadają także pluskwiaki (Hemiptera), chrząszcze (Coleoptera), błonkoskrzydłe (Hymenoptera), motyle (Lepidoptera), równonogi (Isopoda), pająki (Araneae) i ślimaki (Gastropoda). Ptaki tego gatunku potrafią przemierzyć do 10 km, przemieszczając się między koloniami lęgowymi a żerowiskami. Kolonie często znajdują się w dolinach w piargach. Śpiew szczebiotliwy, ptak wplata w niego szorstkie i skrzypiące dźwięki, podobnie jak szpak; nie stosuje jednak naśladownictwa.
Lęgi.
Okres lęgowy pasterza powiązany jest z dostępnością szarańczaków, trwa krótko i kończy się zaraz po opierzeniu się większości piskląt. Wtedy też ptaki opuszczają kolonię; jeśli pisklę nie potrafi jeszcze latać, także zostaje opuszczone. W większej części zasięgu okres lęgowy rozpoczyna się w maju lub na początku czerwca. Niekiedy, prawdopodobnie w wyniku niekorzystnej pogody, okres lęgowy przypada na lipiec.
Przeważnie gniazdo znajduje się w rumowisku skalnym; inne możliwe siedliska to szczeliny skalne, budynki, w dziuplach po innych ptakach lub w naturalnych otworach w drzewie. Jego zewnętrzną warstwę tworzą gałązki oraz trawy, zaś wyściółkę delikatniejsze trawy i pierze. Zniesienie liczy 3–6 jaj; odnotowywano do 10 jaj w gnieździe, prawdopodobnie w wyniku składania jaj przez dwie samice. Skorupka przybiera barwę jasnoniebieską; wykazuje nieznaczny połysk. Jaja mierzą 25–33 na 18,5–22,7 mm. Wysiadywane są przez okres około 15 dni przez oba ptaki z pary; dokładny okres inkubacji nie jest znany. Młode, karmione przez oboje rodziców, pozostają w gnieździe około 24 dni. Dalsze losy piskląt nie są dokładnie znane.
Status i ochrona.
Przez IUCN gatunek klasyfikowany jest jako najmniejszej troski (LC, "Least Concern") nieprzerwanie od 1988 (stan w 2021). Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 490 000 – 1 850 000 dorosłych osobników. BirdLife International wymienia dwie ostoje ptaków IBA, w których występowanie pasterza zadecydowało o ich utworzeniu; obie znajdują się w Iranie.
Na terenie Polski gatunek ten jest objęty ścisłą ochroną gatunkową.

</doc>
<doc id="45121" url="https://pl.wikipedia.org/wiki?curid=45121" title="Nicienie">
Nicienie

Nicienie (Nematoda) – typ zwierząt bezkręgowych, dawniej klasyfikowanych jako gromada w typie obleńce.
Środowisko.
Zamieszkują środowisko wodne, ale również glebę, liczne są pasożytami zwierząt i roślin. 
Niektóre gatunki żyją w wodach szczelinowych znajdujących się nawet 3,6 km pod powierzchnią ziemi – głębiej niż jakiekolwiek inne znane organizmy wielokomórkowe. 
Rozmnażanie.
Nicienie rozmnażają się jedynie płciowo. Większość nicieni jest rozdzielnopłciowa, a u niektórych z nich występuje wyraźny dymorfizm płciowy. Samica jest najczęściej większa. U samców tylna część ciała jest zagięta. Większość nicieni jest jajorodna (jajożyworodny – jaja mezolecytalne – jest włosień kręty), a ich rozwój dzieli się na kilka stadiów: może być prosty lub złożony, nie wymaga zmiany żywiciela, choć niektóre gatunki mają ponad trzech. Larwa jest bardzo podobna do dorosłego osobnika, nie posiada narządów rozrodczych oraz jest mniejsza. Wzrostowi towarzyszą linienia, podczas których zostaje zrzucony stary oskórek i na jego miejscu pojawia się nowy.

</doc>
<doc id="45122" url="https://pl.wikipedia.org/wiki?curid=45122" title="Tadeusz Oracki">
Tadeusz Oracki

Tadeusz Oracki (ur. 23 grudnia 1930 w Warszawie) – polski historyk.
Życiorys.
Wieloletni nauczyciel akademicki Uniwersytetu Gdańskiego (profesor), członek Towarzystwa Naukowego im. Wojciecha Kętrzyńskiego w Olsztynie, Towarzystwa Naukowego w Toruniu, Gdańskiego Towarzystwa Naukowego. W pracy naukowej zajmuje się przede wszystkim historią i biografistyką Warmii i Mazur, jest także historykiem literatury i piśmiennictwa.

</doc>
<doc id="45125" url="https://pl.wikipedia.org/wiki?curid=45125" title="Wireonek czerwonooki">
Wireonek czerwonooki

Wireonek czerwonooki ("Vireo olivaceus") – gatunek niewielkiego ptaka wędrownego z rodziny wireonkowatych (Vireonidae). W sezonie lęgowym zamieszkuje Amerykę Północną, zimuje w Ameryce Południowej. Bardzo liczny, nie jest zagrożony.
Występowanie.
Zamieszkuje wschodnie i środkowe USA oraz pas południowej Kanady od Atlantyku po Pacyfik. Zimuje w Ameryce Południowej na wschód od Andów, na południu po Urugwaj i północno-wschodnią Argentynę.
Odnotowuje się jego pojawienia w Europie, najliczniejsze w Wielkiej Brytanii i Irlandii. W Polsce stwierdzony tylko raz, w październiku 2000 roku w Darłówku; ptak został schwytany i sfotografowany w punkcie obrączkowania.
Systematyka.
Obecnie "Vireo olivaceus" jest uznawany za gatunek monotypowy. W starszym ujęciu systematycznym do taksonu tego zaliczano także 9 podgatunków zamieszkujących Amerykę Południową. Na podstawie szczegółowych badań (Battey &amp; Klicka, 2017) wydzielono południowoamerykańskie podgatunki do odrębnego gatunku o nazwie wireonek białobrewy ("Vireo chivi").
Status i ochrona.
Międzynarodowa Unia Ochrony Przyrody (IUCN) uznaje wireonka czerwonookiego za gatunek najmniejszej troski (LC – "Least Concern"). Jest to ptak wyjątkowo liczny – w 2017 roku, jeszcze przed podziałem na dwa odrębne gatunki, szacowano liczebność populacji na 180 milionów dorosłych osobników. Trend liczebności populacji uznawany jest za wzrostowy.
W Polsce podlega ścisłej ochronie gatunkowej.

</doc>
<doc id="45128" url="https://pl.wikipedia.org/wiki?curid=45128" title="Krzyżodziób modrzewiowy">
Krzyżodziób modrzewiowy

Krzyżodziób modrzewiowy, krzyżodziób dwupręgowy ("Loxia leucoptera") – gatunek niewielkiego, osiadłego lub koczującego ptaka z rodziny łuszczakowatych (Fringillidae), zamieszkujący wąski pas w Eurazji od Finlandii po wschodnią Syberię oraz równie wąski pas w Ameryce Północnej od Alaski po Labrador. Do Polski zalatuje rzadko – do 2021 roku odnotowano około 25 stwierdzeń, łącznie obserwowano około 56 osobników. Nie jest zagrożony wyginięciem.
Systematyka.
Wyróżniono dwa podgatunki "L. leucoptera":
Za podgatunek "L. leucoptera" uznawano dawniej także izolowaną populację zamieszkującą wyspę Haiti; obecnie takson ten jest klasyfikowany jako oddzielny gatunek o nazwie krzyżodziób karaibski ("Loxia megaplaga").
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (najmniejszej troski). Liczebność światowej populacji, wstępnie obliczona w oparciu o dane BirdLife International dla Europy z 2015 roku, mieści się w przedziale 10–100 milionów dorosłych osobników. Trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="45131" url="https://pl.wikipedia.org/wiki?curid=45131" title="Język nepali">
Język nepali



</doc>
<doc id="45133" url="https://pl.wikipedia.org/wiki?curid=45133" title="Fritz Todt">
Fritz Todt

Fritz Todt (ur. 4 września 1891 w Pforzheim, zm. 8 lutego 1942 koło Kętrzyna) – niemiecki inżynier i hitlerowski działacz państwowy w okresie III Rzeszy. 
Życiorys.
Studiował w Karlsruhe oraz na Politechnice Monachijskiej. W czasie I wojny światowej służył w niemieckich siłach powietrznych i walczył na froncie zachodnim. Był członkiem NSDAP od 1922, a w 1931 został oficerem SS. Od 1933 generalny inspektor niemieckich dróg, od 1934 Urzędu Techniki, a od 1940 minister uzbrojenia i amunicji Rzeszy. 
To właśnie Todtowi Adolf Hitler powierzył budowę słynnych autostrad niemieckich Reichsautobahn (RAB), czyniąc go generalnym inspektorem budowy dróg. Todt wywiązał się z tego zadania znakomicie, czego efektem było powstanie do 1938 roku około 3 tysięcy kilometrów autostrad. W trakcie trwania Letnich Igrzysk Olimpijskich w Berlinie w 1936 roku (Niemcy ukończyli do tego czasu około 1000 km autostrad) na przyjezdnych cudzoziemcach autostrady robiły oszałamiające wrażenie. Todt do realizacji zadania budowy autostrad RAB zaprzągł szereg inżynierów i architektów, którzy dbali o każdy szczegół, jak np. prof. Paul Bonatz ze szkoły stuttgarckiej zajmujący się projektowaniem nawet jak na współczesne czasy nowocześnie wyglądających mostów i wiaduktów. W realizację projektu budowy RAB Todt zaangażował również Roberta Leya z jego Niemieckim Frontem Pracy (DAF) i Konstantina Hierla przewodzącego Służbie Pracy Rzeszy (RAD).
Todt stworzył paramilitarną Organizację Todt (OT, niem. Organisation Todt), która w latach 1938–1945 zajmowała się głównie budownictwem obiektów wojskowych (głównie Linia Zygfryda, Wał Atlantycki oraz szereg wojennych kwater Hitlera jak ta w Wilczym Szańcu). Organizacja ta miała własne obozy pracy i zatrudniała też więźniów z obozów koncentracyjnych. W późniejszych latach wojny udział pracowników przymusowych w szeregach OT był bardzo duży. 
Mając świadomość, że niemiecka produkcja zbrojeniowa nie nadąża za potrzebami (np. w październiku 1941 Wehrmacht zużył na froncie wschodnim 561 tys. pocisków kal. 75 mm przy produkcji 76 tys. szt., a w grudniu 494 tys. przy produkcji 18 tys. szt.) 29 listopada 1941 Todt oświadczył Hitlerowi, że „pod względem militarnym i ekonomicznym wojna jest przegrana”.
Fritz Todt zginął 8 lutego 1942 w katastrofie lotniczej na lotnisku Kętrzyn-Wilamowo obsługującym Wilczy Szaniec, wracając po konferencji z Hitlerem nt. uzbrojenia. Okoliczności jego śmierci do dzisiaj stwarzają pole do tworzenia teorii spiskowych, gdyż Fritz Todt nie lubił się z szeregiem partyjnych karierowiczów Adolfa Hitlera, jak choćby z Hermannem Göringiem. Todt zawsze chwalony był za profesjonalizm, dobre kwalifikacje oraz znakomity talent organizacyjny. Göring zaraz po śmierci Todta zjawił się u Hitlera w Wilczym Szańcu, gdzie – jak wspominał Albert Speer – zaproponował swoją kandydaturę jako następcę Fritza Todta. Hitler wyznaczył jednak innego następcę w osobie Speera. Ciało Todta wystawiono w pobliskim Karolewie, a później transportem kolejowym ze stacji kolejowej (obecnie nie istnieje) w Czernikach przewieziono do Berlina, gdzie odbył się oficjalny pogrzeb. 

</doc>
<doc id="45140" url="https://pl.wikipedia.org/wiki?curid=45140" title="Adrian Fulford">
Adrian Fulford

Sir Adrian Fulford (ur. 8 stycznia 1953) – brytyjski prawnik.
Ukończył studia prawnicze i pracował od 1978 jako adwokat; 1994 mianowany radcą królowej. Był sędzią Sądu Najwyższego Zjednoczonego Królestwa. Pracując w różnych zawodach prawniczych zdobył duże doświadczenie, szczególnie w dziedzinie prawa karnego i procedury karnej. Jest także uznanym znawcą prawa międzynarodowego i problematyki praw człowieka, ze szczególnym uwzględnieniem zagadnienia przemocy wobec kobiet i dzieci oraz poważnych aktów przemocy (morderstwa, terroryzm); autor wielu artykułów w tych dziedzinach.
W lutym 2003 został wybrany na sędziego Międzynarodowego Trybunału Karnego, na kadencję 9-letnią.

</doc>
<doc id="45142" url="https://pl.wikipedia.org/wiki?curid=45142" title="Fatoumata Dembele Diarra">
Fatoumata Dembele Diarra

Fatoumata Dembele Diarra (ur. 15 lutego 1949), prawniczka z Mali.
Specjalistka prawa humanitarnego oraz ochrony praw kobiet i dzieci, była m.in. narodowym dyrektorem administracji sędziów w Mali oraz prezesem izby karnej Sądu Apelacyjnego w Bamako. Wiceprezydent Międzynarodowej Federacji Kobiet Prawniczek.
Została wybrana jako sędzia "ad litem" przy Międzynarodowym Trybunale Karnym ds. Zbrodni w Byłej Jugosławii i pracowała przy jednej ze spraw trybunału. W lutym 2003 została wybrana na sędziego Międzynarodowego Trybunału Karnego (na kadencję 9-letnią).
Autorka wielu publikacji oraz uczestniczka programów badawczych i konferencji naukowych, m.in. prowadziła badania w ramach seminarium organizowanego przez Międzynarodową Federację Kobiet Prawniczek "Porządek prawny na poziomie międzynarodowym".

</doc>
<doc id="45143" url="https://pl.wikipedia.org/wiki?curid=45143" title="Maureen Harding Clark">
Maureen Harding Clark

Maureen Harding Clark (ur. 3 stycznia 1946) – prawniczka irlandzka.
Specjalistka prawa karnego, o dużym doświadczeniu zawodowym. W czerwcu 2001 została wybrana na sędziego "ad litem" przy Międzynarodowym Trybunale Karnym ds. Zbrodni w Byłej Jugosławii; 2001–2003 zajmowała się jednym z postępowań, pracując w składzie I izby procesowej trybunału (oskarżonymi byli dwaj dowódcy oddziałów paramilitarnych w Bośni).
Od marca 2003 sędzia Międzynarodowego Trybunału Karnego, została wybrana na kadencję 9-letnią. Z funkcji zrezygnowała jednak już w grudniu 2006, w związku z przejściem do pracy w Sądzie Najwyższym Irlandii.

</doc>
<doc id="45145" url="https://pl.wikipedia.org/wiki?curid=45145" title="René Blattmann">
René Blattmann

René Blattmann (ur. 28 stycznia 1948) - prawnik boliwijski, od 2003 sędzia Międzynarodowego Trybunału Karnego.
Prof. prawa karnego i międzynarodowego, zajmował ważne stanowiska państwowe, m.in. ministra sprawiedliwości i praw człowieka. Jako minister zajmował się reformą systemu sądowniczego, kładł nacisk na ochronę i promocję praw człowieka i gwarancji obywatelskich. Pracował także dla ONZ, był koordynatorem działań prawnych oraz ds. praw człowieka przy Misji Weryfikacyjnej w Gwatemali.
Jako doświadczony ekspert prawa karnego, prawa międzynarodowego i problematyki praw człowieka został wybrany w lutym 2003 na sędziego Międzynarodowego Trybunału Karnego (na kadencję 6-letnią). W 2009 jego kadencja sędziego stałego dobiegła końca, jednak pozostał w składzie MTK jako sędzia "ad litem" (powołany tylko na potrzeby konkretnej sprawy), do czasu zakończenia procesu Thomasa Lubangi, w którym orzeka. 

</doc>
<doc id="45146" url="https://pl.wikipedia.org/wiki?curid=45146" title="Rozkład hipergeometryczny">
Rozkład hipergeometryczny



</doc>
<doc id="45147" url="https://pl.wikipedia.org/wiki?curid=45147" title="Mauro Politi">
Mauro Politi

Mauro Politi (ur. 13 września 1944), prawnik włoski.
Od 1990 prof. prawa międzynarodowego na Uniwersytecie w Tarencie, wcześniej wykładał na uczelniach w Cagliari i Urbino (od 1976). W latach 1969-1983 pracował jako sędzia w Oristano i Mediolanie, był także zastępcą prokuratora w sądzie dla nieletnich w Mediolanie.
1992-2001 był radcą prawnym Stałego Przedstawicielstwa Włoch przy ONZ, brał udział w pracach przygotowawczych Międzynarodowego Trybunału Karnego, był współautorem Statutu MTK, uczestnikiem negocjacji dotyczących jego ratyfikacji, a także członkiem włoskiej delegacji w Komisji Przygotowawczej MTK. W lutym 2003 został wybrany na sędziego Trybunału, na kadencję 6-letnią.
Wcześniej, w czerwcu 2001 wybrano go na sędziego "ad litem" w Międzynarodowym Trybunale Karnym ds. Zbrodni w Byłej Jugosławii; nie został jednak powołany do pracy w izbach procesowych.
Jest autorem wielu publikacji z prawa międzynarodowego i prawa karnego.

</doc>
<doc id="45149" url="https://pl.wikipedia.org/wiki?curid=45149" title="Liga Hanzeatycka">
Liga Hanzeatycka



</doc>
<doc id="45150" url="https://pl.wikipedia.org/wiki?curid=45150" title="FIFA 100">
FIFA 100

FIFA 100 – popularna nazwa listy najlepszych żyjących piłkarzy, przygotowanej na jubileusz stulecia Międzynarodowej Federacji Związków Piłkarskich (FIFA). Lista została ogłoszona w 2004.
O jej stworzenie władze FIFA poprosiły znakomitego niegdyś piłkarza, Brazylijczyka Pelé. Ostatecznie Pelé umieścił na niej ponad stu graczy, ale i tak spotkał się z krytycznymi uwagami. Zarzucano mu choćby pominięcie kilku partnerów z reprezentacji Brazylii.
Osiemnastu cenionych fotografów wykonało artystyczne portrety piłkarzy, które można było obejrzeć na otwartej 4 marca 2004 w Londynie wystawie. Później ekspozycję można było zwiedzić w wielu miastach świata.
Na liście zostali umieszczeni następujący piłkarze:

</doc>
<doc id="45151" url="https://pl.wikipedia.org/wiki?curid=45151" title="Środkowa trójkąta">
Środkowa trójkąta

Środkowa trójkąta – odcinek łączący wierzchołek trójkąta ze środkiem przeciwległego boku; czasem tak nazywa się też prostą zawierającą ten odcinek. Trójkąt ma trzy różne środkowe.
Każda ze środkowych dzieli trójkąt na dwie części o równych polach. Korzystając z twierdzenia Carnota można dowieść, że w trójkącie o bokach formula_1 długość środkowej formula_2 opadającej na bok formula_3 wynosi:
Uwaga: Środkowej trójkąta nie należy mylić z linią środkową łączącą środki dwóch boków trójkąta.
Twierdzenie o przecinaniu się środkowych.
Środkowe trójkąta przecinają się w jednym punkcie. Dzieli on każdą z nich w stosunku 2:1 licząc od wierzchołka.
Na mocy własności równoległoboku środkowe trójkąta abc wyprowadzone z wierzchołków a, b i c są wyznaczone przez wektory odpowiednio:
Koniec pierwszego wektora odpowiednio skróconego tj. wektora
należy do drugiej i trzeciej środkowej jednocześnie (a więc pokrywa się z punktem ich przecięcia).
Rzeczywiście, korzystając z zależności
otrzymuje się
oraz
Dowiedziona własność ma charakter afiniczny, ponieważ środkowa trójkąta i przecięcie środkowych są niezmiennikami przekształceń afinicznych. Twierdzenie to jest więc twierdzeniem geometrii afinicznej.
Afiniczność wynika m.in. z tego, że w dowodzie starannie unikano takich pojęć jak prostopadłość, kąt, przystawanie nierównoległych odcinków, pole (w konwencji wektorowej wystarczyło nie używać iloczynu skalarnego).
Użyto natomiast pojęcia równoległości prostych (np. poprzez stosowanie pojęcia wektora swobodnego) oraz twierdzenie Talesa (np. stosunek podziału odcinka), za czym kryje się aksjomat Euklidesa.
Jednak użycie twierdzenia Talesa do dowodu, że środkowe dowolnego trójkąta przecinają się w jednym punkcie, nie jest konieczne.
Co więcej, twierdzenie to jest twierdzeniem geometrii absolutnej, czyli nie zależy od aksjomatu Euklidesa.
Punkt przecięcia środkowych w ujęciu analitycznym.
Równanie wektorowe.
Jeśli mamy trójkąt o wierzchołkach a, b i c to przecięcie środkowych jest punktem x spełniającym równanie:
Wyznaczenie przez wektor wodzący.
Jeśli a,b,c są wektorami wodzącymi wierzchołków trójkąta to przecięcie środkowych ma wektor wodzący postaci:
Oba powyższe wzory łatwo wywnioskować z twierdzenia o przecinaniu się środkowych trójkąta.
Punkt przecięcia środkowych jako środek ciężkości.
Punkt przecięcia się środkowych jest środkiem masy trójkąta (barycentrum). Oznacza to, że jako punkt podparcia jest on punktem równowagi przy założeniu, że masa w trójkącie jest rozłożona równomiernie (każde dwie części o jednakowym polu ważą tyle samo).
Biorąc pod uwagę drugi ze wzorów z poprzedniej sekcji i jego identyczność z fizycznym środkiem masy trzech punktów materialnych można stwierdzić, że z punktu widzenia statyki fizyczny trójkąt zachowuje się więc tak, jakby jego masa była skupiona po równo w jego wierzchołkach.

</doc>
<doc id="45154" url="https://pl.wikipedia.org/wiki?curid=45154" title="Traktat stralsundzki">
Traktat stralsundzki



</doc>
<doc id="45155" url="https://pl.wikipedia.org/wiki?curid=45155" title="Strzałowo">
Strzałowo



</doc>
<doc id="45156" url="https://pl.wikipedia.org/wiki?curid=45156" title="Tuiloma Neroni Slade">
Tuiloma Neroni Slade

Tuiloma Neroni Slade (ur. 8 kwietnia 1941) – samoański prawnik i dyplomata.
Specjalista ochrony praw człowieka i prawa międzynarodowego, pracował jako adwokat i prokurator, był m.in. prokuratorem generalnym Samoa. W latach 1993–2003 był stałym przedstawicielem Samoa przy ONZ, brał udział w pracach przygotowawczych przy ustanawianiu Międzynarodowego Trybunału Karnego od 1995; 1998 był wiceprezydentem Dyplomatycznej Konferencji Pełnomocników ds. Ustanowienia Międzynarodowego Trybunału Karnego pod egidą ONZ. Jest także współtwórcą Statutu MTK.
W lutym 2003 został wybrany na sędziego Trybunału, na kadencję 3-letnią. W styczniu 2006 ubiegał się o kolejną kadencję (9-letnią), ale nie został wybrany.

</doc>
<doc id="45157" url="https://pl.wikipedia.org/wiki?curid=45157" title="Song Sang-hyun">
Song Sang-hyun

Song Sang-hyun (ur. 21 grudnia 1941) – południowokoreański prawnik, od 2003 sędzia, a od 2009 również przewodniczący Międzynarodowego Trybunału Karnego.
Prof. prawa karnego i postępowania karnego, specjalista problematyki świadków w prawie karnym. Członek komitetu doradczego przy Sądzie Najwyższym Korei Południowej oraz przy Ministerstwie Sprawiedliwości, brał aktywny udział w pracach nad reformą kodyfikacji prawa karnego materialnego i procesowego w systemie koreańskim. Wielokrotnie występował jako "visiting professor" na uczelniach w Australii, Nowej Zelandii i USA.
Zajmuje się również prawem humanitarnym i problematyką przestrzegania praw człowieka. W lutym 2003 został wybrany na sędziego Międzynarodowego Trybunału Karnego na 3-letnią kadencję, w styczniu 2006 na dalsze 9 lat. Jest autorem licznych publikacji z różnych gałęzi prawa. W 2009 został wybrany przewodniczącym Trybunału na trzyletnią kadencję. Orzeka w Izbie Odwoławczej Trybunału.

</doc>
<doc id="45158" url="https://pl.wikipedia.org/wiki?curid=45158" title="Stralsund">
Stralsund

Stralsund (wym. ) – nadbałtyckie miasto powiatowe i hanzeatyckie w niemieckim kraju związkowym Meklemburgia-Pomorze Przednie, siedziba powiatu Vorpommern-Rügen. Leży nad cieśniną Strelasund i ma połączenie kolejowe i drogowe z największą wyspą Niemiec – Rugią. Z tego też powodu Stralsund nazywany jest bramą Rugii. Stralsund uzyskał miejskie prawo lubeckie w 1234. W 2002 Stare Miasto Stralsundu i starówka Wismaru zostały wpisane na listę światowego dziedzictwa UNESCO.
Jest największym miastem Przedpomorza i należny do najważniejszych miast regionu. Wraz z Greifswaldem (z którym tworzy duocentryczny ośrodek) pełni funkcję głównego centrum Pomorza Przedniego. W mieście znajdują się lokalizacje niektórych nadrzędnych władz: sądu administracyjnego, sądu federalnego, urzędu finansowego, urzędu zaopatrzenia i adwokatura państwowa.
Geografia.
Położenie geograficzne.
Stralsund leży w północno-wschodniej części Pomorza Przedniego w kraju związkowym Meklemburgia-Pomorze Przednie w północnych Niemczech.
Klimat.
Średnie roczne opady wynoszą 656 mm i są tym samym stosunkowo niskie w skali krajowej. Jedynie w 31% stacji pomiarowych Niemieckiej Służby Meteorologicznej rejestruje się niższe wartości. Najsuchszym miesiącem jest luty, największe opady występują w lipcu: w tym miesiącu obserwuje się 2,1 razy więcej opadów niż w lutym. Opady zmieniają się umiarkowanie. Niższe roczne wahania rejestrowane są w 40% niemieckich stacji pomiarowych.
Krajobraz.
Miasto leży nad bałtycką cieśniną Strelasund. Mosty pomiędzy Stralsundem a miejscowością Altefähr stanowią jedyne połączenie Rugii ze stałym lądem. Stralsund leży w pobliżu trzeciego co do wielkości parku narodowego w Niemczech, obejmującego fragment Bałtyku wraz z częścią półwyspu Darß i Zingst, wysp Hiddensee oraz Rugii.
W granicach miasta znajduje się także las miejski. Otaczające dziś Stare Miasto trzy stawy (Knieperteich, Frankenteich oraz Moorteich) oraz cieśnina Strelasund zapewniały pierwotnej osadzie oraz historycznemu centrum miasta bezpieczne wyspiarskie położenie. Najwyższym wzniesieniem jest góra Galgenberg w zachodniej części miasta.
Podział administracyjny.
Powierzchnia miasta wynosi 38,97 km², co przy liczbie mieszkańców wynoszącej 59 139 (dane z roku 2016) pozwala zaliczyć Stralsund do najgęściej zaludnionych miast Meklemburgii-Pomorza Przedniego (1518 os./km²).
Miasto hanzeatyckie Stralsundu dzieli się na następujące obszary miasta, tudzież dzielnice:
Do miasta należą także niektóre tereny w pobliżu Stralsundu, jak również na wyspach Rugii, Hiddensee oraz Ummanz.
Sąsiednie gminy.
Większymi miastami w pobliżu Stralsundu są Greifswald i Rostock. W bliskiej okolicy znajdują się poza tym miasta Barth oraz Ribnitz-Damgarten.
Historia.
Nazwa miasta.
Nazwa miasta, zapisana pierwotnie jako "Stralowe" (1234), przybierała w ciągu wieków w dokumentach formy "Stralesund" (1240), "in Stralsunde" (1248), "Stralsundt" (1525). Pochodzi od połabskiego słowa "strela", oznaczającego strzałę. Od połowy XIX wieku w polskim piśmiennictwie naukowym i popularnym używa się formy "Strzałów". W polszczyźnie przełomu XIX i XX wieku były w użyciu również filologicznie zrekonstruowane formy "Strela" i "Sztrela".
Historia miasta.
Stralsund pierwotnie był słowiańską wioska rybacką położoną na wybrzeżu Bałtyku, nad cieśniną Strelasund. Tłumaczy to słowiańskie pochodzenie nazwy miasta: "stral" oznacza grot strzały bądź włóczni. Zakończenie "–sund" to w językach germańskich określenie na cieśninę morską i odnosi się w tym przypadku do cieśniny Strelasund. Do wsi (później grodu) dojścia broniły stawy wkoło miasta. W wyniku przemieszczania się ludności niemieckojęzycznej na tereny wschodnie (tzw. Ostsiedlung), tereny dzisiejszego Stralsundu zostały zasiedlone przez plemiona germańskie. W 1234 roku rugijski książę Wisław I przyznał miastu prawa miejskie wzorowane na prawach Lubeki, tudzież Rostocku.
W roku 1240 wprowadzono wolność celną, a Stralsund stał się szybko jednym z najważniejszych nadbałtyckich miast handlowych, głównie dzięki osadnikom z Westfalii. W tym czasie pod banderą stralzundzką pływało około 300 statków. W roku 1250 powstało Nowe Miasto z kościołem Mariackim, a pod koniec XIII wieku przyłączono teren na którym znajdował się kościół św. Jakuba. W roku 1293 miasto przystąpiło do związku Hanzeatyckiego i stało się ważnym graczem na arenie międzynarodowej.
Po rozwiązaniu księstwa rugijskiego w 1325 Stralsund został przekazany książętom pomorskim i należał do księstwa pomorsko-wołogoskiego. W XIV wieku stał się najważniejszym po Lubece miastem hanzeatyckim na południowym wybrzeżu Bałtyku, a podczas wojny Hanzy z Duńczykami miasto odebrało bardzo dużą rolę. To tutaj podpisano w 1370 roku akt pokojowy znany w polskojęzycznej monografii pokojem w Strzałowie.
Po rozwiązaniu Hanzy miasto zaczęło tracić na znaczeniu. Handel oraz budowa statków pozostały jednak główną gałęzią gospodarki Stralsundu. Stralsund był pionierem reformacji w Niemczech Północnych. Już od 1525 roku większość mieszkańców Stralsundu zaczęła przechodzić na ewangelicyzm.
Podczas wojny trzydziestoletniej miasto z pomocą Szwecji i Danii zapobiegło oblężeniu miasta przez oddziały Wallensteina w 1628 roku i stało się twierdzą. Po zakończeniu wojny trzydziestoletniej i podpisaniu pokoju westfalskiego Stralsund przez ponad 200 lat znajdował się pod panowaniem Królestwa Szwecji jako część Pomorza Szwedzkiego. W roku 1815 Stralsund stał się miastem pruskim. W latach 1818–1932 był powiatem grodzki i zarazem siedzibą rejencji stralsundzkiej, a od 1932 powiatem grodzkim w rejencji szczecińskiej.
W czasie II wojny światowej w ataku bombowym aliantów na Stralsund 6 października 1944 roku zginęło ponad 800 osób cywilnych. 8000 mieszkań oraz wiele zabytków architektonicznych zostało całkowicie lub poważnie zniszczonych.
1 maja 1945 Armia Czerwona wkroczyła do miasta praktycznie bez użycia siły. Stralsund stał się częścią radzieckiej strefy okupacyjnej.
W okresie Niemieckiej Republiki Demokratycznej wzniesiono w mieście wiele bloków z wielkiej płyty, a zabytkowe Stare Miasto zaczęło popadać w ruinę. Gospodarka miasta opierała się wówczas głównie z budowy statków w tutejszej stoczni, która wykonywała statki dla Związku Radzieckiego czasem w trybie dziesięciodniowym.
Po politycznym przełomie w 1989 roku, Stralsund stał się wzorem wśród tzw. „nowych landów”, jeśli chodzi o wspieranie budownictwa i ochrony zabytków w mieście. Historyczne centrum miasta wraz z portem zostało gruntownie odrestaurowane z pomocą programu rządowego. Także dzielnice mieszkalne bloków z wielkiej płyty – Grünhufe oraz Knieper – zostały odnowione w ramach programów "Rewaloryzacja", "Przebudowa Miasta – Wschód" oraz "Miasto Społeczne", a koncepcja zabudowy mieszkalnej w mieście została zmodyfikowana.
Od roku 2002 stralsundzkie Stare Miasto, wraz ze Starym Miastem Wismaru znajdują się na Liście Światowego Dziedzictwa UNESCO z tytułem: "Historyczne Stare Miasta Stralsundu i Wismaru".
Przed gospodarką Stralsundu stoi od roku 1989 nadal wiele wyzwań i problemów, które jak dotąd nie zostały rozwiązane.
W ramach reformy powiatów w 2011 roku Stralsund, Rugia oraz powiat Nordvorpommern stały się jednym powiatem o nazwie Nordvorpommern ze stolicą w Stralsundzie.
Fortyfikacje miejskie.
Stralsund od 1871 roku posiadał status twierdzy, co chroniło miasto przed licznymi wojnami. Poza dziesięcioma bramami, prowadzącymi do miasta, z których zachowały się tylko dwie (bramy Knieper oraz Küter), dostępu do miasta broniły także stawy miejskie oraz wały.
Społeczeństwo i polityka.
Burmistrz miasta.
Najwyższym reprezentantem zarządu miasta w Stralsundzie jest od października 2008 roku nadburmistrz Alexander Badrow (CDU).
Mieszkańcy miasta.
Stralsund (nr okręgu wyborczego: 5) posiada 68 obwodów wyborczych. Rada miejska składa się z reguły z 43 posłów, wybieranych w wolnych i tajnych wyborach. Od wyborów 25 maja 2014 roku skład rady miejskiej Stralsundu przedstawia się następująco:
Herb i flaga.
Herb Stralsundu został nadany 9 września 1938 roku w Szczecinie przez ówczesnego nadburmistrza i zarejestrowany pod nr 67 herbarza Meklemburgii-Pomorza Przedniego.
Blazonowanie: pionowo ustawiona srebrna strzała, a nad nią niewielki srebrny krzyż równoramienny na czerwonym tle. Wymowa stralsundzkiego herbu wskazuje na pochodzenie nazwy miasta: słowo "stral" oznaczało w językach słowiańskich strzałę lub grot. Motyw strzały był także używany w pieczęci miasta.
Stralsundzka flaga przedstawia identyczny motyw, jak herb miasta: pionowo ustawioną srebrną (białą) strzałę i niewielki srebrny (biały) krzyż równoramienny na czerwonym tle.
Religia.
Obszary dzisiejszego Stralsundu zostały po odejściu Germanów w czasie wędrówki ludów zamieszkane głównie przez słowiańskich osadników. Po zwycięstwie Danii nad słowiańskim księciem na Rugii w roku 1168 oraz napływie chrześcijańskich osadników przede wszystkim z Westfalii rozpoczęła się chrystianizacja tych terenów. W XIII wieku przybyli do Stralsundu także Żydzi. Reformacja w XVI wieku zmieniła Stralsund w miasto ewangelickie.
W XV wieku wypędzono Żydów z Pomorza i Meklemburgii. W 1757 roku panujący wówczas w Stralsundzie król szwedzki pozwolił na ich ponowne osiedlenie się. W 1786 roku Żydzi rozpoczęli budowę synagogi; 30 marca 1787 roku została ona poświęcona. Żydowscy kupcy wnieśli wiele innowacyjnych idei do handlu miejskiego. W 1875 roku bracia Wertheim zbudowali pierwszy dom towarowy w Stralsundzie. 14 sierpnia 1879 roku Leonard Tietz otworzył niewielki sklep, który wkrótce zamienił się w znany koncern „Kaufhof”. Po dojściu Hitlera do władzy w 1933 roku do wiary żydowskiej przyznawały się 134 osoby. W 1939 były to już tylko 62. Jedynie dwóch Żydów, którzy przeżyli faszystowski terror, powróciło do Stralsundu.
Po II wojnie światowej Stralsund znajdował się w granicach radzieckiej strefy okupacyjnej. Polityka sowiecka próbowała odsunąć ludność od wpływów kościoła, m.in. poprzez rygorystyczne potępienie religii w wychowaniu szkolnym. W latach 1949–1989 odsetek protestantów wśród mieszkańców miasta spadł z 90% na około 20%. Obecnie około 75% ludności Stralsundu nie należy do żadnej wspólnoty wyznaniowej.
Najpopularniejszą grupą wyznaniową są w Stralsundzie ewangelicy (ok. 15%). Stralsundzki okręg kościelny Pomorskiego Kościoła Ewangelickiego jest jednym z czterech okręgów kościelnych kościoła krajowego rejonu Pomorza Przedniego. Około 4% mieszkańców miasta wyznaje katolicyzm. Oprócz tego istnieją tu także mniejsze chrześcijańskie grupy wyznaniowe, jak np. irwingianie, adwentyści, Kościół Wolnych Chrześcijan czy Kościół Ewangelicko-Metodystyczny.
Zmiany administracyjne.
W latach 20. XX wieku Stralsund potrzebował nowych terenów. Planowana była budowa cmentarza głównego, a dotychczasowe cmentarze sięgały już granic miasta.
Po uchwaleniu pruskiej „Ustawy o regulacji poszczególnych punktów dot. zarządu gmin” w roku 1927, która przewidywała także zniesienie obszarów dworskich, Stralsund wniósł wniosek o przyłączenie do miasta sąsiednich miejscowości: Klein Kedingshagen, Groß Kedingshagen, Grünthal, Grünhufe, Freienlande, Andershof, Lüssow, Langendorf (z jeziorami Borgwallsee oraz Pütter See), Groß Lüdershagen, Neu Lüdershagen, Wendorf, Zitterpennigshagen, Voigdehagen, Försterhof, Teschenhagen, Devin oraz Stadtkoppel. Także miejscowość Altefähr na Rugii miała znaleźć się w granicach miasta (tamtejsza plaża i park należały już wtedy do Stralsundu). Ogólnie obszar nowo przyłączonych ziem obejmować miał 3538 ha, ale tylko część wspomnianych terenów włączono do miasta. Na mocy postanowienia prezydenta rejencji z dnia 21 września 1928 roku do Stralsundu przyłączono „cały obszar dworski Voigdehagen o powierzchni 297,85 ha z ok. 93 mieszkańcami, cały obszar dworski Devin o powierzchni 479,87 ha z ok. 230 mieszkańcami, północna część obszaru dworskiego Andershof o powierzchni ok. 264,74 ha z ok. 150 mieszkańcami, cały obszar dworski Grünhufe o powierzchni 405,61 ha z ok. 157 mieszkańcami”.
Częścią obszaru dworskiego Grünhufe były gospodarstwa w Stadtkoppel i Garbodenhagen oraz majątki ziemskie Grünthal i Freienlande. Do tego miastu przydzielono także części majątków ziemskich Langendorf, Lüssow oraz Klein Kordshagen.
Nowa powierzchnia Stralsundu wynosiła 1 781,69 ha i była prawie dwa razy większa niż ta przed zmianami. Przekazanie nowych ziem odbyło się 22 października 1928 roku w stralsundzkim ratuszu.
Demografia.
W roku 1989 wskaźnik liczby ludności Stralsundu (ponad 75 000 mieszkańców) osiągnął najwyższy poziom. Od tego czasu wartość ta wciąż spadała. W latach pomiędzy przełomem politycznym w 1989 roku a rokiem 2008 liczba mieszkańców Stralsundu zmniejszyła się o około 15 000.
Poniższa tabela przedstawia liczbę ludności Stralsundu w poszczególnych latach. Dane do 1833 roku są raczej szacunkowe, dalsze wartości wynikają ze spisów statystycznych lub urzędowych uzupełnień ówczesnych Urzędów Statystycznych, tudzież magistratu. Dane te dotyczą od 1843 roku ludności przebywającej na danym terenie, od 1925 roku ludności zamieszkującej dany teren, a od 1966 roku osób zameldowanych na danym terenie. Przed rokiem 1843 stosowano niejednolite metody liczenia ludności.
Miasta partnerskie.
Francuskie miasto Boulogne-sur-Mer oraz fińskie Pori stały się w 1963 i 1964 roku miastami partnerskimi Stralsundu. W roku 1969 została nim także Windawa (Ventspils) na Łotwie. Później dołączyły do nich Kilonia, stolica kraju związkowego Szlezwik-Holsztyn oraz Stargard (od 1987 roku), jak również szwedzkie Malmö (od 1991 roku), Svendborg w Danii (od 1992 roku) oraz Trelleborg w Szwecji (od 2000 roku). Obecnie francuskie Boulogne-sur-Mer nie jest już miastem partnerskim Stralsundu. W roku 2015 chińskie miasto Huangshan stało się kolejnym miastem partnerskim.
Poza tym Stralsund uczestniczy w pracy „Nowej Hanzy”, której celem jest rozwój handlu i turystyki miast członkowskich.
Kultura i zabytki.
Zabytki architektury.
Stare Miasto.
Śródmieście Stralsundu wyróżnia się bogactwem historycznych budowli. Polityka NRD nie przywiązywała dużej wagi do wartości zabytkowych budynków, co sprawiło, że wielu budowlom groziło zniszczenie. Od 1990 roku zdecydowana większość budynków historycznego Starego Miasta została odrestaurowana, z prywatnych oraz publicznych funduszy, a także dzięki wsparciu fundatorów. W szczególności na Starym Mieście ujrzeć można wielką różnorodność architektoniczną, z wieloma uroczymi domami szczytowymi ówczesnych kupców, z kościołami, wąskimi uliczkami oraz placami. Spośród ponad 800 budynków Stralsundu podlegających ochronie jako zabytki, ponad 500 znajduje się na Starym Mieście. W ciągu 20 lat, od roku 1990 do listopada 2010 roku w całości odrestaurowano 588 z ponad 1000 budynków Starego Miasta, z tego 363 znajdujących się w rejestrze zabytków.
Z racji dużego znaczenia pod względem historycznym oraz architektonicznym, Stare Miasto Stralsundu wraz ze Starym Miastem Wismaru wpisane zostało w roku 2002 na Listę Światowego Dziedzictwa UNESCO.
Stary Rynek.
Wizytówką Starego Rynku w Stralsundzie jest kościół św. Mikołaja oraz ratusz – jako jeden z najważniejszych niesakralnych budowli północnoniemieckiego gotyku ceglanego, a także Dwór Artusa (w którym już w XIV wieku organizowano oficjalne przyjęcia i przyjmowano ważne osobistości), kamienica Wulflama, Commandantenhus (dawna siedziba dowódcy szwedzkiego garnizonu), domy kupieckie z wykuszami oraz współczesny blok z wielkiej płyty – które wspólnie tworzą swoisty przekrój przez architektoniczną historię miasta.
Domy kupieckie.
Często z dużym finansowym zaangażowaniem restaurowane typowe mieszkalne domy szczytowe w Stralsundzie kształtują obraz śródmiejskich ulic. W dawnym budynku rządu szwedzkiego przy dzisiejszej Badenstraße znajduje się urząd budownictwa. Dom muzealny przy Mönchstraße został odrestaurowany ze środków Niemieckiej Fundacji na rzecz Ochrony Zabytków i stanowi dziś jeden z najważniejszych oryginalnie zachowanych domów kupieckich z czasów Hanzy w Niemczech Północnych; zachowany jako obiekt muzealny, pomaga wyobrazić sobie i zrozumieć historię ostatnich siedmiu stuleci.
Kościoły.
Trzy wzniosłe budowle epoki gotyku ceglanego: Kościół Najświętszej Marii Panny, kościół św. Mikołaja oraz kościół św. Jakuba świadczą o dużym znaczeniu miasta w średniowieczu. Kościół św. Jakuba jest dziś wykorzystywany jedynie jako dom kultury. W dwóch pozostałych kościołach na Starym i Nowym Rynku nadal odprawiane są nabożeństwa. Z wieży Kościoła Najświętszej Marii Panny rozciąga się piękny widok na cały Stralsund oraz wyspę Rugię. Do młodszych budowli sakralnych w Stralsundzie zalicza się Kościół Zmartwychwstania Pańskiego, Kościół Trójcy Świętej, Kościół Pokoju oraz Kościół Marcina Lutra.
Klasztory.
We franciszkańskim klasztorze św. Jana z 1254 roku znajduje się dziś archiwum miejskie. Odbywają się tu także regularnie imprezy kulturalne, jak np. przedstawienia teatralne na wolnym powietrzu.
Gotycki klasztor św. Anny i Brygidy przy Schillstraße powstał w 1560 roku; stanowił on połączenie powstałego w 1480 roku klasztoru św. Anny oraz zakonu damsko-męskiego Mariakron z 1421 roku.
O klasztorze św. Jürgena przy Mönchstraße wspomina się po raz pierwszy w 1278 roku. W XIV wieku służył on jako dom dla osób starszych. W 1632 roku kościół, jak i cały budynek został rozebrany. W 1743 powstał nowy budynek jako klasztor św. Jürgena przy bramie Knieper; w 1754 klasztor zapewniał mieszkania dla ludzi starszych, a od 1841 roku dla wdów.
Klasztor św. Katarzyny to największy ze stralsundzkich klasztorów. Był to klasztor dominikański. Budynek należy do najstarszych budowli gotyku ceglanego krajów nadbałtyckich i obecnie mieści on dwa muzea: Muzeum Historii i Kultury oraz Niemieckie Muzeum Morskie.
W wymienionym po raz pierwszy w roku 1256 klasztorze Ducha Świętego znajdował się przytułek dla ludzi ubogich i chorych. Obecnie wszystkie mieszkania i domy wchodzące w skład dawnego klasztoru zostały odrestaurowane.
Port.
Do portu miejskiego Stralsundu przybijają promy z Hiddensee i z miejscowości Altefähr na Rugii oraz statki wycieczkowe. W miesiącach letnich jest to także miejsce cumowania dużych statków rejsowych. Są tu także inne porty jachtowe niedaleko Starego Miasta. Wzdłuż północnego molo stoją w lecie często setki jachtów i statków.
Budynek dawnego nawigatora morskiego, stare spichlerze oraz zarys Starego Miasta tworzą architektonicznie swoisty kontrast do widoku wyspy Rugii oraz Hiddensee. Bark Gorch Fock stojący na stałe w porcie stanowi dodatkową atrakcję turystyczną.
Umocnienia miejskie.
W Stralsundzie zachowała się stosunkowo duża część średniowiecznych murów miejskich oraz dwie z 11 bram miejskich: brama Knieper oraz brama Küter.
Parki i zbiorniki wodne.
Stralsundzkie Stare Miasto jest z jednej strony otoczone cieśniną Strelasund, a z drugiej kilkoma stawami (Knieperteich, Frankenteich oraz Moorteich), tak że śródmieście jest prawie całkowicie otoczone wodą, na kształt wyspy.
Ponieważ historyczne uwarunkowania sprawiły, że na starówce jest niewiele zieleni, po zniesieniu umocnień miejskich w XIX wieku urządzono kilka miejsc do odpoczynku wśród natury. Przykładem jest promenada Sund (Sundpromenade) prowadząca wzdłuż brzegu Strelasundu. Także stralsundzkie cmentarze zostały w XX wieku urządzone na wzór parku.
Na terenie Stralsundu czerpano niegdyś wodę leczniczą.
W Stralsundzie przy lesie miejskim, na powierzchni ok. 16 ha znajduje się ogród zoologiczny.
Instytucje kulturalne.
Muzea.
Niemieckie Muzeum Morskie w dawnym klasztorze św. Katarzyny jest najchętniej odwiedzanym muzeum w północnych Niemczech, pozwala zagłębić się w świat wodny i poznać jego mieszkańców. Uzupełnieniem do niego jest Ozeaneum w porcie miejskim, otwarte w 2008 roku(Europejskie Muzeum Roku 2010). Dalszymi filiami wspomnianego muzeum są Nautineum na wyspie Dänholm oaz Natureum na wyspie Darß.
Muzeum Historii i Kultury, najstarsze muzeum Meklemburgii-Pomorza Przedniego przedstawia przede wszystkim historię Pomorza. Główna siedziba muzeum znajduje się w byłym klasztorze św. Katarzyny, podobnie jak Niemieckiego Muzeum Morskiego. Wśród eksponatów znajduje się słynna złota biżuteria wikingów znaleziona na wyspie Hiddensee oraz bursztynowy amulet znaleziony w okolicach Słupska przedstawiający figurę byka, którego wiek szacuje się na 4–5 tys. lat. Jedną z filii Muzeum Historii i Kultury jest Muzeum Marynarki na wyspie Dänholm, którego tematem jest militarne znaczenie Stralsundu. Inne filie wspomnianego muzeum to dom muzealny przy Mönchstraße oraz muzeum znajdujące się przy dawnym spichlerzu przy Böttcherstraße (Museumsspeicher).
Wystawa „Zrozumieć Stralsund, nie widząc” umożliwia wirtualny spacer po mieście w całkowitej ciemności. Zwiedzający ma szansę wyobrazić sobie, w jaki sposób widzą świat niewidomi.
Teatr.
Teatr w Stralsundzie, do 1995 samodzielny, wchodzi obecnie w skład Teatru Pomorza Przedniego, wraz z teatrem w Greifswaldzie i Putbusie. Stralsundzki teatr wystawia sztuki wszelkich gatunków.
Urodzona w Stralsundzie Caró (właściwie Carolin Ristau) jest znaną piosenkarką, wydała kilka albumów z muzyką pop.
Specjalności kulinarne.
Kupiec i handlarz rybami Karl Wiechmann odkrył w Stralsundzie gatunek śledzia, którego na cześć i za zgodą ówczesnego kanclerza nazwał śledziem Bismarcka. Oryginalny przepis posiada obecnie handlarz rybami Henry Rasmus, który w swojej restauracji od 2003 roku oferuje oryginalnego śledzia Bismarcka.
Produkowane w stralsundzkim browarze piwa cieszą się duża popularnością, również za granicą. Zajmują one także zawsze wysokie miejsca w rankingach Międzynarodowego Zielonego Tygodnia w Berlinie (targi z zakresu żywności).
Instytucje publiczne.
W Stralsundzie znajduje się siedziba sądu rejonowego, sądu krajowego, sądu pracy oraz sądu ubezpieczeń społecznych.
Szyprowie stralsundzcy założyli w XV wieku kompanię szyperską, która stała się jednocześnie prekursorem ubezpieczeń społecznych i związków zawodowych w jednym.
W miejscowości Parow obok Stralsundu znajduje się Szkoła Techniczna Marynarki Niemieckiej.
Niemiecki Związek Ubezpieczeń Emerytalnych (Deutsche Rentenversicherung Bund) stworzył w Stralsundzie oddział skupiający około 1450 pracowników (dane z 2006 roku) i należy tym samym do największych pracodawców w regionie.
Szkoły.
W Stralsundzie jest siedem szkół podstawowych, dwie szkoły specjalne (im. Astrid Lindgren i Lamberta Steinwicha), cztery szkoły regionalne (szkoła średnia, połączenie Hauptschule i Realschule), ogólna szkoła średnia (do której uczęszczają jednocześnie uczniowie Hauptschule, Realschule oraz gimnazjum), chrześcijańska szkoła średnia, szkoła zawodowa oraz dwa gimnazja: im. Hanzy oraz im. Goethego. Gimnazjum techniczne przy szkole zawodowej oraz ogólna szkoła średnia Grünthal także umożliwiają uzyskanie świadectwa dojrzałości. W Stralsundzie znajduje się również niepubliczna szkoła całodzienna należąca do Ewangelickiej Fundacji Wspierania Szkolnictwa w Meklemburgii-Pomorzu Przednim.
Znajdują się tutaj także założona w 1952 roku szkoła muzyczna.
Uczelnie.
W 1991 roku otwarta została w Stralsundzie Wyższa Szkoła Techniczna, zapewniająca miejsca dla 2500 studentów. Znajduje się ona na północnym krańcu miasta i posiada własny kampus.
Na terenie Stralsundu znajduje się także Uniwersytet Ludowy oraz filia Szkoły Technicznej w Lubece.
Sport.
W dziedzinie podnoszenia ciężarów Stralsund posiada długą i pełną sukcesów tradycję. Stralsundzki związek sportowy TSV 1860 Stralsund ma na swoim koncie wiele sukcesów, zarówno w ogólnokrajowych (m.in. tytuł mistrza Niemiec: ostatnio w roku 2005) oraz międzynarodowych zawodach. Wspomnieć tu należy szczególnie Jürgena Heusera i Andreasa Behma.
Stralsundzka drużyna męska piłki ręcznej (Stralsunder HV) grała w sezonach 2003/2004 oraz 2008/2009 w pierwszej lidze, w sezonie 2010/2011 w lidze trzeciej.
Dawna drużyna piłki nożnej (ASG Stralsund) grała w latach 60.-80. w pierwszej i drugiej lidze NRD, jej następca, FC Pommern gra obecnie w lidze landu Meklemburgia-Pomorze Przednie (szósta klasa rozgrywkowa) (dane z marca 2011).
Popularny w Stralsundzie jest także sport motorowy, a konkretnie żużel. Zawodnicy MC Nordstern Stralsund należeli w 2010 roku do bundesligi żużlowej.
Siatkarki klubu 1. VC Stralsund reprezentują w sezonie 2010/2011 drugą ligę krajową.
Na lotnisku w Stralsundzie spotykają się fani samolotów śmigłowych, szybowców, helikopterów i modeli samolotów. Mistrz Niemiec w lataniu helikopterem z roku 2006 pochodzi ze Stralsundu.
Przy stralsundzkiej promenadzie znajduje się stanica wodna na terenie klubów wioślarskiego oraz jachtowego.
Gospodarka.
Przemysł.
Najważniejszą gałęzią gospodarki Stralsundu jest – ze względu na historyczne Stare Miasto oraz bliskość Rugii – turystyka. W mieście powstało wiele lokali gastronomicznych, hoteli, muzeów, także duży aquapark ("Hansedom"), centrum jachtowe, przedsiębiorstwa promowe itd., przyciągające masy turystów, nie tylko w okresie letnim.
Poza turystyką istnieje w Stralsundzie stocznia jako najważniejszy zakład przemysłowy miasta i pełen tradycji reprezentant budownictwa statków. W obrębie stoczni znajdują się różne przedsiębiorstwa metalurgiczne, jak również mniejsze stocznie budujące łodzie.
W stralsundzkim porcie przeładowywane są głównie materiały sypkie i towary w niewielkich opakowaniach: paczkach, workach (tzw. drobnica), np. sól.
Pommersche Volksbank ("Pomorski Bank Ludowy") ma swoją siedzibę także w Stralsundzie. Klienci obsługiwani są w 26 filiach na Rugii i na Pomorzu Przednim. Koncern gastronomiczny Nordmann przejął w 1991 roku stralsundzki browar i także przeniósł swoją siedzibę do Stralsundu.
Media.
W Stralsundzie ukazuje się gazeta „Ostsee-Zeitung” wraz z odrębnym wydaniem lokalnym „Stralsunder Zeitung”.
Oprócz tego rozdawane są w Stralsundzie bezpłatne gazety z ogłoszeniami, jak „Ostseeanzeiger Stralsund” (należy do „Ostsee Zeitung”), „Stralsunder Blitz” (wydawnictwa Blitz) czy „Zeitung am Strelasund”.
Regionalne stacje radiowe to NDR (Norddeutscher Rundfunk) oraz prywatni nadawcy Antenne MV i Ostseewelle. Głównym nadawcą w regionie jest maszt Telekomu w Garz na Rugii.
Publicznym nadawcą telewizyjnym w Stralsundzie jest nadający na programie trzecim NDR. Prywatnym dostawcą telewizji kablowej jest Fernsehen am Strelasund (FAS).
Transport.
transport drogowy.
Najważniejszą budowlą transportową Stralsundu jest wiszący Rügenbrücke, najdłuższy most w Niemczech, zbudowany w 2007 roku nad cieśniną Strelasund, który miał odciążyć stary most kolejowo-drogowy Rügendamm zbudowany w 1936 roku. Mosty te stanowią jedyne stałe połączenie Rugii ze stałym lądem. Stralsund posiada drogę dojazdową do autostrady A20 i leży przy drogach krajowych B105 prowadzącej z Rostocku, względnie z Greifswaldu/Neubrandenburga, B194 z kierunku Grimmen i B96, prowadzącej z miejscowości Bergen na Rugii.
transport kolejowy.
Do Stralsundu można się dostać pociągiem z Berlina (przez Prenzlau i Neubrandenburg) albo z Rostocku (i z Hamburga przez Rostock) wysiadając na stacji Stralsund Hauptbahnhof, Stralsund-Rügendamm albo Stralsund-Grünhufe. Poza tym istnieje połączenie kolejowe ze Stralsundu do Bergen, Sassnitz i Binz na Rugii.
transport wodny.
Stralsund posiada port miejski oraz liczne porty jachtowe; do miasta przypływają jachty, pasażerskie statki rzeczne oraz morskie statki rejsowe. Istnieje tu także port morski dla statków towarowych. W 2006 roku przeładowano tu ton towarów.
transport lotniczy.
Najbliższe lotniska to regionalny Port lotniczy Stralsund-Barth oraz międzynarodowy port lotniczy Rostock-Laage. W Stralsundzie znajduje się także lotnisko dla szybowców, samolotów śmigłowych, helikopterów i fanów modeli samolotów (na północ od centrum miasta).
Komunikacja miejska.
Autobusy komunikacji miejskiej kursują w obrębie miasta i najbliższej okolicy. Do roku 1966 Stralsund posiadał także system tramwajowy.
Ruch rowerowy.
W mieście znajduje się wiele ścieżek rowerowych. Przez Stralsund przebiega Niemiecki Szlak Alei oraz Nadbałtycki Szlak Rowerowy EuroVelo 10 (wzdłuż wybrzeży Bałtyku w Niemczech i Danii).
Osoby związane ze Stralsundem.
W Stralsundzie urodzili się m.in.:
Stralsund był w 1990 roku okręgiem wyborczym kanclerz Niemiec, Angeli Merkel (ur. 1954).
Honorowi obywatele.
Osobom, które szczególnie przysłużyły się miastu, przyznaje się dożywotni tytuł honorowego obywatela miasta. W Stralsundzie tytuł ten otrzymali m.in.:

</doc>
<doc id="45160" url="https://pl.wikipedia.org/wiki?curid=45160" title="Sylvia Steiner">
Sylvia Steiner

Sylvia Helena de Figueiredo Steiner (ur. 19 stycznia 1953), prawniczka brazylijska.
W ciągu pracy zawodowej zdobyła bogate doświadczenie w dziedzinie prawa karnego i prawa międzynarodowego, w szczególności międzynnarodowego prawa praw człowieka i międzynarodowego prawa humanitarnego. Przez 13 lat pracowała jako prokurator, następnie od 1995 sędzia w Federalnym Sądzie Apelacyjnym w São Paulo. Była członkiem delegacji brazylijskiej w Komitecie Przygotowawczym Międzynarodowego Trybunału Karnego.
W lutym 2003 została wybrana – w pierwszych w historii wyborach – na sędziego tego trybunału, na kadencję 9-letnią (w przyszłości wszystkie kadencje mają trwać 9 lat, jednak ze względu na zasadę wymiany co 3 lata 1/3 składu, w pierwszych wyborach sędziowie byli wybierani także na 3 i 6 lat).
Jest autorką wielu publikacji, dotyczących prawa humanitarnego, praw kobiet i dzieci, prawa karnego i międzynarodowego prawa karnego.

</doc>
<doc id="45161" url="https://pl.wikipedia.org/wiki?curid=45161" title="Łuk Tytusa">
Łuk Tytusa

Łuk Tytusa () – łuk triumfalny znajdujący się w Rzymie, zbudowany przez Domicjana dla uczczenia zwycięstwa Wespazjana i Tytusa w wojnie z Żydami i zdobycia Jerozolimy. Data rozpoczęcia i ukończenia budowy podawana często w przybliżeniu, w niektórych źródłach: po 81 roku, aż do roku 96.
Opis.
Jest to łuk o wysokości 15,4 m, szerokości 8,30 m i głębokości 3,35 m, z jedną bramą przejazdową. Zbudowany z białego marmuru. Na każdej fasadzie umieszczone są cztery kolumny w porządku kompozytowym. Kolumny skrajne mają trzony gładkie a środkowe zdobione kanelurami.
Łuk ozdobiony jest płaskorzeźbami. Reliefy wewnętrzne ukazują triumf Tytusa i zdobyte łupy, umieszczone po stronie wschodniej architrawu pokazują procesję podczas triumfu. Na ścianie północnej – są gloryfikacją jego dokonań. Strona wschodnia to relief jednoplanowy, pozostałe wykorzystują ujęcie wieloplanowe. Łuk Tytusa obrazuje ewolucję rzeźby rzymskiej w I wieku. Łuk był zwieńczony posągiem Cesarza.
Inskrypcja.
Na attyce umieszczona jest inskrypcja łacińska:
SENATVS POPVLVSQVE ROMANVS DIVO TITO DIVI VESPESIANI F[ilio] VESPASIANO AVGVSTO„Senat i lud rzymski (poświęca ten łuk) boskiemu Tytusowi, synowi boskiego Wespazjana i Wespazjanowi Augustowi”.

</doc>
<doc id="45162" url="https://pl.wikipedia.org/wiki?curid=45162" title="Pokój w Strzałowie">
Pokój w Strzałowie

Traktat stralsundzki (t. pokój w Strzałowie) – podpisany w Stralsundzie 24 maja 1370 pokój kończący konflikt między Danią i Ligą Hanzeatycką o przywileje handlowe w północnej Europie (zob. II wojna Hanzy z Danią). Traktat ten gwarantował Hanzie potwierdzenie wcześniejszych przywilejów handlowych oraz przejęcie kontroli na okres 15 lat nad czterema zamkami w Sundzie: Helsingborgu, Malmö, Skanör oraz Falsterbo wraz z dwiema trzecimi dochodów z nimi związanymi. Dodatkowo w wypadku śmierci króla Danii, rada królewska nie mogła wyznaczyć następcy tronu bez konsultacji z miastami hanzeatyckimi (co zostało wykorzystane 5 lat później przy wyborze Haakona VI).
Konflikt rozpoczął się w roku 1361, gdy duński król Waldemar IV Atterdag przyłączył do Danii wyspę Gotlandię z hanzeatyckim miastem Visby. W odpowiedzi Hanza zablokowała port w Kopenhadze. Dania poddała się w 1369.

</doc>
<doc id="45164" url="https://pl.wikipedia.org/wiki?curid=45164" title="Luis Moreno-Ocampo">
Luis Moreno-Ocampo

Luis Moreno-Ocampo (ur. 4 czerwca 1952 w Buenos Aires) – argentyński prokurator, główny prokurator Międzynarodowego Trybunału Karnego.
Jest doświadczonym znawcą prawa karnego i wieloletnim prokuratorem; partner w renomowanej argentyńskiej firmie prawniczej "Moreno-Ocampo &amp; Wortman Jofre", specjalizującej się w programach kontroli antykorupcyjnej w dużych przedsiębiorstwach, ochronie praw człowieka i prawie karnym.
Współpracował przy głośnych międzynarodowych sprawach karnych, m.in. ekstradycji byłego oficera nazistowskiego Ericha Priebke do Włoch i procesie funkcjonariuszy tajnych służb Chile oskarżonych o zamordowanie gen. Carlosa Pratsa; zajmował się też licznymi sprawami korupcyjnymi oraz ochroną dziennikarzy.
Był też oskarżycielem w procesach oficerów argentyńskich zamieszanych w przestępstwa popełniane w okresie wojskowej dyktatury.
Wielokrotnie wygłaszał wykłady jako "visiting professor" na Harvardzie i Uniwersytecie Stanforda. Jest współtwórcą i współpracownikiem licznych organizacji pozarządowych.
21 kwietnia 2003 został wybrany przez Zgromadzenie Państw-Stron Statutu Międzynarodowego Trybunału Karnego na Głównego Prokuratora MTK (ang. "Chief Prosecutor"), zdobywając wszystkie 78 głosów. Zaprzysiężony 16 czerwca 2003.

</doc>
<doc id="45165" url="https://pl.wikipedia.org/wiki?curid=45165" title="Drogi rzymskie">
Drogi rzymskie

 
Drogi rzymskie – system dróg wybudowany przez Rzymian o łącznej długości przekraczającej 70 tys. kilometrów. Drogi miały na celu głównie ułatwienie przemieszczania się legionów oraz kupców. Pozwalały również na szybsze przekazywanie informacji dzięki zorganizowanej wzdłuż dróg poczty państwowej ("cursus publicus"). Była to jednak broń obosieczna: tak samo przeciwko imperium mogli je wykorzystać barbarzyńcy.
Drogi rzymskie należą do najważniejszych osiągnięć inżynierskich Rzymu. Liczne odcinki rzymskich dróg przetrwały do dzisiaj.
Historia.
Pierwsze drogi powstawały już w IV w. p.n.e. Prowadziły one do sąsiednich miast w Lacjum i Etrurii. Były to między innymi prowadząca do Ostii – Via Ostiensis, prowadząca do Laurentum – Via Laurentina i Via Ardeatina, którą można było dotrzeć do Ardei. Nie były one jednak jeszcze właściwymi drogami rzymskimi. Ich nawierzchnię tworzyła ubita ziemia, a same drogi dopasowywały się do ukształtowania terenu.
Pierwszą prawdziwie rzymską drogą była rozpoczęta w 312 p.n.e. przez cenzora Appiusza Klaudiusza Caecusa, Via Appia, łącząca Rzym z Kapuą. Drogę wytyczono w taki sposób, by skrócić odległość do minimum, tak więc całymi kilometrami biegnie ona w linii prostej, a nad doliną Arriccia przez potężny wiadukt. W kolejnych stuleciach chęć uzyskania jak najkrótszej odległości była cechą charakterystyczną rzymskiego budownictwa drogowego. Zmuszała ona budowniczych do budowania licznych mostów (np. granitowy most na Tagu w Alcántara, w Hiszpanii, czy most na Dunaju o długości 1100 metrów koło Żelaznej Bramy niedaleko Turnu Severin w Rumunii), wiaduktów, nasypów, przekopów i tuneli. Innym precedensem jaki wprowadziła Via Appia było nazywanie drogi od nazwiska urzędnika, który nakazał jej budowę (zwyczaj ten stał się powszechny około sto lat po rozpoczęciu budowy drogi do Kapui).
Z czasem rzymskie drogi przekształciły się w ogromny system komunikacyjny, który razem ze szlakami morskimi scalał imperium rozciągające się na tysiące kilometrów na trzech kontynentach. Do końca II w. (na przestrzeni 5 stuleci) rzymscy inżynierowie zbudowali ok. 48 500 mil rzymskich (71,7 tys. km) dróg bitych. Niespełna 100 lat później inwentaryzacja sporządzona za cesarza Dioklecjana wykazała istnienie na obszarze imperium 372 dróg o łącznej długości 53 000 mil rzymskich (ponad 78,3 tys. km).
Układ dróg na Półwyspie Apenińskim przyczynił się do powstania powiedzenia "„Wszystkie drogi prowadzą do Rzymu”". W sposób urzędowy potwierdził to powiedzenie Oktawian August, umieszczając na Forum Romanum złoty kamień milowy w formie pokrytej pozłacaną blachą kolumny. Stała ona w miejscu, gdzie krzyżowały się Via Aurelia, Ostiensis, Flaminia, Salaria i Appia łączące Rzym z wszystkimi prowincjami imperium.
Budowa.
Konstrukcja rzymskiej drogi jest podobna do dróg współczesnych i składała się z trzech zasadniczych warstw: podbudowy, warstwy nośnej i użytkowej.
Technika budowania dróg została przejęta od Etrusków i udoskonalona. W pierwszej kolejności wyrównywano teren i wykonywano wykop. Wzdłuż drogi budowano rowy odwadniające, a sama droga miała wyprofilowane spadki umożliwiające odpływ wody z nawierzchni. W przypadku budowy dróg na terenach podmokłych układano stelaż z krzyżujących się drewnianych bali, a całość usztywniano wbitymi w ziemię palami. Budowa dróg wiązała się z licznymi wyzwaniami inżynieryjnymi takimi jak mosty czy pokonywanie pasm górskich.
Konstrukcja dróg składała się z kilku warstw. W wykopie układano warstwę kamieni łączonych zaprawą. Na tak przygotowanej podbudowie układano drugą warstwę mniejszych kamieni (tłucznia), też łączoną zaprawą, a na niej żwir z zaprawą. Na samym wierzchu droga była wyrównywana warstwą żwiru wymieszanego z piaskiem. Zamiast zaprawy stosowano też popioły wulkaniczne (pucolana). W czasach późniejszych drogi były wykładane płytami kamiennymi.
Rzymskie drogi, w zależności od przeznaczenia, miały różną szerokość:
Do budowy dróg używano zazwyczaj materiałów dostępnych w najbliższej okolicy.
Przy drogach ustawiane były kamienie milowe (mila rzymska to 1478,5 m) informujące o odległości do konkretnych miejsc, były to zatem dzisiejsze tablice drogowe. Na skrzyżowaniach umieszczano kapliczki poświęcone larom, a wzdłuż dróg powstały liczne stacje pocztowe i zajazdy.
Najważniejsze drogi starożytnego Rzymu.
Francja.
We Francji drogi rzymskie nazywane są "voie romaine"

</doc>
<doc id="45166" url="https://pl.wikipedia.org/wiki?curid=45166" title="Dalmierz">
Dalmierz

Dalmierz (odległościomierz) – przyrząd służący do pomiaru odległości bez potrzeby jej przebywania.
Dalmierze optyczne.
Działanie dalmierza optycznego polega na obserwacji przedmiotu za pomocą dwu prawie równoległych obiektywów, umieszczonych na tzw. bazie i pomiarze kąta paralaksy osi optycznych obu obiektywów.
Kąt paralaksy ϕ, w przybliżeniu małych kątów (tj. gdy sin(ϕ) ≈ ϕ, gdzie ϕ wyrażone w radianach), jest odwrotnie proporcjonalny do odległości do celu. Istnieją dalmierze optyczne koincydencyjne (jednookularowe) i stereoskopowe (dwuokularowe).
Ze względu na zastosowania wyróżnia się dalmierze optyczne topograficzne i artyleryjskie (dokładniejsze). W dalmierzowych aparatach fotograficznych stosuje się uproszczone dalmierze optyczne. Dalmierze były wykorzystywane podczas II Wojny Światowej.
Dalmierze elektromagnetyczne.
Dalmierz elektromagnetyczny - pomiar odległości przeprowadza się na podstawie pomiaru czasu, w jakim powraca sygnał radiowy wyemitowany w kierunku przedmiotu (dalmierz impulsowy), lub na podstawie różnicy faz fal elektromagnetycznych: emitowanej i rejestrowanej (dalmierz o fali ciągłej).
Dalmierze elektromagnetyczne wykorzystywane są w radiolokacji, radiogeodezji oraz radionawigacji. Istnieje wiele rozwiązań konstrukcyjnych i systemów dalmierzy, np. dalmierz świetlny, dalmierze interferencyjne: ruchomy interferometr radiowy (radiolag), sonda fazowa, dalmierze o nieruchomym obrazie interferencyjnym, dalmierze cyfrowe.
Dalmierze elektromagnetyczne dzielą się na:
W pomiarach liniowych w geodezyjnych osnowach szczegółowych mierzone są długości rzędu kilkuset metrów do kilku kilometrów, więc do tego celu wykorzystywane są dalmierze elektrooptyczne, które dzielą się na:
Atestacja dalmierzy geodezyjnych.
Aby wykonać pomiar dalmierzem musi posiadać on aktualne świadectwa:
Atestacja obejmuje wyznaczenie:
Przy badaniu dalmierza osiąga się dokładności 5·10-6 (0,5 mm/km).
Zalegalizowana krajowa baza długościowa znajduje się w Polsce na lotnisku Bemowo.

</doc>
<doc id="45168" url="https://pl.wikipedia.org/wiki?curid=45168" title="Antylogarytm">
Antylogarytm

Antylogarytm liczby rzeczywistej – liczba, której logarytm jest równy danej liczbie rzeczywistej.
Definicja formalna.
Niech formula_1 gdzie formula_2 Antylogarytmem liczby c jest formula_3.

</doc>
<doc id="45169" url="https://pl.wikipedia.org/wiki?curid=45169" title="Hipocykloida">
Hipocykloida

Hipocykloida – krzywa płaska, jaką zakreśla ustalony punkt okręgu toczącego się bez poślizgu wewnątrz okręgu o większym promieniu. Krzywa ta jest szczególnym przypadkiem hipotrochoidy.
Kształt hipocykloidy (liczba ostrzy) zależy od ilorazu formula_1 promieni okręgów, nieruchomego do toczącego się.
Opis matematyczny.
Hipocykloidę najłatwiej opisać równaniami parametrycznymi:
Przykłady.
Poniższe rysunki pokazują kilka hipocykloid dla różnych wartości ilorazów formula_1
Jeżeli stosunek formula_1 jest liczbą niewymierną, hipocykloida jest linią otwartą, a zbiór jej wierzchołków jest gęstym podzbiorem okręgu. Poniższe rysunki przedstawiają taką sytuację z tym, że parametr formula_9 przebiega skończony przedział, [−10, 100] oraz [−10, 1000]:

</doc>
<doc id="45172" url="https://pl.wikipedia.org/wiki?curid=45172" title="Równanie chemiczne">
Równanie chemiczne



</doc>
<doc id="45174" url="https://pl.wikipedia.org/wiki?curid=45174" title="Twierdzenie Kopernika">
Twierdzenie Kopernika

Twierdzenie Kopernika – twierdzenie geometrii płaskiej; mówi ono, że jeśli wewnątrz okręgu toczy się bez poślizgu okrąg o promieniu dwa razy mniejszym, to każdy punkt małego okręgu porusza się po średnicy okręgu większego. Innymi słowy hipocykloida, w której mniejszy okrąg jest mniejszy dwukrotnie, jest odcinkiem.
Historia.
Twierdzenie to pojawiło się w literaturze co najmniej trzykrotnie:

</doc>
<doc id="45177" url="https://pl.wikipedia.org/wiki?curid=45177" title="Epicykloida">
Epicykloida

Epicykloida – krzywa, jaką zakreśla ustalony punkt okręgu toczącego się bez poślizgu na zewnątrz innego, nieruchomego okręgu. Epicykloida jest szczególnym przypadkiem epitrochoidy.
Kształt epicykloidy zależy od stosunku formula_1 promieni okręgów, nieruchomego do toczącego się. Gdy promienie są równe otrzymuje się krzywą sercową, z grecka zwaną kardioidą (sercowata od gr. καρδιά – serce).
Opis matematyczny.
Epicykloidę najłatwiej opisać równaniami parametrycznymi:
Przykłady.
Poniższe rysunki pokazują kilka epicykloid dla różnych wartości ilorazów formula_4
Jeżeli stosunek formula_7 jest liczbą niewymierną, otrzymuje się krzywą otwartą. Kolejne przybliżenia takiej sytuacji pokazują poniższe rysunki:

</doc>
<doc id="45181" url="https://pl.wikipedia.org/wiki?curid=45181" title="Asteroida (geometria)">
Asteroida (geometria)



</doc>
<doc id="45182" url="https://pl.wikipedia.org/wiki?curid=45182" title="Kardioida">
Kardioida

Kardioida (krzywa sercowa) – krzywa opisywana przez ustalony punkt okręgu toczącego się bez poślizgu po zewnętrzu innego nieruchomego okręgu o tej samej średnicy. Kardioida jest odmianą epicykloidy.
Kardioida może być również utworzona przez przekształcenie okręgu:
za pomocą funkcji zespolonej
Równania.
Kardioida dana jest równaniem:
W układzie współrzędnych biegunowych równanie przyjmuje postać:
Pole powierzchni wynosi formula_5 zaś obwód formula_6

</doc>
<doc id="45183" url="https://pl.wikipedia.org/wiki?curid=45183" title="Prokurator (ujednoznacznienie)">
Prokurator (ujednoznacznienie)



</doc>
<doc id="45185" url="https://pl.wikipedia.org/wiki?curid=45185" title="Odpowiedź nieswoista">
Odpowiedź nieswoista



</doc>
<doc id="45186" url="https://pl.wikipedia.org/wiki?curid=45186" title="Łuskowiec (ptak)">
Łuskowiec (ptak)

Łuskowiec, łuskowiec zwyczajny ("Pinicola enucleator") – gatunek niewielkiego ptaka z rodziny łuszczakowatych (Fringillidae), zamieszkujący północną Europę od Norwegii po Ural, Syberię po Kamczatkę oraz północną i zachodnią część Ameryki Północnej z południową granicą na południowym zachodzie USA (Kalifornia i Nowy Meksyk). W Polsce dawniej pojawiał się nieregularnie i niekiedy zimował (obserwowany od października do marca), obecnie sporadycznie zalatuje. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 Karol Linneusz w 10. edycji "Systema Naturae". Autor nadał mu nazwę "Loxia enucleator", a jako miejsce typowe wskazał Szwecję. Obecnie gatunek umieszczany jest w monotypowym rodzaju Pinicola. Wyróżnia się 8 lub 9 podgatunków "P. enucleator".
Podgatunki i zasięg występowania.
Poszczególne podgatunki zamieszkują:
Ewolucja.
Zapis kopalny potwierdza jego istnienie już w plejstocenie. Gatunek był wtedy rozpowszechniony w Europie; jego skamieniałości odkryto w Wielkiej Brytanii, Francji, Hiszpanii, Austrii, we Włoszech i na Węgrzech. W Polsce jego skamieniałości odkryto w Jaskini na Biśniku.
Status i ochrona.
IUCN uznaje łuskowca za gatunek najmniejszej troski (LC, "Least Concern") nieprzerwanie od 1988. Liczebność światowej populacji w 2004 szacowano na ponad 4 miliony osobników. Trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Ostatni nalot łuskowców w Polsce (stan z 2016) miał miejsce zimą na przełomie 2012 i 2013; najwięcej osobników (14) zaobserwowano w lutym 2013 pod Giżyckiem. W XIX wieku odnotowano 19 nalotów, w XX wieku – mimo większej aktywności ornitologicznej w terenie – jedynie 12.

</doc>
<doc id="45188" url="https://pl.wikipedia.org/wiki?curid=45188" title="Odporność nieswoista">
Odporność nieswoista



</doc>
<doc id="45189" url="https://pl.wikipedia.org/wiki?curid=45189" title="Odpowiedź odpornościowa nieswoista">
Odpowiedź odpornościowa nieswoista

Odpowiedź odpornościowa nieswoista występująca nie tylko u człowieka i kręgowców, ale istniejąca u wszystkich organizmów wielokomórkowych, jest oparta na mechanizmach wcześnie powstałych w filogenezie. 
Po przekroczeniu przez chorobotwórcze drobnoustroje fizycznej bariery organizmu, którą stanowią skóra (np. w wyniku zranienia, oparzenia) i nabłonek błon śluzowych, uruchamiane są liczne i złożone mechanizmy obronne. Odpowiedź odpornościowa nieswoista stanowi bezpośrednią i natychmiastową linię obrony organizmów przed patogenami. 
Podstawowe znaczenie w reakcji odpornościowej nieswoistej mają:
Za nieswoistą obronę odpowiadają czynniki komórkowe, takie jak monocyty, makrofagi, granulocyty oraz inne, bliżej niezwiązane z układem odpornościowym komórki, na przykład nabłonkowe. Zidentyfikowano także szereg nieswoiście działających białek: dopełniacz, defensyny, laktoferynę, katepsynę i inne.
Mechanizmy odporności nieswoistej mogą działać praktycznie natychmiast po kontakcie z antygenem i często wystarczają do eliminacji patogenu. Niemniej jednak ich działanie nie jest tak precyzyjne jak w przypadku mechanizmów swoistych i nie zawsze daje możliwość usunięcia obcych antygenów. Ponadto odporność nieswoista nie może wytworzyć pamięci immunologicznej.
Mechanizmy nieswoiste umożliwiają uruchamianie mechanizmów swoistych. 
Do najważniejszych z nich należą:
Generalnie można powiedzieć, że podział odporności na swoistą i nieswoistą jest do pewnego stopnia umowny, w rzeczywistości bowiem bez wspólnego działania każdy z tych typów odpowiedzi jest niewiele wart. Świadczą o tym z jednej strony zaburzenia odpowiedzi nieswoistej (np. genetycznie uwarunkowany niedobór neutrofilów), z drugiej zaś odporności swoistej (SCID, AIDS).

</doc>
<doc id="45190" url="https://pl.wikipedia.org/wiki?curid=45190" title="Prokurator krzyżacki">
Prokurator krzyżacki

Prokurator krzyżacki (niem. "Pfleger") – funkcja w zakonie krzyżackim związana z sądownictwem i administracją wydzielonego okręgu (prokuratorii) oraz dowództwem wojskowym. Prokurator, jako dowódca wojskowy, miał do dyspozycji rycerzy i braci zakonnych oraz zwasalizowanych Prusów, a później przybyłych osadników: Litwinów, Niemców i Polaków.
Prokuratorzy w większości podlegali komturom, chociaż nie zawsze tak było (wyjątek stanowili prokuratorzy kętrzyńscy).
Siedzibami prokuratorów były zamki, np. Węgorzewie, Szczytnie, Nidzicy, Ełku, Pasłęku, Nowem, Unisławiu, Jasińcu Nowym, Szestnie, Morągu, Kętrzynie, Działdowie, Barcianach, Skarszewach, Przezmarku, Osieku, Bytowie, Giżycku i Pniu.

</doc>
<doc id="45191" url="https://pl.wikipedia.org/wiki?curid=45191" title="Cytokiny prozapalne">
Cytokiny prozapalne

Cytokiny prozapalne – umowna nazwa dla grupy cytokin, od których zależy inicjacja reakcji zapalnej. Najważniejsze z nich to Interleukina 1, Interleukina 6 i TNF.

</doc>
<doc id="45192" url="https://pl.wikipedia.org/wiki?curid=45192" title="Odporność immunologiczna">
Odporność immunologiczna

Odporność – zestaw wszystkich mechanizmów biorących udział w wytworzeniu odpowiedzi odpornościowej. W znaczeniu bardziej ogólnym oznacza zdolność do czynnej i biernej ochrony organizmu przed patogenami.Badaniem odporności zajmuje się immunologia.
Wytwarzanie i wzmacnianie odporności sztucznie poprzez szczepienia profilaktyczne lub stosowanie surowic odpornościowych, by organizm mógł zachowywać odporność, wymaga co pewien czas powtarzanie tych zabiegów medycznych.
Zależnie od przyjętych kryteriów można wyróżnić następujące typy odporności:
Bierna nieswoista część odporności, zwana czasem opornością zależy głównie od budowy i funkcji barier jak: skóra i błony śluzowe. Dlatego należy pamiętać, że oporność jest aktem biernym, w który nie jest zaangażowany układ immunologiczny. Termin oporność i odporność są często ze sobą mylone.
Za aktywną (czynną) część odporności odpowiada głównie układ immunologiczny zapewniając zdolność organizmu do rozpoznawania elementów należących do własnego, jak i obcego organizmu, oraz eliminowanie tych ostatnich.
Do wyznaczników oporności nieswoistej biernej należą:
Do wyznaczników oporności nieswoistej czynnej należą:
Odpowiedzialne za odporność swoistą czynną są wytworzone przez organizm:
Natomiast odporność swoista bierna polega na posiadaniu limfocytów B i T oraz przeciwciał, pochodzących spoza organizmu – w odporności swoistej biernej naturalnej źródłem tych czynników obronnych jest krew matki, przekazującej je dziecku przez łożysko, natomiast w odporności swoistej biernej sztucznej ich źródłem jest podana surowica.
Wzmacnianie odporności.
Obniżona reaktywność układu immunologicznego jest przyczyną wzrostu częstości zachorowań oraz nietypowego, cięższego przebiegu wielu infekcji. Może to mieć miejsce w sezonach zwiększonej podatności na infekcje górnych dróg oddechowych, kiedy organizm jest szczególnie narażony na działanie chorobotwórczych drobnoustrojów. Prewencja w tym zakresie polega na czynnej immunizacji sztucznej organizmu: zastosowaniu odpowiedniej szczepionki lub
immunomodulacji organizmu za pomocą suplementów diety. Środki stosowane w procesie immunomodulacji (tzw.
immunomodulatory) aktywizują mechanizmy odporności nieswoistej (np. stymulacja procesu fagocytozy przez β-glukany, hamowanie adsorpcji patogenów do komórek gospodarza przez proteinę laktoferynę i inne). W wyniku ich działania dochodzi do regulacji odpowiedzi zapalnej organizmu, a w konsekwencji spadku liczby infekcji, złagodzenia ich przebiegu.

</doc>
<doc id="45194" url="https://pl.wikipedia.org/wiki?curid=45194" title="Portal">
Portal

Portal – ozdobne architektoniczne obramienie drzwi wejściowych (czasami też wewnętrznych) w kościołach, pałacach, ratuszach, bogatszych kamienicach.
Ozdoba ta zróżnicowana była pod względem architektonicznym, w zależności od epoki. W starożytnej Grecji była to opaska, w starożytnym Rzymie natomiast fryz, niekiedy portyk. W czasach romańskich portal stanowiła półkolista archiwolta z kilkoma rzędami łuków cofających się w głąb ściany i zamknięta tympanonem nad wejściem. Łuki były zazwyczaj pełne rzeźbiarskich ozdób. Podparcie łuków formowano w kształcie filarów, kolumn lub pilastrów. W okresie gotyku został zmieniony kształt archiwolty z półkolistego na ostrołukowy. Renesans i barok cechuje powrót do rozwiązań antycznych, często wzbogaconych o rzeźby kariatyd, atlantów, herm. Po połączeniu z balkonem znajdującym się nad wejściem utworzono nową kompozycję dwukondygnacyjną. We wnętrzach elementy dekoracyjne wykonywane były najczęściej w tynku, stiuku lub drewnie (przy połączeniu z boazerią). 

</doc>
<doc id="45196" url="https://pl.wikipedia.org/wiki?curid=45196" title="Biegi narciarskie">
Biegi narciarskie

Biegi narciarskie (także: biegi płaskie, dla odróżnienia od całkowicie innej dyscypliny zimowej – biegów zjazdowych) – sport zimowy popularny w krajach z rozległymi zaśnieżonymi terenami, głównie w północnej Europie oraz Kanadzie. Popularność tego sportu szybko rośnie także w Stanach Zjednoczonych, Rosji, Polsce i krajach Europy Środkowej.
Biegi narciarskie wraz ze skokami narciarskimi oraz kombinacją norweską (połączenie biegów i skoków) należą do rodziny sportów narciarstwa klasycznego. Biegi stanowią również element narciarskiego biegu na orientację, triatlonu zimowego oraz biathlonu.
Współczesne biegi narciarskie wyodrębniły się z pierwotnego narciarstwa rozumianego jako jeden ze sposobów przemieszczania się w terenie pokrytym śniegiem. Współcześnie realizujące tę ideę narciarstwo biegowe uprawiane poza specjalnie przygotowanymi trasami nazwane zostało narciarstwem backcountry (zwanym także narciarstwem przełajowym lub turystycznym).
Biegi jako hobby i sport.
Biegi narciarskie wiele osób uprawia jako „piesze wycieczki na nartach”, zmagając się ze szlakami o różnych długościach i stopniach trudności. Niektórzy narciarze pokonują dłuższe trasy, wykorzystując namioty i sprzęt turystyczny, podczas gdy inni biegają na stosunkowo krótkich szlakach, utrzymywanych przez kurorty narciarskie.
W sporcie biegi narciarskie są jedną z trudniejszych konkurencji wytrzymałościowych, angażującą wszystkie główne partie mięśni. Sport ten, obok wioślarstwa i pływania prowadzi do spalania największej ilości kalorii w jednostce czasu. Nowoczesne zawody w biegach narciarskich dostosowane są do wymagań publiczności. Pierwszą tego typu zmianą było wprowadzenie konkurencji sprinterskich w Pucharze Świata, igrzyskach olimpijskich oraz na mistrzostwach świata. Później powstały biegi ze startu wspólnego, sprinterskie, pościgowe i sztafetowe.
Konkurencje w Pucharze Świata, igrzyskach olimpijskich i mistrzostwach świata:
Zawody w biegach.
Współcześnie funkcjonuje kilka typów zawodów w biegach narciarskich, w skład których wchodzą biegi różnego typu i długości, włączając w to również biathlon, będący połączeniem biegów narciarskich i strzelania do celu.
Zimowe igrzyska olimpijskie, mistrzostwa świata w narciarstwie klasycznym oraz zawody Pucharu Świata (wraz z Holmenkollen ski festival) skupiają czołówkę zawodników. Występują także biegi specjalne, na różnych dystansach, tzw. maratony narciarskie, np. Bieg Wazów w Szwecji, Birkebeinerrennet w Norwegii, Canadian Birkie w Kanadzie i Tug Hill Tourathon w Stanach Zjednoczonych.
Techniki biegu w tych wyścigach mogą być używane zamiennie lub, w przypadku tzw. biegów łączonych, dwie techniki są używane w biegu (ze zmianą sprzętu w połowie dystansu).
Pomimo swej nazwy, Canadian Ski Marathon nie jest wyścigiem. Uczestnicy wybierają dystans i starają się go ukończyć (maksymalnym dystansem jest 160 km, co czyni ten maraton najdłuższym biegiem na świecie). Największym zaszczytem jest otrzymanie nagrody "Coureur de Bois Gold" przyznawanej tym, którzy pokonali cały dystans, spędzili noc w namiotach, oraz przynieśli ze sobą całe wyżywienie i sprzęt.
Historia.
Biegi narciarskie zostały zapoczątkowane w krajach Półwyspu Fennoskandzkiego w czasach prehistorycznych. Były one nadal szeroko praktykowane w XIX wieku jako sposób transportu podczas zimy. Polowania na łosie, jelenie i inne zwierzęta odbywały się właśnie na nartach. Obecnie prawie każdy mieszkaniec krajów z bogatymi tradycjami narciarskimi, takich jak Norwegia, Szwecja, Finlandia i Estonia, używał, bądź regularnie używa nart biegowych.
Natomiast w Ameryce Północnej myśliwi i zbieracze, którzy potrzebowali wolnych rąk by móc chodzić po głębokim śniegu w lasach, używali rakiet śnieżnych. Narty były używane sporadycznie przez Indian, którzy pokonywali podobne odległości jak Skandynawowie. Do rozwoju biegów narciarskich przyczynili się tam norwescy emigranci Snowshoe Thompson i Jackrabbit Johannsen.
Do Polski zorganizowane narciarstwo biegowe dotarło na przełomie XIX i XX wieku w. W szerzeniu tego sportu największe zasługi mają Józef Schnaider w Karpatach Wschodnich i Stanisław Barabasz w Tatrach. W 1919 powstał Polski Związek Narciarski.
W takiej formie narciarstwo było stosowane przez zwiadowców. Wszystkie armie krajów skandynawskich posiadały specjalnie wytrenowaną do biegów narciarskich piechotę na operacje zimowe. Narty dawały ważną podczas wojny zimowej mobilność, która pozwalała na pobicie dużej armii Sowietów przez małe grupy Finów. Podobne taktyki były w przeszłości stosowane wielokrotnie także przez Finów i mieszkańców Karelii. Dawne wojska narciarskie były wyposażone w kusze i kijki narciarskie posiadające zaostrzone końce.
Tradycyjnie całe wyposażenie było wyrabiane z naturalnych materiałów: drewniane narty i bambusowe kijki ze skórzanymi paskami. Stosowanym obuwiem były wytrzymałe, skórzane buty z wąską podeszwą. Wiązania ewoluowały od prostych pasków zrobionych z cienkich, skręconych, drewnianych nici, poprzez wiązania na zatrzaski z przodu i z tyłu buta aż do "szczurzych pułapek" z zatrzaskami z przodu buta i wielu innych, różnych, nowoczesnych zapięć.
Pierwsze zawody w biegach narciarskich (oraz w narciarstwie zjazdowym i skokach narciarskich) były organizowane już w połowie XIX wieku, w Norwegii. Od 1922 istnieje jeden z najbardziej znanych maratonów narciarskich, Bieg Wazów. W latach 70. zaczęto organizować masowe biegi narciarskie, w których uczestniczyli zarówno zawodowcy, jak i amatorzy. W 1981 powołano Worldloppet, organizację skupiającą największe narciarskie biegi masowe na świecie.
Sprzęt.
Narty i kijki.
Narty biegowe są długie i cienkie. Wykorzystują one dla zwiększenia prędkości ciężar biegacza. Zazwyczaj narty te mają około 2 metrów długości, 5 cm szerokości przy wiązaniu, i od 1 do 4 cm szerokości w różnych miejscach narty. Są one przystosowane do wzrostu i wagi biegacza, w zależności od wyglądu i celu przeznaczenia.
Podobnie jak w narciarstwie alpejskim biegacze narciarscy mają ze sobą dwa kijki, zazwyczaj wykonane z aluminium lub włókna szklanego. Droższe kijki są produkowane z włókna węglowego lub innego mocnego i lekkiego materiału. Kijek posiada kolec na końcu, stabilizujący jego położenie podczas biegu, oraz mały dysk z tworzywa sztucznego mający zabezpieczać przed zbytnim zagłębieniem się kijka w śniegu.
Na swobodny ruch pięty podczas biegu pozwalają wiązania zamocowane do czubka buta narciarskiego. Sprzęt różni się w zależności od techniki. Kijki używane podczas biegu techniką dowolną są zazwyczaj dłuższe niż te używane w technice klasycznej. Zazwyczaj kijki używane w technice dowolnej powinny sięgać biegaczowi do podbródka lub do oczu (w zależności od jego upodobań). Długość takiego kijka można obliczyć odejmując od wzrostu narciarza 20 cm. Kijki wyższej klasy dodatkowo posiadają wyprofilowany uchwyt, kijki prawy i lewy różnią się wówczas od siebie.
Wiązania i buty.
W odróżnieniu od narciarstwa alpejskiego, w biegach nie wszyscy producenci stosują jeden standard. W efekcie nie każdy but biegowy pasuje do każdego wiązania.
Obecnie na rynku występują 4 systemy wiązań:
W systemach NNN i SNS jest stosowana grupa wiązań BC (backcountry). W tego typu wiązaniach fragment buta w wiązaniu jest szerszy oraz pasek przy czubku buta jest dłuższy i grubszy, co daje większą stabilność i szybkość oraz zmniejsza ruchy buta na boki. Te czynniki są szczególnie ważne podczas używania sztywniejszych butów i cięższych nart stosowanych w bieganiu backcountry.
Ta różnorodność systemów wiązań, z których żadne nie są zgodne z pozostałymi, jest źródłem frustracji biegaczy. Różni producenci wytwarzają inne systemy. W odróżnieniu od narciarstwa alpejskiego, w którym występują takie same systemy wiązań, do których pasuje każde obuwie narciarskie, w biegach narciarskich sportowcy muszą dobierać systemy wiązań do rodzaju butów. Podczas zmiany obuwia biegacz ma wybór ograniczony przez system posiadanego zapięcia.
Nordic Norm 75 mm.
Wiązania NN75 (Nordic Norm 75 mm), zawierające trzy niewielkie bolce w podstawie pojawiły się w 1971. Niektóre typy wiązań posiadały także kable, niektóre nie. Były one niegdyś bardzo popularne. Wcześniej używane było klasyczne wiązanie z 1927. Wiązania tego typu charakteryzują duża trwałość i odporność na uszkodzenia. Są one jednak bardzo ciężkie i nie wykorzystują całej energii wkładanej w bieg na ruch narty; dlatego nie są popularne w biegach narciarskich. Stosuje się je już tylko w technice backcountry i w bieganiu telemarkiem.
New Nordic Norm.
Rottefella rozwinęła wiązania NNN i zezwoliła na produkcję tego typu wiązań firmom takie jak Rossignol, Madshus, Atomic oraz, począwszy od 2007 także austriackiemu Fischerowi. Wśród wiązań tego typu znajdują się wiązania BC (backcountry), wiązania R3 Skate do stylu dowolnego, R3 Classic do stylu klasycznego oraz R4 NIS (Nordic Integrated System).
W systemie NIS wymagane są narty ze stale połączoną płytą montażową. Pozwala to na przymocowanie wiązania bez użycia połączeń śrubowych, dzięki temu narciarz może łatwiej ustawić pozycję wiązania uwzględniając środek ciężkości narty, co jest przydatne w różnych warunkach śniegowych. Buty dla systemu NNN są produkowane przez Alpina Sports, Madshus, Rossignol oraz, od 2007, także przez austriackiego Fischera. Wiązania typu R3 i R4 są używane przez zawodników Pucharu Świata używających systemu NNN. Wszystkie wiązania systemu NNN posiadają dwie podłużne krawędzie, które wystają od spodu wiązania, łączące się z odpowiednimi otworami w bucie.
Różnice pomiędzy systemami SNS i NNN są niemal niezauważalne dla zwykłego biegacza. Wybór wiązania zależy więc głównie od tego, które wiązania pasują do posiadanego obuwia.
Wiązania R4 NIS (Nordic Integrated System), wykonywane przez Rottefella i Rossignola są nowszą wersją wiązań New Nordic Norm. Są one zgodne z każdą parą butów NNN, ale mogą być używane wyłącznie z nartami mającymi stale połączoną płytą montażową, produkowanymi tylko przez firmy Rossignol, Madshus i Fischer. Wiązania NIS weszły na rynek w 2005.
Salomon Nordic System Profil.
Wiązania SNS (Salomon Nordic System) są produkowane przez firmy Salomon i Fischer. Buty zgodne z tym systemem wiązań są wyrabiane przez Salomon, Fischer, Adidas i Hartjes. Wiązania SNS Profil są używane zarówno do techniki dowolnej, jak i klasycznej. W przeciwieństwie do wiązań SNS Pilot, w systemie Salomona występuje jedna, szeroka prowadnica z przodu podeszwy. Wiązania typu Pilot są wykorzystywane przez wielu różnych biegaczy w Pucharze Świata. Buty Profil pasują wyłącznie do wiązań Profil (nie pasują do wiązań Pilot). Buty Pilot można natomiast stosować również ze standardowymi wiązaniami Profil.
Salomon Nordic System Pilot.
Wiązania SNS Pilot pasują do butów firm Salomon, Atomic, Adidas i Hartjes. Pomysł na te wiązania wyszedł od norweskiego biegacza, Bjørna Dæhliego. Ten typ wiązań jest używany przez elitę światowych biegaczy. Wiązania Pilot są droższe od wiązań Profil o ok. 250 zł za parę. Mają one inne wersje dla techniki dowolnej i klasycznej. W butach z serii Pilot w podeszwie montowane są dwie belki. Jedna znajduje się w czubku buta, druga ok. 2,5 cm za nią w miejscu, gdzie stopa unosi się podczas biegu. Drugą belkę na stałe łączy z wiązaniem metalowe ramię (seria SNS Pilot Skate). Wiązania Pilot Skate, w odróżnieniu od systemu Profil, posiadają one dwa punkty mocowania, co dodatkowo stabilizuje nartę. Wiązania Pilot Classic (wypuszczone na rynek pod koniec sezonu 2005/2006) nie posiadają gumowego odbijacza, występującego w wiązaniach systemu NNN i w serii SNS Profil. W wiązaniu tym ramię sprzężone jest ze sprężyną dociągającą but do zapięcia po odbiciu. W odróżnieniu od gumowych odbijaczy, sprężyna dzięki regulacji jej naciągu pozwala na dopasowanie naprężenia do warunków śniegowych.
Prócz linii wiązań SNS Profil oraz SNS Pilot, produkowane są także systemy wiązań X-Adventure stosowane do biegania backcountry.
Woski.
Istnieje szeroka różnorodność wosków w narciarstwie klasycznym. Woski te mogą być podzielone na "woski poślizgowe", "woski odrzutowe", "klistery" oraz "taśmy woskowe".
Woski poślizgowe.
Woski poślizgowe są stosowane dla zmniejszenia oporów poślizgu; są one nakładane na nartę poprzez prasowanie. Ich cena zależy od jakości; woski przeznaczone na zawody mogą być bardzo drogie, ponad 100 USD (ok. 250 zł) za 60-gramowy blok wosku. Woski są zazwyczaj dostępne w postaci bloków, chociaż występują także sproszkowane i płynne. Woski poślizgowe są nakładane w nartach klasycznych na całej narcie prócz strefy odbicia narty, a w nartach do biegów dowolnych na całej długości narty. Są to jedyne woski stosowane na nartach do biegu techniką dowolną.
Woski odrzutowe.
Celem wosków odrzutowych jest zapewnienie przyczepności do śniegu podczas przenoszenia ciężaru na nartę; są używane tylko do nart klasycznych. Woski odrzutowe są nakładane w strefie odbicia narty klasycznej (gdy narta nie jest bezwoskowa).
Woski odrzutowe są podzielone ze względu na twardość. Twarde woski mają zastosowanie w świeżym, zmrożonym śniegu. Zbyt twardy wosk nie daje wystarczającej przyczepności, zbyt miękki powoduje tworzenie się lodu, który spowalnia narciarza. Nierzadko nowa warstwa wosku jest nakładana podczas zmian pogody lub wchodzenia na inną wysokość.
Woski odrzutowe zapewniają przyczepność poprzez przenikanie do śniegu podczas przenoszenia ciężaru ciała na nartę. Zmrożony, świeży śnieg jest twardszy. Bardziej odpowiednim woskiem jest zazwyczaj ten bardziej miękki, mogący zapewnić przyczepność przy jednoczesnym zapobieganiu przyklejaniu się śniegu do narty.
Woski te są zazwyczaj oznaczone kolorami oznaczającymi temperaturę, w której się je stosuje: czerwony dla wosków stosowanych podczas temperatury powyżej 0 °C oraz niebieski dla tych stosowanych podczas temperatur ujemnych. Jest także wiele innych odcieni symbolizujących węższe zakresy temperatur: od fioletowego dla temperatur w okolicach 0 °C, poprzez zielony dla –10 °C do białego dla temperatur poniżej –15 °C.
Dobór odpowiedniej twardości wosku może być trudny. Zróżnicowane warunki śniegowe mogą też spowodować, że po przebiegnięciu kilkuset metrów dobrze dobrany wosk może się stać nieodpowiedni. Ponadto, śnieg na ubitej trasie zazwyczaj różni się od tego leżącego obok trasy i właśnie dla ubitego śniegu odpowiednim woskiem będzie ten bardziej miękki.
Obecnie wybór odpowiedniego wosku w zależności od różnych warunków atmosferycznych nie jest już tak trudny dzięki zastosowaniu taśm woskowych, które posiadają dużą tolerancję temperaturową i są stosunkowo łatwe do nakładania. Taśmy nakładane są na strefę odbicia narty. Na takiej taśmie można przebiec ok. 100–200 km. Ma ona szeroki zakres temperatur (od –20 °C do +5 °C). Może być też zdjęta na koniec dnia i przechowywana w nawoskowanym papierze.
Taśmy woskowe nie są jednak stosowane przez zawodowców, którzy wolą optymalne woskowanie; są odpowiednie do rekreacyjnego biegania. Większość dużych teamów narciarskich zatrudnia odpowiednie osoby do mieszania i nakładania wosków podczas różnych warunków śniegowych.
Klistry.
Kiedy śnieg leży już przez dłuższy czas i płatki śniegu tracą już swoją ostrość z powodu powtórnego zmrożenia wody, woski odrzutowe nie mogą nadal zapewnić przyczepności i stają się bezużyteczne. W takim przypadku stosowane są "klistry" (znane też jako "klajstery"), które zasadniczo są podobną do kleju substancją („klister” oznacza w języku szwedzkim „klej”). Klistry nie są zazwyczaj stosowane przez amatorów; są one bardzo lepkie. Są stosunkowo łatwe do nałożenia, jednak bardzo trudno je usunąć.
Profesjonaliści często utrzymują, że klistry najlepiej nakładać całą dłonią. Dłoń tę można wyczyścić poprzez umieszczenie jej w rękawicy i poczekanie do chwili, aż klister w tajemniczy sposób sam zniknie. Amatorzy często uciekają się do używania przedmiotów o odpowiednim rozmiarze. Ponieważ klister jest substancją organiczną, do jego usunięcia konieczny jest apolarny rozpuszczalnik (np. benzyna) lub mydło. Sklepy bądź serwisy często oferują rozpuszczalniki własnej roboty do oczyszczania nart. Powinny być one jednak ostrożnie stosowane, gdyż są łatwopalne, a ich opary toksyczne.
Klistry także są oznaczane kolorami; te oznaczone na czerwono są przeznaczone dla śniegu mokrego, a na niebiesko – dla śniegu zmrożonego.
Narty bezwoskowe.
Współcześnie narty bezwoskowe są szeroko rozpowszechnione pośród amatorów. Posiadają one łuski podobne do rybich lub inne, podobne wzory w strefie odbicia. Mają one zapewniać przyczepność. Narty bezwoskowe są gorszej jakości niż dobrze wyregulowane, nawoskowane narty, ale nie wymagają straty czasu i pieniędzy na znalezienie i nałożenie odpowiedniego wosku lub klistera. Niektórzy narciarze nakładają mimo wszystko warstwę wosku poślizgowego aby zapewnić gładkość ślizgu i chronić powierzchnię narty przed brudem i lodem. Są to specjalistyczne ciekłe woski produkowane specjalnie dla nart bezwoskowych. Zwykłe woski poślizgowe mogą być też nakładane na końcach narty.
Narty bezwoskowe są bardziej odpowiednie dla narciarzy biegających rekreacyjnie. Czasem są one jednak używane także przez zawodników w przypadku zróżnicowanych warunków śniegowych, uniemożliwiających optymalny dobór wosku. Bywało, że niektórzy zawodnicy używający takich nart pokonali innych stosujących zwykłe, woskowe narty podczas trudnych i zróżnicowanych warunków pogodowych.
Style/techniki biegu.
Istnieją trzy główne style stosowane w biegach narciarskich: technika klasyczna, dowolna (łyżwowa) i telemark. Do każdego stylu istnieje specjalnie do niego dostosowany sprzęt. Innym stylem, którego popularność wciąż rośnie, jest skijöring. Polega on na tym, że narciarz jest ciągnięty przez jednego lub więcej psów, a także przez inne zwierzęta (np. przez pojedynczego konia, ale także przez motocykl, skuter śnieżny itp.). Przez skijörerów stosowana jest zarówno technika klasyczna, jak i dowolna.
Technika klasyczna.
Technika klasyczna jest często używana na trasach ze specjalnie przygotowanymi torami (dwoma równoległymi rowkami wyciętymi w śniegu).
Narty przeznaczone do techniki klasycznej są odpowiednio wygięte. Pozwala to na łatwe odbicie się od śniegu wtedy, kiedy ciężar narciarza jest równomiernie rozkładany pomiędzy obie narty. Środkowa część narty posiada też „rybie łuski”, lub jest to miejsce, gdzie wosk przykleja się do śniegu (zwane też „strefą odbicia” narty). Kiedy cały ciężar biegacza jest przenoszony na jedna nartę, strefa odbicia dotyka śniegu. Woski poślizgowe są nakładane na obu końcach narty.
W tej technice zazwyczaj są używane długie, wąskie i lekkie narty. Kiedy narciarz oddala się od specjalnie przygotowanych torów stosuje się trochę szersze narty. Na płaskich terenach (np. w niektórych częściach Finlandii) są stosowane narty o długości w okolicach nawet 3–4 m.
Istnieją cztery główne sposoby biegu w technice klasycznej:
Na zjazdach zawodnik przyjmuje podobną pozycję jak zjazdowcy w narciarstwie alpejskim.
Technika dowolna.
Technika dowolna zmusza biegacza do odbijania jednej narty na zewnątrz. Narta ta stawiana jest pod kątem w taki sposób, że wewnętrzna jej krawędź jest prowadzona po śniegu, podobnie jak w łyżwiarstwie. Tak jak w technice klasycznej ciężar biegacza jest całkowicie przenoszony z jednej narty na drugą. Jest to podstawowa umiejętność potrzebna do nauki jazdy łyżwą. Osoby umiejące jeździć na łyżwach bądź rolkach uczą się szybciej techniki dowolnej niż klasycznej.
Techniką dowolną można biegać zarówno na specjalnie do niej przeznaczonych nartach, jak i na nartach mieszanych, dla obydwu technik. Podobna sytuacja występuje w przypadku obuwia narciarskiego – używane są zarówno buty specjalistyczne, przeznaczone tylko do techniki dowolnej, jak i buty używane w obydwu stylach. Narty do techniki dowolnej są zazwyczaj krótsze i twardsze niż te używane w stylu klasycznym. Różnią się także kijki, które dla stylu dowolnego są dłuższe. Nie są też używane narty z "rybią łuską" oraz stosowane tylko w technice klasycznej woski odrzutowe.
Sposób biegu dostosowuje się do prędkości i ukształtowania terenu. Nie istnieją też żadne, ściśle określone dla nich nazwy:
Istnieją także różne odmiany i wariacje tych technik, m.in. technika polegająca na biegu w bardzo szybkim tempie i podskakiwaniu zamiast ślizgania się. Generalnie technika ta jest używana zamiennie z biegiem offsetowym, na krótkich podbiegach, ale także zamiast szybko bieganego V2.
Często używane jest też określenie łyżwa "Alsgaarda". Nazwa pochodzi od twórcy tej techniki, Thomasa Alsgaarda. Technika ta była jednak stosowana w różnych odmianach przez kilku innych zawodników, więc termin ten może oznaczać co innego w zależności od tego, którego zawodnika ma się na myśli. Najczęściej dotyczy on jednak stylu zastosowanego podczas biegu techniką dowolną na Zimowych Igrzyskach Olimpijskich w 1994 w norweskim Lillehammer, kiedy to Alsgaard zamiast V2 użył sposobu który zdawał się łączyć V1 (bieg offsetowy) z alternatywnym V2.
Łyżwa jest odpowiednia tylko dla specjalnie przygotowanych tras, zbitego i wygładzonego śniegu lub śnieżnej ‘skorupy’ i zamrożonych, pokrytych śniegiem jezior lub rzek.
Technika dowolna jest szybsza niż technika klasyczna (z wyjątkiem bardzo trudnych warunków atmosferycznych – w bardzo niskiej temperaturze bieg w technice klasycznej może być nieco szybszy). Styl dowolny wykorzystuje też zupełnie inne partie mięśni. Technika zależy też od kraju: w niektórych krajach większość amatorów biega łyżwą, chociaż czołowi zawodnicy nadal uczą się i trenują w obydwu technikach.
W zawodach często biegi są różnicowane na te biegane w technice dowolnej oraz w technice klasycznej. Dawniej stosowana była tylko technika klasyczna, później zawodnikom pozwolono łączyć style. Duże wyścigi często są podzielone na biegi w technice dowolnej i klasycznej; w obydwu kategoriach są przyznawane nagrody.
Telemark.
Telemark jest techniką pokonywania zakrętów podczas zjazdów w trakcie których pięty narciarza nie są przymocowane do nart, jak to ma miejsce w narciarstwie alpejskim. W narciarstwie biegowym technika jazdy telemarkiem jest wykorzystywana w jego odmianie backcountry, czyli poza przygotowanymi trasami. Termin telemark jest także nazwą niezależnej dyscypliny narciarskiej.

</doc>
<doc id="45198" url="https://pl.wikipedia.org/wiki?curid=45198" title="Herostrates">
Herostrates

Herostrates albo Herostratos (gr. ) – szewc żyjący w IV wieku p.n.e. w Efezie, owładnięty obsesją zyskania wiecznej sławy. Uznał, że miejsce w historii może mu zapewnić tylko wielka zbrodnia.
W 356 p.n.e. podpalił efeski Artemizjon, jeden z siedmiu cudów świata. Został skazany na śmierć, a jego imię miało być wymazane ze wszystkich pisanych dokumentów ("damnatio memoriae"). Procedura ta nie została jednak przeprowadzona wystarczająco dokładnie, gdyż historia o podpalaczu przetrwała w formie wzmianki, której autorem był Teopomp. 
Uznawany za pierwszego terrorystę w dziejach ludzkości, Herostrates stał się synonimem człowieka dążącego za wszelką cenę do osiągnięcia sławy, nawet za cenę wielkiego przestępstwa. W psychologii taką postawę określa się terminem „kompleksu Herostratesa”. 
Herostrates zapisał się również w polskiej literaturze. Do jego postaci bezpośrednio odwołuje się Jan Lechoń w wierszu Herostrates, określając w ten sposób siebie, zrywającego z martyrologią narodu polskiego i tendencjami romantycznymi.

</doc>
<doc id="45199" url="https://pl.wikipedia.org/wiki?curid=45199" title="Rośliny">
Rośliny

Rośliny ("Archaeplastida" Adl i in. 2005, dawne nazwy naukowe: "Vegetabilia, Plantae, Phytobionta, Plastida, Primoplantae") – eukariotyczne i autotroficzne organizmy, wykorzystujące energię promieniowania słonecznego za sprawą barwników asymilacyjnych (zdarzają się wśród roślin także organizmy heterotroficzne – pasożytnicze, w tym też myko-heterotroficzne, ale mają one charakter wtórny).
Rośliny zbudowane są z komórek, tworzących u roślin wyżej uorganizowanych tkanki i organy (narządy). Umożliwiają one im oddychanie, odżywianie, wzrost i rozwój. Proces fotosyntezy prowadzą dzięki chloroplastom zawierającym chlorofil i pochodzącym z endosymbiozy sinic. Produktem zapasowym jest skrobia. Mają sztywną, zwykle celulozową ścianę komórkową. Rośliny cechują się także zdolnością do nieprzerwanego wzrostu za sprawą tkanek twórczych mających stałą zdolność do podziału komórek. Zazwyczaj są trwale przytwierdzone do podłoża.
Ewolucja spowodowała ogromne zróżnicowanie form ich budowy oraz przystosowanie do różnorodnych warunków środowiskowych panujących na Ziemi.
Pozycja roślin w świecie żywym.
Początkowo termin "roślina" odnosił się w nauce do organizmów jedno- i wielokomórkowych o komórkach osłoniętych ścianami komórkowymi lub zdolnych do autotrofizmu. Do roślin zaliczano wszystkie organizmy nie będące zwierzętami. Takie postrzeganie roślin i podział świata żywego na Ziemi zapoczątkował już Arystoteles, utrwalił w czasach nowożytnych Karol Linneusz, dzieląc organizmy między dwa królestwa: "Vegetabilia" (później zwane "Plantae") oraz "Animalia". Podział ten utrzymywał się do początków XX wieku, a pozostałością szerokiego pojmowania świata roślin jest zakres zainteresowań tradycyjnie rozumianej botaniki, której przedmiotem badań były nie tylko rośliny naczyniowe, mszaki, glony, ale także bakterie i grzyby.
W XX wieku ze świata roślin wyłączono w osobne królestwa bakterie (z sinicami) i grzyby, z czasem także znaczną część glonów. W rozpowszechnionych w drugiej połowie XX wieku podziałach świata żywego, rośliny stanowiły jedno z 6 królestw obejmujących w sumie wszystkie organizmy jądrowe i bezjądrowe (podziały Roberta Whittakera i Lynn Margulis z 1978 r. oraz Thomasa Cavaliera-Smitha z 1983 i 1998 r.).
W 2005 r. Adl, Simpson i 25 innych taksonomów wydzielili w obrębie jądrowców 6 głównych kladów (określanych mianem supergrup), z których jedna obejmuje rośliny i nazwana została "Archaeplastida". Ze względu na pochodzenie od wspólnego przodka do kladu tego zaliczone zostały glaukofity, krasnorosty i zielenice (w tym rośliny telomowe).
Charakterystyka.
Do roślin zaliczane są organizmy, u których istotnemu zróżnicowaniu w wyniku ewolucji uległy organizacja ciała, biologia rozwoju i w końcu relacje ze środowiskiem. Zmiany te można prześledzić, analizując organizację, funkcjonowanie i ekologię kolejnych grup systematycznych stanowiących współczesne linie rozwojowe wywodzące się z kolejnych etapów ewolucji roślin, w pewnym stopniu podobnym analizom poddawać można także rośliny kopalne.
Najstarsze organizmy roślinne (prawdopodobnie w postaci mało zmienionej reprezentowane współcześnie przez glaukofity) to organizmy jednokomórkowe, rzadziej tworzące kolonie (cenobia). U kolejnych grup (krasnorosty, zielenice) obserwuje się coraz większe różnicowanie budowy organizmów, przechodzących od form jednokomórkowych i kolonijnych do plechowatych, osiągających w końcu duży stopień zróżnicowania. Największemu zróżnicowaniu uległy linie rozwojowe zielenic, które ewoluowały w rośliny telomowe zwane też organowcami. Miejsce na pograniczu plechowców i organowców zajmują mszaki, których najbardziej prymitywne grupy (glewiki i część wątrobowców) reprezentowane są przez organizmy plechowate. Mchy reprezentują już rośliny pędowe, ale pozbawione korzeni i o słabym zróżnicowaniu anatomicznym i morfologicznym. Kolejne linie rozwojowe określane są mianem roślin naczyniowych, ponieważ posiadają już wyraźnie zróżnicowane tkanki (w tym typową wyłącznie dla nich tkankę drzewną z cewkami i naczyniami) oraz ulistniony pęd wraz z korzeniami.
Komórka roślinna.
Komórki są podstawową jednostką strukturalną i funkcjonalną organizmów roślin. Komórki roślin różnią się od komórek innych jądrowców kilkoma istotnymi cechami:
Anatomia roślin.
Rośliny osiągają trzy stopnie organizacji ciała. Najprostszy reprezentują organizmy jednokomórkowe. Rośliny o budowie plechowatej tworzone są przez wielokomórkowe plechy, w obrębie których komórki mogą być w różnym stopniu zróżnicowane na pełniące funkcje wzrostowe, asymilujące, magazynujące i służące do rozmnażania. U roślin wyższych, do których zazwyczaj odnosi się termin "anatomia roślin", komórki zróżnicowane są na tkanki roślinne i organy.
Cechą strukturalną charakterystyczną dla roślin jest obecność tkanek twórczych (merystemów pierwotnych powstających z zarodkowej tkanki twórczej oraz wtórnych – kambium, fellogenu i kalusa), a także uśpionych komórek o charakterze twórczym (merystemoidy). Także przynajmniej część komórek somatycznych roślin cechuje się zdolnością do powtarzania ontogenezy lub przynajmniej pewnych jej etapów. Tkanki twórcze powstające z tkanek embrionalnych określa się mianem pierwotnych, a o utworzonych z nich tkankach lub organach mówi się, że mają budowę pierwotną. Z kolei o budowie tkanek i organów powstałych z merystemów wtórnych mówi się, że mają budowę wtórną.
Ekologia roślin.
Pierwsze rośliny niewątpliwie były organizmami wodnymi. Ścisły związek ze środowiskiem wodnym mają też wszystkie najstarsze linie rozwojowe roślin. Przy czym glaukofity i zielenice preferują wody słodkie, krasnorosty spotykane są głównie w morzach. W wielu biocenozach wodnych zielenice i krasnorosty odgrywają istotną rolę. Zielenice wchodzą zarówno w skład planktonu, jak i bentosu, krasnorosty są składnikiem bentosu. Wyraźny ślad związków ze środowiskiem wodnym obecny jest też w rozwoju najstarszych roślin lądowych, u których zapłodnienie możliwe jest tylko w środowisku wodnym (plemniki mszaków wymagają choćby niewielkiej ilości wody pochodzącej z rosy lub opadów by dostać się do rodni). Zróżnicowanie organizmów roślin lądowych umożliwiło im kolonizację wszelkich niemal biotopów (rośliny zasiedlające skrajne siedliska określane są mianem pionierskich), nie tylko lądowych, ale także i ponownie wodnych (wiele rodzin roślin zasiedliło podobnie jak ich odlegli przodkowie wody, głównie słodkie).
Charakterystyka znaczenia ekologicznego roślin podana jest w dalszej części artykułu.
Rozwój roślin.
Charakterystycznym zjawiskiem w rozwoju roślin jest przemiana pokoleń, polegająca na przemianie faz jądrowych, czyli regularnym cyklicznym następowaniu po sobie faz rozwojowych o haploidalnej (między mejozą i zapłodnieniem) i diploidalnej liczbie chromosomów (między zapłodnieniem i mejozą). W trakcie przemiany pokoleń roślin lądowych obserwuje się naprzemienne występowanie fazy haploidalnej gametofitu i diploidalnej sporofitu, przy czym u roślin niższych (mszaki) stadium dominującym jest autotroficzny gametofit, natomiast u roślin naczyniowych stadium dominującym (długością trwania i wielkością) jest autotroficzny sporofit.
Ze względu na cykliczność faz rozwojowych wyróżnia się rośliny monokarpiczne i rośliny polikarpiczne. U tych pierwszych wyróżnia się następujące fazy:
U roślin polikarpicznych fazy rozwojowe związane ze wzrostem i wytwarzaniem nasion powtarzają się wielokrotnie.
Podział roślin.
Podział naturalny czyli systematyka.
Naturalny podział roślin ewoluował wraz z rozwojem wiedzy o ich pochodzeniu i ewolucji. Wiele grup organizmów uznawanych w przeszłości za rośliny okazało się posiadać zupełnie różne i odrębne pochodzenie (np. sinice, brunatnice, okrzemki). Wiele tradycyjnie wyróżnianych taksonów wysokiej rangi systematycznej okazało się być grupami parafiletycznymi (np. zielenice, mszaki, dwuliścienne). Coraz bardziej złożony i dokładny obraz drzewa filogenetycznego roślin powoduje, że coraz trudniej jest posługiwać się jednostkami klasyfikacji biologicznej. Coraz częściej w opisie systematyki, zwłaszcza wysokich pod względem rangi systematycznej grup roślin, używa się terminu "klad" określającego organizmy pochodzące od wspólnego przodka lub po prostu terminu "grupa".
Za najbardziej zbliżone do pierwszych przodków roślin uważane są glaukofity, z których najpierw wyodrębniły się krasnorosty, a później rośliny zielone ("Chloroplastida", syn.": Viridiplantae, Chlorobionta"). Z roślin zielonych powstały trzy linie rozwojowe, których przedstawiciele żyją obecnie. Jedna z nich to klasa prazynofitów, następna to linia prowadząca m.in. do watkowych i zielenic właściwych, w końcu trzecia linia określana nazwą naukową "Charophyta" ("Streptophyta"). Z tej ostatniej wyodrębniały się kolejno następujące klasy zielenic: "Chlorokybophyceae", klebsormidiofitowe, sprzężnice oraz linia, z której powstały ramienicowe i w końcu rośliny telomowe.
Taksonomia i nazewnictwo roślin.
Podstawową jednostką systematycznego podziału roślin jest gatunek. Dotychczas poznano ok. 310 tysięcy gatunków roślin, szacuje się ich liczbę na ok. 500 tysięcy. Najbardziej zróżnicowane gatunkowo taksony to: okrytonasienne (259 tys. gatunków), paprotniki (20 tys.), mszaki (15 tys.), krasnorosty (5 tys.), zielenice (2 tys.), widłakowe (1,2 tys.), nagonasienne (0,7 tys.).
Obok nazw pospolitych (zwyczajowych) w językach narodowych rośliny posiadają unikalne nazwy naukowe. Nazwy te tworzone są według zasad i zaleceń zebranych w aktualizowanym co kilka lat Międzynarodowym Kodeksie Nomenklatury Botanicznej. Ich stosowanie ułatwia porozumiewanie się w gronie botaników całego świata i docieranie do poszukiwanych informacji (przeszukiwanie baz danych).
W gatunkowych nazwach naukowych pierwszy wyraz (rzeczownik pisany wielką literą) oznacza nazwę rodzaju, drugi (przymiotnik pisany małą literą) wraz z poprzednim oznacza gatunek. Nazwy naukowe zapisywane, czytane i odmieniane są zgodnie z zasadami języka łacińskiego, niezależnie od tego z jakiego języka pochodzą słowa składowe. Zgodnie z Kodeksem Nomenklatury Botanicznej nazwy naukowe wszystkich taksonów roślinnych (odrębnie niż w zoologii) zwyczajowo wyróżnia się kursywą (italikiem).
Gatunki łączone są ze względu na kryterium pokrewieństwa (z nierzadko zachowywanymi doraźnie odstępstwami zwyczajowymi) w system kategorii systematycznych. Nazwy naukowe ustalane są dla wszystkich taksonów z wszystkich kategorii systematycznych. Kolejne kategorie od najwyższej do najniższej to (w nawiasach podana jest typowa końcówka nazwy naukowej): królestwo, gromada ("-phyta"), klasa ("-opsida, -atae"), rząd ("-ales"), rodzina ("-aceae"), rodzaj, gatunek. Kategorie te uzupełniane są przez jednostki pomocnicze (np. pod- i nadrzędy).
W obrębie gatunku może zostać wyróżniony podgatunek, odmiana i forma. W klasyfikacji roślin uprawnych stosuje się także odrębny od taksonomicznego podział na kultywary.
System naturalny roślin.
Drzewo filogenetyczne roślin współczesnych:
Podziały sztuczne.
Podziały sztuczne wyróżniają grupy roślin na podstawie jednego kryterium. Wyróżniane grupy zawierają rośliny podobne pod jakimś tylko jednym względem, a pod wieloma innymi niepodobne do siebie.
Podziały ze względu na budowę i sposób rozwoju.
Ze względu na wielokrotność występowania okresu rozmnażania generatywnego, rośliny dzielą się na:
W zależności od typu budowy i trwałości łodygi, a także cyklu rozwojowego rośliny dzielą się na:
Formy życiowe roślin wg systemu Raunkiæra zostały podzielone ze względu na położenie i sposób ochrony pąków w okresie niesprzyjającym dla rozwoju roślin. Raunkiær wyróżnił:
Podziały ze względu na kryteria środowiskowe.
Ze względu na zapotrzebowanie na wodę wyróżnia się następujące grupy roślin:
W zależności od wymagań w stosunku do światła rośliny dzielą się na:
Uwzględniając kwasowość gleby (odczyn gleby) mierzoną w pH wyróżnia się:
Obserwując tolerancję roślin na występowanie różnych pierwiastków rośliny dzielą się na:
Rośliny mięsożerne przystosowały się do gleb ubogich w sole mineralne i pozyskują je chwytając zwierzęta (np. rosiczka, pływacz).
Znaczenie.
Znaczenie ekologiczne.
Rośliny są fundamentalną częścią życia na Ziemi, bez nich nie mogłaby istnieć większość innych form życia (w tym człowiek). Proces fotosyntezy jest podstawowym źródłem energii i materii organicznej w niemal wszystkich typach ekosystemów. Proces ten radykalnie zmienił skład chemiczny atmosfery, czego efektem jest 21% stężenie w niej tlenu. Zwierzęta i większość pozostałych organizmów żyjących na Ziemi są aerobami zależnymi od tlenu. Rośliny są pierwotnymi producentami w większości lądowych ekosystemów i stanowią podstawowe ogniwo łańcucha pokarmowego. Dla wielu organizmów rośliny stanowią źródło pokarmu, są schronieniem i podstawowym komponentem kształtującym siedlisko.
Znaczenie użytkowe.
Rośliny dostarczają nam: tlenu, pożywienia, włókien, drewna, papieru, paliw, leków, barwników, żywic, olejków eterycznych, kauczuku. Dla ok. 40% ludności świata drewno jest podstawowym źródłem energii. Kształtują nasze środowisko życia (ekosystem) oddziałując na warunki klimatyczne, zmniejszając zanieczyszczenia powietrza i hałas. Rośliny wiążą dwutlenek węgla (ważny gaz cieplarniany). Wpływają także na nasze środowisko kulturowe ze względu na walory estetyczne, krajobrazowe, znaczenie religijne.
Zagrożenia i ochrona.
Świat roślin staje w obliczu licznych zagrożeń w związku z działalnością człowieka. Przekształcanie warunków środowiskowych, fragmentacja siedlisk, introdukowanie organizmów obcych i nadmierna eksploatacja należą do największych problemów w zachowaniu różnorodności roślin. Ze względu na ograniczone zasoby, do najbardziej zagrożonych należą gatunki o niewielkich populacjach, endemiczne dla niewielkich obszarów (np. wysp). Znane są przykłady nadzwyczajnego zubożenia flory i zagłady wielu gatunków np. z Hawajów, wyspy św. Heleny. Ze względu na znaczenie roślin dla całego świata żywego naszej planety, zmniejszanie się zróżnicowania flory pociąga za sobą straty w innych grupach organizmów (np. w wyspecjalizowanych grupach owadów zapylających).
W celu powstrzymania spadku różnorodności roślin podejmowane są przez rządy i społeczności wielu krajów liczne inicjatywy. Powstają obszary chronione, banki nasion, podejmowane są działania z zakresu ochrony czynnej, wprowadzane są regulacje prawne chroniące różnorodność gatunkową roślin. Przykładem takich przepisów jest konwencja waszyngtońska ograniczająca handel gatunkami zagrożonymi i dyrektywa siedliskowa (w krajach UE), wymagająca tworzenia obszarów Natura 2000, w których skutecznie mają być zachowywane gatunki zagrożone w Europie. Wiedza o stanie i zagrożeniach roślin gromadzona jest w czerwonych księgach i listach, dzięki czemu wiadomo o priorytetach koniecznych działań i skali zagrożeń dla flor różnych obszarów. Wprowadzana jest także ochrona gatunkowa roślin.
Liczba gatunków.
W 2009 Chapman oszacował łączną liczbę gatunków roślin na ok. 310 tysięcy opisanych i 390 tysięcy licząc z czekającymi na odkrycie, a w 2015 szacowano liczbę gatunków nawet na 450 tys. W międzyczasie niektórzy autorzy zwrócili uwagę na to, że liczba istniejących gatunków może być mniejsza, ponieważ szacuje się, że około 20% gatunków może być opisana pod wieloma nazwami. W 2016 Christenhusz i Byng zliczyli 374 tysiące opisanych gatunków, kwestionując próby szacowania ich potencjalnej liczby jako mało wiarygodne. Od czasu publikacji kluczowych prac Karola Linneusza (1753) liczba znanych gatunków wzrosła o ponad ćwierć miliona. Szczególnie wiele gatunków opisano w latach 1830-1850 i 1890-1920 (dochodziło ich wówczas ponad 3,5 tysiąca średniorocznie). W końcu lat 90. XX wieku opisywano nieco ponad 2 do 2,5 tys. gatunków rocznie, po czym w XXI wieku średnia liczba opisanych gatunków oscylowała ok. 2 tys. rocznie. 
Nieznana jest liczba gatunków wymarłych, zanim zdołano je opisać. Z grona gatunków opisanych za wymarłe lub wymarłe w stanie dzikim uznawanych było w 2015 roku 139 gatunków.
Liczby gatunków roślin według raportu Chapmana z 2009 roku:
Liczby gatunków roślin według Christenhusza i Bynga z 2016 roku:

</doc>
<doc id="45201" url="https://pl.wikipedia.org/wiki?curid=45201" title="Ołeksandr Beresz">
Ołeksandr Beresz

Ołeksandr Beresz (ur. 12 października 1977 w Pierwomajsku, zm. 29 lutego 2004 w Kijowie) – ukraiński gimnastyk.
Wielokrotny medalista imprez światowych w gimnastyce sportowej, 1997 zdobył brązowy medal Mistrzostw Świata w ćwiczeniach na poręczach. 2000 był gwiazdą Mistrzostw Europy, sięgając po złoto w wieloboju i ćwiczeniach na poręczach; na olimpiadzie w Sydney w 2000 zdobył dwa medale – srebro w drużynie i brąz w wieloboju.
Zajmował także czołowe lokaty w zawodach Pucharu Świata.
Zginął w wypadku samochodowym. Prowadzony przez niego pojazd zderzył się z samochodem kierowanym przez córkę Adama Martyniuka. Sprawcą wypadku był sportowiec.

</doc>
<doc id="45205" url="https://pl.wikipedia.org/wiki?curid=45205" title="Gierłoski las">
Gierłoski las

Gierłoski las – teren leśny znajdujący się 6 km na wschód od Kętrzyna, w latach 1437-1945 należący do tego miasta. Nazwa lasu pochodzi od wsi Gierłoż.
Opis lasu w swoim przewodniku pozostawił Mieczysław Orłowicz, który w 1913 r. podróżował po Mazurach koleją:
W późniejszych opisach niemieckich w gierłoskim lesie znajdował się "Kurhaus" (Dom kuracyjny położony naprzeciw dworca kolejowego – ruina, na prawo od utwardzonej drogi przy wjeździe od strony Kętrzyna). Od Kurhausu prowadziła aleja spacerowa do uroczyska Rusałek (niem. Nixengrund – jeziorko o powierzchni 3,5 ha, które dzierżawił Heiz Kiaulehn. Przy jeziorku był pomost i kąpielisko. Obecnie jeziorko jest królestwem bobrów i żurawi. Dostęp do jeziorka jest utrudniony ze względu na zabagnienia spowodowane spiętrzeniem wody przez bobry.
Od 1945 r. jest to las państwowy, obecnie w administracji Nadleśnictwa Srokowo. Na terenie tego lasu w 1940 r. rozpoczęto budowę Wilczego Szańca.
Na zachodnim skraju lasu znajdują się dwa jeziora: Jezioro Mój i Jezioro Siercze.

</doc>
<doc id="45206" url="https://pl.wikipedia.org/wiki?curid=45206" title="Caracas">
Caracas

Caracas (pełna nazwa: Santiago de León de Caracas) – stolica Wenezueli, największe miasto w kraju.
Geografia.
Położone na północy kraju, 11 km od wybrzeża Morza Karaibskiego, w dystrykcie stołecznym. Liczba mieszkańców (2010): 1966 tys. Miasto cechuje policentryczny układ urbanistyczny, zabudowa rozciąga się wzdłuż głównej doliny oraz dolin bocznych od strony południowej. W zachodniej części znajduje się historyczne centrum zbudowane na planie szachownicy z wieloma zabytkami architektury kolonialnej (katedra, Casa Amarilla i in.) oraz niskimi domami w stylu kolonialnym, częściowo zmodernizowanymi, które sąsiadują z nowoczesną, wysoką zabudową. W otoczeniu (w środkowej, wschodniej i południowej części miasta) rozciągają się dzielnice mieszkaniowe, reprezentacyjne i handlowo-usługowe, z wysokimi biurowcami oraz dzielnice willowe. Na stokach okolicznych gór i w wąwozach istnieją dzielnice nędzy, tzw. "ranchitos". Pasmo Kordyliery Nadbrzeżnej, oddzielające miasto od morza, stanowi Park Narodowy El Ávila (utworzony 1958).
Historia.
Miasto zostało założone w 1567 przez hiszpańskiego odkrywcę, Diego de Losadę. Początkowo nosiło nazwę "Santiago de León de Caracas". W 1810 Caracas stanowiło pierwotny ośrodek buntowników Simóna Bolívara przeciw władzy hiszpańskiej. W 1821 stolicą wyzwolonej spod hiszpańskiej jurysdykcji Wenezueli stało się Caracas.
Kilkakrotnie miasto niszczyły trzęsienia ziemi (m.in. w latach 1812 i 1967). Bardziej dynamiczny rozwój wenezuelskiej stolicy nastąpił w XIX i XX wieku. W Caracas urodzili się m.in. dwaj bojownicy: Francisco de Miranda i Simón Bolívar.
Gospodarka.
W mieście rozwinięty jest różnorodny przemysł, m.in. cukrowniczy, tytoniowy, włókienniczy, skórzany, obuwniczy, odzieżowy, petrochemiczny, farmaceutyczny, cementowy, maszynowy, szklarski, drzewny, papierniczy, poligraficzny. Liczne wielkie, nowoczesne centra handlowe, m.in. Sambil, Tamanaco, Lido.
Transport.
Stolica Wenezueli to główny krajowy węzeł komunikacyjny. Od 1953 połączony autostradą (liczne wysokie wiadukty i tunele górskie) z położonym nad Morzem Karaibskim portem handlowym La Guaira i Międzynarodowym Portem Lotniczym Simón Bolívar (Maiquetía) oraz z licznymi miejscowościami turystyczno-wypoczynkowymi na wybrzeżu. W samym mieście są 2 porty lotnicze: Aeródromo Francisco de Miranda (La Carlota) i Aeropuerto de Caracas (Charallave) oraz zbiegają się autostrady z innych miast północnej Wenezueli – Valencia, Maracay, Guatire–Guarenas. Komunikację miejską obsługują autobusy, minibusy, karakaskie metro (od 1981), kursujące na 4 liniach (ponad 40 stacji) oraz taksówki. Okoliczna komunikacja jest w dobrym stanie. Istnieje sieć metra, "El Metro", obsługiwana przez miejscową firmę, jest także lotnisko międzynarodowe (w pobliskiej miejscowości Maiquetía, nazywa się "Aeropuerto Internacional Simón Bolívar"). Charakterystyczne są rozwiązania architektoniczne, takie jak autostrady miejskie i wielopasmowe drogi szybkiego ruchu dostosowane do dużego ruchu kołowego ("Autopista Francisco de Miranda", "Autopista Francisco Fajardo", "Avenida Libertador"), wielopoziomowe skrzyżowania, np. "La Araña" ("Pająk") czy "El Pulpo" ("Ośmiornica").
Kultura, edukacja.
Caracas to największy wenezuelski ośrodek akademicki, skupiony głównie wokół 11 uniwersytetów (m.in. Centralny Uniwersytet Wenezueli, Universidad Católica Andrés Bello, Universidad Santa María, Universidad Simón Bolívar, Universidad Metropolitana), kilku akademii i innych szkół wyższych.
W mieście znajduje się wiele teatrów (Miejski, Narodowy), sal koncertowych, galerii i muzeów.
Sport.
Najbardziej utytułowanym klubem piłkarskim w mieście jest Caracas FC (8-krotny mistrz Wenezueli). Innymi drużynami piłkarskimi są m.in. CS Marítimo i Deportivo Petare Fútbol Club. Największym obiektem sportowym miasta jest Estadio Olimpico (ok. 40 tys. miejsc) – jedna z aren to Copa América 2007. Dużą popularnością cieszy się też baseball. Na stadionie Estadio Universitario (ok. 25 tys. miejsc) mecze rozgrywają miejscowe drużyny baseballowe: Tiburones de La Guaira i Leones de Caracas.

</doc>
<doc id="45207" url="https://pl.wikipedia.org/wiki?curid=45207" title="Przestrzeń">
Przestrzeń

Przestrzeń – zbiór elementów, zwykle nazywanych punktami, z pewną dodatkową strukturą; definiuje zakres, czy ramy rozpatrywanych w niej zjawisk:

</doc>
<doc id="45208" url="https://pl.wikipedia.org/wiki?curid=45208" title="David Bowie">
David Bowie

David Bowie, właśc. David Robert Jones (ur. 8 stycznia 1947 w Londynie, zm. 10 stycznia 2016 w Nowym Jorku) – brytyjski wokalista, kompozytor, autor tekstów, multiinstrumentalista, producent muzyczny, aranżer, a także aktor, aktywny w przemyśle muzycznym od 1962. Był również malarzem i kolekcjonerem sztuki.
Zaczął występować jako David Bowie, aby nie mylono go z wokalistą zespołu The Monkees o nazwisku Davy Jones. Prócz tworzenia nagrań solowych, pracował też jako producent artystów, takich jak m.in. Lou Reed, Iggy Pop czy The Stooges.
Był główną postacią w muzyce popularnej przez ponad cztery dekady i był znany jako innowator, zwłaszcza w latach 70. XX wieku. Zyskał międzynarodową sławę dzięki charakterystycznemu barytonowi, eklektyzmowi pracy, głębi intelektualnej, a także opanowaniu gry na ponad trzynastu instrumentach. Oprócz swoich umiejętności muzycznych jest uznawany za symbol androgynicznego piękna, który był charakterystycznym elementem jego wizerunku, zwłaszcza w latach 70. i 80. XX wieku. Przeszedł do historii jako jeden z artystów rockowych z największą liczbą sprzedanych albumów w dziejach. W ciągu pięćdziesięciu dwóch lat kariery nakład ze sprzedaży wszystkich jego płyt wyniósł 140 mln egzemplarzy na całym świecie.
W 1996 uhonorowano go miejscem w Rock and Roll Hall of Fame. W 2002 został sklasyfikowany na 29. miejscu listy 100 najwybitniejszych Brytyjczyków według BBC. W 2004 magazyn „Rolling Stone” sklasyfikował go na 39. miejscu 100 najwybitniejszych artystów muzycznych wszech czasów. To samo czasopismo w owym roku umieściło go również na 23. miejscu 100 najlepszych piosenkarzy wszech czasów. W 2006 znalazł się na 64. miejscu listy 100 najlepszych metalowych wokalistów wszech czasów według „Hit Parader”. W 2011 „Rolling Stone” umieścił jego utwór „Heroes” na 46. miejscu 500 najlepszych piosenek w historii muzyki.
Życiorys.
Dzieciństwo.
Bowie urodził się w Brixton w Londynie, ale większość dzieciństwa spędził w miasteczku Bromley (obecnie także część Londynu). Jego matką była Margaret Mary Burns, ojcem – Hayward Stenton Jones. Miał chorego psychicznie przyrodniego brata Terry’ego, który zmarł w 1985 roku.
Lata 60..
W 1962 roku Bowie założył swój pierwszy zespół, a w wieku piętnastu lat zaczął grać na gitarze w lokalnych klubach młodzieżowych i na weselach. Karierę artystyczną rozpoczął jako wokalista i saksofonista w różnych zespołach bluesowych, między innymi The Lower Third. Nie udało mu się jednak odnieść żadnych sukcesów komercyjnych. Po tych doświadczeniach postanowił kontynuować karierę jako solista.
Najbardziej charakterystyczną cechą jego późniejszej kariery była łatwość, z jaką potrafił zmieniać swój publiczny wizerunek dla potrzeb własnej muzyki i sztuki, często antycypując przyszłe muzyczne trendy. W młodości był pod silnym wpływem sztuki awangardowej, od teatru ulicznego i mimów do "Commedia dell’arte". Duża część jego twórczości to wymyślanie i kreowanie postaci odzwierciedlających i uwypuklających jego muzykę.
Jego pierwszym przebojem został w roku 1969 utwór „Space Oddity” ("Kosmiczna osobliwość"), który został wydany w czasie pierwszego lądowania ludzi na Księżycu. Wcześniej jednak Bowie wydał dwie płyty: "David Bowie" w 1967 i "Space Oddity" (znana także jako "Man of Words, Man of Music") w 1969, które spotkały się z dość ciepłym przyjęciem krytyków, ale nie sprzedawały się dobrze. Jego pierwszy singlowy przebój „Space Oddity” przeszedł zupełnie niezauważony za pierwszym razem, zanim stał się przebojem, powtórnie wydany z okazji lądowania na Księżycu. Wydana na albumie pod tym samym tytułem wersja „Space Oddity” znacznie różniła się od swego singlowego pierwowzoru. Towarzyszył jej również zupełnie inny teledysk.
Lata 70..
Jego następny album, "The Man Who Sold the World" (1970), odrzucił folkową i akustyczną stylistykę jego pierwszych płyt. W nagraniu wziął udział hardrockowy gitarzysta Mick Ronson, a cały album ma bardzo ciężkie, twarde brzmienie. Tytułowy utwór z tego albumu został później nagrany przez szkocką piosenkarkę pop Lulu, a w latach dziewięćdziesiątych w wersji akustycznej „unplugged” przez amerykańską grupę Nirvana.
Kolejna płyta, "Hunky Dory" (1971), była częściowym powrotem do akustyczno-folkowej stylistyki jego pierwszych albumów i zawierała obok banalnych i lekkich utworów jak „Kooks” (dedykowany jego synowi urodzonemu w 1971, znanemu jako Zowie Bowie, noszącego nazwisko Duncan Jones) i „Oh! You Pretty Things”, a także „The Bewlay Brothers” (utwór częściowo autobiograficzny i również o jego bracie Terrym). Na tym albumie Bowie złożył także hołd wielu artystom, którym zawdzięczał pomysły i natchnienie: „Song for Bob Dylan” (dedykowana Bobowi Dylanowi), „Andy Warhol” (dla Andy’ego Warhola) i „Queen Bitch” (dedykowana The Velvet Underground). Rok później Bowie został producentem solowego albumu Lou Reeda pt. "Transformer".
"Hunky Dory" i przebojowy singiel z tej płyty „Life on Mars” okazały się sukcesami, podnosząc Bowiego do rangi supergwiazdy w Wielkiej Brytanii (w okresie 18 miesięcy w latach 1972–1973, cztery albumy Bowiego były w pierwszej dziesiątce tamtejszej listy przebojów płyt LP, miał on także 8 "Top 10" przebojowych singli).
Kontrowersyjna okładka albumu "The Man Who Sold the World", na której Bowie ubrany jest w „sukienkę” była zapowiedzią pierwszej publicznej persony Bowiego – androgynicznego, przybyłego z kosmosu Ziggy’ego Stardusta. Kostium zaprojektowany był przez awangardowego brytyjskiego kreatora mody Michaela Fisha. Ten pomysł został bardziej rozwinięty i wykorzystany na jego następnej płycie, jednej z najważniejszych i najlepszych płyt w historii rocka, "The Rise and Fall of Ziggy Stardust and the Spiders from Mars" (1972). "Ziggy…" to album koncepcyjny, opowiadający historię kariery kosmity, który przybył na Ziemię, gdzie stał się gwiazdorem rocka. Bowie silnie identyfikował się z postacią Ziggy’ego, w czasie tournée promującego tę płytę Bowie pojawiał się na konferencjach prasowych jako sam "Ziggy", przez cały czas nie wychodząc z roli, jaką dla siebie stworzył. Kariera Ziggy’ego skończyła się w czasie koncertu w roku 1973. Bowie obwieścił, że jest to jego ostatni koncert – mówił to jako Ziggy, a nie jako David Bowie. "The Rise And Fall…", wiele z nich opisuje odczucia i reakcje Bowiego na temat sławy, a także o konflikcie wyobrażeń i rzeczywistości na ten temat.
Bowie powrócił do tych tematów na jego następnej płycie "Aladdin Sane" (1973), półkoncepcyjnym albumie opowiadającym o rozpadzie współczesnego społeczeństwa. Największym przebojem z tej płyty był „Jean Genie” (często interpretowany jako opowieść o innym piosenkarzu Iggym Popie), drugą popularną piosenką tej płyty jest także nowa wersja przeboju zespołu The Rolling Stones, „Let’s Spend The Night Together”. Tytuł tego albumu stanowi grę słów nawiązującą do frazy "A Lad Insane" ("Zwariowany chłopak").
Następny album Bowiego, "Pin Ups" (1973), to chłodno przyjęta przez krytykę, ale popularna wśród publiczności płyta z przeróbkami piosenek innych artystów. Największą popularność z tej płyty zdobył utwór „Sorrow”, który dotarł do 3. miejsca brytyjskiej listy przebojów.
Na wydanej rok później "Diamond Dogs" (1974) Bowie powrócił do pomysłu albumu koncepcyjnego. W oryginalnym zamyśle ta płyta miała bazować na powieści George’a Orwella pt. "Rok 1984". Nie uzyskał jednak pozwolenia od potomków Orwella na użycie tej książki jako punktu wyjścia do swojego albumu i ostatecznie materiał zamieszczony na tej płycie nie uzyskał zamierzonego kształtu. Motywy z tej książki przewijają się jednak na całym albumie – wystarczy wsłuchać się uważnie w teksty piosenek: tytułowej, „1984”, „Big Brother” czy jednego z największych przebojów Bowiego z tej płyty – „Rebel Rebel”.
W roku 1975 Bowie wystąpił w kultowym filmie Nicolasa Roega "Człowiek, który spadł na ziemię" ("The Man Who Fell to Earth", 1976), jako kosmita, który przybył na Ziemię w poszukiwaniu wody dla swojej planety. Jego pierwsza kreacja aktorska została dobrze przyjęta przez krytyków i była początkiem flirtu Bowiego zarówno ze srebrnym ekranem, jak i deskami sceny teatralnej.
W tym czasie Bowie po raz pierwszy radykalnie zmienił swój wizerunek, porzucając glam rock i nagrywając w Ameryce "Young Americans". Płyta "Young…" brzmiała zupełnie inaczej niż poprzednie albumy Bowiego. Utrzymana w stylistyce białego soulu (blue-eyed soul) płyta była swoistą odpowiedzią tego artysty na amerykańską muzykę, którą usłyszał, przebywając w Stanach Zjednoczonych w czasie tournée związanym z płytą "The Rise…".
Jego nowa persona, niezmieniona na następnej płycie "Station to Station" (1976), to "Thin White Duke", śpiewający, według określenia samego Bowiego, „plastikowy soul”. W tym czasie Bowie ciężko uzależnił się od kokainy i wielu krytyków przypisywalo temu specyficzne brzmienie muzyki. Sam Bowie stwierdził kiedyś, że w ogóle nie pamięta sesji nagraniowej do albumu. Według muzyka w tamtym okresie miał „żywić się” jedynie mlekiem, czerwoną papryką i kokainą.
Trylogia berlińska.
Pod koniec roku 1976, bardzo zainteresowany nowo powstającą muzyką niemiecką, Bowie przeniósł się do Berlina Zachodniego, gdzie nagrał dwa następne, klasyczne już albumy i zajął się produkcją nagrań innych wykonawców, w szczególności Iggy’ego Popa.
"Station to Station" stał się punktem wyjścia do następnego albumu "Low" (1977), który był pierwszym z trzech albumów nagranych w tak zwanej „trylogii berlińskiej” wspólnie z Brianem Eno. Utwory z "Low" zostały zainspirowane ówczesnym niemieckim rockiem (tzw. krautrock), a w szczególności muzyką grup Kraftwerk i Neu! (udział w projekcie zaproponowano Michaelowi Rotherowi, który był członkiem obu tych grup, ale ten odmówił). Piosenki z "Low" stosunkowo proste, z powtarzającymi się motywami muzycznymi, były odpowiedzią, reakcją Bowiego na popularny wtedy punk rock (jeden z proto punkowych artystów Nick Lowe nagrał płytę zatytułowaną "Bowi" jako formę podziękowania dla Bowiego). Druga strona "Low" zawierała utwory wyłącznie instrumentalne. Status Bowiego jako prekursora i nowatora jednej z najbardziej wpływowych osób w świecie muzyki rockowej potwierdzał wtedy niezaprzeczalny slogan, który promował "Low" – brzmiał: „Jest nowa fala, jest stara fala i jest David Bowie”. Druga strona "Low" zawiera kompozycję Bowiego i Briana Eno pt. "Warszawa". Od tytułu tego utworu wzięła swoją nazwę brytyjska grupa Warsaw – znana szerzej pod późniejszym mianem Joy Division.
Następna płyta, "„Heroes”" (1977), nagrana m.in. z Robertem Frippem, zawierała muzykę zbliżoną do płyty poprzedniej, ale już nieco bardziej przystępną. Ogólny, bardzo przygnębiający nastrój był wyraźnie inspirowany nastrojem zimnej wojny panującym wtedy w Berlinie, symbolizowanym przez podzielone miasto, w którym Bowie wówczas mieszkał. Tytułowa piosenka została światowym przebojem i pozostaje jedną z najbardziej znanych kompozycji Bowiego.
Ostatnia płyta w „trylogii berlińskiej”, "Lodger" (1979) została najchłodniej przyjęta przez fanów Bowiego jako trudno przystępna płyta, ale i ona zawierała utwory, które stały się przebojami – „D.J”, „Boys Keep Swinging” i „Look Back In Anger”.
Lata 80..
Pierwsza płyta Bowiego wydana w latach osiemdziesiątych, "Scary Monsters (and Super Creeps)", 1980, symbolicznie zamknęła cykl wszystkich płyt Bowiego, wydanych w poprzedniej dekadzie. Największym hitem z tego albumu została piosenka „Ashes to Ashes”, w której Bowie opowiada dalszy ciąg przygód „Majora Toma” z jego pierwszego przeboju „Space Oddity”. W ironiczny sposób Bowie demaskuje bohatera tej piosenki, jest to także jeden z wielu utworów w twórczości tego artysty, który zawiera autoironiczne i autobiograficzne wątki. Album odniósł sukces komercyjny w Wielkiej Brytanii, gdzie zajął 1. miejsce tamtejszej listy przebojów.
Następna płyta, "Let’s Dance" (1983), była całkowicie nowym zwrotem w twórczości Bowiego. W przeciwieństwie do jego poprzednich płyt, "Let’s…" była od początku do końca pomyślana jako płyta komercyjna z łatwymi i przystępnymi piosenkami. Album ten został wyprodukowany przez Nile’a Rodgersa z grupy Chic. Utwór tytułowy z tej płyty uznawany jest ze jeden z rockowych standardów, a z płyty tej pochodzą też dwa inne przeboje „Modern Love” i „China Girl” (ta ostatnia piosenka była wcześniej nagrana przez Iggy’ego Popa, który zresztą jest jej współautorem, a teledysk do wersji Bowiego był przez dłuższy czas na „czarnej liście” MTV z powodu zbyt śmiałych scen erotycznych). "Let’s…" był też ważnym kamieniem milowym w karierze gitarzysty Steviego Raya Vaughana, który grał na tej płycie, a później miał odbyć z Bowiem trasę koncertową "Serious Moonlight Tour", którą jednak opuścił po konflikcie dotyczącym honorarium i został zastąpiony przez innego gitarzystę – Earla Slicka. "Let’s…" pokazało też nowe wcielenie Bowiego, tym razem bez oficjalnej nazwy, Bowie kreował się na nienagannie ubraną supergwiazdę, eleganckiego gentlemana.
Pomiędzy "Scary Monsters" i "Let’s Dance", Bowie nagrał swój trzeci już przebój, który dotarł na pierwsze miejsca list przebojów; była to piosenka „Under Pressure” zaśpiewana wspólnie z grupą Queen.
Kolejny album, "Tonight" (1984), został bardzo chłodno przyjęty przez krytyków, którzy uważali, że był to pospiesznie wydany album tylko po to, aby zdyskontować rosnącą wówczas na nowo popularność Bowiego. Najciekawsze fragmenty tej płyty to duet Bowiego z Tiną Turner – „Tonight”, nowa wersja singla grupy Beach Boys – „God Only Knows” i przebój „Blue Jean”, który został zilustrowany bardzo długim, bo aż piętnastominutowym wideoklipem w reżyserii Juliena Temple’a (który później nakręcił film pt. "Absolute Beginners", w którym wystąpił Bowie, i w którym to filmie Bowie zaśpiewał trzy piosenki – tytułową, „Volare” i „Motivation”).
"Never Let Me Down" (1987) jest uważany przez większość krytyków i sympatyków Bowiego za najsłabszy w jego karierze – sam Bowie przeprosił w jednym z wywiadów za kiepski materiał zawarty na tej płycie. Obrońcy tego albumu zwracają uwagę na to, że utwory znajdujące się na nim nie są złe, wyglądają one blado tylko jeżeli porówna się je z poprzednimi osiągnięciami tego artysty.
Tin Machine i lata 90..
W roku 1989, po raz pierwszy od wczesnych lat siedemdziesiątych, Bowie założył regularny zespół muzyków, Tin Machine nagrywając i występując w nim jako jeden z członków zespołu. Tin Machine, hardrockowy kwartet, wyraźnie inspirowany muzyką zespołu Pixies nie odniósł dużych sukcesów nagrywając dwie studyjne i jedną koncertową płytę przy raczej przeciętnych recenzjach dla wszystkich tych przedsięwzięć. Tin Machine stanowiło jednak początek dłuższej współpracy Bowiego z gitarzystą Reevesem Gabrelsem.
Na początku lat dziewięćdziesiątych Bowie udał się na bardzo długie tournée "Sound+Vision Tour", które ogłosił jako ostatnie w swojej karierze (niezbyt wiele osób w to jednak uwierzyło – jak się później okazało, całkiem słusznie), w czasie koncertów grał swoje największe i najpopularniejsze przeboje.
W 1992 roku Bowie wziął udział w koncercie The Freddie Mercury Tribute, poświęconym pamięci wokalisty Queen – Freddiego Mercury’ego. Wykonał trzy piosenki: „Under Pressure” (w duecie z Annie Lennox), „All The Young Dudes” (w którym zagrał na saksofonie; gitarzystą wspomagającym był Mick Ronson) oraz „Heroes” (również z udziałem Ronsona). Swój występ Bowie zakończył modlitwą w intencji Mercury’ego, który był chory na AIDS.
Jego pierwsza solowa, studyjna płyta od czasu "Let’s…" to "Black Tie White Noise" (1993), na której producentem ponownie został Nile Rodgers (który także wyprodukował "Let’s Dance"). Piosenki z owej płyty nagrane w stylu soul, jazz czy nawet hip-hop spotkały się z bardzo dobrym przyjęciem krytyków, wielu z nim uznało tę płytę za znacznie lepszą od "Let’s…", ale nie była ona takim samym komercyjnym sukcesem, tym bardziej że zbankrutowała wtedy wytwórnia płytowa "Savage Records", która tę płytę wydała. Na wznowienie tej płyty fani Bowiego musieli czekać dziewięć lat.
Bowie nadal eksperymentował muzycznie, jego następny album "The Buddha of Suburbia" (1993, muzyka ta powstała jako ścieżka dźwiękowa do serialu telewizyjnego pod tym samym tytułem) przeszedł raczej niezauważony, mimo że większość krytyków wyrażała się o nim bardzo dobrze, a jedna z piosenek z tej płyty, „Strangers When We Meet”, została przez wielu fanów i krytyków uznana za jedną z lepszych w karierze Bowiego.
Ta sama piosenka w innej aranżacji została włączona do następnego projektu artysty, bardzo ambitnej, artystycznej płyty "1.Outside" (1995). W oryginalnym zamyśle Bowiego "Outside" miała stanowić pierwszą część nielinearnej opowieści o sztuce i morderstwie, która jednak nie została ukończona. Po śmierci muzyka wyznano jednak, że miał w planach kontynuację. Na "Outside" do Bowiego powtórnie przyłączył współtwórca wcześniejszej „trylogii berlińskiej” Brian Eno.
Dwa lata później Bowie wydał płytę "Earthling" (1997), zawierającą elementy muzyki jungle i drum and bass. Album ten promował singel opublikowany wyłącznie w internecie i możliwy do zakupienia wyłącznie na oficjalnej stronie Bowiego. Już wcześniej Bowie bardzo często eksperymentował z nowymi technologiami i mediami.
Następna płyta, "Hours…" (1999), zawierała między innymi utwór „What’s Really Happening”, napisany wspólnie z fanem, który wygrał internetowy konkurs. W latach dziewięćdziesiątych Bowie stworzył także BowieNet i wydał tzw. Bowie Bonds (akcje, których zyski miały pochodzić z tantiem za sprzedawane w przyszłości albumy).
We wrześniu 1995 udał się w kolejną trasę koncertową, nazwaną "Outside Tour", tym razem głównym gitarzystą został Gabrels (z Tin Machine). Kontrowersyjnym wyborem Bowiego okazał się zespół Nine Inch Nails, który otwierał jego koncerty; wybór ten był równie chwalony, jak i krytykowany przez fanów artysty. Założyciel Nine Inch Nails, Trent Reznor, wielokrotnie mówił, że Bowie miał wielki wpływ na jego muzykę. Reznor zremiksował też jedną z piosenek Bowiego z „1. Outside” – „The Heart’s Filtry Lesson” i wystąpił w wideoklipie do piosenki „I’m Afraid of Americans” (która także później zremiksował).
W 1998 Todd Haynes zrealizował film pt. "Velvet Goldmine" (jest to także tytuł jednej z piosenek Bowiego z czasów Ziggy’ego Stardusta), zawierający wiele wątków z życia Bowiego, zarówno prywatnego, jak i publicznego. Nawet slogan promujący ten film "The Rise of a Star… The Fall of a Legend" ("Wzlot gwiazdy… upadek legendy") w oczywisty sposób zapożyczony był z tytułu najsłynniejszego albumu Bowiego. Sam Bowie stwierdził, że podobała mu się fabuła tego filmu, nie podobała mu się jednak realizacja, która nie oddała atmosfery lat siedemdziesiątych. Nie dał on także pozwolenia na użycie jego piosenek w tym filmie.
XXI wiek.
Pierwszy album Bowiego w XXI wieku, "Heathen" (2002), zdobył zarówno uznanie krytyków, jak i szerokiej publiczności. Producentem albumu został Tony Visconti, który współpracował już wcześniej z Bowiem w latach siedemdziesiątych na wielu albumach tego artysty.
Następny album Bowiego, wydany rok później, to "Reality" (2003); Bowie raz jeszcze udał się na ogólnoświatowe "tournée", tym razem pt. „Reality”. 25 czerwca 2004 Bowie przeżył zawał serca w czasie koncertu w Pradze. Pierwszą diagnozą był nerwoból w ramieniu, okazało się jednak, że Bowie ma poważnie zablokowaną arterię i potrzebna była natychmiastowa operacja.
1 lipca 2010 roku na oficjalnej stronie artysty pojawiła się informacja o planowanej reedycji klasycznego albumu "Station To Station". Oprócz samego albumu, 3 płytowy box zawierał koncert nagrany w Nassau Coliseum, Uniondale (NY) 23 marca 1976. Zgodnie z notką prasową wydawnictwo było również dostępne w wersji rozszerzonej (5 CD oraz płyty winylowe) i ukazało się na rynku 20 września 2010.
Kolejny album Davida Bowiego "The Next Day" został zapowiedziany 8 stycznia 2013 roku (w dzień 66. urodzin muzyka). Tego samego dnia wydano pierwszy promujący ją singiel "Where Are We Now?". Album ukazał się 8 marca 2013, a jego polska premiera miała miejsce 11 marca 2013 roku.
Najnowszy album "Blackstar" (zapisywany jako ★) miał swoją premierę 8 stycznia 2016 roku.
Niemal rok po śmierci artysty, na 70 rocznicę urodzin Bowiego 8 stycznia 2017 r. został opublikowany miniabum (EP) "No Plan" oraz teledysk. Minialbum zawiera cztery utwory napisane przez Bowiego do musicalu Lazarus: "Lazarus", "„No Plan”", "„Killing a Little Time”", "„When I Met You”".
Śmierć.
Piosenkarz zmarł 10 stycznia 2016 roku, dwa dni po swoich 69 urodzinach i premierze albumu "Blackstar", 18 miesięcy po zdiagnozowaniu u niego raka wątroby. Jego ciało poddano kremacji w Nowym Jorku – zgodnie z jego wolą nie uczestniczyli w niej rodzina i przyjaciele, nie życzył sobie także pogrzebu. 31 marca 2016 odbył się w Nowym Jorku koncert na jego cześć. W testamencie zażyczył sobie, by jego prochy zostały rozsypane na wyspie Bali zgodnie z rytuałem buddyjskim. 24 lutego 2016 w czasie rozdawania nagród BRIT Award uhonorowano go pośmiertnie nagrodą BRIT Icon Award&lt;ref name="tvn24.pl/"&gt;&lt;/ref&gt;.
Bowie jako aktor.
Pierwszą poważną kreacją filmową Bowiego była tytułowa rola w filmie Nicolasa Roega "Człowiek, który spadł na ziemię" (1976), za którą zdobył znakomite recenzje, podobnie jak wcześniej za jego sceniczną rolę jako człowiek-słoń w broadwayowskiej "The Elephant Man". Od tego czasu Bowie sporadycznie występował w innych filmach.
Znakomitym przyjęciem spotkał się w filmie Nagisy Oshimy "Wesołych świąt, pułkowniku Lawrence" (1983), w którym zagrał jeńca wojennego w japońskim obozie. Bowie zagrał także krótki epizod jako marynarz w filmie grupy Monty Pythona "Żółtobrody" oraz jako Poncjusz Piłat w filmie Martina Scorsesego "Ostatnie kuszenie Chrystusa".
Następnym filmem Bowiego był "Absolute Beginners" (1986), ale film spotkał raczej chłodne przyjęcie krytyków i był klapą finansową. W tym samym roku Bowie wystąpił jako król goblinów w bajkowym filmie fantasy Jima Hensona "Labirynt" (Bowie napisał też i zaśpiewał kilka piosenek w tym filmie).
Obok wielu epizodycznych rólek w różnych filmach i serialach, Bowie zagrał wampira w filmie "Zagadka nieśmiertelności", płatnego mordercę w "Ucieczce w noc", wcielił się w postać Andy’ego Warhola w "Basquiat" i pojawił się jako tajemniczy agent FBI Phillip Jeffries w "". W 2006 roku zagrał w filmie "Prestiż", wcielając się w postać Nikoli Tesli. W 2007 użyczył głosu postaci Maltazara w filmie "Artur i Minimki".
Bowie zagrał samego siebie w niemieckim filmie "Christiane F. – My, dzieci z dworca Zoo". Fabuła filmu opowiadała o nastoletniej dziewczynie, która pierwszy raz zażyła heroinę po koncercie Davida Bowiego. Muzyk użyczył również swoich utworów na ścieżkę dźwiękową do tego filmu.
Życie prywatne.
19 marca 1970 w Londynie poślubił modelkę Mary Angelę Barnett, jednak rozwiedli się 8 lutego 1980 w Szwajcarii. Mieli syna, Duncana. Jeszcze w trakcie trwania małżeństwa, w drugiej połowie lat 70. spotykał się z Olą Hudson (1946-2009), projektantką mody i matką Slasha z Guns N’ Roses.
24 kwietnia 1992 w Lozannie poślubił somalijską modelkę Iman, z którą miał corkę Alexandrię Zahrę.
Był ateistą, chociaż jako nastolatek w 1967 roku poznawał nauki buddyzmu. W 1993 w wywiadzie wyznał, że na poziomie prywatnym wierzy w Boga i że ta wiara jest niepodważalna. W wywiadzie dla Esquire w 2005 roku powiedział jednak, że jest pod wrażeniem tego wszechświata, ale niekoniecznie wierzy w istnienie jego stwórcy.
22 stycznia 1972 w wywiadzie z Michaelem Wattsem dla rockowego czasopisma „Melody Maker” powiedział, że jest gejem, po czym we wrześniu 1976 w rozmowie z Cameronem Crowe dla gazety „Playboy” stwierdził, że jest biseksualny. W wywiadzie dla muzycznego magazynu "Rolling Stone" z 1982 wyznał jednak, że jest heteroseksualny, a wcześniejsze deklaracje były wymysłem jego menedżerów, którzy zmusili go do kłamstwa pod wpływem ówczesnej mody na homoseksualizm wśród rockmenów. Wyznał, że pomimo dobrego przyjęcia jego orientacji seksualnej w Europie, zagroziła jego karierze w Stanach Zjednoczonych. Jego pierwsza żona wyznała w 2012, że był przez pewien czas w związku z Mickiem Jaggerem z grupy The Rolling Stones.
Obecność w kulturze popularnej.
W 2018 r. przekształcono jego odręczne pismo na czcionkę komputerową.

</doc>
<doc id="45209" url="https://pl.wikipedia.org/wiki?curid=45209" title="Przestrzeń (fizyka)">
Przestrzeń (fizyka)

Przestrzeń – w fizyce oznacza to, co nas otacza i w czym przebiegają wszystkie zjawiska fizyczne.
Poza przestrzenią w sensie geometrycznym w fizyce używa się pojęcia "przestrzeń" również w znaczeniu bardziej abstrakcyjnym (przestrzeń konfiguracyjna), np. przestrzeń pędów.
Pojęcie przestrzeni w znaczeniu geometrycznym uległo rozszerzeniu w XX w. po zaakceptowaniu teorii względności Einsteina. W mechanice newtonowskiej oznaczało trójwymiarową przestrzeń euklidesową zawierającą ciała. W szczególnej teorii względności przestrzeń jest nierozerwalnie związana z czasem, tworząc czasoprzestrzeń, niezależną od ciał. W ogólnej teorii względności czasoprzestrzeń zależy od rozkładu i ruchu mas ciał.

</doc>
<doc id="45210" url="https://pl.wikipedia.org/wiki?curid=45210" title="Model Bohra">
Model Bohra



</doc>
<doc id="45211" url="https://pl.wikipedia.org/wiki?curid=45211" title="Pole indukcji magnetycznej">
Pole indukcji magnetycznej



</doc>
<doc id="45212" url="https://pl.wikipedia.org/wiki?curid=45212" title="Pole elektryczne">
Pole elektryczne

Pole elektryczne – pole wektorowe określające w każdym punkcie siłę działającą na jednostkowy, spoczywający ładunek elektryczny. Pole elektryczne wytwarzane jest przez ładunki elektryczne oraz zmieniające się pole magnetyczne.
Koncepcję pola elektrycznego wprowadził Michael Faraday (w połowie XIX wieku) jako opis oddziaływania ładunków elektrycznych. Z upływem czasu okazało się, że pole elektryczne ma dużo szersze znaczenie. 
Ładunek poruszający się wytwarza nie tylko pole elektryczne, ale również pole magnetyczne. W ogólności oba te pola nie mogą być traktowane oddzielnie – mówi się wtedy o polu elektromagnetycznym. Podstawowymi prawami opisującymi pole elektromagnetyczne są równania Maxwella. Nośnikami oddziaływań elektromagnetycznych są fotony.
Wielkości opisujące pole elektryczne.
Natężenie pola elektrycznego.
Natężenie pola elektrycznego jest podstawową wielkością opisującą pole elektryczne (i niekiedy samo jest nazywane krótko polem elektrycznym). Jest to wielkość wektorowa formula_1 zdefiniowana w danym punkcie pola jako stosunek siły formula_2 wywieranej przez pole na ładunek próbny formula_3 umieszczony w tym punkcie pola, do wartości tegoż ładunku formula_4
Ładunek, za pomocą którego określa się pole, musi być na tyle mały, by nie zmieniać rozkładu ładunków w otaczającej go przestrzeni.
Potencjał pola elektrycznego.
Inną wielkością opisującą pole elektryczne jest potencjał pola elektrycznego. Potencjał jest polem skalarnym formula_6 zdefiniowanym w każdym punkcie pola elektrycznego jako stosunek energii potencjalnej formula_7 ładunku próbnego formula_8 umieszczonego w tym punkcie do wartości tegoż ładunku formula_4
Energia pola elektrycznego.
W polu elektrycznym zgromadzona jest energia. Jest ona równa pracy potrzebnej do ułożenia układu ładunków wytwarzających dane pole elektryczne, można więc stwierdzić, że energia potencjalna układu ładunków jest równoważna energii w wytworzonym przez nie polu elektrycznym.
Gęstość energii pola elektrycznego (energia zawarta w jednostce objętości) wyraża się przez:
gdzie:
Linie sił pola elektrycznego.
Do obrazowego przedstawienia pola elektrycznego używa się linii sił pola elektrycznego. Są to linie, które w każdym punkcie przestrzeni są styczne do wektora siły działającej w tym polu na dodatni ładunek próbny.
Właściwości pola elektrycznego.
Zasada superpozycji.
W ośrodkach jednorodnych i izotropowych siła pochodząca od kilku pól elektrycznych jest wektorową sumą sił, jakie wytwarza każde z tych pól. Możliwość sumowania wkładów od wielu pól jest dziedziczona przez wielkości opisujące pole elektryczne, takie jak natężenie pola elektrycznego, czy jego potencjał.
Zachowawczość pola elektrycznego.
Siły elektryczne wytworzone przez spoczywające lub poruszające się ruchem jednostajnym ładunki są zachowawcze, czyli praca wykonana przy przesunięciu ładunku w polu elektrycznym na drodze zamkniętej jest równa zeru. Często krótko nazywa się zachowawczym samo pole elektryczne ładunków spoczywających zwane polem elektrostatycznym.
Wynikiem zachowawczości pola elektrycznego jest jego potencjalność (istnienie energii potencjalnej i potencjału) oraz bezwirowość. Obie te cechy są matematycznie równoważne z zachowawczością.
Pole elektryczne wytworzone przez zmieniające się pole magnetyczne nie jest zachowawcze i powinno być rozpatrywane wspólnie z polem magnetycznym jako pole elektromagnetyczne.
Źródłowość pola elektrycznego.
Pole elektryczne wytworzone przez ładunki elektryczne jest polem źródłowym, linie sił tego pola rozpoczynają się i kończą na ładunkach. Matematycznym wyrazem źródłowości pola elektrycznego jest prawo Gaussa.
Szczególne konfiguracje pola elektrycznego.
Pole ładunku punktowego.
Siła działająca między dwoma ładunkami formula_14 i formula_8 to
jeśli formula_8 jest ładunkiem próbnym umieszczonym w pewnym punkcie przestrzeni, a formula_14 wytwarza pole elektryczne, to wyrażenia na natężenie pola elektrycznego:
Wartość tego natężenia pola wynosi:
gdzie:
Pole jednorodne.
Pole jednorodne to pole, dla którego we wszystkich punktach natężenie pola jest takie samo, czyli ma stałą wartość, kierunek i zwrot. Przykładem może być pole we wnętrzu kondensatora płaskiego.
Przewodniki w polu elektrycznym.
W przewodnikach elektrycznych istnieją swobodne nośniki ładunku, które pod wpływem przyłożonego pola będą się przemieszczać tak długo, aż ustali się stan równowagi – zaniknie działająca na nie siła, a zatem natężenie pola elektrycznego będzie równe zeru.

</doc>
<doc id="45214" url="https://pl.wikipedia.org/wiki?curid=45214" title="Masa spoczynkowa">
Masa spoczynkowa

Masa spoczynkowa (in. "masa niezmiennicza" lub po prostu "masa") – wielkość fizyczna w fizyce relatywistycznej, charakteryzująca ciało bądź układ ciał, która nie zależy od układu odniesienia. W dowolnym układzie odniesienia, masa spoczynkowa jest wyznaczona przez energie i pędy wszystkich ciał. Jest to masa ciała mierzona w układzie odniesienia, w którym to ciało spoczywa.
Definicja.
Masa spoczynkowa ciała w dowolnym układzie odniesienia jest zdefiniowana jako:
Dla układu ciał jego masa spoczynkowa jest zdefiniowana jako:
W przypadku pojedynczego ciała w układzie spoczynkowym mamy formula_3 i wtedy:
Dla cząstek bezmasowych (np. foton) spełnione jest równanie wiążące ich energię i pęd:
zatem zgodnie z definicją te cząstki mają masę spoczynkową równą zero (co uzasadnia nazwę "cząstki bezmasowe").
Notacja czterowektorowa.
Czterowektor pędu ciała wyraża się wzorem:
gdzie formula_7 więc:
Masę niezmienniczą można zapisać w tej notacji jako pierwiastek kwadratowy z:
Używając konwencji sumacyjnej można powyższe zapisać jako:
Dla układu ciał możemy obliczyć wypadkowy czterowektor pędu:
Dla tego układu:
Zastosowanie w fizyce cząstek elementarnych.
W fizyce cząstek elementarnych badanie rozkładu masy niezmienniczej jest standardową metodą poszukiwania nowych, nietrwałych cząstek. Wykorzystuje się fakt, że w rozpadzie cząstki zachowane są energia i pęd. Masa niezmiennicza układu cząstek powstałych w wyniku rozpadu jest więc równa masie spoczynkowej cząstki rozpadającej się. Metoda masy niezmienniczej polega na tym, że mając wiele przypadków możliwych rozpadów nowej cząstki, sporządzamy histogram masy niezmienniczej produktów. Jeżeli przypadki na histogramie grupują się wokół pewnej wartości, uznajemy, że istotnie obserwujemy zjawisko rozpadu, a wartość ta jest masą rozpadającego się obiektu.
W praktyce często nie wiemy, które z obserwowanych produktów zderzenia pochodzą faktycznie z rozpadów poszukiwanej cząstki, a które powstały w pierwotnym zderzeniu, lub w rozpadach innych cząstek wtórnych. Dlatego sporządza się histogram masy niezmienniczej wszystkich wchodzących w grę kombinacji cząstek. Na takim histogramie poszukiwany sygnał będzie widoczny na tle pochodzącym od przypadkowych (nie pochodzących z rozpadu) kombinacji. W przykładzie na rysunku obok (rozkład masy niezmienniczej par mionów obserwowanych w eksperymencie E288) widzimy, na jednostajnie opadającym tle kombinacji przypadkowych, sygnał od par mionów pochodzących z rozpadu cząstki ϒ. Na podstawie tego wykresu zespół E288 ogłosił odkrycie nowej cząstki.
Innym zastosowaniem pojęcia masy niezmienniczej jest obliczenie maksymalnej masy obiektu, który może być wyprodukowany w zderzeniu cząstek o danych pędach i energiach: jest ona równa masie niezmienniczej układu przed zderzeniem. Rozpatrzmy na przykład proton o pędzie 400 GeV/c zderzający się z protonem spoczywającym. Przy tak wysokim pędzie energia protonu poruszającego się jest praktycznie równa pędowi (ściślej wynosi ok. 400,0011 GeV), energia protonu spoczywającego równa jest jego masie spoczynkowej (0,938 GeV). Całkowita energia cząstek przed zderzeniem wynosi więc 400,939 GeV, całkowity pęd 400 GeV/c, stąd masa niezmiennicza układu:
Tyle wynosi więc masa najcięższego obiektu, jaki można teoretycznie wyprodukować w takim zderzeniu.

</doc>
<doc id="45215" url="https://pl.wikipedia.org/wiki?curid=45215" title="Gwiazdy zmienne typu W UMa">
Gwiazdy zmienne typu W UMa

Gwiazda zmienna typu W UMa – układ podwójny zaćmieniowy, którego składniki położone są bardzo blisko siebie. Okres obiegu gwiazd wokół barycentrum, a zatem okres zmian jasności, wynosi do jednego dnia. Ze względu na swą bliskość, gwiazdy są silnie zdeformowane. Ich kształt przypomina elipsoidę obrotową. Niekiedy są one złączone w punkcie libracyjnym. Wtedy może występować między składnikami układu wymiana materii. Blask gwiazd charakteryzuje się ciągłą zmianą (krzywa przypomina niekiedy sinusoidę). Zmiana jasności jest w dużej mierze rezultatem tego, że w różnym czasie widać większe lub mniejsze powierzchnie gwiazd. Głębokości minimów są porównywalne.

</doc>
<doc id="45216" url="https://pl.wikipedia.org/wiki?curid=45216" title="Inercjalny układ odniesienia">
Inercjalny układ odniesienia



</doc>
<doc id="45217" url="https://pl.wikipedia.org/wiki?curid=45217" title="Przestrzeń (matematyka)">
Przestrzeń (matematyka)

Przestrzeń – zbiór „nadrzędny”, który zawiera inne zbiory, rozważane np. w danym dziale analizy matematycznej. Także: synonim pojęcia struktury matematycznej w celu skrócenia wypowiedzi.
Dodatkowe określenie (np. przestrzeń ilorazowa) wskazuje na typ elementów zbioru oraz rodzaj zdefiniowanych na nim relacji i działań. Niektóre przestrzenie (np. Banacha i Hilberta) mogą opierać się na tym samym zbiorze, różniąc się jedynie działaniami.
Przestrzenie matematyczne mogą tworzyć hierarchię, gdzie dany typ przestrzeni posiada, oprócz cech właściwych sobie, także wszystkie cechy typu przestrzeni, z której się wywodzi. Np. wszystkie przestrzenie unitarne (z iloczynem skalarnym) są również unormowanymi przestrzeniami wektorowymi (ale nie odwrotnie – dlatego mamy hierarchię) ponieważ iloczyn skalarny formula_1 indukuje normę formula_2 wg wzoru:
W węższym znaczeniu przestrzeń to, obok punktu, prostej oraz płaszczyzny jedno z podstawowych pojęć pierwotnych geometrii absolutnej i geometrii euklidesowej.

</doc>
<doc id="45219" url="https://pl.wikipedia.org/wiki?curid=45219" title="Bitwa o Stalingrad">
Bitwa o Stalingrad



</doc>
<doc id="45221" url="https://pl.wikipedia.org/wiki?curid=45221" title="Termodynamika statystyczna">
Termodynamika statystyczna



</doc>
<doc id="45224" url="https://pl.wikipedia.org/wiki?curid=45224" title="Przerwa energetyczna">
Przerwa energetyczna

Przerwa energetyczna, przerwa zabroniona, pasmo zabronione, symbol Eg, "Wg" – zakres energii elektronów w ciele stałym cechujący się silnym rozpraszaniem elektronów na atomach, co sprawia, że w układzie nie ma elektronów o energii z tego przedziału.
Istnienie i szerokość przerwy energetycznej oraz położenie względem niej poziomu Fermiego ma podstawowe znaczenie dla właściwości półprzewodników. Jeżeli mieści się on w przerwie energetycznej, to układ w odpowiednio niskiej temperaturze jest izolatorem. Własności układu w wyższych temperaturach zależą od szerokości przerwy i położenia poziomu Fermiego.

</doc>
<doc id="45225" url="https://pl.wikipedia.org/wiki?curid=45225" title="Energia Fermiego">
Energia Fermiego



</doc>
<doc id="45226" url="https://pl.wikipedia.org/wiki?curid=45226" title="Antygen pełnowartościowy">
Antygen pełnowartościowy



</doc>
<doc id="45228" url="https://pl.wikipedia.org/wiki?curid=45228" title="Chińskie partie demokratyczne">
Chińskie partie demokratyczne

Chińskie partie demokratyczne – wspólna nazwa 8 niewielkich organizacji politycznych, działających w Chińskiej Republice Ludowej. Ich działalność dopuszczona jest na podstawie konstytucji ChRL, która określa ustrój państwa jako "wielopartyjny system współpracy i konsultacji politycznej pod przywództwem Komunistycznej Partii Chin".
Partie demokratyczne ściśle współpracują z rządem i Komunistyczną Partią Chin, zrzeszają głównie intelektualistów, uczonych i pisarzy. Razem z KPCh, uznawanymi przez państwo organizacjami religijnymi, a także społecznymi organizacjami masowymi (m.in. Ogólnochińska Federacja Kobiet i Chińska Federacja Kół Literackich i Artystycznych), partie demokratyczne stanowią front narodowy – Ludową Polityczną Konferencję Konsultatywną Chin. W swoich statutach uznają przewodnią rolę KPCh.
Partie demokratyczne odgrywały pewną rolę w pierwszych latach istnienia ChRL, ich przedstawiciele pełnili wówczas wysokie funkcje w państwie. W 1957 roku, podczas kampanii przeciwko prawicowcom, ich rola została zmarginalizowana, a około 10 tys. działaczy znalazło się w więzieniach. Podczas rewolucji kulturalnej struktury partii demokratycznych zostały rozbite. Działalność partii demokratycznych odrodziła się po 1983, kiedy zezwolono na odbycie zjazdów i przyjmowanie nowych członków.
Przewodniczący partii demokratycznych wchodzą w skład najwyższych władz LPKKCh, a także parlamentu (Ogólnochińskie Zgromadzenie Przedstawicieli Ludowych).
Do partii demokratycznych zaliczają się:

</doc>
<doc id="45231" url="https://pl.wikipedia.org/wiki?curid=45231" title="Rock opera">
Rock opera



</doc>
<doc id="45232" url="https://pl.wikipedia.org/wiki?curid=45232" title="Rewolucyjny Komitet Chińskiego Kuomintangu">
Rewolucyjny Komitet Chińskiego Kuomintangu

Rewolucyjny Komitet Chińskiego Kuomintangu () – jedna z tzw. partii demokratycznych działających w Chińskiej Republice Ludowej.
Został oficjalnie utworzony 1 stycznia 1948 w Hongkongu w wyniku odejścia z Kuomintangu grupy działaczy o poglądach lewicowych, przeciwnych Czang Kaj-szekowi.
Według statutu z 1988: celem działalności jest zorganizowanie współpracy chińskich patriotów w celu realizacji idei jedności kraju.
Jako partia demokratyczna, Rewolucyjny Komitet Chińskiego Kuomintangu współpracuje z Komunistyczną Partią Chin oraz władzami państwowymi.
Członkami partii w okresie początkowym byli głównie dawni działacze Kuomintangu, którzy po 1949 podjęli współpracę z władzami komunistycznymi, a także osoby związane z Tajwanem. Byli wśród nich także ci, którym bliska była idea przyłączenia Tajwanu do ChRL. Obecnie są to przede wszystkim intelektualiści i osoby z warstw średnich społeczeństwa.
Rewolucyjny Komitet Chińskiego Kuomintangu pod koniec 2017 roku liczył 127 tysięcy członków.
Przewodniczącymi partii byli:
Tytuły honorowych przewodniczących otrzymali ponadto:

</doc>
<doc id="45237" url="https://pl.wikipedia.org/wiki?curid=45237" title="3 Flotylla Okrętów">
3 Flotylla Okrętów

3 Flotylla Okrętów im. kmdr. Bolesława Romanowskiego – polski związek taktyczny okrętów uderzeniowych oraz specjalnych, zawierający także lądowe jednostki przeciwlotnicze, chemiczne i inżynieryjne. Jest największą jednostką organizacyjną spośród wchodzących w skład Marynarki Wojennej. Dowództwo 3 Flotylli Okrętów (JW Nr 2808) oraz jej dywizjony i grupy okrętów stacjonują w porcie wojennym Gdynia-Oksywie, a jednostki lądowe rozlokowane są na terenie Gdyni, Rozewia, Ustki i Siemirowic.
Powstanie.
3 Flotylla Okrętów została utworzona na mocy zarządzenia Szefa Sztabu Generalnego Wojska Polskiego gen. dyw. Bolesława Chochy nr 09/Org. z 18 lutego 1971, zgodnie z którym Dowódca Marynarki Wojennej wadm. Ludwik Janczyszyn 11 marca 1971, rozkazem nr 08/Org. polecił do 31 maja 1971:
Utworzenie 3 Flotylli Okrętów związane było z reorganizacją struktury Marynarki Wojennej, a także z reformą całych sił morskich tzw. Układu Warszawskiego w rejonie Morza Bałtyckiego. W ramach tych przemian PRL, ZSRR i NRD sformowały po trzy związki taktyczne, w których okręty zgrupowano według przeznaczenia. Z dziewięciu flotylli, Polsce przypadły numery: 3 (3 Flotylla Okrętów), 8 (8 Flotylla Obrony Wybrzeża) i 9 (9 Flotylla Obrony Wybrzeża). W 3 Flotylli Okrętów znalazły się wszystkie – nawodne i podwodne – okręty uderzeniowe, natomiast w pozostałych jednostkach zgrupowano siły przeciwminowe, przeciwpodwodne, desantowe oraz obrony wybrzeża.
Rozwój.
Początkowo siły związku stanowiły wyłącznie okręty z rozformowanych jednostek. 4 okręty podwodne "projektu 613" ustanowiły dywizjon Okrętów Podwodnych, natomiast 2 niszczyciele zostały samodzielnymi jednostkami pływającymi. Kutry rakietowe "projektu 205" oraz kutry torpedowe "projektów 183 i 664" wcielono do 1. i 2. dywizjonu Kutrów Rakietowo-Torpedowych w następujący sposób:
W 1972 ORP „Grom” przeniesiono do rezerwy, a następnie wycofano. Również w 1972 utworzono w ramach 3. Flotylli Okrętów grupę Okrętów Hydrograficznych. Był to "de facto" zespół rozpoznawczy, a jego nazwę przyjęto w celu zakamuflowania rzeczywistego przeznaczenia. W skład tej grupy wszedł początkowo tylko okręt rozpoznawczy ORP „Bałtyk”, przebudowany z jednostki hydrograficznej. W 1975 i 1976 wcielono kolejno 2 nowe okręty "projektu 863", po czym w 1982 wycofano ORP „Bałtyk”. W 1989 grupie podporządkowano Grupy Specjalne Płetwonurków Marynarki Wojennej „Formoza”, przemianowane następnie na Sekcje Działań Specjalnych Marynarki Wojennej „Formoza”. Od 1992 jednostka nosi nazwę: grupa Okrętów Rozpoznawczych.
W latach 1972-1973 wycofano z 1. i 2. dywizjonu Kutrów Rakietowo-Torpedowych wszystkie – z wyjątkiem trzech – kutry torpedowe "projektu 183". Pozostające w służbie okręty przebudowano i do lat 1979-1985 służyły jako okręty-cele dla kutrów rakietowych. Od 1971 do 1975 zespoły rakietowo-torpedowe zasiliły poniższe jednostki:
Lata 80 XX w. to czas wycofywania znacznej liczby okrętów. Do 1986 ostatni raz spuszczono bandery na wszystkich kutrach torpedowych "projektu 664" oraz rozpoczęto spisywanie ze stanu kutrów rakietowych "projektu 205", które zostało zakończone w 2006. Od 1983 do 1988 wycofano okręty podwodne "projektu 613", a w 1986 skreślono z listy floty niszczyciel rakietowy ORP „Warszawa”. W miejsce części powyższych okrętów wcielono nowe. 2 dywizjon Kutrów Rakietowo-Torpedowych otrzymał w latach 1983-1989 4 korwety rakietowe "projektu 1241RE", a wszystkie kutry rakietowe "projektu 205" przekazano do 1. dywizjonu Kutrów Rakietowo-Torpedowych. Dywizjon Okrętów Podwodnych zasiliły pomiędzy 1986 a 1989 ORP „Orzeł” i 2 jednostki "projektu 641". W 1988 pierwszy raz podniesiono banderę na nowym niszczycielu rakietowym i nadano mu nazwę poprzednika – ORP „Warszawa”.
W 1990 3 Flotylli Okrętów podporządkowano Komendę Portu Wojennego Gdynia, będącą wcześniej w składzie 9 Flotylli Obrony Wybrzeża, a dwa lata później w skład gdyńskiego związku włączono Bazę Techniczną Marynarki Wojennej, dotychczas podlegającą Służbom Techniki Zaopatrzenia Marynarki Wojennej. W 1992 zmieniono nazwy dywizjonów Kutrów Rakietowo-Torpedowych na dywizjony Okrętów Rakietowych, gdyż od dłuższego czasu nie posiadały jednostek torpedowych. W latach 1992-1995 wcielono do 1 dywizjonu Okrętów Rakietowych 3 korwety rakietowo-artyleryjskie "projektu 660", jednak bez systemów i uzbrojenia rakietowego. Dopiero w 2006 jednostki te zostały zmodernizowane, a w 2007 otrzymują pociski rakietowe klasy woda-woda RBS-15 "Mk 3".
Na początku 1995 z połączenia grupy Okrętów Szkolnych Akademii Marynarki Wojennej i Ośrodka Badawczego Marynarki Wojennej powstał dywizjon Okrętów Szkolno-Badawczych, w składzie: grupa okrętów szkolnych (okręty szkolne OORP „Wodnik”, „Iskra” i „Elew”), grupa okrętów badawczych (okręt szkolny ORP „Gryf”, trałowiec ORP „Gopło”) i Zespół Pracowników Naukowo-Badawczych. W 1999 zmieniono nazwę 1 i 2 dywizjonu Okrętów Rakietowych na odpowiednio 31 i 32 dywizjon Okrętów Rakietowych.
W latach 2000-2004 pierwszy raz podniesiono bandery na przekazanych przez Stany Zjednoczone 2 fregatach rakietowych "typu Oliver Hazard Perry" oraz podarowanych przez Norwegię 4 okrętach podwodnych "typu 207". Natomiast w 2003 skreślono niszczyciel rakietowy ORP „Warszawa”, 2 okręty podwodne "projektu 641", 2 kutry rakietowe "projektu 205" oraz barkę paliwową „B-2” i barki ogrzewcze „B-5” i „B-6”.
W połowie 2004 nastąpiła w Marynarce Wojennej reorganizacja nawodnych sił przeciwokrętowych, w wyniku której z 31 i 32 dywizjonu Okrętów Rakietowych (3 Flotylla Okrętów) oraz 11 dywizjonu Ścigaczy (9 Flotylla Obrony Wybrzeża) w 3 Flotylli Okrętów utworzone zostały:
W latach 2005-2006 skreślono ze spisu floty 10 jednostek pływających:
1 stycznia 2011 r. został sformowany dywizjon Okrętów Bojowych z połączenia dOZOP i dOR.
W związku z rozformowaniem 9 Flotylli Obrony Wybrzeża, jej jednostki: 43 batalion saperów, 9 dywizjon przeciwlotniczy, 55 kompania chemiczna i Komenda Portu Wojennego Hel (następnie przeformowana w Punkt Bazowania Okrętów) weszły – w 2006 – w skład 3. Flotylli Okrętów, co poszerzyło jej zadania o lądowe operacje przeciwlotnicze, przeciwchemiczne i inżynieryjne. Poza tym inna helska jednostka – 13 dywizjon Trałowców została przebazowana do Portu Wojennego w Gdyni, co stworzyło specyficzną sytuację, gdyż stacjonując na terenie 3 Flotylli Okrętów podlega 8 Flotylli Obrony Wybrzeża z dowództwem w Świnoujściu. Również w 2006 sformowano dywizjon Okrętów Wsparcia, który powstał na bazie dywizjonu Okrętów Szkolno-Badawczych, grupy okrętów ratowniczych dywizjonu pomocniczych jednostek pływających Gdynia oraz grupy ratownictwa morskiego Kołobrzeg. W jego skład weszły: okręt szkolny – baza ORP Wodnik, okręty ratownicze OORP „Piast”, „Lech”, „Zbyszko” i „Maćko” oraz Brzegowa Grupa Ratownicza. Tym samym rozwiązano dywizjon Okrętów Szkolno-Badawczych, a barkentynę ORP „Iskra” przekazano do dywizjonu Zabezpieczenia Hydrograficznego. W 2007 Sekcje Działań Specjalnych Marynarki Wojennej „Formoza” weszły w skład Wojsk Specjalnych.
Czasem mylnie podaje się, że dywizjon Zabezpieczenia Hydrograficznego wchodzi w skład 3 Flotylli Okrętów. Wprawdzie ta jednostka stacjonuje na terenie gdyńskiego Portu Wojennego, ale podporządkowana jest Centrum Operacji Morskich i jako jedyny oddział okrętów nie wchodzi w skład żadnego związku taktycznego. Także Oddział Żandarmerii Wojskowej w Gdyni ma swoją siedzibę w Porcie Wojennym.
Działalność.
Po osiągnięciu gotowości bojowej 3 Flotylla Okrętów rozpoczęła działalność szkoleniową, mającą na celu utrzymanie wysokiego poziomu zdolności operacyjnej. Okręty, zespoły okrętów oraz jednostki lądowe biorą udział w samodzielnych ćwiczeniach, współdziałają z innymi oddziałami i związkami taktycznymi oraz uczestniczą w manewrach organizowanych w ramach całej Marynarki Wojennej. Najważniejsze ćwiczenia, w jakich bierze udział 3 Flotylla Okrętów to wprowadzone w latach 90 XX wieku przeciwokrętowe strzelania rakietowe na poligonie w Wicku Morskim, które poszerzone są o operacje przeciwlotnicze, przeciwpodwodne, przeciwminowe i desantowe. Organizowane są przy współpracy z Siłami Powietrznymi pod rotacyjnymi kryptonimami „Murena”, „Pirania” i „Rekin”.
W czasach Układu Warszawskiego jednostka współpracowała z siłami uderzeniowymi marynarek wojennych NRD i ZSRR. Manewry międzynarodowe polegały na koordynowaniu działań zespołów okrętów, a polski związek taktyczny przeznaczony był głównie do wykonywania ataków torpedowych, a w późniejszym czasie rakietowych na zespoły okrętów przeciwnika. Ćwiczenia odbywały się na obszarze całego Morza Bałtyckiego, ale strzelania torpedowe i rakietowe przeprowadzano na poligonie morskim radzieckiej Floty Bałtyckiej w Bałtijsku.
W związku z przystąpieniem Polski w 1994 do programu „Partnerstwo dla Pokoju” oraz jej wejściem w 1999 do NATO, Marynarka Wojenna rozpoczęła kooperację z siłami morskimi państw Europy i Ameryki Północnej. W ramach tej działalności jednostki pływające 3. Flotylli Okrętów systematycznie biorą udział w następujących ćwiczeniach:
W 1990 nastąpiło podpisanie przez Polskę porozumienia o współpracy obronnej z Niemcami, a rok później z Danią. Na mocy tych dokumentów, w 1997 doszło do zawiązania trójstronnego związku partnerskiego pomiędzy polską 3 Flotyllą Okrętów w Gdyni, duńską 4 Eskadrą Okrętów w Korsør (obecnie 2 Eskadra Okrętów) oraz niemiecką 7 Eskadrą Kutrów Rakietowych w Warnemünde. Jednostki przeprowadzają co najmniej 1 ćwiczenie trójstronne "„Trilatex”" w cyklu dwuletnim oraz coroczne ćwiczenia dwustronne "„Bilatex”", z każdym z partnerów.
W 2005 okręt podwodny ORP „Bielik” wziął udział w operacji antyterrorystycznej NATO pk. "„Active Endeavour”" („Aktywny Wysiłek”) na Morzu Śródziemnym. Natomiast fregaty rakietowe, Okręty RP „Gen. K. Pułaski” i „Gen. T. Kościuszko” zdały – kolejno w 2004 i 2005 – egzaminy we "Flag Officer Sea Training" (ośrodku szkoleniowym "Royal Navy") w Plymouth i rozpoczęły w 2006 naprzemienny udział w składzie "Standing NATO Response Force Maritime Group 1" (1 Grupy Stałych Morskich Sił Odpowiedzi NATO).
Za całokształt działalności 3 Flotylla Okrętów nagrodzona została m.in.:
W 1985 3 Flotyllę Okrętów wyróżniono imieniem kmdra Bolesława Romanowskiego, podczas II wojny światowej Dowódcy Okrętów Podwodnych RP „Jastrząb” i „Dzik” oraz grupy okrętów podwodnych, który po wojnie służył m.in. jako dowódca dywizjonu okrętów podwodnych i zastępca komendanta Wyższej Szkoły Marynarki Wojennej.
Skład.
Dowództwo.
Dowództwo 3 Flotylli Okrętów, mieszczące się na terenie Portu Wojennego Gdynia, składa się ze Sztabu, Pionu Szkolenia i Pionu Logistyki. Odpowiada za przygotowanie podległych sił do realizacji zadań operacyjnych oraz utrzymanie odpowiedniego poziomu gotowości bojowej. Dowódca 3 Flotylli podlega bezpośrednio Dowódcy Generalnemu Rodzajów Sił Zbrojnych i jest zwierzchnikiem dowódców jednostek wojskowych wchodzących w skład związku taktycznego.
dywizjon Okrętów Podwodnych (dOP).
Dywizjon Okrętów Podwodnych posiada średni okręt podwodny, cumujący w Porcie Wojennym Gdynia. Jego zadaniem jest: niszczenie nawodnych i podwodnych jednostek pływających przeciwnika, osłona zespołów okrętów nawodnych i szlaków komunikacyjnych, prowadzenie misji rozpoznawczych, desantowanie dywersyjno-rozpoznawczych grup specjalnych oraz stawianie ograniczonych zagród minowych.
Okręty dywizjonu Okrętów Podwodnych:
Dywizjon Okrętów ZOP (dOZOP).
Dywizjon Okrętów Zwalczania Okrętów Podwodnych stacjonował w Porcie Wojennym Gdynia i składał się z dużych okrętów nawodnych. Był odpowiedzialny za: poszukiwanie i zwalczanie wrogich okrętów podwodnych, niszczenie sił napadu powietrznego przeciwnika, niszczenie wrogich okrętów i transportowców oraz osłonę własnych zespołów jednostek pływających i szlaków komunikacyjnych. Rozformowany został 31 grudnia 2010 r.
Okręty dywizjonu Okrętów Zwalczania Okrętów Podwodnych:
Dywizjon Okrętów Rakietowych (dOR).
W skład dywizjonu Okrętów Rakietowych, który znajdował się w Porcie Wojennym Gdynia, wchodziły 2 grupy małych okrętów rakietowych. Przeznaczeniem tych jednostek pływających było: wykonywanie uderzeń rakietowych na wrogie okręty i statki oraz ich zespoły, niszczenie sił desantowych przeciwnika, osłona przeciwokrętowa floty, a także ochrona szlaków komunikacyjnych. Rozformowany został 31 grudnia 2010r., a jego okręty zostały włączone w skład dywizjonu Okrętów Bojowych.
Okręty dywizjonu Okrętów Rakietowych:
Dywizjon Okrętów Wsparcia (dOW).
Dywizjon Okrętów Wsparcia zawiera okręty szkolne i ratownicze oraz Brzegową Grupę Ratowniczą. Bazuje w Porcie Wojennym Gdynia i jest przeznaczony do: prowadzenia morskich akcji poszukiwawczo-ratowniczych, ratowniczo-sanitarnego i logistycznego zabezpieczenia działań okrętów bojowych oraz prowadzenia praktyk dalekomorskich.
Okręty dywizjonu Okrętów Wsparcia:
Dywizjon Okrętów Bojowych (dOB).
Dywizjon Okrętów Bojowych został sformowany 1 stycznia 2011r. Powstał on z połączenia dOZOP i dOR. Obecnie stacjonuje w Porcie Wojennym w Gdyni. Jego celem jest: wykonywanie pojedynczych i zespołowych uderzeń rakietowych na okręty nawodne przeciwnika, zwalczanie sił napadu powietrznego przeciwnika, osłona przeciwokrętowa własnych okrętów nawodnych i statków, osłona przeciwlotnicza własnych okrętów nawodnych, ochrona własnych szlaków komunikacyjnych i wyznaczonych rejonów oraz poszukiwanie i zwalczanie okrętów podwodnych.
Okręty dywizjonu Okrętów Bojowych:
Grupa Okrętów Rozpoznawczych (gOR).
W skład, stacjonującej w Porcie Wojennym Gdynia, grupy Okrętów Rozpoznawczych wchodzą pływające jednostki rozpoznawcze. Do 2007 podlegały jej również Grupy Specjalne Płetwonurków – tzw. Formoza. Grupa odpowiada za rozpoznanie radioelektroniczne jednostek pływających.
Okręty grupy Okrętów Rozpoznawczych:
9 dywizjon przeciwlotniczy (9dplot).
9 dywizjon przeciwlotniczy mieści się w Ustce i przeznaczony jest do zapewnienia obrony przeciwlotniczej jednostkom wojskowym Marynarki Wojennej, które stacjonują we wschodniej części Wybrzeża. Na wyposażeniu posiada przeciwlotnicze zestawy artyleryjskie Blenda, składające się z baterii armat przeciwlotniczych kal. 57 mm typu S-60 oraz przeciwlotniczych zestawów rakietowych Grom. Uzbrojenie jednostki umożliwia zwalczanie nisko lecących środków napadu powietrznego, a także lekko opancerzonych pojazdów i jednostek pływających.
Nadbrzeżny Dywizjon Rakietowy (ndR).
Dywizjon mieścił się w garnizonie Siemirowice. Z początkiem 2011 r. rozpoczął funkcjonowanie, w czerwcu 2013 r. ogłoszono gotowość techniczną. Jednostka miała stanowić wzmocnienie potencjału bojowego sił Marynarki Wojennej, a tym samym zwiększać możliwości obrony wybrzeża morskiego Rzeczypospolitej Polskiej. Nadbrzeżny dywizjon Rakietowy swoją podstawową rolę realizował we współdziałaniu z siłami okrętowymi Marynarki Wojennej. Jego przeznaczeniem było wsparcie działań bojowych Marynarki Wojennej, Wojsk Lądowych i Sił Powietrznych w operacjach obronnych. Jedną z najważniejszych funkcji jednostki był udział w obronie przeciwdesantowej wybrzeża polskiego. Podstawowym wyposażeniem dywizjony były rakiety manewrujące NSM. Rakiety przeznaczone są do zwalczania głównie celów nawodnych, jednakże możliwe jest również zwalczania celów lądowych i powietrznych.
Rozformowany 31 grudnia 2014, na jego bazie sformowano Morską Jednostkę Rakietową (MJR).
43 batalion saperów FOW (43bsap FOW).
43 batalion saperów w Rozewiu odpowiada za tworzenie przeciwdesantowych i przeciwpancernych zapór inżynieryjnych, wykrywanie i likwidację niewybuchów, utrzymywanie infrastruktury portów wojennych i punktów bazowania okrętów, organizację punktów poboru i oczyszczania wody oraz likwidację zniszczeń. Wykorzystuje m.in. pojazdy saperskie Star 266 i Honker, transportery pływające PTS-M i spycharki BAT-M. Natomiast głównymi rodzajami używanych min lądowych są przeciwdesantowe PDM i MPD oraz przeciwpancerne TM-62M PTMiBa-3 i MPP-61.
55 kompania chemiczna (55kchem).
Ulokowana w Rozewiu 55 kompania chemiczna ma za zadanie rozpoznanie skażeń, oznaczanie i likwidację stref skażeń chemicznych i promieniotwórczych, określanie parametrów wybuchów jądrowych i likwidację skutków użycia broni masowego rażenia, uczestniczenie w likwidacji klęsk żywiołowych oraz w akcjach i sytuacjach kryzysowych, sporządzanie odkażalników, dowóz czystej wody. Wyposażenie przeciwchemiczne stanowią rentgenometry i radiorentgenometry, systemy rozpoznania i likwidacji skażeń, instalacje rozlewcze i odkażające oraz generatory dymów. W skład kompanii wchodzi Wojskowa Grupa Specjalistów Ratownictwa Chemicznego.
Baza Techniczna Marynarki Wojennej (BTMW).
Baza Techniczna Marynarki Wojennej stacjonuje głównie w Gdyni. Składa się z dowództwa, kompanii zabezpieczenia, kompanii ochrony, wojskowej straży pożarnej, warsztatów remontowych oraz 4 baterii technicznej w Gdyni, 5 baterii technicznej w Dąbrówce, 6 baterii technicznej w Gdyni i jednostki logistycznej w Ustroniu Morskim. Zajmuje się przygotowaniem, transportem i załadunkiem uzbrojenia rakietowego na okręty w portach wojennych i punktach bazowania, utrzymaniem sprawności i gotowości bojowej rakiet, a także wykonywaniem ich remontów i przeglądów.
Komenda Portu Wojennego Gdynia (KPW Gdynia).
Komenda Portu Wojennego Gdynia przeznaczona jest do zaopatrywania okrętów na lądzie i w morzu, przeprowadzania napraw urządzeń okrętowych, ochrony i obrony infrastruktury portowej oraz zabezpieczenia funkcjonowania jednostek wojskowych znajdujących się w Porcie Wojennym. Jej siły stanowi dywizjon Pomocniczych Jednostek Pływających, batalion zabezpieczenia, Zespół Sportowy Marynarki Wojennej, Garnizonowa Straż Pożarna oraz ambulatorium z izbą chorych.
Zmiany stanu jednostek wojskowych.
55 kompania chemiczna.
W dniu 31.12.2010 r. 55 Kompania Chemiczna została rozformowana i z dniem 1.1.2011 r. jako kompania chemiczna weszła w skład 43 Batalionu Saperów MW w Rozewiu.
Komenda Portu Wojennego Gdynia.
Poligon Kontrolno-Pomiarowy MW

</doc>
<doc id="45239" url="https://pl.wikipedia.org/wiki?curid=45239" title="Kolczatka">
Kolczatka



</doc>
<doc id="45240" url="https://pl.wikipedia.org/wiki?curid=45240" title="Noam Chomsky">
Noam Chomsky

Noam Chomsky (ur. 7 grudnia 1928 w Filadelfii) – amerykański językoznawca, filozof, działacz polityczny. 
Profesor językoznawstwa w Massachusetts Institute of Technology (katedra językoznawstwa i filozofii), współtwórca (wraz z Morrisem Halle) gramatyki transformacyjno-generatywnej, wniósł wkład w rozwój psycholingwistyki, informatyki (w zakresie teorii języków programowania, lingwistyki komputerowej). Laureat Nagrody Kioto w dziedzinie nauk podstawowych z 1988 roku. Jeden z najczęściej cytowanych naukowców na świecie. Język jest według Chomsky’ego nieskończonym zbiorem zdań, generowanych za pomocą skończonej liczby reguł i słów, cechą szczególną rodzaju ludzkiego. Opracował tzw. hierarchię Chomsky’ego – klasyfikację gramatyk języków formalnych.
Życiorys.
Ojcem Noama był William Chomsky (1896–1977), pochodzący z obszaru obecnej Ukrainy, a matką Elsie Chomsky (nazwisko panieńskie Simonofsky), pochodząca z terenu obecnej Białorusi. Ich pierwszym językiem był jidysz, ale Noam później wspominał, że używanie jidysz było tabu w ich domu rodzinnym. Opisywał życie swojej rodziny, jako rodzaj „żydowskiego getta”, podzielonego na „stronników jidysz” i „stronników hebrajskiego”, z postanowieniem dostosowania się do ostatniego i zanurzenia się w kulturze i literaturze hebrajskiej. Opisywał również szykany, których osobiście doświadczył w dzieciństwie ze strony irlandzkich i niemieckich katolików oraz antysemityzmu w połowie lat 30.
Od 1945 studiował na University of Pennsylvania, gdzie otrzymał doktorat w 1955 roku. Również w 1955 roku podjął pracę naukową w Massachusetts Institute of Technology (MIT), gdzie został mianowany profesorem w roku 1961 (Departament Języków Współczesnych i Lingwistyki; obecnie Departament Lingwistyki i Filozofii) i gdzie przeszedł na emeryturę w 2002, nie przestając prowadzić badań i seminariów. Na jesieni 2017 został zatrudniony na część etatu w Uniwersytecie Arizony w Tucson, gdzie uczy i prowadzi publiczne seminaria.
W roku 1949 ożenił się z językoznawczynią Carol Schatz. Ich związek trwał przez 59 lat, do czasu śmierci żony na raka w grudniu 2008. Ma dwie córki, Avivę (ur. 1957) i Diane (ur. 1960) oraz syna Harry’ego (ur. 1967). W 2014 poślubił Valerię Wasserman.
Działalność naukowa.
Językoznawstwo.
W 1957 Chomsky wydał pracę pod tytułem "Syntactic Structures", która wywołała dyskusję m.in. w odniesieniu do lingwistyki statystycznej. Chomsky zaproponował nowy sposób analizy gramatyki wspólnej wszystkim językom (z przyjętej ramy – ang. „presupposed framework”).
Wskazywał na niedogodności statystycznych modeli języka (np. modelu opartego na łańcuchu Markowa). Podaje następujący przykład: statystycznie nieistniejące ("wówczas", do chwili jego pierwszego użycia przez autora, chociaż obecnie słynne) zdanie: (1) „Bezbarwne zielone idee wściekle śpią” (), jest bezsensowne, choć gramatyczne z perspektywy standardowej angielszczyzny, natomiast zdanie (2) "Furiously sleep ideas green colorless" również jest bezsensowne, ale jednocześnie niezgodne z zasadami angielskiej gramatyki. Zdania te obrazują różnicę między gramatyką a semantyką.
Chomsky wskazuje, że obydwa zdania (1), (2) nie istnieją statystycznie ("wówczas"), więc model statystyczny:
Informatyka.
Chomsky badał języki formalne, następnie w 1956 roku sklasyfikował je pod względem możliwości automatycznego (np. komputerowego) wykonania.
Powszechnie uznawana za standard, hierarchia ta składa się z czterech klas:
Język należy do danej klasy wtedy i tylko wtedy, gdy jest możliwe zbudowanie gramatyki formalnej, która generuje dany język, a której reguły nie wykraczają poza ograniczenia dla danej klasy. Zdefiniował on także postać normalną, czyli zapis gramatyki języków bezkontekstowych.
Psycholingwistyka.
Chomsky dowodził, że fundamentalny system gramatyczny umożliwiający uczenie się języka jest wrodzoną cechą ludzi i specyfiką naszego gatunku. Ta wrodzona wiedza językowa określana jest mianem gramatyki uniwersalnej (, ). Chomsky opisuje różnice pomiędzy językami ludzkimi w kategoriach „ustawienia parametrów w mózgu”. Na przykład jeden z tych parametrów-przełączników ustanawia, czy podmiot domyślny jest dozwolony w danym języku („tak” w hiszpańskim, „nie” w angielskim). Nauka języka przez dziecko miałaby wtedy polegać na uczeniu się specyficznych cząstek leksykalnych (słowa, morfemy, idiomy), i na ustawieniu parametrów-przełączników na podstawie tylko kilku przykładów podanych dziecku. Teoria ta tłumaczy dlaczego dzieci potrafią nauczyć się języka pomimo empirycznie obserwowanego ubóstwa bodźców (ang. ). Chomsky uważa, że „uczenie się języka macierzystego to nie jest coś, co dziecko robi. To jest coś, co się samo dzieje dziecku.” Na prawidłowość tej natywistycznej teorii wskazują także typy błędów typowo popełnianych przez dzieci w trakcie nauki języka, a także obserwowana nieobecność innych, teoretycznie dozwolonych, typów błędów.
Na uniwersalność wrodzonej części systemu językowego wykazuje również obserwacja, że nieznane są przypadki, by dziecko pochodzące od rodziców mówiących jednym językiem, poprawnie wyeksponowane, miało jakiekolwiek przeszkody w nauce któregokolwiek innego języka ludzkiego, nawet w przypadku największych językowych (lub genetycznych) „odległości” (w ramach gatunku Homo sapiens). Chomsky nie widzi jakichkolwiek dowodów na ewolucję ludzkich umiejętności językowych (w okresie co najmniej ostatnich 50 tys. lat) i krytykuje programy badawcze w tej dziedzinie jako wynikające z popularnej współcześnie „wersji ewolucjonizmu na poziomie szkoły podstawowej”, kuriozalnie robione na dużą skalę na przekór oczywistości, że problem ten znajduje się poza możliwościami współczesnej nauki.
Chomsky wprowadził również (1957–1965) koncept „organu” odpowiedzialnego za przyswajanie języka przez dzieci (ang:"the language acquisition device", LAD). Teorie Chomsky’ego w tej dziedzinie mają silny wpływ na psychologów i językoznawców zajmujących się akwizycją języka przez dzieci.
Chomsky wprowadza rozróżnienie pomiędzy językiem wewnętrznym i zewnętrznym. Zdaniem Chomsky’ego język ludzki jest w większości stosowany wewnętrznie (tzw. "I-language", gdzie „I” oznacza „internal”), a nie do komunikacji zewnętrznej. W komunikacji zewnętrznej używany jest tzw. "E-language" („E” = „external”), który, chociaż spokrewniony z językiem wewnętrznym, nie jest koherentnym przedmiotem umożliwiającym użyteczne studiowanie wrodzonego i osobistego języka i wykazuje modalność (sposób wyrazu, np. język migowy). Generalnie wszystkie zwierzęta komunikują się, do komunikacji może również służyć prawie wszystko, co robimy świadomie lub nieświadomie, np. ubiór, wyraz twarzy, feromony, ale to nie jest „język”, brak w nim składni, kreatywności itd. Język i komunikacja nie powinny być mylone.
Koncepcja gramatyki uniwersalnej ma implikacje filozoficzne. Fizyka, geometria i różne inne systemy matematyczne wydają się aż nazbyt perfekcyjnie oddawać rzeczywistość świata. Ta perfekcyjność jest zdaniem wielu naukowców i filozofów, włączając Einsteina, trudna do zracjonalizowania jako będącą przypadkiem. Chomsky uważa, że myśl precyzyjnie oddaje świat dlatego, że rzeczywistość świata jest rzeczywistością naszego umysłu – są one tym samym. Chomsky ujmuje to następująco: „myślę, jednak świat myśli we mnie” ("I think, yet the world thinks in me").
Medioznawstwo.
W 1988 opublikował, wraz z Edwardem S. Hermanem, wyniki badań nad makroekonomicznymi przesłankami, którymi kierują się media, w pracy "„Manufacturing Consent: The Political Economy of the Mass Media”".
Rezultaty te są zwykle określane mianem „modelu propagandy”, został on przez autorów empirycznie przetestowany.
Model ten zakłada tendencję systemowo-uwarunkowanego odchylenia w obiektywności niepaństwowych środków masowego przekazu, którą wyjaśnia na podstawie uwarunkowań ekonomicznych.
Zaproponowany model sugeruje, że informacje w mediach „prywatnych” są filtrowane, chociaż poprzez filtry inne niż w mediach rządowych.
Poglądy polityczne.
Chomsky znany jest również ze swoich krytycznych analiz mediów w USA oraz (czasem odbieranej jako radykalnej) krytyki polityki wewnętrznej i zagranicznej USA oraz układów społecznych we współczesnym świecie, formułowanej w niedwuznaczny i radykalny językowo sposób. Przez wielu uważany jest również za radykalnego pacyfistę.
W 1977 wspólnie z Edwardem S. Hermannem napisał artykuł, podważający doniesienia uchodźców z Kambodży o ludobójstwie prowadzonym przez Czerwonych Khmerów. Autorzy zarzucali autorom publikacji na ten temat fałszowanie zdjęć, przedstawianie działań rządu Pol Pota w złym świetle, uprzedzenia oraz podważali liczbę ofiar ewakuacji Phnom Penh. W udzielonych w 2005 roku wywiadzie Chomsky zaprzeczył, by w jego wcześniejszych publikacjach na ten temat były jakiekolwiek nieścisłości, zaś krytyka dotyczyła wyłącznie rzekomych dezinformacji i propagandy prowadzonej przez media amerykańskie. W istocie jednak jeszcze w 1980 – już po upadku Czerwonych Khmerów – w książce "After the Cataclysm: Postwar Indichina and the Reconstruction of Imperial Ideology" dalej był ostrożny w nazywaniu ich zbrodni ludobójstwem, pisząc: Krytykowane przez innych komentarze Chomsky’ego na temat ludobójstwa Czerwonych Khmerów pochodziły z okresu w trakcie i zaraz po rządach reżimu. W odpowiedzi zwraca uwagę, że jego komentarz opierał się na skonfliktowanych ze sobą źródłach. Był sceptyczny w stosunku do wielu twierdzeń książki Ponchauda opartej na zeznaniach uchodźców, jednocześnie chwalił ją jako godną uwagi. Poza tym, opierał się na książkach znanych autorów, Portera i Hildebranda, Barrona i Paula oraz wielu innych.
Protestował m.in. przeciwko wojnie w Wietnamie oraz krytykował działania podejmowane przez wojska USA po 11 września 2001 – opierając się na analizach wielu specjalistów wojska i służb specjalnych, że misje tego typu nie obniżają poziomu zagrożenia terrorystycznego, a wręcz przeciwnie (między innymi na podstawie pracy europejskiego analityka Jasona Burkego ). Jest też zagorzałym krytykiem polityki zagranicznej Izraela.
Jego poglądy polityczne są określane często jako „radykalnie lewicowe”. Sam Chomsky deklaruje się jako wolnościowy socjalista i sympatyk anarchosyndykalizmu. Jest uważany za rzecznika alterglobalistów.
Chomsky może być traktowany jako krytyk teorii naturalnego „wolnego” rynku. Zdaniem Chomsky’ego oficjalna doktryna wolnorynkowa istnieje tylko w akademickich teoriach i nie ma odzwierciedlenia w realiach; w rzeczywistości konkurencyjność rynku jest ograniczona przez dominację korporacji, które są organizacjami o charakterze totalitarnym.
Wpływ.
Przez ostatnie 60 lat rozwój współczesnego językoznawstwa podąża ścieżkami wyznaczonymi przez pytania zadane przez Chomsky’ego, choć nie zawsze poprzez odpowiedzi udzielone przez niego.
Nim Chimpsky był szympansem, przedmiotem badań nad akwizycją języka przez zwierzęta, nazwanym tak ze względu na pogląd Noama, że język jest unikalną cechą ludzką. Uczenie małp języka miało w zamierzeniu zanegować tę tezę Noama. Po serii szeroko spopularyzowanych „sukcesów”, dziedzina ta „praktycznie się zapadła” w wyniku krytycznych publikacji z badań z udziałem Nima.
Odniesienia w kulturze.
Noam Chomsky jest bohaterem kanadyjskiego filmu dokumentalnego z 1992, w reżyserii Marka Achbara i Petera Wintonicka pt. "Manufacturing Consent: Noam Chomsky and The Media" (znanym w Polsce pod tytułem: "Fabryka konsensusu-Noam Chomsky i media"). Wystąpił również w pełnometrażowym filmie dokumentalnym Roba McGanna z 2006, zatytułowanym American Zeitgeist. Chomsky jest także głównym bohaterem francuskiego filmu pod tytułem "Czy Noam Chomsky jest wysoki czy szczęśliwy?" (2013) w reżyserii Michela Gondry’ego. W filmie fabularnym "Captain Fantastic" dzień urodzin Noama Chomsky’ego był ważnym świętem obchodzonym przez głównych bohaterów. W powieści Jacka Dukaja "Perfekcyjna Niedoskonałość" (2004) nazwisko językoznawcy zostało użyte przez autora celem objaśnienia pojęcia związanego narracją utworu (tamże Matryca Chomsky'ego).
Wybrana twórczość.
Publikacje przetłumaczone na język polski:

</doc>
<doc id="45242" url="https://pl.wikipedia.org/wiki?curid=45242" title="Suma statystyczna">
Suma statystyczna

Suma statystyczna – pojęcie pomocnicze w mechanice statystycznej, pozwala obliczyć równowagowe funkcje stanu. Oznaczana jako formula_1 wyraża się wzorem:
gdzie:
Przykładowo energia swobodna wyraża się jako:
W mechanice kwantowej analogiem sumy statystycznej jest ślad macierzy operatora gęstości stanów, czyli:
występuje on w definicji wartości średniej z obserwabli:
gdzie:

</doc>
<doc id="45244" url="https://pl.wikipedia.org/wiki?curid=45244" title="Średnia po stanach">
Średnia po stanach

Średnia po stanach – średnia zmiennych dynamicznych (wielkości mikroskopowych), obliczona po zespole statystycznym Gibbsa. W mechanice statystycznej tak obliczona średnia wielkości mikroskopowych odpowiada wielkości makroskopowej.
Obliczanie.
Wielkość formula_1 zależna jest od położeń i pędów formula_2 cząstek. Skrótowy zapis formula_3 oznacza formula_4 Z definicji średnia po stanach to:
gdzie formula_6 jest gęstością prawdopodobieństwa, a formula_7 oznacza miarę w 6N-wymiarowej przestrzeni fazowej. Miarę tę określa wzór:
gdzie czynnik formula_9 wynika z nierozróżnialności cząstek, a stała Plancka formula_10 pojawia się jako konsekwencja zasady nieoznaczoności Heisenberga. Funkcja gęstości prawdopodobieństwa ma własność:
Zwykle w obliczeniach mechaniki statystycznej zakłada się, że średnia po stanach jest równa średniej czasowej z danej wielkości fizycznej. To założenie jest treścią tzw. hipotezy ergodycznej.

</doc>
<doc id="45245" url="https://pl.wikipedia.org/wiki?curid=45245" title="Typ porządkowy">
Typ porządkowy

Typ porządkowy – typ danych w określonym języku programowania, którego zbiór wartości stanowi ograniczony i uporządkowany ciąg wartości prostych.
Dla każdej wartości należącej do pewnego typu porządkowego określona jest 
Zdefiniowanie pojęcia typu porządkowego w pewnych językach programowania zostało dokonane w celu określenia tych typów, które mogą być zastosowane w pewnych konkretnych kontekstach kodu źródłowego. Są to:
W języku Pascal, w którym termin typu porządkowego został zdefiniowany wprost, typami porządkowymi są:
Typ porządkowy posiada taki zbiór wartości których fizyczna reprezentacja w komputerze może być łatwo i bez jakichkolwiek przeliczeń rzutowana na typ całkowity.

</doc>
<doc id="45247" url="https://pl.wikipedia.org/wiki?curid=45247" title="Ferdinand de Saussure">
Ferdinand de Saussure

Ferdinand de Saussure (ur. 26 listopada 1857 w Genewie, zm. 22 lutego 1913 w Vufflens-le-Château) – szwajcarski językoznawca, filozof, założyciel strukturalizmu. Powszechnie uznawany za ojca nowoczesnej lingwistyki, a także semiotyki (razem z Charlesem Sandersem Peircem).
Życiorys.
Pochodził ze słynnej rodziny genewskich uczonych. Był synem Henriego de Saussure'a, entomologa i Louise de Pourtalès oraz bratem Léopolda de Saussure'a i René de Saussure'a, esperantysty. Jego dziadkiem był Nicolas-Théodore de Saussure, chemik i botanik, zaś pradziadkiem Horace-Bénédict de Saussure, naturalista i geolog. Synem Ferdynanda był Raymond de Saussure, lekarz i psychoanalityk. 
Już w wieku lat 14 de Saussure wykazywał wielki talent do języków. Studiował łacinę, grekę i sanskryt. Po studiach na Uniwersytecie w Genewie, rozpoczął przewód doktorski na Uniwersytecie w Lipsku w 1876. Dwa lata później, w wieku 21 lat, wydał książkę zatytułowaną "Mémoire sur le système primitif des voyelles dans les langues indo-européennes" (Dysertacja na temat pierwotnego systemu samogłosek w językach indoeuropejskich). Następnie poświęcił rok na studia w Berlinie pod kierunkiem Heinricha Zimmerra (Privatdozenten), z którym studiował język celtycki oraz Hermanna Oldenberga, z którym kontynuował studia nad sanskrytem. Powrócił do Lipska celem obrony swojej pracy doktorskiej "De l'emploi du génitif absolu en Sanscrit," otrzymał tytuł doktora w lutym 1880. Wkrótce potem przeniósł się do Paryża, gdzie wykładał sanskryt, język gocki i staro-wysoko niemiecki, a sporadycznie również inne przedmioty.
Spuścizna.
Określił język jako kolektywny zbiór (dokładniej: system) norm społecznych, umożliwiających porozumiewanie się. Podobnie jak Jan Niecisław Baudouin de Courtenay odróżniał język jako zespół znaków (system językowy, ) od mówienia (), będącego jednostkową realizacją tegoż systemu.
Według de Saussure'a jedynym i prawdziwym przedmiotem językoznawstwa był język rozpatrywany sam w sobie. Język jest systemem znaków i reguł ich tworzenia, który nie może być wytworem pojedynczego człowieka; jest pewną abstrakcją, która urzeczywistnia się w indywidualnych aktach werbalnych (mówieniu). Zadaniem lingwistyki winno być precyzyjne oddzielenie systemu języka od konkretnej jednostkowej wypowiedzi.
De Saussure miał sceptyczny stosunek do idei regulacji językowej. Jego teorie doprowadziły do odrzucenia preskryptywizmu w nowoczesnej lingwistyce i skoncentrowania badań naukowych na deskryptywnej obserwacji realnego języka. Uznawał, że językoznawstwo powinno badać wszelkie przejawy języka, również te krytykowane w tradycji preskryptywizmu, tj. odrębności względem sankcjonowanych norm.
De Saussure wypracował rozróżnienie między językoznawstwem diachronicznym, badającym historyczny rozwój języka, i językoznawstwem synchronicznym, opisującym stan języka w danym momencie. Uznawał on, że strukturę języka należy badać w ujęciu synchronicznym, abstrahującym od historii poszczególnych elementów. Wprowadził pojęcie znaku językowego jako składowej dwóch elementów – znaczonego i znaczącego, gdzie pierwszy to samo abstrakcyjne pojęcie, a drugi – jego akustyczna reprezentacja. Język w rozumieniu de Saussure'a funkcjonuje w oparciu o związki syntagmatyczne, istniejące pomiędzy elementami umieszczonymi w konkretnej wypowiedzi i związki paradygmatyczne, istniejące na poziomie abstrakcyjnym.
Dzieła.
Jego najsławniejsze dzieło, "Kurs językoznawstwa ogólnego", przygotowali na podstawie notatek z wykładów oraz własnych przemyśleń dwaj jego genewscy koledzy, Charles Bally i Albert Sechehaye. Z kolei "Szkice z językoznawstwa ogólnego" zostały wydane na podstawie notatek samego de Saussure'a, ich tekst uznaje się więc na ogół za bardziej wiarygodny.

</doc>
<doc id="45250" url="https://pl.wikipedia.org/wiki?curid=45250" title="Własności funkcji">
Własności funkcji



</doc>
<doc id="45252" url="https://pl.wikipedia.org/wiki?curid=45252" title="Fiodor II Borysowicz">
Fiodor II Borysowicz

Fiodor II Borysowicz (ur. 1589, zm. ) – car rosyjski od 23 kwietnia do 7 czerwca 1605, syn Borysa Godunowa.
Życiorys.
 roku został, razem z matką, uduszony w swoim apartamencie przez zwolenników Dymitra Samozwańca. Jego krótkie rządy przypadły na początek okresu tzw. wielkiej smuty w Rosji.

</doc>
<doc id="45257" url="https://pl.wikipedia.org/wiki?curid=45257" title="Powiat skarżyski">
Powiat skarżyski

Powiat skarżyski – powiat w Polsce (województwo świętokrzyskie), utworzony w 1999 roku w ramach reformy administracyjnej. Jego siedzibą jest miasto Skarżysko-Kamienna. Najmniejszy, a zarazem najsilniej zurbanizowany powiat województwa świętokrzyskiego. Graniczy z powiatami:
W skład powiatu wchodzą:
Według danych z 31 grudnia 2019 roku powiat zamieszkiwało 73 991 osób. Natomiast według danych z 30 czerwca 2020 roku powiat zamieszkiwało 73 567 osób.
Gminy.
Liczba ludności (stan na 2018 r.).
Warunki naturalne.
Znaczną część powierzchni powiatu (prawie 60%) zajmują kompleksy leśne stanowiące pozostałość Puszczy Świętokrzyskiej. Na ich terenie utworzone zostały rezerwaty ("Świnia Góra", "Dalejów"), rezerwat archeologiczny Rydno oraz parki krajobrazowe (Suchedniowsko-Oblęgorski Park Krajobrazowy, Sieradowicki Park Krajobrazowy). Przez powiat przepływa rzeka Kamienna, tutaj także uchodzi do niej kilka jej dopływów. Południowe krańce powiatu skarżyskiego sięgają obrzeży Gór Świętokrzyskich.

</doc>
<doc id="45258" url="https://pl.wikipedia.org/wiki?curid=45258" title="Fagocyty">
Fagocyty



</doc>
<doc id="45260" url="https://pl.wikipedia.org/wiki?curid=45260" title="Fagocyt">
Fagocyt

Fagocyt (komórka żerna) - każda komórka zdolna do fagocytozy. 
W sensie bardziej ścisłym są to komórki wyspecjalizowane, których zadaniem jest fagocytowanie pobranego materiału. W immunologii za fagocyty uważa się makrofagi i neutrofile, w mniejszym stopniu monocyty. Fagocyty należą do układu fagocytarnego.
Poruszają się w miejsca zaatakowane przez mikroorganizmy ruchem ameboidalnym.

</doc>
<doc id="45266" url="https://pl.wikipedia.org/wiki?curid=45266" title="Limfocyty NKT">
Limfocyty NKT

Limfocyty NKT, inaczej komórki NKT (od ang. "Natural Killer T-cells") – subpopulacja limfocytów T, komórek układu odpornościowego, które posiadają cechy charakterystyczne zarówno dla limfocytów T, jak i dla komórek NK. Komórki NKT są nieliczne i stanowią zaledwie ok. 0,1% wszystkich limfocytów T występujących we krwi obwodowej.
Wykazują obecność markerów powierzchniowych charakterystycznych zarówno dla limfocytów T (kompleks TCR-CD3) jak i komórek NK (CD56, CD161, CD94). Posiadają także na swojej powierzchni CD57.
Prawdopodobnie dojrzewają w grasicy, zaś szczególnie duża ich liczba znajduje się w wątrobie (mogą stanowić do 40% limfocytów tego narządu).
TCR tych komórek charakteryzują się niewielką zmiennością i rozpoznają nieklasyczne cząsteczki MHC klasy I, przy czym nie posiadają zwykle ani CD4, ani CD8. Odgrywają głównie rolę immunoregulacyjną, ale wydaje się też, że dzięki właściwościom cytotoksycznym mogą eliminować niektóre patogeny, zwłaszcza pierwotniaki, wirusy i bakterie wewnątrzkomórkowe.
Komórki NKT, w wyniku aktywacji, wydzielają duże ilości cytokin, takich jak: 
Interleukiny 4 i IFN-γ oraz IL-2, IL-13, IL-17, IL-21, TNF-alfa, GM-CSF. Funkcja tych komórek jest przedmiotem dalszych badań.
Polaryzacja immunologiczna może dotyczyć także tych komórek, nie tylko klasycznych limfocytów T.

</doc>
<doc id="45267" url="https://pl.wikipedia.org/wiki?curid=45267" title="Ziarno azurofilne">
Ziarno azurofilne

Ziarna azurofilne to ziarnistości wewnątrzkomórkowe wybarwiające się barwnikami azurowymi.
1. W neutrofilach jest to grupa ziaren powstająca podczas rozwoju jako pierwsza, dlatego też noszą one nazwę ziaren pierwotnych
2. W komórkach Langerhansa występują jako tzw. ziarna Birbecka o niewyjaśnionej funkcji
3. W limfocytach o morfologii LGL stanowią ziarna biorące udział w reakcji cytotoksycznej

</doc>
<doc id="45269" url="https://pl.wikipedia.org/wiki?curid=45269" title="Frutarianizm">
Frutarianizm

Frutarianizm (rzadziej dieta frutariańska, od ) – przykład monodiety; sposób odżywiania, będący skrajnie restrykcyjną odmianą weganizmu, w której dopuszcza się spożywanie wyłącznie surowych owoców, orzechów i nasion. Frutarianie są także witarianami, to znaczy odrzucają gotowanie i inne formy obróbki termicznej. Dieta frutariańska jest oparta na owocach; także tych, które kulinarnie są uważane za warzywa, a botanicznie są zaklasyfikowane jako owoce. Frutarianie uzasadniają swój sposób odżywiania odwołując się do klasyfikacji gatunku ludzkiego i jego pokrewieństwa z innymi człowiekowatymi oraz powołując się na ich naturalną dietę. Przypisują często owocom magiczne działanie, wierząc że są pokarmem "wysokowibracyjnym". Frutarianie wierzą, że nie należy jeść owoców, których zerwanie uśmierciłoby roślinę, wyklucza to wykopywanie, wyrywanie z korzeniami, ścinanie i inne działania rolnicze. Najbardziej radykalni frutarianie jedzą tylko te, które same spadną na ziemię.
Krytyka.
Dieta frutariańska powoduje niedobory wapnia, białka, żelaza, cynku, witaminy D, witamin z grupy B (zwłaszcza B12) i niezbędnych kwasów tłuszczowych. Diety witariańskie są powiązane z niską gęstością kości, erozją zębów i zaburzeniami miesiączkowania.
Frutarianizm jako zaburzenie odżywiania.
Krytycy twierdzą, że fruitarianism może stanowić przejaw ortoreksji, zaburzenia odżywiania skoncentrowanego na nadmiernej dbałości o zdrowe odżywianie. Podczas gdy przechodzenie na restrykcyjną dietę nie jest koniecznie tym samym co zaburzenie odżywiania, lekarze ostrzegają, że poważne ograniczenia żywieniowe nieodłącznie związane z dietą frutariańską mogą wywołać ortoreksję.
W korzystne działanie diety frutariańskiej wierzył Steve Jobs, który twierdził, że będąc na tej diecie wystarczy kąpać się raz w tygodniu, co jednak powodowało problemy towarzyskie. Ashton Kutcher, przygotowując się do roli Jobsa w filmie biograficznym, przeszedł na dietę frutariańską, co doprowadziło do zaburzeń funkcjonowania trzustki i hospitalizacji.

</doc>
<doc id="45271" url="https://pl.wikipedia.org/wiki?curid=45271" title="Fast food">
Fast food

Fast food (z ang. dosłownie „szybka żywność”) – rodzaj pożywienia szybko przygotowywanego i serwowanego na poczekaniu, na ogół taniego. Zwykle posiada ono wysoką wartość kaloryczną – zawiera dużą ilość tłuszczów i węglowodanów, przy równoczesnym niedoborze cennych dla organizmu substancji – błonnika, witamin i minerałów. Przeciwnicy tego typu odżywiania uważają, że regularne spożywanie produktów "fast food" prowadzi do chorób cywilizacyjnych takich jak otyłość, choroby nowotworowe, miażdżyca, choroby serca i wątroby. Współcześnie oblicze fast foodu zaczyna się zmieniać i coraz częściej zaliczane są do niego serwowane na poczekaniu sałatki.
Do największych sieci barów szybkiej obsługi, które sprzedają żywność „fast food” należą: McDonald’s (ponad 30 tysięcy barów na całym świecie), Burger King, KFC, Subway i Taco Bell. Aby poprawić wizerunek barów szybkiej obsługi w Polsce, prowadzone są kampanie marketingowe, które promują nazywanie barów szybkiej obsługi „restauracjami”.
Spośród polskich potraw tradycyjnych do kategorii "fast food" należy pasztecik szczeciński.

</doc>
<doc id="45272" url="https://pl.wikipedia.org/wiki?curid=45272" title="Rosja">
Rosja

Rosja, Federacja Rosyjska (, Rossija, ; , "Rossijskaja Fiedieracija", ) – państwo federacyjne rozciągające się od Europy Wschodniej (z eksklawą w Europie Środkowej) przez północną część Azji do Oceanu Spokojnego, składające się według swojej konstytucji z 85 podmiotów federalnych.
Federacja Rosyjska jest największym państwem na świecie pod względem powierzchni oraz szóstym pod względem wielkości w historii świata. Pod względem liczby ludności zajmuje 9. miejsce. Rosja należy do największych gospodarek świata, pod względem PKB zajmuje 11 miejsce na świecie. Dysponuje największymi na świecie zasobami naturalnymi i źródłami energii. Jest członkiem wielu międzynarodowych organizacji, m.in. jednym z pięciu stałych członków Rady Bezpieczeństwa ONZ, G20, Euroazjatyckiej Unii Gospodarczej, Wspólnoty Niepodległych Państw, Szanghajskiej Organizacji Współpracy i odgrywa znaczącą rolę w polityce światowej. Według serwisu Numbeo, Rosja ma najgorszy w Europie wskaźnik jakości życia.
Według historiografii rosyjskiej początki rosyjskiej państwowości sięgają IX wieku i Rusi Kijowskiej. Kultura ruska kształtowała się pod silnym wpływem Słowian południowych i Bizancjum, za których pośrednictwem przyjęto prawosławie. W XII wieku Ruś uległa rozbiciu na księstwa udzielne. Wydzielone w XIII wieku Księstwo Moskiewskie doprowadziło do scalenia północno-wschodnich ziem ruskich i wyzwolenia ich spod panowania tatarskiego (XIII–XV w.). Najazdy tatarskie wywarły silny wpływ na historię Rusi, a sami Tatarzy są obecnie największą mniejszością etniczną Rosji. W 1547 Iwan IV Groźny został koronowany na cara, a nazwa państwa została zmieniona na Carstwo Rosyjskie. W latach 862–1598 dynastią panującą byli Rurykowicze, w latach 1613–1917 na tronie zasiadali Romanowowie. Za panowania Piotra Wielkiego doszło do umocnienia pozycji Rosji na arenie międzynarodowej i ustanowienia Imperium Rosyjskiego. W XVI–XIX w. Rosja zyskała ogromne obszary w Europie Wschodniej, Azji Północnej, Środkowej, na Kaukazie oraz przejściowo w Ameryce Północnej (obecność rosyjską na tym kontynencie zakończyła sprzedaż Alaski USA w 1867). Rewolucja lutowa w marcu 1917 (w czasie I wojny światowej) obaliła carat, wprowadzając na kilka miesięcy rządy wielopartyjne i swobody obywatelskie.
We wrześniu 1917 Rząd Tymczasowy ogłosił Rosję republiką. W nocy z 6/7 listopada 1917, tuż przed rozpisanymi przez Rząd Tymczasowy pierwszymi w historii Rosji demokratycznymi wyborami do Wszechrosyjskiego Zgromadzenia Ustawodawczego (konstytuanty Rosji), bolszewicy dokonali zbrojnego przewrotu, przejmując władzę w kraju. W styczniu 1918 rozpędzili wybraną Konstytuantę, a następnie – po krwawej wojnie domowej – utrwalili w Rosji dyktatorski, monopartyjny system totalitarnej władzy partii komunistycznej, trwający do lat 90. XX wieku. W 1922 roku bolszewicy utworzyli państwo federacyjne (Związek Socjalistycznych Republik Radzieckich), w którym Rosyjska Federacyjna Socjalistyczna Republika Radziecka (RFSRR) odgrywała rolę dominującą. Rządy sekretarza generalnego RKP(b)/WKP(b)/KPZR Józefa Stalina doprowadziły do industrializacji ZSRR, w którego gospodarce główną rolę odgrywał przemysł ciężki – zbrojeniowy. Zmiany te kosztowały jednak życie wielu milionów ludzi – ofiar głodu w konsekwencji przymusowej kolektywizacji rolnictwa i polityki terroru. Od końca lat siedemdziesiątych XX wieku ZSRR przeżywał okres stagnacji.
W 1991, pod rządami Michaiła Gorbaczowa, po puczu Janajewa ZSRR został rozwiązany na mocy umowy białowieskiej (8 grudnia 1991) i od tej pory Rosja i 14 dotychczasowych republik związkowych ZSRR tworzą samodzielne państwa.
Nazwa kraju.
W latach 1991–1992 wprowadzono 2 równorzędne nazwy Rosja i Federacja Rosyjska. Nazwami oficjalnymi używanymi wcześniej były: Rosyjska FSRR, Republika Rosyjska, Imperium Rosyjskie, Carstwo Rosyjskie i inne. Nazwa "Rosja" pochodzi od greckiej nazwy Rusi Ῥωσσία ("Rhōssía"), użytej po raz pierwszy przez Konstantyna VII Porfirogenetę w dziele „O ceremoniach” z X wieku. W ruskich źródłach pisanych pojawia się od 1387 roku i oznacza tyle co „Ruś”. Etymologia tego słowa zawsze wzbudzała kontrowersje. Dawniej wywodzono je od nazwy starożytnego plemienia Roksolanów, od słowa "rossieje", co oznacza "rozsiane" (po ziemi, daleko), nazw topograficznych i innych. Współcześni językoznawcy wywodzą najczęściej nazwę „Ruś” od nazwy Waregów „Rus-” / „Ros-” (wzmiankowanej od 839 roku) i łączą ją z ugrofińskim „ruotsi”, które oznacza „mieszkańców wybrzeża”. Finowie do dzisiaj nazywają tak Szwedów, od których słowo to mogli przejąć, gdyż "roslag" oznacza w staronordyjskim „wybrzeże”.
Geografia.
Położenie.
Rosja położona jest na kontynencie euroazjatyckim. Rozciąga się od Europy Wschodniej, obejmuje całą Azję Północną aż do Oceanu Spokojnego. Rosja graniczy na lądzie z Norwegią (196 km), Finlandią (1313 km), Estonią (290 km), Łotwą (292 km), Białorusią (959 km), Ukrainą (1576 km), Gruzją (723 km), Azerbejdżanem (284 km), Kazachstanem (6846 km), Chinami (3645 km), Mongolią (3441 km), Koreą Północną (17,5 km) oraz Litwą (227 km) i Polską (210 km) – z dwiema ostatnimi poprzez obwód kaliningradzki – jak również Abchazją i Osetią Południową (państwami nieuznawanymi przez większość krajów świata, ale uznanymi przez samą Rosję). Graniczy także z kilkoma państwami poprzez Morze Bałtyckie, Morze Czarne, Morze Kaspijskie, Morze Ochockie z Japonią (dzieli tylko 4 km) oraz poprzez Morze Beringa (Cieśnina Beringa) ze Stanami Zjednoczonymi (dzieli 4 km). Długość granic lądowych wynosi 20 241,5 km, morskich – 37 653 km. Rozciągłość południkowa Rosji wynosi do 4000 km, natomiast rozciągłość równoleżnikowa – do 9000 km. Większa część Rosji należy do półkuli wschodniej, ale półwysep Czukocki oraz część wschodnia wyspy Wrangla należy do półkuli zachodniej (Rosja jest jedynym krajem azjatyckim zachodzącym do półkuli zachodniej).
Podział administracyjny.
Od 2014 roku według rosyjskiej konstytucji w skład Federacji Rosyjskiej wchodzi 85 podmiotów federalnych (w tym dwa do roku 2015 wchodzące w skład Ukrainy):
18 marca 2014 podpisano umowę między Rosją a Republiką Krymu i miastem wydzielonym Sewastopol o włączeniu Krymu do Rosji jako nowe podmioty federacji. Umowa ta weszła w życie z dniem ratyfikacji, co nastąpiło 21 marca 2014 roku. Tego samego dnia dokonano odpowiednich zmian w Konstytucji Rosji, dopisując do niej dwa nowe podmioty federacji – Republikę Krymu i miasto federalnego znaczenia Sewastopol – które włączono do nowo utworzonego Krymskiego Okręgu Federalnego (istniał od 21 marca 2014 do 28 lipca 2016).
Przyłączony przez Rosję Krym stanowi przedmiot sporu terytorialnego Rosji z Ukrainą. Według Zgromadzenia Ogólnego ONZ i przeważającej części społeczności międzynarodowej siłowe przyłączenie Krymu przez Rosję to aneksja łamiąca prawo międzynarodowe.
Strefy czasowe.
Tylko dwa regiony Rosji są podzielone przez strefy czasowe: obwód sachaliński (zachodnia część ma czas Władywostoku, wschodnia zaś czas Sriedniekołymska) oraz Jakucja (zachodnia część ma czas Jakucka, środkowa czas Władywostoku, wschodnia czas Sriedniekołymska).
Istniejący podział na strefy czasowe tworzy trzy linie, przy przekraczaniu których czas lokalny zmienia się nie o jedną godzinę, a o dwie:
To powoduje, że w Rosji na północ od równoleżnika 65° istnieje 7 stref czasowych, lecz w części południowej kraju jest ich 11.
Wschodnia część Czukotki leży na półkuli zachodniej – linię zmiany daty przesunięto na wschód, do granicy ze Stanami Zjednoczonymi.
Najbardziej zachodni punkt Rosji (długość geograficzna 19°38′E na granicy polsko-rosyjskiej na Mierzei Wiślanej) od najbardziej wschodniego (169°00′W, przy granicy Rosja-USA na wyspie Ratmanowa) dzielą 171°22′ długości geograficznej, co oznacza, że faktyczna różnica czasu astronomicznego w Rosji sięga 11 godzin 25 minut.
Klimat.
Klimat przeważnie kontynentalny strefy umiarkowanej i podbiegunowej, na niewielkim obszarze wschodniego wybrzeża klimat monsunowy, a nad Morzem Czarnym klimat podzwrotnikowy typu śródziemnomorskiego. Średnia temperatura lipca od +2 °C na północnym wybrzeżu i +15 °C na wschodzie do +25 °C na południu Niziny Wschodnioeuropejskiej. Średnia temperatura stycznia od +1 °C nad Morzem Czarnym i –6 °C na zachodzie do –20 °C na wschodnim wybrzeżu i poniżej –30 °C w Syberii Wschodniej (w rejonie Ojmiakonu ok. –50 °C). Roczna suma opadów od ponad 600 mm na krańcu zachodnim i wschodnim do około 200 mm na Syberii Środkowej i Wschodniej oraz poniżej 200 mm na Nizinie Nadkaspijskiej. W wysokich górach do 1000 mm. Pokrywa śnieżna utrzymuje się od 1 miesiąca nad Morzem Czarnym do 9 miesięcy na wybrzeżach Morza Arktycznego.
Wraz ze zmniejszeniem się wpływu Oceanu Atlantyckiego maleje ilość opadów atmosferycznych i rośnie roczna amplituda temperatury powietrza. W okolicach Wierchojańska odnotowano największe na Ziemi, wynoszące powyżej 60 °C, roczne amplitudy temperatury powietrza oraz najniższą temperaturę na półkuli północnej –67,8 °C. Nieustannie trwa spór o wyznaczenie tak zwanego bieguna zimna półkuli północnej (w punkcie zamieszkanym stale przez ludzi); Wierchojańsk jest tylko jednym z takich miejsc, do innych należą Ojmiakon (ekspedycję zwaną „Wyprawą na biegun zimna” zorganizował tam polski podróżnik Jacek Pałkiewicz) i wieś Tomtor. W wielu z tych miejscowości organizuje się festiwale związane ze sławą „bieguna zimna”.
Ukształtowanie powierzchni.
Europejską część Rosji zajmuje Nizina Wschodnioeuropejska. W jej części północnej dominuje krajobraz polodowcowy. Najwyższymi wzniesieniami niziny są wzgórza Wałdaj, gdzie znajdują się źródła Wołgi – najdłuższej rzeki Europy oraz Dniepru i Dźwiny. Europejską część Rosji od azjatyckiej oddzielają góry Ural. Na wschód od Uralu rozciąga się Nizina Zachodniosyberyjska o powierzchni około 3 mln km², która rzeką Jenisiej przechodzi w Wyżynę Środkowosyberyjską (wraz z górami Putorana) o powierzchni około 3,5 mln km². Na północ od Wyżyny Środkowosyberyjskiej rozciąga się Nizina Północnosyberyjska, natomiast na wschód rozpoczyna się Nizina Środkowojakucka. Na wschód od tej niziny rozpoczynają się wschodniosyberyjskie pasma górskie na które składają się: Góry Wierchojańskie, Góry Czerskiego, Góry Czukockie, Góry Koriackie oraz Góry Środkowe na półwyspie Kamczatka. Na południu Niziny Zachodniosyberyjskiej ku wschodowi rozciągają się południowo-syberyjskie pasma górskie na które składają się: Ałtaj, Sajany, Góry Jabłonowe, Góry Borszczowoczne, Góry Stanowe, Pasmo Stanowe, Góry Ałdańskie, Dżugdżur oraz Sichote-Aliń. Najwyższym szczytem Rosji jest Elbrus o wysokości 5642 m n.p.m. znajdujący się w górach Kaukaz.
Najniższym punktem Rosji jest wybrzeże Morza Kaspijskiego, poziom najwyższy tego morza odnotowano w 1882 (25,2 m p.p.m.), najniższy – w 1977 (29,0 m p.p.m.), w 1995 osiągnął 26,7 m p.p.m., obecnie jest na poziomie około 26,3 m p.p.m..
Wody.
Około 70% powierzchni Rosji należy do zlewiska Oceanu Arktycznego, 20% do Oceanu Spokojnego, 8% przypada na obszar bezodpływowy Wołgi (zlewisko Morza Kaspijskiego), pozostałe 2% na zlewisko mórz Oceanu Atlantyckiego.
Łącznie w Rosji jest 2 562 489 wielkich i małych rzek o długości łącznej 8 373 606 km, w tym 120 tys. rzek o długości ponad 10 km i długości łącznej 2,3 mln km. Najdłuższymi rzekami Rosji są: Lena (4400 km), Ob (4338 km), Irtysz (dopływ rzeki Ob, 4248 km, 2010 km w Rosji), Jenisej (4102 km), Wołga (3690 km), Dolna Tunguzka (dopływ rzeki Jenisej, 2989 km), Amur (2824 km), Wiluj (dopływ rzeki Lena, 2650 km), Oleniok (2292 km), Ałdan (dopływ rzeki Lena, 2273 km), Dniepr (2200 km, 485 km w Rosji), Kołyma (2129 km) i Don (1950 km). Wołga jest najdłuższą rzeką europejskiej części Rosji, a zarazem całej Europy.
W Rosji jest ok. 2 mln jezior. Liczne małe jeziora występują też w strefie tundry (np. w dolinie Indygirki i Kołymy), a na Nizinie Nadkaspijskiej znajdują się jeziora słone, będące pozostałością po Morzu Sarmackim i dawnym zasięgu Morza Kaspijskiego. W górach leżą jeziora śródgórskie, do których zalicza się m.in. Bajkał.
Największym jeziorem Rosji (i Świata) jest Morze Kaspijskie. W Rosji znajduje się też najgłębsze jezioro na świecie – Bajkał (ok. ⅕ światowych zasobów wody słodkiej). Ma on głębokość 1642 m, natomiast dno jeziora jest 1186,5 m p.p.m., co tworzy największą na świecie kryptodepresję.
Około 60 tys. km² zajmują w Rosji lodowce, głównie w Arktyce i na Kaukazie (1800 km²). Prawie 2 mln km² to bagna (najwięcej na Nizinie Zachodniosyberyjskiej). W Rosji jest dużo sztucznych zbiorników wodnych, tworzących często systemy kaskad, m.in. na Wołdze (Rybiński 4580 km², Niżnonowogrodzki 1590 km², Samarski 6450 km², Wołgogradzki 3117 km²), na Angarze (Bracki 5470 km²), na Donie (Cymlański 2700 km²), na Jeniseju (Krasnojarski 2000 km²) i na Kamie (Kamski 1915 km²).
Flora i fauna.
Roślinność i gleby układają się równoleżnikowo, wyróżnia się 4 zasadnicze strefy:
1. Strefa tundrowa – zajmuje ok. 25% powierzchni, pozbawiona drzew, rosną tu głównie mchy, porosty, na południu zarośla karłowate. Typowymi zwierzętami zamieszkującymi tę strefę są: renifer, lis polarny, zając bielak, leming, niedźwiedź polarny, białozór, myszołów włochaty i sowa śnieżna. W XX w. reintrodukowano na Wyspie Wrangla wołu piżmowego. Rozwinięta hodowla reniferów. Strefa ta przechodzi stopniowo w lasotundrę porosłą karłowatymi drzewami (modrzewiem lub brzozą), gdzie hoduje się bydło i w niewielkim stopniu uprawia różne warzywa, m.in. ziemniaki, kapustę czy rzodkiewki.
2. Strefa leśna – zajmuje ok. 60% powierzchni i ok. 80% wszystkich lasów kraju. W jej skład wchodzą głównie drzewa iglaste (85%), z dominacją modrzewia (tzw. tajga modrzewiowa typowa dla wschodniej Syberii, na wschód od Jeniseju), oraz drzewa liściaste, z dominacją brzozy (15% powierzchni), występujące głównie w centralnej części kraju oraz na Syberii Zachodniej, gdzie tworzą kompleks tzw. białej tajgi. W ciągu krótkiego lata w lasach tych pojawiają się duże ilości komarów. Poza wieloma gatunkami owadów żyją tam także liczne płazy i gady, m.in. kumak dalekowschodni, grzechotnik skalny, połoz amurski, żmija zygzakowata czy zaskroniec zwyczajny. Typowymi dla tej strefy ptakami są: sikory, jemiołuszki, głuszce, krogulce i jastrzębie. Do ssaków należą m.in. tygrys syberyjski, pantera śnieżna, ryś euroazjatycki, niedźwiedź brunatny, niedźwiedź himalajski, bóbr, wydra europejska, koziorożec syberyjski, łoś, jeleń wschodni, sarna syberyjska, łasica pospolita, gronostaj europejski, norka, wiewiórka, rosomak tundrowy, borsuk europejski, lis rudy, wilk szary. Na obszarze tajgi spotyka się także wędrujące stada reniferów. Po 1951 r. restaurowano w Rosji populację żubra rasy kaukaskiej oraz odnowiono populację żubra nizinnego w lasach podmoskiewskich. Obszar bardzo dobrych gleb (czarnoziemów), ok. 40% powierzchni stanowią grunty orne. Dominuje tu uprawa pszenicy, buraka cukrowego i kukurydzy.
3. Strefa stepowa – brak roślinności drzewiastej, występują gleby kasztanowe i czarnoziemy. Grunty orne stanowią ponad połowę powierzchni. Uprawia się pszenicę, kukurydzę, słonecznik. Na stepach żyje wiele owadów, np. pasikoniki, mszyce, mrówki, szarańcza, skoczki. Stepowymi ssakami są suhaki oraz małe gryzonie, takie jak: susły, norniki, chomiki. Mała ilość stepowych dużych zwierząt kopytnych ogranicza możliwość zdobywania pokarmu przez drapieżniki. Żyją tu wilki, lisy oraz drapieżne ptaki: orły, sokoły, sowy, myszołowy, a także kuropatwa, przepiórka, cietrzew i drop.
4) Strefa podzwrotnikowa – obejmuje część wybrzeża Morza Czarnego, gdzie występuje roślinność śródziemnomorska. W strefie tej przeważają lasy liściaste i iglaste. Rosną w nich zawsze zielone dęby oraz drzewa szpilkowe: różne gatunki sosen, jałowców i cyprysy. Łagodny klimat śródziemnomorski sprzyja uprawie wielu roślin. Najbardziej typowe dla tej strefy są oliwka, figowiec i winorośl. W strefie śródziemnomorskiej żyje wiele gatunków zwierząt, m.in. jeleń szlachetny, kozica, koziorożec kaukaski, żbik, różne gatunki nietoperzy i sępów, a także żmija kaukaska, gniewosz plamisty i wąż Eskulapa.
Historia.
Prehistoria i starożytność.
W czasach prehistorycznych szerokie stepy południowej Rosji były nawiedzane przez pasterskich nomadów. Według teorii kurhanowej ludność praindoeuropejska uformowała się na południu dzisiejszej Rosji (ok. 10 tys. lat temu), a następnie migrując po obszarach Eurazji, dała początek m.in. Grekom, Germanom, Bałtom, Słowianom, ludom irańskim i indoaryjskim. Przypuszczalnie ok. 6000–7000 lat temu doszło na północy Rosji do rozpadu wspólnoty uralskiej i wyodrębnienia się ludów ugrofińskich i samojedzkich. Ludy te wkrótce zdominowały ludność azjanicką, która uległa niemal całkowitej asymilacji z migrantami. W okresie starożytnym Step Pontyjski był znany jako Scytia, a jego kresy zachodnie również jako Sarmacja. Dorzecze Dniepru było zasiedlone przez Słowian już w V w. n.e. Obszary Północnej i Wschodniej Rosji zostały zasiedlone przez ludność słowiańską po 1000 roku.
Starożytni Grecy założyli wiele kolonii na rosyjskim wybrzeżu Morza Azowskiego i Czarnego (np. Chersonez Taurydzki, Tanais, Fanagoria), przynosząc ze sobą zdobycze cywilizacji klasycznej. W wyniku zjednoczenia się czarnomorskich kolonii greckich powstało Królestwo Bosporańskie (ok. 480 p.n.e. – II wiek n.e.), które wkrótce znalazło się w strefie wpływów Cesarstwa rzymskiego, a następnie Bizancjum.
W okresie starożytnym i we wczesnym średniowieczu przez terytorium Rosji wędrowały liczne ludy, m.in. Hunowie, Alanowie, Awarowie, Bułgarzy, Chazarowie, Połowcy i Węgrzy. Około 632 roku powstała w dorzeczu Donu Wielka Bułgaria, która upadła w 668 roku na skutek najazdu Chazarów. Bułgarzy emigrowali wówczas po Europie, dając początek bałkańskiemu państwu bułgarskiemu oraz Bułgarii Kamskiej. Miejsce Bułgarów zajął Kaganat Chazarski (ok. 650–969) – jedyne znane państwo judaistyczne, którego mieszkańcy nie byli etnicznymi Żydami. Chazarowie opanowali w VIII wieku znaczne obszary południowej Rosji i Ukrainy, podporządkowując sobie część wschodniej Słowiańszczyzny (m.in. plemię Polan).
Początki państwowości ruskiej.
Przez terytoria ruskie przebiegały szlaki handlowe łączące kraje Morza Bałtyckiego z Bizancjum i Bliskim Wschodem (tzw. szlak „od Waregów do Greków” i „szlak sarmacki”). Wyprawy handlowe Dnieprem, Wołgą, Donem i innymi rzekami zetknęły podróżujących tędy kupców i Waregów z plemionami słowiańskimi.
Pierwszymi historycznymi władcami ruskimi byli prawdopodobnie Waregowie (m.in. Ruryk i Oleg Mądry), którzy zgodnie z istniejącymi przekazami przybyli na ziemie ruskie w IX wieku. Przybycie Ruryka do Nowogrodu Wielkiego w 862 roku uważa się za symboliczny początek historii Rosji. Ruryk zdołał skupić pod swymi rządami część Waregów, plemion wschodniosłowiańskich (Słowienie, Krywicze i Połoczanie) oraz plemion ugrofińskich (Czudź, Weś, Meria, Muroma i Mieszczera) i stworzył fundamenty państwa ruskiego, tzw. Rusi Nowogrodzkiej. Ruryk był także założycielem dynastii Rurykowiczów, która sprawowała rządy w Rosji do 1598 roku.
Z czasem część drużyny Ruryka (m.in. Askold i Dir) oddzieliła się od niego i udała się w dół Dniepru, opanowując podległe Chazarom państwo Polan z ich największym grodem Kijowem. Wyprawa następcy Ruryka, księcia nowogrodzkiego Olega Mądrego na Kijów (882) doprowadziła do zjednoczenia północnych i południowych księstw ruskich oraz powstania Rusi Kijowskiej. Była ona początkowo luźnym związkiem księstw, które do 2. połowy X wieku zachowały szeroką autonomię. Oleg z przyczyn geopolitycznych przeniósł swą siedzibę z Nowogrodu Wielkiego do Kijowa, jednakże do końca XII wieku Nowogród pozostawał największym miastem ruskim. Książęta kijowscy Oleg (panujący do 912 lub 922) i Igor Rurykowicz (panujący w latach 912/922–945) podpisali z Bizancjum układy handlowe, zapewniając krajowi zyskowny handel.
Rządząca w latach 945–957 księżna Olga scentralizowała państwo i stworzyła podstawy trwałego porządku administracyjnego. Kolejny władca, syn Olgi, Światosław I podejmował odległe wyprawy wojenne, docierając na Krym, Kaukaz i na Bałkany. Światosław toczył m.in. liczne wojny z Chazarami, doprowadzając ok. 969 r. do ostatecznego upadku Kaganatu Chazarskiego. Ożeniony z siostrą cesarza bizantyjskiego Anną książę Włodzimierz I w 988 roku przyjął chrzest i uczynił z chrześcijaństwa wschodniego rytu oficjalną religię państwową.
Panujący w latach 1019–1054 Jarosław Mądry umocnił pozycję Cerkwi prawosławnej na Rusi. Ustanowione przez niego zasady dziedziczenia tronu książęcego w oparciu o regułę senioratu nie zapobiegły rozbiciu jedności politycznej kraju.
Rozbicie dzielnicowe Rusi.
W XI wieku Ruś Kijowska podzieliła się na konkurujące ze sobą dzielnice. Na północy powstała Republika Nowogrodzka, na północnym zachodzie Księstwo połockie, na południowym zachodzie księstwo wołyńskie. W centralnej części powstały księstwa: Kijowskie, Turowskie i Smoleńskie, na północnym wschodzie księstwa rostowskie i muromskie, na południowym wschodzie: czernihowskie, perejasławskie i tmutarakańskie. Z czasem podział ten uległ jeszcze większemu rozdrobnieniu, przy czym książęta, którym udało się zawładnąć Kijowem byli w hierarchii feudalnej wyżej postawieni od pozostałych książąt i posługiwali się tytułem wielkiego księcia. W przeciągu lat 1054–1224 na Rusi wydzielono 64 księstwa, 293 książąt usiłowało zasiąść na tronie, a ich polityka doprowadziła do wybuchu 83 wojen domowych. Władcy księstw czernihowskiego, halicko-wołyńskiego i włodzimierskiego podjęli próby scalania ziem ruskich pod swoimi berłami.
W 1169 roku książę włodzimierski Andrzej Bogolubski opanował Kijów, uzyskując tym samym tytuł wielkiego księcia. Odmiennie od większości swoich poprzedników, nie przeniósł do tego miasta swej stolicy, lecz po opanowaniu Kijowa osadzał tam podległych sobie książąt. Centrum swego państwa pozostawił Włodzimierz, który odtąd stał się stolicą wielkiego księstwa i przejął dominującą rolę Kijowa.
Podboje tatarskie i litewskie.
W latach 1237–1240 Złota Orda tatarska pod wodzą Batu-chana podbiła wszystkie ziemie ruskie z wyjątkiem księstw Połockiego i Pińskiego. Tatarzy nie przejęli bezpośrednich rządów w podbitych księstwach, zadowolili się każdorazowym zatwierdzaniem kandydata do tronu książęcego we Włodzimierzu, który z kolei pełnił funkcje zwierzchnie nad resztą książąt i miał prawo zwracania się o pomoc do chana. W 1299 roku podczas wojny pomiędzy chanami złotoordyjskimi Toktą i Nogajem metropolita Maksym przeniósł swą siedzibę z Kijowa do Włodzimierza, w wyniku czego miasto to stało się zarówno głównym ośrodkiem politycznym, jak i religijnym Rusi.
Korzystając z rozbicia dzielnicowego i osłabienia Rusi walkami z Tatarami, Litwa, w latach 1240–1392 podbiła większość zachodnich księstw ruskich, a samo państwo litewskie szybko uległo rutenizacji. Jako pierwsze zostały podbite i przyłączone do Litwy ziemie dzisiejszej Białorusi – księstwa Połockie i Pińskie. Po klęsce poniesionej przez Księstwo Kijowskie w bitwie z wojskami litewskimi nad Irpieniem (1320) Kijowszczyzna stała się zależna od Litwy, a w 1362 roku bezpośrednio do niej wcielona. Z inicjatywy książąt litewskich Rurykowicze kijowscy zostali pozbawieni władzy, po czym emigrowali do Riazania. W wyniku wojny polsko-litewskiej (1340–1392) zostało zlikwidowane Księstwo halicko-wołyńskie, a jego terytorium rozdzielone pomiędzy Polskę i Litwę.
W okresie panowania tatarskiego i litewskiej ekspansji wodzem dużej rangi i zręcznym politykiem okazał się książę nowogrodzki Aleksander Newski. W 1240 roku pokonał Szwedów (bitwa nad Newą), w 1242 roku inflancką gałąź zakonu krzyżackiego (bitwa na jeziorze Pejpus) i w 1245 roku rozbił wojska litewskie. W 1252 roku otrzymał od chana Sartaka tron włodzimierski, a wraz z nim zwierzchnictwo nad wszystkimi księstwami ruskimi.
Księstwo Moskiewskie.
Z walk o sukcesję po Aleksandrze Newskim zwycięsko wyszło niewielkie wówczas Księstwo Moskiewskie, w którym od 1263 roku zasiadał na tronie najmłodszy syn Aleksandra, Daniel, założyciel moskiewskiej linii Rurykowiczów.
W 1325 roku metropolita Piotr przeniósł siedzibę metropolitów z Włodzimierza do Moskwy. Syn Daniela Iwan I Kalita pokonał w 1328 roku przy pomocy Tatarów najgroźniejszego z rywali do tronu włodzimierskiego, księcia twerskiego Aleksandra i w tym samym roku zyskał panowanie we Włodzimierzu. W 1328 roku Kalita przeniósł stolicę swego państwa z Włodzimierza do rodzimej Moskwy, dając początek Wielkiemu Księstwu Moskiewskiemu. Nadal jednak władcy moskiewscy (do końca XIV wieku) najpierw obejmowali władzę we Włodzimierzu i tytułowali się najprzód wielkimi książętami włodzimierskimi.
Wnuk Kality Dymitr Doński w bitwie na Kulikowym Polu (1380) pokonał Tatarów, co stało się początkiem upadku Złotej Ordy na Rusi. Wraz z osłabieniem pozycji Tatarów znaczenia nabrały zjednoczeniowe dążenia książąt moskiewskich. Na przeszkodzie ich realizacji stanęła rozwijająca się potęga Wielkiego Księstwa Litewskiego (pozostającego od 1386 roku w unii personalnej z Polską), pod którego wpływami znalazły się dawne zachodnie ziemie Rusi Kijowskiej.
Zjednoczenie ziem ruskich.
W 1462 roku tron moskiewski objął Iwan III Srogi, który w znacznej mierze zjednoczył kraj, wcielając do rządzonego przez siebie państwa: Jarosław (1463), Rostów (1474), Nowogród Wielki (1478) i Twer (1485). Korzystając z rozkładu Złotej Ordy, Iwan III wstrzymał całkowicie wypłacanie daniny i odparłszy tatarskie ataki odwetowe (1472 i 1480), ostatecznie uwolnił ziemie ruskie spod panowania Tatarów. W okresie tym nastąpiła również unifikacja prawa na Rusi. U podstaw nowego "Sudiebnika" Iwana III z 1497 roku legły m.in. "Ruska Prawda" (XI w.), dźwińska i biełozierska "Ustawnaja gramota" (1397, 1488) oraz pskowska i nowogrodzka "Sudnaja gramota" (1467, 1471).
Po upadku Konstantynopola (1453) Moskwa zyskała na znaczeniu jako spadkobierczyni Bizancjum, co podkreślić miało małżeństwo Iwana III z Zofią Paleolog (1472), bratanicą ostatniego cesarza bizantyńskiego Konstantyna XI Dragazesa, a także przejęcie bizantyjskiego dwugłowego orła jako herbu państwa oraz bizantyjskiego ceremoniału dworskiego. Aspiracje księstwa moskiewskiego sformułowano w tezie o Moskwie jako „trzecim Rzymie”. W 1478 roku Iwan III jako pierwszy władca posłużył się oficjalnie tytułem „cara całej Rusi”. Syn Iwana III, Wasyl III dokończył dzieło jednoczenia kraju, przyłączając do swego państwa: Psków (1510), Smoleńsk (1514) i Riazań (1521). Wielkie Księstwo Moskiewskie stało się wówczas jedynym niepodległym państwem ruskim, gdyż zachodnie księstwa ruskie zostały wcześniej wcielone do Litwy, Polski i w mniejszym stopniu innych krajów.
Carstwo Rosyjskie.
W 1547 roku odbyła się koronacja wielkiego księcia moskiewskiego Iwana IV Groźnego na „cara całej Rusi”, co doprowadziło do rozpoznania państwa moskiewskiego jako Carstwa Rosyjskiego na arenie międzynarodowej. Nazwa państwa miała wyrażać aspiracje zjednoczeniowe Wielkiego Księstwa Moskiewskiego i została oficjalnie uznana w 1554 przez Anglię, w 1576 przez Niemcy i dopiero w 1764 przez Polskę. Rządy Iwana Groźnego (1533–1584), mimo licznych reform wewnętrznych, wyniszczyły kraj. Szczególną rolę odegrała wprowadzona dla złamania opozycji bojarskiej tzw. oprycznina – spowodowała ona ruinę gospodarczą znacznych obszarów Rosji. Porażką zakończyła się toczona 1558–1582 walka o Inflanty i dostęp do Bałtyku. Odkrycie przez Richarda Chancellora Północnej Drogi Morskiej (1553) dało Rosji po raz pierwszy w historii możliwość bezpośredniego kontaktu z państwami zachodnimi. Podbój zachodniej Syberii przez Kozaków pod wodzą Jermaka Timofiejewicza (1582) zapoczątkował ekspansję rosyjską na wschód, która ostatecznie sięgnęła wybrzeży Pacyfiku, granic chińskich i objęła nawet część Ameryki Północnej. W 1648 roku Siemion Dieżniow dokonał odkrycia cieśniny dzielącej Amerykę i Azję.
Po śmierci Iwana IV regentem w imieniu niezdolnego jeszcze do sprawowania rządów Fiodora I został szwagier cara, Borys Godunow, który po śmierci Fiodora (1598) sam koronował się na cara. W 1589 roku metropolita Jow został staraniem Borysa Godunowa wybrany na pierwszego patriarchę Moskwy i całej Rusi i zatwierdzony na to stanowisko przez patriarchę Konstantynopola, Jeremiasza II, co doprowadziło do uniezależnienia się ruskiej Cerkwi prawosławnej. Rządy Borysa Godunowa nie zdołały odtworzyć zrujnowanej gospodarki kraju. Po jego śmierci (1605) zjawiska kryzysowe nasiliły się, wybuchła wojna domowa, nastał okres tak zwanej wielkiej smuty. Panujący szybko zmieniali się na tronie, kraj najeżdżany był często przez obce wojska – między innymi w 1610 roku wojska polskie Władysława IV Wazy zajęły i okupowały do 1612 roku Moskwę. Okres walki o władzę zakończył w 1613 roku wybór na tron carski Michała I, założyciela dynastii Romanowów.
Kolejni władcy umacniali swoją pozycję, wprowadzając stopniowo rządy absolutne. W "Ułożeniu soborowym" (1649), uchwalonym za panowania Aleksego I (1645–1676), ograniczono prawa bojarów na rzecz dworian oraz mieszczan i ustanowiono przywiązanie chłopów do ziemi. Niektóre formy poddaństwa i pańszczyzny były znane na Rusi od XI wieku, jednak dopiero w 2 połowie wieku XVI doszło do upowszechniania się renty feudalnej w środkowej Rosji. Stale rosnące obciążenia nakładane na chłopów i mieszczan prowadziły do niepokojów społecznych (zamieszki w 1648 w Moskwie, w 1650 w Nowogrodzie, powstanie chłopskie pod wodzą Stieńki Razina w latach 1670–1671). W 1682 roku car Fiodor III zniósł miestniczestwo, a w latach 1683–1684 zebrał się ostatni sobór ziemski. Reformy patriarchy Nikona stały się jedną z przyczyn rozłamu w Cerkwi prawosławnej i wyodrębnienia się tzw. staroobrzędowców.
W polityce zagranicznej Romanowowie kierowali się zasadą scalania ziem ruskich i aspirowali do roli opiekunów prawosławia. Dzięki decyzjom rady perejasławskiej i długoletniej wojnie z Rzecząpospolitą (1654–1667) Rosja zyskała panowanie nad wschodnią Małorosją z Kijowem. Trwałe włączenie się Rosji w dzieje europejskie przyniosła wielka wojna północna (1700–1721), która zakończyła dominację Szwedów w basenie Morza Bałtyckiego, a zarazem otworzyła Rosjanom możliwość nieskrępowanych kontaktów z Zachodem.
Imperium Rosyjskie.
W czasie panowania Piotra I Wielkiego, w 1703 r. przeniesiono stolicę kraju do nowo zbudowanego Petersburga, nad Bałtyk. W 1710 roku dzięki zwycięskiej wojnie ze Szwecją i pokojowi nysztadzkiemu (1721) Rosja zyskała szeroki dostęp do wybrzeża bałtyckiego (szwedzkie Inflanty, Estonię, Ingrię, część Karelii). W tym samym roku Piotr I przyjął tytuł cesarza-imperatora, co dało początek Imperium Rosyjskiemu. Piotr I prowadził politykę merkantylistyczną, wspierał rozwój miast, nauki i przemysłu. Za jego rządów wybudowano 233 zakłady, w tym ponad 90 wielkich manufaktur. Reformy i modernizacja państwa w dużej mierze oparte były na dopływie fachowców z zagranicy, np. na otwartej w 1725 roku Akademii Nauk większość wykładowców pochodziła z Niemiec. W latach 1718–1722 wprowadzono scentralizowany system administracji państwowej. Zreformowano Cerkiew, patriarchów zastąpił Świątobliwy Synod Rządzący, tj. kontrolowany przez państwo, kolegialny organ władzy. Poprzez wprowadzenie tzw. czynu, tj. 14-stopniowej tabeli rang urzędniczych, hierarchię społeczną oparto na pozycji w służbie państwowej. Za czasów Piotra I pogłębił się dualizm rosyjskiej struktury społecznej. Obok chłopów (warstwy dźwigającej wszelkie ciężary) i nielicznego mieszczaństwa, występowała warstwa uprzywilejowanej szlachty i duchowieństwa.
Śmierć Piotra I (1725) na długie lata osłabiła kraj. Dopiero panująca w latach 1762–1796 Katarzyna II przywróciła Rosji rolę mocarstwa. Zwycięskie wojny z Turkami i Chanatem Krymskim (1768–1774, 1787–1792) umożliwiły powstanie Noworosji i otworzyły szeroki dostęp do Morza Czarnego. Poprzez uczestnictwo w rozbiorach (1772, 1793, 1795) Rosja zyskała wschodnie ziemie Rzeczypospolitej. Katarzyna II przeprowadziła szereg reform, doprowadzając do polepszenia się sytuacji chłopów cerkiewnych, mieszczan, dworian i wzrostu populacji Rosji z ok. 20 do 35 mln mieszkańców. W latach 1762–1766 doprowadziła do sekularyzacji dóbr duchownych. Cerkwie i monastyry przeszły na utrzymanie państwa, a grunty cerkiewne użytkowane przez chłopów zostały przekazane im na własność. Chłopi z majątków cerkiewnych byli zwalniani z pańszczyzny, jednocześnie sytuacja chłopów z majątków szlacheckich uległa pogorszeniu i byli oni pozbawieni większości praw. W 1785 roku caryca wydała gramoty o przywilejach szlacheckich, prawach miejskich, oficjalnie ustanowiając stan mieszczański z własnym samorządem miejskim.
Panujący w latach 1796–1801 syn Katarzyny II Paweł I kontynuował politykę ekspansji, anektując w 1801 r. Gruzję. W 1797 r. car wydał Manifest ograniczający pańszczyznę w Rosji do 3 dni roboczych w tygodniu. Aleksander I, który w wyniku rewolucji pałacowej przejął władzę po niepopularnym wśród szlachty ojcu, dzięki pokonaniu Wielkiej Armii Napoleona w 1812 i zdobyciu Paryża w 1814 roku zapewnił Rosji dominującą pozycję w Europie. Z ziem odebranych Szwedom utworzył Wielkie Księstwo Finlandii (1809), dalej przyłączył do Rosji: Besarabię (1812), Dagestan i terytorium dzisiejszego Azerbejdżanu (1813). Na kongresie wiedeńskim (1815) Rosja zainicjowała powstanie Świętego Przymierza, którego celem miało być zachowanie istniejącego porządku europejskiego, w szczególności tłumienie ruchów liberalnych. Za panowania Mikołaja I (1825–1855), po pacyfikacji powstania dekabrystów (1825), powstania listopadowego w Polsce (1830), powstania węgierskiego (1849), Rosja zyskała przydomek „żandarma Europy”. Porażka w wojnie krymskiej (1853–1856) z siłami imperium brytyjskiego, osmańskiego, francuskiego i innych krajów przyniosła utratę przez Rosję pozycji hegemona w Europie.
Aleksander II (panujący w latach 1855–1881) przeprowadził w 1861 roku uwłaszczenie chłopów (na terenie Królestwa Polskiego dopiero w 1864 r. jako bezpośrednie następstwo powstania styczniowego). Za jego rządów wprowadzono ponadto samorząd ziemski, rozwinięto samorząd miejski, uregulowano sprawy sądownictwa i tryb pełnienia służby wojskowej, złagodzono cenzurę.
W polityce zagranicznej Rosja kontynuowała ekspansję na wschód (1860 – założenie Władywostoku, uznanie przez Chiny granic na Amurze i Ussuri). W Azji środkowej Rosja zajęła tereny do granicy z Iranem i Afganistanem. Na Kaukazie trwający od 1817 roku opór przeciwko Rosjanom został ostatecznie złamany w roku 1859, wraz ze stłumieniem powstania pod wodzą Imama Szamila.
W 1866 roku Rosja była najrozleglejsza w swojej historii i trzecim co do wielkości państwem w dziejach ludzkości.
Wojna francusko-pruska (1870–1871) dała Rosji możliwość wyzwolenia się z klauzul traktatu paryskiego (1856), krępujących jej swobodę na Morzu Czarnym. Walka o dostęp do dróg morskich i tendencje panslawistyczne skierowały w latach 70. XIX wieku zainteresowanie Rosji w kierunku Bałkanów, co w rezultacie doprowadziło do wybuchu wojny rosyjsko-tureckiej (1877–1878) i wyzwolenia narodów bałkańskich spod panowania tureckiego.
W polityce wewnętrznej wyraźnie dały znać o sobie rosnące problemy społeczne. Pojawił się wpływowy, biorący w obronę chłopów ruch narodników – początkowo idealistyczno-reformatorski, od 1879 r., tj. od utworzenia Narodnej Woli, ewoluował w kierunku rewolucyjnego terroryzmu. Jego ofiarą padł w 1881 roku car Aleksander II.
Aleksander III (panujący w latach 1881–1894) wzmógł stosowane przez państwo środki represji. Prześladowania dotknęły nie tylko radykalnych rewolucjonistów, zaostrzyły się także m.in. formy rusyfikacji stosowane w Polsce, guberniach nadbałtyckich i Finlandii. W polityce zagranicznej Rosja utrzymywała sojusz z Niemcami i Austro-Węgrami, wzmogła ekspansję gospodarczą na Daleki Wschód.
Rywalizacja o wpływy w Mandżurii i Korei doprowadziła do wybuchu wojny rosyjsko-japońskiej (1904–1905) i zaostrzenia stosunków z Wielką Brytanią. Na Bałkanach Rosja poniosła dyplomatyczną klęskę utraciwszy wpływy w Bułgarii, która związała się z Austro-Węgrami. W konflikcie Austro-Węgier z Serbią (28 VII 1914) Rosja poparła Serbię pochopnie, ogłaszając (31 VII 1914) mobilizację generalną, co skłoniło Niemcy do wypowiedzenia wojny Rosji (1 VIII 1914). Lokalny konflikt Austro-Węgier z Serbią zmienił się wkrótce w I wojnę światową, która doprowadzić miała do upadku carskiej Rosji. Genezą przyszłego upadku były nawarstwiające się, nierozwiązane konflikty społeczne.
Od lat 90. XIX w. przy pomocy pożyczek zagranicznych realizowano program przyspieszonej industrializacji kraju. W wielkich ośrodkach przemysłowych, w miastach stołecznych i na południu Ukrainy pojawiła się nowa klasa najemnych pracowników przemysłowych. Do 1913 roku liczebność proletariatu wzrosła do ok. 3 mln osób, tj. podwoiła się w stosunku do 1890 roku, a jego nastroje coraz bardziej się radykalizowały. W rolnictwie wytwarzającym przeszło połowę dochodu kraju i dostarczającym głównie towarów eksportowych (zboża, bydła, drewna) także wystąpiły zjawiska prowadzące do zaostrzenia sytuacji społecznej. Konieczny do finansowania wzrostu gospodarczego przyrost eksportu realizowano poprzez drastyczne ograniczenie konsumpcji wewnętrznej, co prowadziło do pogłębiania się ubóstwa szerokich rzesz chłopów. Rosnący niedostatek powodował masowe migracje biedoty wiejskiej do miast. Zapoczątkowana w 1906 roku przez premiera Piotra Stołypina reforma agrarna, wskutek zamachu na niego (1911) i wybuchu I wojny światowej, została przerwana. Radykalizacja nastrojów społecznych sprzyjała tworzeniu się nielegalnych organizacji o charakterze rewolucyjnym. W 1897 roku powstała w Rosji żydowska organizacja socjaldemokratyczna – Bund. W 1898 roku w Mińsku powołano Socjaldemokratyczną Partię Robotniczą Rosji, w oparciu o tradycje narodnickie w 1901 roku powstała partia socjalistów-rewolucjonistów (eserowcy).
Agitacja podziemnych grup rewolucyjnych i nabrzmiałe problemy społeczne spowodowały wybuch rewolucji w 1905 roku. Wydany przez cesarza Mikołaja II pod wpływem strajku generalnego manifest (30 X 1905) zapowiadał zaprowadzenie praw obywatelskich: prawa do zgromadzeń, wolności słowa, wolności prasy, prawa do zrzeszania się. Powołano również organ przedstawicielski (Dumę) o uprawnieniach ustawodawczych. Reformy cesarskie w pełni zaspokajały żądania rewolucyjnych liberałów (kadetów i oktiabrystów), późniejsze zamieszki wybuchły z inspiracji bolszewików (powstanie w Moskwie w grudniu 1905) bądź pojawiały się samorzutnie.
Upadek caratu.
Obciążenia gospodarcze i techniczne Rosji w związku z I wojną światową przerastały możliwości kraju. Poniesione w 1915 roku porażki zmusiły armię rosyjską do wycofania się z Królestwa Polskiego, guberni grodzieńskiej, wileńskiej, kowieńskiej, kurlandzkiej i innych obszarów. Działania rewolucjonistów, niepowodzenia wojskowe i grożąca katastrofa gospodarcza doprowadziły do upadku monarchii. Masowa demonstracja w Piotrogrodzie w 1917 roku przerodziła się w ogólnokrajowe powstanie robotników i żołnierzy (rewolucja lutowa), które spowodowało abdykację Mikołaja II. Na czele państwa stanął Rząd Tymczasowy pod przewodnictwem księcia Gieorgija Lwowa.
Możliwości działania rządu były ograniczone wskutek nacisków wywieranych przez Piotrogrodzką Radę Delegatów Robotniczych i Żołnierskich, rezultatem sporów stało się tzw. dwuwładztwo w kraju. W ogłoszonych przez Włodzimierza Lenina tak zwanych tezach kwietniowych znalazł się postulat przekazania pełni władzy radom robotniczym i żołnierskim. Żądanie to przygotowało grunt pod rewolucję październikową, w wyniku której obalony został Rząd Tymczasowy, a całą władzę przejęli bolszewicy. W 1918 roku uchwalono konstytucję Rosyjskiej Federacyjnej Socjalistycznej Republiki Radzieckiej (RFSRR), w której rolę decydującej siły politycznej zagwarantowali sobie bolszewicy.
W Cerkwi prawosławnej zniesiono w 1917 roku Świątobliwy Synod Rządzący, przywracając godność patriarchy.
Związek Radziecki.
Podczas wojny domowej (1917–1923) mocarstwa zachodnie rozpoczęły serię interwencji zbrojnych w Rosji w celu uniemożliwienia przejęcia władzy przez komunistów, co doprowadziło do jeszcze większej eskalacji konfliktu i nasileniu się tzw. „białego”, jak i „czerwonego terroru”. Bolszewicy mimo wszystko złamali opór eserowców, mienszewików oraz pokonali białe armie i interwencyjne siły Ententy. Na mocy postanowień traktatu brzeskiego zawartego z państwami centralnymi i kończącego I wojnę światową, Rosja straciła: Ukrainę, Polskę, gubernie nadbałtyckie i Finlandię. W wyniku I wojny światowej, wojny domowej oraz utraty części terytoriów dotychczasowe Imperium Rosyjskie straciło ok. 25 mln obywateli, a gospodarka i infrastruktura kraju legły w gruzach.
W przeciągu wojny domowej RFSRR razem z republikami radzieckimi: Ukrainy, Białorusi i Zakaukazia proklamowały w 1922 roku powstanie ZSRR. Rosyjska FSRR odgrywała rolę dominującą w przeciągu 74. letniej historii ZSRR. W Rosji jako największej republice związkowej żyła ponad połowa populacji radzieckiej. Po śmierci Lenina w 1924 roku całkowitą władzę w państwie przejął Józef Stalin. Rozpoczął on wprowadzać gospodarkę planową, szybką industrializację znacznych obszarów wiejskich i kolektywizację rolnictwa, co doprowadziło do transformacji ZSRR w potężny ośrodek gospodarczy w niewiarygodnie krótkim czasie. Zmiany te jednakże kosztowały życie 7–9 mln mieszkańców, którzy padli ofiarą okrutnej polityki.
W wyniku zawarcia paktu Ribbentrop-Mołotow (1939) Finlandia, Estonia, Łotwa, Litwa, Polska i Besarabia zostały rozdzielone pomiędzy strefy wpływów ZSRR i III Rzeszy. W 1941 roku Niemcy wraz z sojusznikami napadły na Związek Radziecki, otwierając front wschodni w II wojnie światowej. Pomimo początkowych sukcesów wojska nazistowskie zostały zmuszone do odwrotu po bitwie pod Moskwą i poniosły klęskę w wielkiej bitwie o Stalingrad. W latach 1944–1945 Armia Czerwona zajęła Europę Wschodnią i w maju 1945 zdobyła Berlin. W wyniku wojny Związek Radziecki stracił 8,7–10,6 mln żołnierzy oraz 11–15,9 mln cywili. Działaniom wojennym towarzyszyły liczne zbrodnie, popełniane przez wszystkie strony konfliktu na ludności cywilnej i jeńcach wojennych. Choć w wyniku zniszczeń spowodowanych wojną gospodarka ZSRR była w znacznej mierze zrujnowana, Związek Radziecki stał się po wojnie jednym z dwóch supermocarstw światowych. Armia Czerwona okupowała niemal wszystkie kraje Europy Wschodniej, wraz ze wschodnią częścią Niemiec i Austrii. Prawie wszystkie zajęte przez Armię Czerwoną kraje stały się później satelitami ZSRR. W 1948 roku ZSRR stał się drugim po USA mocarstwem nuklearnym oraz zainicjował powstanie Układu Warszawskiego (1955) jako odpowiedzi na powstanie NATO (1949). W latach 50. ZSRR stał się również drugą po USA gospodarką na świecie. Rozpoczął się okres rywalizacji pomiędzy USA i ZSRR o hegemonię nad światem, nazywany zimną wojną.
Po śmierci Stalina radziecki przywódca Nikita Chruszczow skrytykował system polityczny wprowadzony przez swojego poprzednika i rozpoczął proces destalinizacji. Zlikwidowano gułagi, zwolniono i zrehabilitowano miliony więźniów. W okresie rządów Chruszczowa nasilający się konflikt pomiędzy USA i ZSRR osiągnął apogeum po tym, jak USA umieściły w Turcji, a ZSRR na Kubie pociski balistyczne uzbrojone w głowice jądrowe. W 1957 roku ZSRR wystrzelił pierwszego satelitę Sputnik 1, a w 1961 roku Jurij Gagarin został pierwszym człowiekiem w kosmosie, okrążając Ziemię na pokładzie statku kosmicznego Wostok 1.
W 1964 roku władzę przejął Leonid Breżniew. Trwający od lat 30. wzrost gospodarczy uległ pod koniec lat 50. zahamowaniu, co skłoniło władze do decentralizacji gospodarki i innych reform zapoczątkowanych w 1965 roku pod kierownictwem Aleksieja Kosygina. Mimo sukcesów i ponad 6% rocznego średniego wzrostu PKB reformy zostały wstrzymane na początku lat 70., w obawie przed utratą kontroli gospodarki. W 1979 roku ZSRR rozpoczął interwencję w Afganistanie, która nie przyniosła oczekiwanych sukcesów. Zarzucenie reform, sponsorowanie komunistycznych reżimów, partii i ruchów na całym świecie (m.in. Wietnam, Kuba), niskie ceny ropy naftowej, koszty wojny w Afganistanie i wyścigu zbrojeń spowodowały w 1980 roku kryzys gospodarczy. Nastąpiło odrodzenie ruchów religijnych, nacjonalistycznych i separatystycznych w wielu regionach ZSRR.
Sprawujący rządy w latach 1985–1991 Michaił Gorbaczow rozpoczął proces modernizacji kraju. Symbolami zmian stały się głasnost (jawność) i pieriestrojka (przebudowa). Zbyt późno i nieudolnie przeprowadzone reformy nie powstrzymały kryzysu i rozkładu państwa. 10 czerwca 1991 roku prezydentem RFSRR został Borys Jelcyn, który doprowadził do usunięcia komunistów z rządu ZSRR. 8 grudnia zawarto "układ białowieski". Traktat ten głosił, że ZSRR jako podmiot prawa międzynarodowego i byt geopolityczny przestał istnieć, a na jego miejsce suwerenne już kraje powołują Wspólnotę Niepodległych Państw. 26 grudnia 1991 roku nastąpiło formalne rozwiązanie ZSRR.
Federacja Rosyjska.
Po 1990 roku doszło na Północnym Kaukazie do kilku konfliktów zbrojnych. Konflikty te przybierały formę powstań islamskich skierowanych przeciwko siłom federalnym, jak i walk pomiędzy poszczególnymi grupami etnicznymi i klanami. Od kiedy separatyści czeczeńscy ogłosili w 1991 roku niepodległość, doszło do dwóch wojen (I wojna czeczeńska, II wojna czeczeńska) pomiędzy różnymi grupami rebeliantów i wojskami rosyjskimi. Separatyści i islamiści czeczeńscy przeprowadzili liczne ataki terrorystyczne, m.in. w teatrze na Dubrowce i szkole w Biesłanie.
Wysoki deficyt budżetowy w 1997 roku oraz kryzys finansowy w Azji w 1998 roku doprowadziły do pogorszenia się sytuacji gospodarczej i gwałtownego spadku PKB w Rosji. 31 grudnia 1999 Borys Jelcyn zrezygnował z urzędu prezydenta, przekazując władzę w ręce premiera Władimira Putina, który w 2000 roku wygrał wybory prezydenckie. Putin zyskał popularność dzięki opanowaniu sytuacji w Czeczenii, choć na Północnym Kaukazie nadal dochodzi do incydentów zbrojnych. Wysokie ceny ropy naftowej, niski kurs rubla, rosnący popyt na rynku krajowym, konsumpcja i inwestycje państwowe umożliwiły szybki wzrost gospodarczy, poprawienie standardów życia w Rosji i częściową odbudowę wpływów na arenie międzynarodowej. Jednak w Azji Środkowej Rosja obecnie ustępuje pola Chinom. Według słów Dmitrija Trenina, jednego z najważniejszych politologów rosyjskich, wszystko jest tylko „na papierze”, bo za prawdziwą integrację regionu ktoś musiałby zapłacić, a sama Rosja płacić nie jest gotowa. Liczne reformy, wdrożone w okresie prezydentury Putina, zwłaszcza te wzmacniające struktury państwowe Rosji, zostały oznaczone przez niektóre państwa zachodnie jako „niedemokratyczne”. Rządy Putina doprowadziły do przywrócenia porządku, stabilności i rozwoju gospodarczego, co zapewniło mu ogromną popularność w Rosji.
W 2008 roku wybory prezydenckie w Rosji wygrał Dmitrij Miedwiediew, który dotychczas piastował urząd premiera. W 2012 roku wybory prezydenckie w Rosji wygrał ponownie Władimir Putin. Rosja dąży obecnie, razem z Kazachstanem, Białorusią i innymi krajami, do reintegracji gospodarczej i politycznej obszaru postradzieckiego, czego przykładem jest m.in. powołanie Euroazjatyckiej Unii Celnej. Wyraźnym trendem w obecnej polityce jest również zaciśnięcie współpracy z państwami BRICS. Głównymi celami grupy są: stworzenie nowego systemu walutowego, zwiększenie roli państw rozwijających się w światowych instytucjach finansowych i zreformowanie ONZ.
Od 2014 roku Rosja otwarcie angażuje się we wspieranie ruchów separatystycznych na Ukrainie. Przejawem tego była m.in. aneksja Krymu przez Rosję oraz wsparcie dla samozwańczych republik w trakcie wojny w Donbasie. 21 lutego 2022 roku Rosja uznała niepodległość separatystycznych „republik ludowych” Donieckiej oraz Ługańskiej na wschodzie Ukrainy, a 3 dni później rozpoczęła zbrojną inwazję na Ukrainę, celem zniszczenia jej państwowości oraz zaboru terytorium.
Demografia.
Statystyki demograficzne.
W latach 1993–2009 występowało w Rosji zjawisko depopulacji. Liczba jej mieszkańców spadła z 148,6 mln na początku 1993 do 141,9 mln na początku 2009 roku. Przyczynami były zbyt niska stopa urodzeń, względnie niska oczekiwana dalsza długość trwania życia (związana z niskim poziomem opieki zdrowotnej, brakiem zdrowego trybu życia i alkoholizmem ludności) oraz niedostateczna liczba imigrantów. W 2010 po raz pierwszy od 16 lat zanotowano w Rosji przyrost ludności mimo nadal ujemnego przyrostu naturalnego, a w 2013 r. po raz pierwszy dodatni przyrost naturalny. Liczba mieszkańców wzrosła w 2014 do 143,7 mln, a na skutek przyłączenia Krymu i przyrostu naturalnego w 2015 r. do 146,3 mln.
Według Światowej Organizacji Zdrowia:
Struktura etniczna.
Zgodnie ze spisem ludności przeprowadzonym w 2021 największą grupą etniczną Rosji są Rosjanie należący do Słowian wschodnich. Rosję zamieszkuje ich blisko 105,6 mln (71,73% całej populacji, 80,85% wszystkich osób, które zadeklarowały w spisie swoją narodowość). W Rosji słowo "Rosjanie" (ros. "rossijanie") jest używane do określenia wszystkich obywateli Rosji bez względu na przynależność etniczną, natomiast dla Rosjan w sensie etnicznym w języku rosyjskim stosowany jest termin „Russkije”. Dawniej etnicznych Rosjan nazywano też Wielkorusinami (ros. "wielikorusy"), gdyż zamieszkiwali nie tyle większą, co starszą część państwa, w przeciwieństwie do Małorusinów (dziś Ukraińców). Grupami etnicznymi w ramach narodu rosyjskiego są: Kamienszczycy, Kierżacy, Kołymczanie, Kozacy, Pomorcy i wiele innych.
Religia.
Zgodnie z konstytucją z 1993 roku Rosja jest państwem świeckim gwarantującym wolność sumienia i wyznania. W Rosji przy przeprowadzeniu spisów ludności od 1937 roku nie są zadawane pytania dotyczące stosunku do religii, dlatego oficjalnych statystyk brak. Znaczny wpływ na stopień religijności wywarł okres socjalizmu, który trwał 72 lata i w czasie którego religia była zwalczana. Ze względu na specyfikę religijności Rosji i znaczne zróżnicowanie wyznaniowe niemożliwe jest uzyskanie jednoznacznych danych. Według badań Pew Research Center z 2010 r. 73,3% obywateli Rosji to chrześcijanie (71% prawosławni, 1,8% protestanci, 0,5% katolicy), 10% to muzułmanie. Wyznawcy innych religii stanowią mniej niż 1% populacji. Liczba ateistów, agnostyków wynosi 16,2%.
95% zarejestrowanych parafii prawosławnych przynależy do Rosyjskiego Kościoła Prawosławnego. Liczba praktykujących prawosławnych jest stosunkowo niska i wynosi 15–20%. W 988 r. prawosławie przyjął książę kijowski Włodzimierz I Wielki. Data chrztu Rusi często jest uważana za początek samego Rosyjskiego Kościoła Prawosławnego. Kościół stanowił początkowo metropolię w składzie Patriarchatu Konstantynopola i to właśnie patriarcha ekumeniczny dokonywał konsekracji głowy ruskiego prawosławia. Metropolita początkowo rezydował w Kijowie. W 1299 r. metropolita kijowski Maksym przeniósł siedzibę metropolii do Włodzimierza, a w 1325 r. następca Maksyma, Piotr przeniósł stolicę Kościoła do Moskwy. W 1448 r. Kościół uzyskał staraniem metropolity Jonasza niezależność od Patriarchatu Konstantynopola, a w 1589 r. metropolita Hiob stał się pierwszym patriarchą Moskwy i całej Rusi. Patriarchat moskiewski zajmuje piąte miejsce w dyptychu Kościołów prawosławnych, tuż po czterech patriarchatach starożytnych. Rosyjski Kościół Prawosławny pod koniec 2006 r. liczył: 157 diecezji, 29 268 parafii, 203 biskupów, 30 670 księży i diakonów, 829 monastyrów oraz 87 szkół teologicznych (w tym 5 akademii duchowych i 3 uniwersytety).
Islam jest najszerzej rozpowszechniony na północnym Kaukazie, środkowym Powołżu i Uralu, Moskwie i Petersburgu. Muzułmanie stanowią większość ludności w Inguszetii (98%), Czeczenii (96%), Dagestanie (94%), Kabardo-Bałkarii (70%), Karaczajo-Czerkiesji (63%), Baszkirii (54,5%) i Tatarstanie (54%), gdzie święta muzułmańskie obchodzone są na poziomie republikańskim. Dominującym nurtem w islamie rosyjskim jest sunnizm (90%), bogate tradycje ma także sufizm. Według Pew Research Center Rosja ma największą populację muzułmańską w Europie. W 2010 r. w Rosji miało żyć 16,4 mln muzułmanów (11,6% populacji rosyjskiej). Pew Research Center szacuje, że liczba wyznawców islamu wzrośnie w 2030 r. do 18,6 mln, czyli 14,4% populacji Rosji.
Buddyzm jest religią tradycyjną w pięciu regionach Rosji: Kałmucja (jedyny w Europie region buddyjski), Tuwa, Buriacja, Kraj Zabajkalski i obwód irkucki. Większość rosyjskich buddystów wyznaje jego tybetańską odmianę. W Mari El można spotkać wyznawców tradycyjnej religii Maryjczyków, jedynej nieprzerwanie funkcjonującej politeistycznej religii w Europie. Na Syberii oraz Dalekim Wschodzie pośród niektórych ludów tubylczych spotykane są praktyki i wierzenia szamanistyczne i animistyczne, należące do najstarszych wierzeń na świecie w ogóle.
Po wprowadzeniu ustaw antyekstremistycznych państwo rosyjskie prowadzi politykę skierowaną przeciwko grupom religijnym nawołującym do łamania prawa i stanowiącym zagrożenie dla porządku publicznego lub za takie uważane, w szczególności fundamentalistom islamskim, sektom religijnym i niektórym innym organizacjom religijnym jak np. Świadkom Jehowy. Ministerstwo Sprawiedliwości dysponuje prawem konfiskaty mienia takich wspólnot religijnych. Działaniom władz sprzeciwiają się obrońcy praw człowieka w Rosji. 10 maja 2018 roku ze związku z ograniczaniem wolności religijnej głębokie zaniepokojenie wyraziła delegatura Unii Europejskiej, 9 innych krajów europejskich oraz delegatura Stanów Zjednoczonych przy Organizacji Bezpieczeństwa i Współpracy w Europie.
Największe miasta Rosji.
W Rosji (stan na 1 października 2021) 1118 miejscowości posiada prawa miejskie (w tym 18 miast na anektowanym Krymie). 16 największych miast Rosji liczy ponad milion mieszkańców, przy czym Moskwa jako jedyne miasto liczy ponad 13 mln mieszkańców i jest największym miastem Rosji i zarazem całej Europy. 20 miast jest zamieszkiwanych przez 500 tys. do 1 mln ludzi, 42 miast od 250 tys. do 500 tys. osób (w tym 2 miasta na anektowanym Krymie), 94 miasta od 100 tys. do 250 tys. mieszkańców (w tym 2 miasta na anektowanym Krymie), 146 miast od 50 tys. do 100 tys. osób (w tym 2 miasta na anektowanym Krymie) i 801 miasto poniżej 50 tys. osób (w tym 13 miast na anektowanym Krymie).
Polityka.
Ustrój polityczny.
Zgodnie z konstytucją, zaaprobowaną w referendum z 12 grudnia 1993 roku, Rosja jest republiką federalną o semiprezydenckim systemie rządów. Głową państwa jest prezydent wybierany w głosowaniu powszechnym na 6-letnią kadencję (do 2012 roku kadencja trwała 4 lata). Prezydent ma szerokie uprawnienia w zakresie władzy ustawodawczej (prawo wydawania dekretów z mocą ustawy) i władzy wykonawczej (jest m.in. gwarantem konstytucji, praw i swobód obywatelskich, naczelnym dowódcą sił zbrojnych oraz arbitrem w sprawach między władzą centralną i regionalną). Prezydenta może odwołać wyłącznie Zgromadzenie Federalne z Sądem Najwyższym na podstawie dopuszczenia się przez prezydenta zdrady państwa lub innego ciężkiego przestępstwa.
Organem władzy ustawodawczej jest dwuizbowy parlament – Zgromadzenie Federalne, składające się z izby wyższej: Rady Federacji oraz izby niższej: Dumy Państwowej. W skład Rady Federacji wchodzi 166 członków (po 2 przedstawicieli z każdego z 83 podmiotów federacji: po 1 reprezentancie delegowanym przez głowę regionu i przez lokalny parlament). Duma Państwowa składa się z 450 deputowanych którzy od 2012 są wybierani na 5-letnią kadencję (do 2012 roku kadencja trwała 4 lata) w wyborach powszechnych (225 mandatów zostaje obsadzonych w okręgu federalnym na podstawie systemu proporcjonalnego z list partyjnych, 225 – w okręgach 1-mandatowych). Organem władzy wykonawczej jest rząd, na którego czele stoi przewodniczący (premier) powoływany przez prezydenta i zatwierdzany przez Dumę (przy braku zgody Dumy prezydent posiada prawo do jej rozwiązania; premiera zatwierdza wówczas nowo wybrana Duma). Członków rządu mianuje prezydent na wniosek premiera.
Subiekty Federacji Rosyjskiej mają własne konstytucje i organy władzy ustawodawczej (ordynacja wyborcza jest analogiczna do wyborów do Dumy) oraz wykonawczej (przewodniczący regionu powołuje rząd regionalny). Kandydaturę na przewodniczącego regionu zgłasza prezydent, a zatwierdza lokalny parlament. Jeżeli żaden z trzech kolejnych kandydatów prezydenta nie otrzyma zgody parlamentu, prezydent ma prawo do rozwiązania tego parlamentu. Kandydatów zatwierdza wówczas nowo wybrany parlament.
Przez część komentatorów określane jako współczeste państwo faszystowskie, a rosyjska odmiana faszyzmu określana jako "raszyzm" z Aleksandrem Duginem jako głównym ideologiem oraz symbolem litery "Z" jako nową swastyką. 
Partie polityczne.
W Rosji istnieje system wielopartyjny. Partie konkurują o miejsca w dwuizbowym parlamencie – 450-osobowej Dumy Państwowej i 170-osobowej Rady Federacji. W wyniku wyborów z 2011 roku w Dumie znalazły się cztery partie: Jedna Rosja (49,32% głosów), Komunistyczna Partia Federacji Rosyjskiej (19,19% głosów), Sprawiedliwa Rosja (13,24% głosów) i Liberalno-Demokratyczna Partia Rosji (11,67% głosów). Tylko te partie przekroczyły próg wyborczy 7% głosujących.
Do obecnie działających pozaparlamentarnych partii politycznych należą: Jabłoko, Patrioci Rosji i Słuszna Sprawa. W Rosji działa także szereg innych organizacji reprezentujących niemal wszystkie idee i opcje społeczno-polityczne współczesnego świata (m.in. Akcja Autonomiczna, Asocjacja Ruchu Anarchistów, Front Narodowo-Patriotyczny „Pamięć”, Inna Rosja, Libertariańska Partia Rosji, Piracka Partia Rosji, Rewolucyjna Partia Robotnicza, Rosja Pracująca, Rosyjski Ruch Socjalistyczny, Rosyjski Socjaldemokratyczny Sojusz Młodzieży, Rosyjski Sojusz Obywatelski, Socjalistyczna Partia Pracujących, Sojusz Socjaldemokratów, Stowarzyszenie Rodziny Romanowów, Towarzystwo Inicjatywnych Obywateli Rosji, Unia Demokratyczna, Wielka Rosja, Wszechrosyjski Front Ludowy, Wszechzwiązkowa Komunistyczna Partia Bolszewików i Zielona Alternatywa).
Prawo.
Poziom przestrzegania praw obywatelskich w Rosji jest trudny do ustalenia ze względu na duże różnice panujące pomiędzy poszczególnymi regionami kraju, jak i silnym upolitycznieniem tematu. Prawa i swobody obywatelskie gwarantuje w Rosji rozdział 2. konstytucji przyjętej w 1993 r. Rosja była członkiem Rady Europy, jednak po agresji na Ukrainę w 2022 roku została zawieszona w prawach członka, 15 marca 2022 rozpoczęła procedurę wystąpienia z tej organizacji, a w tym samym dniu została z niej wydalona. Jest także sygnatariuszem Powszechnej Deklaracji Praw Człowieka oraz członkiem innych międzynarodowych instytucji zobowiązujących państwo do przestrzegania praw i swobód obywatelskich. Są to m.in.: Międzynarodowy Pakt Praw Obywatelskich i Politycznych oraz Międzynarodowy Pakt Praw Gospodarczych, Społecznych i Kulturalnych. Podporządkowanie prawodawstwa wewnętrznego wymienionym instytucjom umożliwia 15. artykuł rozdziału 1. konstytucji rosyjskiej. Pomimo istnienia odpowiednich instrumentów prawnych, Rosja ma duże problemy z przestrzeganiem praw człowieka, wolności słowa i praw obywatelskich. W rankingu "The Economist 2006" Rosja zajęła 102. miejsce na 167 ocenionych państw. W rankingu "Press Freedom Index 2021" organizacji Reporterzy bez Granic, Rosja jest na 150. miejscu spośród 180 ocenionych państw.
System penitencjarny.
Rosyjska Federalna Służba Wykonania Kar (FSIN) jest czwartą co do wielkości machiną penitencjarną na świecie (po USA, Chinach i Brazylii). Pod względem relatywnej liczby uwięzionych (404 na 100 tys. ludności) Rosja plasuje się na 16. pozycji w świecie. Po roku 2000 (tzn. w czasach rządów Putina) dla Rosji charakterystyczny jest prawie dwukrotny spadek liczby osób pozbawionych wolności (1 060 404 w 2000., 582 889 w 2018.), natomiast dla reszty Europy (poza Rosją) notowany był wzrost o 3,1%. W skali globalnej w latach 2015–2018 odnotowano wzrost o 3,7%, natomiast w Rosji spadek o 10%. Według danych statystycznych (2019) w więzieniach przetrzymywanych jest 558 778 osób (w tym 44.336 kobiet); w tej liczbie w areszcie śledczym przetrzymywano 100 771 osób (w tym 8.851 kobiet). Pośród osób pozbawionych wolności odnotowano spadek liczby odbywających karę pozbawienia wolności po raz pierwszy (z 356 tys. w 2002. do 211 tys. w 2018.). Zjawiskiem pozytywnym jest to, że jeszcze znaczniej zmalała liczba odbywających karę pozbawienia wolności po raz drugi (z 204 tys. w 2002. do 84 tys. w 2018.), natomiast liczba odbywających karę pozbawienia po raz trzeci i więcej pozostaje stabilna (w 2002. 161 tys., w 2018. 166 tys.). Według danych z 2019. FSIN składa się z 702 kolonii korekcyjnych (432.579 uwięzionych) w tym w 122 kolonii-osiedli z 33 269 osób, oraz 7 kolonii dla skazanych na dożywocie (2017 osób). W 209 aresztach śledczych przetrzymywano 98 301 osób, w 8 więzieniach 1145 osób, w 23 koloniach wychowawczych dla niepełnoletnich – 1182 osób. Przy koloniach żeńskich jest 13 „domów dziecka”, w których przebywa 437 dzieci osadzonych matek. Istnieje 31 zakładów przemysłowych i rolniczych FSIN, 584 „ośrodki adaptacji pracowniczej” oraz 72 warsztaty produkcyjne. Przy zakładach korekcyjnych są 283 zakłady ogólnokształcące oraz ich 503 filie, 284 zakłady kształcenia zawodowego oraz ich 442 filie. 1554 obiekty (budynki, pomieszczenia), wykorzystywane są w celach religijnych, w tym: 1074 – prawosławnych, 406 – islamskich, 24 – buddyjskich, 11 – katolickich, 17 – judaistycznych, oraz 22 – innych nurtów religijnych. System penitencjarny w Rosji zatrudnia 295 967 osób.
Demokracja w Rosji.
W średniowieczu, w okresie rozbicia dzielnicowego Rusi, na obszarze między Bałtykiem a Uralem istniały państwa o republikańskim ustroju politycznym: Republika Nowogrodzka (1136–1478), Republika Pskowska (1348–1510) i Republika Wiacka (1452–1489), wcielone następnie do Wielkiego Księstwa Moskiewskiego.
W latach 1549–1653 były zwoływane przez cara (w okresie bezcarewia przez Dumę) Sobory Ziemskie. Do ich kompetencji należały wybór cara oraz prawodawstwo, które mogło być dodatkowo sankcjonowane przez monarchę. Duma jako organ władzy prawodawczej wykształciła się na Rusi już w X wieku. Prawo do uczestniczenia w Dumie posiadali do 1711 roku wyłącznie bojarzy, diakowie i dworianie. W XVII wieku carowie zaczęli umacniać swoją pozycję kosztem Dumy i Soborów, wprowadzając stopniowo rządy absolutne (samodzierżawie). W 1711 roku Duma została zastąpiona przez Senat Rządzący, który istniał do obalenia monarchii. W 1810 roku powołano Radę Państwa – najwyższy organ ustawodawczy w Imperium Rosyjskim. W następstwie rewolucji w 1905 roku przywrócono Dumę Państwową jako izbę niższą Parlamentu Imperium Rosyjskiego. Rada Państwa zaczęła zaś stanowić izbę wyższą tegoż parlamentu. W latach 1906, 1907, 1907 i 1912 odbyły się w Rosji cztery wybory do Parlamentu Imperium Rosyjskiego. W 1785 roku powołano do życia samorządy miejskie, a w 1864 roku samorządy ziemskie.
Po rewolucji lutowej i obaleniu caratu 14 września 1917 Rząd Tymczasowy ogłosił Rosję republiką, następnie dnia 8 października zniósł Dumę i rozpisał demokratyczne wybory do Wszechrosyjskiego Zgromadzenia Ustawodawczego (konstytuanty Rosji). Konstytuanta została wybrana (tzn. już po obaleniu Rządu Tymczasowego i przejęciu władzy przez bolszewików) przy frekwencji ok. 50%. W wyborach uczestniczyło 44,4 mln uprawnionych do głosowania. Eserowcy zdobyli 40%, bolszewicy 23,9%, kadeci 4,7%, mienszewicy 2,3%. po odbyciu posiedzenia inauguracyjnego Konstytuanta została rozpędzona przez bolszewików, co było impulsem dla wybuchu wojny domowej w Rosji.
W początkowym okresie radzieckim i dyktatury proletariatu wprowadzono demokrację rad, w której burżuazja i duchowieństwo straciły prawa wyborcze. Ugrupowania niekomunistyczne stanowiły nielegalną opozycję. Rady Delegatów były wybierane na szczeblu lokalnym i centralnym. Jako Parlament, Zjazd Rad miał zgodnie z konstytucją władzę ustawodawczą i wykonawczą, wybierał ze swojego grona Komitet Wykonawczy (tak jak każda rada). W okresie stalinizmu demokracja rad i dyktatura proletariatu w praktyce zanikły, ustępując miejsca dyktaturze jednostki, tj. sekretarza generalnego Komunistycznej Partii Związku Radzieckiego.
Do demokratycznych wyborów powrócono pod koniec istnienia ZSRR (w czasie tzw. pieriestrojki). 26 marca 1989 roku odbyły się pierwsze alternatywne wybory do Zjazdu Deputowanych Ludowych, w którym zawiązała się opozycyjna Międzyregionalna Grupa Deputowanych. Pod jej naciskiem 15 marca 1990 roku zniesiono konstytucyjną klauzulę o kierującej roli partii komunistycznej i proklamowano system wielopartyjny. 26 marca 1990 roku odbyły się demokratyczne wybory do parlamentu Rosyjskiej FSRR oraz rad lokalnych. Przewodniczącym Rady Najwyższej Rosji wybrano pozostającego w opozycji do ówczesnych władz Borysa Jelcyna, który w 1991 roku zwyciężył w pierwszych wyborach prezydenckich w historii Rosji.
W 1993 doszło do kryzysu konstytucyjnego, rozwiązania parlamentu i zniesienia radzieckiej konstytucji. Opór parlamentu przerodził się w pucz który został stłumiony przez wierne prezydentowi wojsko. Pierwsze poradzieckie wybory do Dumy odbyły się 12 grudnia 1993 roku wraz z wyborami do Rady Federacji i referendum konstytucyjnym. Kadencja pierwszej Dumy i Rady Federacji trwała 2 lata. Kolejne wybory do Dumy odbyły się w latach: 1995, 1999, 2003, 2007, 2011 i 2016. W latach 2000–2005 zmieniono ordynacje regulujące wybory do Rady Federacji i wybory przewodniczących regionów, podnosząc rolę prezydenta.
Stosunki międzynarodowe.
Na mocy postanowień z Ałmaty (21 XII 1991) Rosji przysługuje stałe miejsce ZSRR w Radzie Bezpieczeństwa ONZ i wszystkich innych organizacjach międzynarodowych. Jednocześnie jako sukcesora ZSRR i jego międzynarodowych zobowiązań ustalono w 1991 roku Wspólnotę Niepodległych Państw.
Rosja jest obecnie członkiem następujących organizacji międzynarodowych: APEC, ARF, BIS, BSEC, Euroazjatycka Wspólnota Gospodarcza, Europejski Bank Odbudowy i Rozwoju, G20, GCTU, IAEA, IBRD, ICAO, ICC, Międzynarodowy Ruch Czerwonego Krzyża i Czerwonego Półksiężyca, IDA, IFC, IFRCS, Międzynarodowa Organizacja Hydrograficzna, ILO, IMO, Inmarsat, Interpol, IPU, ISO, ITSO, ITU, ITUC, Klub Paryski, Międzynarodowy Fundusz Walutowy, Międzynarodowy Komitet Olimpijski, MIGA, MINURSO, NSG, ONZ, OPCW, Organizacja Układu o Bezpieczeństwie Zbiorowym, OSCE, PCA, PFP, Powszechny Związek Pocztowy, Rada Arktyczna, Rada Bezpieczeństwa Organizacji Narodów Zjednoczonych, Rada Partnerstwa Euroatlantyckiego, SCO, UNCTAD, UNESCO, UNHCR, UNIDO, UNITAR, UNMEE, UNMIL, UNMIS, UNOCI, UNOMIG, UNTSO, UNWTO, WCO, WFTU, WHO, WIPO, WMO, Wspólnota Niepodległych Państw, WTO, ZC, Związek Rosji i Białorusi oraz posiada status obserwatora w organizacjach: CERN, Międzynarodowa Organizacja ds. Migracji, Stowarzyszenie Integracji Latynoamerykańskiej, OPA, Organizacja Współpracy Islamskiej. Rosja jest także sygnatariuszem Międzynarodowego Trybunału Karnego, partnerem w rozmowach ASEAN i gościem NAM-u.
Spory międzynarodowe.
Większość sporów granicznych odziedziczonych po ZSRR zostało rozwiązanych drogą kompromisu. Do nierozwiązanych problemów należy spór japońsko-rosyjski o południową część Wysp Kurylskich o łącznej powierzchni 5175 km². Od zwrotu tych wysp Japonia uzależniła zawarcie traktatu pokojowego z ZSRR, którego nie podpisano do dzisiaj. Kolejnym sporem jest przynależność państwowa wsi Aigba i okolicznych terenów o powierzchni ok. 160 km² położonych na rosyjsko-abchaskiej granicy. Radziecki, a następnie rosyjski parlament do tej pory nie ratyfikował radziecko-amerykańskiej umowy z 1990 roku o przebiegu granicy z USA na Morzu Beringa.
Przyczyną napięcia pomiędzy Gruzją, państwami zachodnimi i Rosją jest uznanie niepodległości Abchazji i Osetii Południowej przez Federację Rosyjską oraz uznanie suwerenności Kosowa przez państwa zachodnie. Zarzewie nowego sporu stanowią roszczenia Rosji, Kanady, USA, Norwegii i Danii w roponośnej Arktyce. Od 2001 roku Rosja nalega na Komisję Granic Szelfu Kontynentalnego o poszerzenie granic strefy rosyjskiej na Oceanie Arktycznym na podstawie wyników badań geograficznych szelfu. Kontrowersje wzbudzały zgłaszane przez Rosję propozycje uruchomienia korytarza międzynarodowego mającego łączyć Białoruś z obwodem kaliningradzkim, który miał przebiegać przez terytorium Litwy. Spór ten został złagodzony częściowym zniesieniem obowiązku wizowego dla obywateli rosyjskich (tzw. przygraniczny ruch bezwizowy), umożliwiający swobodne przemieszczanie się Rosjan z obwodu kaliningradzkiego na Białoruś i do Rosji. Źródłem sporu pomiędzy Estonią, Łotwą a Rosją jest dyskryminacja mniejszości rosyjskiej w republikach nadbałtyckich. Rząd rosyjski zabiega o poprawę sytuacji Rosjan, którzy po 1991 roku zostali pozbawieni w znacznej mierze praw obywatelskich na Łotwie i w Estonii. Od 2014 roku Rosja na wniosek prezydenta Syrii Baszara Asada prowadzi operację zbrojną przeciw Państwu Islamskiemu i ugrupowaniom opozycyjnym usiłującym zbrojnie obalić władze syryjskie. Zarówno siły rządowe, jak i zbrojna opozycja oskarżane są o dopuszczenie się zbrodni przeciwko ludzkości. Operacja jest prowadzona z wykorzystaniem istniejącej od lat 80. XX wieku bazy marynarki rosyjskiej w syryjskim porcie Tartus oraz nowo powstałej bazy Sił Powietrzno-Kosmicznych Rosji na terenie syryjskiego portu lotniczego Latakia.
Konflikt na Ukrainie.
Ukraińsko-rosyjski spór terytorialny oscylował początkowo (w latach 1991–2013) wokół braku wytyczonej granicy między dwoma państwami na morzach Azowskim i Czarnym. W 2014 roku wojska Federacji Rosyjskiej przeprowadziły operację specjalną na Krymie, która doprowadziła do poddania się przeważającej części wojska ukraińskiego na tym półwyspie, jego przejścia na stronę Rosji i w większości wcielenia do sił zbrojnych Rosji. Operacja specjalna umożliwiła względnie pokojowe oderwanie się Krymu od Ukrainy, co nastąpiło 11 marca 2014, kiedy to połączone zgromadzenie radnych Rady Najwyższej Republiki Autonomicznej Krymu i Rady Miejskiej Sewastopola przyjęło deklarację niepodległości Republiki Krymu. W deklaracji niepodległościowej powołano się wprost na przypadek Kosowa i wyrok z 22 lipca 2010, w którym Międzynarodowy Trybunał Sprawiedliwości uznał, że jednostronna deklaracja niepodległości Kosowa nie narusza prawa międzynarodowego. 17 marca 2014 Rada Najwyższa ogłosiła niepodległość Krymu (w składzie którego tymczasowo połączyły się Autonomiczna Republika Krymu oraz miasto wydzielone Sewastopol), co było konsekwencją referendum, w którym za przyłączeniem Krymu z Sewastopolem do Rosji zagłosowało według oficjalnych danych krymskich 96,57% uczestników przy frekwencji 84%. Tego samego dnia niepodległość Krymu uznała Rosja. 18 marca 2014 podpisano umowę między Rosją a Krymem (razem z miastem wydzielonym Sewastopol) o włączeniu całego Krymu do Rosji. Większość państw świata nadal uznaje Krym za republikę autonomiczną w składzie Ukrainy. Niewiążąca prawnie Rezolucja Zgromadzenia Ogólnego ONZ nr 68/262 27 marca 2014 uznała przyłączenie Krymu za sprzeczne m.in. z Deklaracją Zasad Prawa Międzynarodowego z 24 października 1970 czy Aktem Końcowym KBWE z 1 sierpnia 1975.
Od marca 2014 roku władze Ukrainy oraz niektórzy politycy zachodni twierdzą, że Siły Zbrojne Federacji Rosyjskiej są zaangażowane po stronie separatystów prorosyjskich w ich konflikcie zbrojnym z Ukrainą. W dniach 28 i 29 sierpnia 2014 ministerstwa spraw zagranicznych: Litwy, Łotwy, Estonii i Polski wydały komunikaty, w których działania na Ukrainie nazwały „inwazją” rosyjskich sił zbrojnych, naruszeniem zasad prawa międzynarodowego oraz pogwałceniem suwerenności i integralności terytorialnej Ukrainy. 13 lutego 2016, podczas 52. Monachijskiej Konferencji Bezpieczeństwa minister spraw zagranicznych RP Witold Waszczykowski, w polemice z ambasadorem Rosji przy NATO Aleksandrem Gruszko oświadczył, że "to co widzimy na Wschodzie, to nie jest kryzys ukraiński, ani też wojna domowa, to jest rosyjska agresja przeciwko Ukrainie".
Władze Rosji zaprzeczają obecności rosyjskich sił zbrojnych na terytorium Ukrainy, jednocześnie deklarując wsparcie polityczne, logistyczne i humanitarne dla separatystów oraz umożliwiając udział w walkach około 3–4 (według danych prorosyjskich) lub 12 (według danych ukraińskich) tysięcy ochotników z Rosji, w tym wojskowych. 
Za przyczynę konfliktu obalony ukraiński prezydent Wiktor Janukowycz, a także separatyści (w tym władze republik Donieckiej i Ługańskiej), władze Krymu Rosji uznali „nielegalny, zbrojny przewrót w Kijowie” w lutym 2014 roku „zorganizowany głównie przez USA”, w wyniku którego - według propagandy rosyjskiej - miało dojść do wybuchu niezadowolenia mieszkańców na południu i wschodzie Ukrainy, „prześladowań ludności rosyjskiej”, a nawet usiłowanie „ludobójstwa” przez nowe władze ukraińskie. 24 lutego 2022, wkrótce po uznaniu niepodległości "republik" w Donbasie, Rosja rozpoczęła inwazję na Ukrainę.
Gospodarka.
Ze względu na olbrzymie terytorium, liczbę ludności oraz ogromne zasoby naturalne Rosja należy do największych gospodarek świata. W 2014 roku pod względem całości PKB liczonego według parytetu siły nabywczej Rosja zajęła 6. miejsce na świecie, a w cenach bezwzględnych dziesiąte. Pomimo zachodnich sankcji gospodarczych Rosja utrzymała w 2014 roku wzrost gospodarczy na poziomie 0,6%. Dług publiczny w 2014 roku był znikomy i wyniósł 13,4%. Dług zewnętrzny, również stosunkowo niski, wynosił 599 mld USD (16,7% PKB). W 2014 roku Rosja dysponowała szóstymi co do wielkości rezerwami walutowymi na świecie (385,5 mld USD). Wartość bezpośrednich inwestycji zagranicznych w Rosji wyniosła w 2014 roku 353,4 mld USD. Wartość bezpośrednich inwestycji rosyjskich poza granicami kraju wyniosła 388,4 mld USD. Od 2005 roku w przetargach o koncesje na wydobywanie nośników energii i metali strategicznych mogą uczestniczyć jedynie przedsiębiorstwa, w których udział kapitału rosyjskiego wynosi przynajmniej 51%.
Waluta.
Walutą kraju jest rubel rosyjski (symbol RUB), który znajduje się w obiegu niemal od początku historii Rosji. Wprowadzono go w XIII wieku w Republice Nowogrodzkiej jako odpowiednik grzywny srebra. Jako moneta pojawił się w 1654 r., a na stałe wszedł do obiegu od 1704 r., w wyniku reformy pieniężnej Piotra Wielkiego. Ostatnia reforma pieniężna miała miejsce w 1998 r. W 2006 roku kurs rubla został uwolniony i od tej pory jego wartość ustala rynek. Średni roczny kurs rubla wobec dolara: 61,1945 (2015), 27,1355 (2006), 9,7945 (1998). Roczny średni kurs rubla wobec złotówki: 1 RUB = 0,062172 PLN (2015). Obecnie w obiegu znajdują się banknoty o nominałach: 10, 50, 100, 500, 1000 i 5000 rubli, a także monety o nominałach: 1, 5, 10 i 50 kopiejek oraz 1, 2, 5 i 10 rubli.
PKB, inflacja, bezrobocie.
Produkt krajowy brutto
"Dane odpowiadają wartości dolara w 2014 r."
PKB na 1 mieszkańca (PPP)
"Dane odpowiadają wartości dolara w 2014 r."
Wzrost PKB
Struktura PKB (2014)
Inflacja
Bezrobocie
"Źródło:" CIA – The World Factbook
Handel zagraniczny.
Rosyjskimi towarami eksportowymi są: ropa naftowa, gaz ziemny, rudy żelaza i innych metali, drewno i wyroby drewniane, węgiel kamienny, produkty rolnicze, wyroby chemiczne, stal i żelazo, broń, maszyny. Główne kierunki eksportu w 2014 roku: Holandia 13,7%, Chiny 7,5%, Niemcy 7,5%, Włochy 7,2%, Turcja 5%. Główni partnerzy importowi: Chiny 17,8%, Niemcy 11,5%, Stany Zjednoczone 6,6%, Włochy 4,5%, Białoruś 4,1%. W 2014 roku wartość eksportu (520,3 mld USD) była ponad 1,6 raza większa od importu (323,9 mld USD). Według SIPRI Rosja jest największym na świecie eksporterem ciężkiej broni konwencjonalnej. Surowce mineralne i drewno oraz wyroby z tychże materiałów wykonane stanowiły w 2013 roku ok. 80% wartości eksportu, co powoduje dużą wrażliwość rosyjskiej gospodarki na wahania światowych cen surowców.
Przemysł.
Przemysł elektromaszynowy.
Rosja zajmuje trwałe, drugie miejsce (po USA) w eksporcie broni na świecie i jest największym na świecie eksporterem ciężkiej broni konwencjonalnej. Główne kierunki eksportu broni w latach 2005–2009 to: Chiny (35%), Indie (24%) i Algieria (11%). W 2014 r. Rosja sprzedała za granicę broń o wartości 15,5 mld USD i zawarła nowe eksportowe kontrakty zbrojeniowe na blisko 14 mld USD. W sumie obecny portfel zamówień broni rosyjskiej wynosi ok. 40 mld USD. Wiele eksportowanych przez ZSRR i Rosję konstrukcji, np. karabin AK-47, czołgi T-34, T-54/T-55, samoloty Ił-2, Jak-9, MiG-15 i MiG-21 oraz helikopter Mi-8 jest produkowanych masowo.
Rosyjski przemysł lotniczy ma tradycje sięgające 1910 r. Igor Sikorski zaprojektował w Rosji pierwsze samoloty wielosilnikowe oraz wiele łodzi latających na potrzeby Carskich Sił Powietrznych. Do najważniejszych koncernów lotniczych i biur konstruktorskich należą: Tupolew (1922), Irkut (1932), Iljuszyn (1933), Jakowlew (1934), Mikojan i Guriewicz (1939) oraz Suchoj (1939). W 2004 r. biura lotnicze zostały połączone w Zjednoczony Koncern Lotniczy. Rosyjski VSMPO-AVISMA to największy na świecie dostawca tytanu i wyrobów tytanowych. Do największych klientów należą Boeing i Airbus, których tytanowe części są produkowane w Rosji, następnie General Electric, Rolls-Royce, Snecma, Pratt &amp; Whitney oraz rodzimy przemysł kosmiczny. W 2012 r. produkcja tytanu sięgnęła 47 tys. ton. Holding Russian Helicopters to największy na świecie producent w segmencie średnich i ciężkich śmigłowców (14% całkowitego światowego rynku śmigłowców, 35% światowej floty helikopterów bojowych, 74% floty światowej superciężkich śmigłowców o masie powyżej 20 ton, 56% światowej floty śmigłowców o masie od 8 do 15 ton).
Czołowym rosyjskim przedsiębiorstwem produkującym samochody jest GAZ, założony w 1929 r. Innymi przedsiębiorstwami produkującymi obecnie samochody są Russo-Bałt (1909–1923, ponownie od 2003), ZiŁ (od 1916 r.), UAZ (od 1941 r.) i Łada (dawniej WAZ, od 1966 r.). W 2012 r. uruchomiono produkcję Jo-mobilu, pierwszego rosyjskiego samochodu hybrydowego, zasilanego prądem elektrycznym, gazem i benzyną. Głównym producentem samochodów elektrycznych jest firma Ruselprom, a 30% jej produkcji jest przeznaczana na eksport. Do głównych producentów autobusów należą: PAZ (założona w 1930 r.), LiAZ (od 1933 r.) oraz KAwZ (od 1958 r.). Założony w 1969 r. KAMAZ należy do największych rosyjskich producentów samochodów ciężarowych, a jego zakłady składają się z 9 fabryk. W Rosji fabryki i montownie posiadają światowi producenci: GM, Ford, Volkswagen, Renault, PSA i Hyundai-Kia.
Rosja jest również znaczącym producentem frezarek, obrabiarek i laserów przemysłowych o dużej mocy. Firma „IPG Photonics” jest jednym z trzech największych producentów laserów przemysłowych na świecie, o kapitale ponad 1 mld USD, a w segmencie superlaserów jest monopolistą.
Elektronika i nanotechnologie.
Rosyjska spółka Tranzas to światowy lider w produkcji systemów nawigacji morskich i profesjonalnych symulatorów dla flot handlowych. Opanowała 45% światowego rynku symulatorów morskich i 35% systemów elektroniczno-kartograficznych. Rosja produkuje także urządzenia do nawigacji morskiej, systemy zarządzania ruchem, rejestratory, dyktafony, czujniki i systemy zasilania energią słoneczną. Rząd rosyjski w ramach dywersyfikacji badań nad wschodzącymi technologiami wspiera Rosnanotech, korporację państwową nadzorującą i koordynującą badania w strefie nanotechnologii.
Rolnictwo.
Rolnictwo w 2014 roku stanowiło 4,2% PKB. Główne wyroby rolnicze: ziarno słonecznika, jęczmień, owies, gryka, porzeczka, malina, agrest – 1. miejsce na świecie; żyto, marchew – 2. miejsce; suszony groch, pszenica, ziemniaki, dynia, kapusta, rzepa, ogórek, len i konopie – 3. miejsce; burak cukrowy, pszenżyto – 4. miejsce; cebula – 8. miejsce; pomidory, jabłka – 9. miejsce; soja – 10. miejsce. Rozwinięta hodowla drobiu – 4. miejsce na świecie, trzody – 7. miejsce, koni – 10. miejsce i bydła – 13. miejsce. Połów i hodowla ryb – 8. miejsce na świecie. Produkcja piwa – 4. miejsce na świecie, surowca drzewnego – 4. miejsce, paneli drewnianych – 2. miejsce.
Lata 20. XXI w. charakteryzuje poważny problem szybkiego wyludniania się obszarów wiejskich i upadku gospodarki wiejskiej. Polityka państwa w zakresie łagodzenia negatywnych skutków tych procesów od lat traktuje rolnictwo jako główny filar rozwoju obszarów wiejskich i większość decyzji rządu ma na celu jego wsparcie. Sformułowana nowa państwowa strategia rozwoju obszarów wiejskich oraz zatwierdzony w 2019 r. ambitny program krajowy, zakładają różne możliwości rozwoju gospodarczego i dobrobytu ludności wiejskiej w zależności od dostępności zasobów naturalnych i ludzkich, stopnia peryferyjności i innych cech. Jedną ze strategii jest zachęcanie do inicjatyw opartych na społecznościach lokalnych i promocja budownictwa mieszkaniowego poprzez programy preferencyjnych kredytów hipotecznych na wsi. Na koniec autorzy przedstawiają krótki opis wpływu pandemii COVID-19 na rozwój obszarów wiejskich w Rosji i próbują przewidzieć jej dalsze konsekwencje.
Wpływu pandemii COVID-19 na rozwój obszarów wiejskich w Rosji cechuje masowy napływ mieszkańców dużych miast do podmiejskich chat, a nawet do odległych wiosek, gdzie o wiele łatwiej było przetrwać restrykcje covidowe. Prognozuje się wzrost kosztów nieruchomości poza miastami. Kilkukrotnie wzrosło zapotrzebowanie na usługi firm instalujących anteny zapewniające zrównoważony dostęp do Internetu w wiejskich domach. 
Transport i łączność.
Flota handlowa i drogi wodne.
Flota handlowa Rosji w 2010 r. składała się z 1097 statków: 15 statków pasażerskich, 6 statków pasażerskich z możliwym załadunkiem towarowym, 634 statków towarowych, 236 tankowców naftowych, 34 tankowców naftowych z możliwym załadunkiem rud metali, 38 tankowców chemicznych, 4 tankowców specjalnych, 77 chłodniowców, 13 kontenerowców, 22 masowców, 2 gazowców oraz 11 rorowców. 145 statków znajduje się w posiadaniu innych państw (104 należy do Turcji, 12 do Ukrainy, 11 do Cypru, 9 do Włoch, 4 do Belgii i 4 do Szwajcarii). 443 statki są zarejestrowane za granicą (108 w Liberii, 60 w Kambodży, 47 na Malcie, 47 na Cyprze, 39 w Panamie, 32 w Belize, 21 na Komorach, 15 na Saint Vincent i Grenadynach, 11 na Saint Kitts i Nevis, 7 w Gruzji, 6 w Sierra Leone, 6 na Wyspach Marshalla, 6 w Dominice, 5 w Mołdawii, 4 w Mongolii, 1 na Wyspach Cooka; miejsce zarejestrowania 19 statków jest nieznane).
Do najważniejszych portów morskich i terminali należą: Azow, Kaliningrad, Kawkaz, Nachodka, Primorsk, Petersburg i Wostocznyj.
Łączna długość dróg wodnych w Rosji wynosi 102 000 km. Na odcinku 48 000 km gwarantowana jest głębokość zanurzenia. 72 000 km dróg wodnych przebiega w europejskiej części Rosji (połączenia z morzami: Azowskim, Bałtyckim, Białym, Czarnym i Kaspijskim).
Turystyka.
W 2015 roku kraj ten odwiedziło 31,346 mln turystów (5% więcej niż w roku poprzednim), generując dla niego przychody na poziomie 8,465 mld dolarów. Najwięcej turystów przyjechało z Ukrainy, Kazachstanu, Polski, Finlandii i Chin. W roku tym w Rosji znajdowało się 14 948 obiektów noclegowych, z czego 9243 to hotele. W 2015 roku mieściło się tam 2758 muzeów, które odwiedziło łącznie 119 mln osób.
Po inwazji Rosji na Ukrainę w lutym 2022 większość krajów europejskich (w tym cała Unia Europejska) i niektóre inne kraje na świecie wprowadziło m.in. zakaz lotów samolotów należących do rosyjskich przewoźników w swojej przestrzeni powietrznej (w odwecie Rosja zakazała lotów zagranicznych przewoźników do Rosji). Ponadto wprowadzone zostały znaczące ograniczenia w możliwości przekraczania europejskich granic lądowych (z Norwegią, Finlandią, Estonią, Łotwą, Litwą i Polską) przez obywateli Rosji. Ograniczenia te znacząco wpłynęły na ruch turystyczny: w podsumowaniu 2022 roku podkreśla się, że turystyka przyjazdowa do Rosji spadła o 99,5% w porównaniu z poprzednim rokiem; również wyjazdy Rosjan za granicę (w porównaniu z 2019 rokiem, przed pandemią COVID-19) spadły w 2022 roku o 95%. Zwiększył się za to udział turystyki wewnątrz Federacji Rosyjskiej.
Sankcje gospodarcze.
Po uzyskaniu niezawisłości w 1991 roku Rosja kilkukrotnie została poddana sankcjom gospodarczym nakładanym przez państwa zachodnie. W 2014 roku w wyniku zaangażowania zbrojnego i politycznego Rosji w konflikt na Ukrainie, USA, Unia Europejska i inne kraje wprowadziły różnego stopnia sankcje gospodarcze. Amerykańska agencja ratingowa Standard and Poor obniżyła rating kredytowy Rosji na BBB-. Część zagranicznych inwestorów wycofała w pierwszym kwartale 2014 roku z Rosji około 70 mld USD, więcej niż w całym roku 2013. Podobne sankcje były nakładane na Rosję również w trakcie wojny w Osetii Południowej i Abchazji w 2008 roku i w wyniku osądzenia kierownictwa przedsiębiorstwa Jukos z malwersacji finansowych, pomimo że w 2011 roku Europejski Trybunał Praw Człowieka w Strasburgu uznał, że ani postępowanie karne, ani rozprawa sądowa w związku z aresztowaniem byłego szefa Jukosu Michaiła Chodorkowskiego nie nosiły znamion procesu politycznego. Największe sankcje gospodarcze nałożono jednak na Rosję od 2022 roku, w wyniku pełnoskalowej inwazji na Ukrainę, rozpoczętej 24 lutego 2022. Sankcje te nakładane były w 2022 r. w dziewięciu pakietach (od lutego do grudnia) i obowiązują także w roku 2023.
Środki masowego przekazu.
W 2006 r. w Rosji działało ok. 3500 kanałów telewizyjnych i stacji radiowych. W tym samym roku było zarejestrowanych 58 000 czasopism, 14 000 mediów elektronicznych oraz 5500 spółek transmisyjnych. W 2007 r. mniej niż 10% z ogółu mediów było własnością państwa, a udział koncernów zagranicznych w mediach rosyjskich stanowił ponad 50%. Do najczęściej oglądanych stacji telewizyjnych należą: państwowy Pierwyj kanał, TV Centr oraz Zwiezda. Wszechrosyjski Państwowy Koncern Telewizyjny i Radiowy zarządza kanałami: Rossija 1, Rossija 2 (sport), Rossija 24 (wiadomości) i Rossija K (kultura). Kolejną grupę kanałów tworzą telewizje należące do holdingu Gazprom-Media (NTV i TNT). Do prywatnych stacji telewizyjnych należą m.in. Piatyj kanał, CTC, Domasznij, TV-3, REN-TV, 2×2, RBC TV i Muz-TV. Oprócz różnych programów tematycznych są emitowane także obcojęzyczne serwisy informacyjne Russia Today (angielskojęzyczna) oraz Rusija Al-Jaum (arabskojęzyczna). Do największych rozgłośni radiowych należą: Radio Rossija, Radio Majak, Russkoje Radio i Głos Rosji. Do gazet o największych nakładach należą: „Komsomolskaja prawda”, „Kommiersant”, „Moskowskij Komsomolec”, „Izwiestija”, „Rossijskaja gazieta”, „Niezawisimaja gazieta”, „Trud”, „Wiedomosti”, „Wriemia Nowostiej”, „Prawda” oraz angielskojęzyczne „The Moscow Times” i „Moskowskije nowosti”. Najpopularniejszym tygodnikiem są „Argumienty i fakty”.
Media rosyjskie reprezentują obecnie niemal wszystkie opcje polityczne świata. Znaczna część mediów przedstawia informacje zgodnie z właściwym sobie przesłaniem ideowym lub propagandowym. W Rosji funkcjonuje zarówno szereg mediów prywatnych, zagranicznych, jak i miejscowych mediów krytycznych wobec instytucji państwowych (np. kanał TV Dożd, radio Echo Moskwy, „Nowaja Gazieta”) oraz mediów państwowych, stanowiących oficjalną tubę rządową. Wiele organizacji politycznych dysponuje własnym zapleczem medialnym. Zawód dziennikarza należy do niebezpiecznych w Rosji. W latach 1992–2014 odnotowano zabójstwa 56 dziennikarzy (7. miejsce na świecie, ostatnie zabójstwo odnotowano 9 lipca 2013 roku), w które zazwyczaj były zaangażowane grupy mafijne, ekstremiści religijni lub polityczni, biznesmeni i urzędnicy na różnych szczeblach.
Siły zbrojne.
Siły Zbrojne Federacji Rosyjskiej zostały utworzone na bazie Armii Radzieckiej po rozwiązaniu ZSRR. 7 V 1992 r. na mocy ustawy prezydenta Borysa Jelcyna utworzone zostało rosyjskie Ministerstwo Obrony, któremu podlegają wszystkie rodzaje wojsk. Federacja Rosyjska należy do mocarstw nuklearnych. Wydatki na zbrojenia w 2014 r. wyniosły ok. 70 mld USD, czyli 3,7% ówczesnego PKB Rosji.
Głównodowodzącym Sił Zbrojnych jest prezydent (obecnie Władimir Putin), któremu podporządkowany jest minister obrony (obecnie Siergiej Szojgu) i szef sztabu generalnego (obecnie Walerij Gierasimow). Wojska rosyjskie dzielą się na 6 rodzajów: Siły Powietrzne, Wojska Lądowe, Marynarkę Wojenną, Strategiczne Wojska Rakietowe, Wojska Obrony Powietrzno-Kosmicznej oraz Wojska Powietrznodesantowe. Siły zbrojne podzielone są na 4 okręgi wojskowe, tj. Zachodni Okręg Wojskowy, Południowy, Centralny i Wschodni. W skład marynarki wojennej wchodzi 5 Flot: Bałtycka, Północna, Oceanu Spokojnego, Czarnomorska oraz Flotylla Kaspijska. Część rosyjskiej obrony przeciwlotniczej jest zintegrowana z obroną przeciwlotniczą Białorusi. Poza granicami Rosji i Białorusi wojska rosyjskie stacjonują w: Naddniestrzu, Abchazji, Osetii Południowej, Armenii, Kazachstanie, Kirgistanie, Tadżykistanie, Syrii i Wietnamie.
W 2010 r. wojsko rosyjskie liczyło 1,027 mln żołnierzy oraz 754 tys. rezerwistów. Liczba ludności zdolna do służby wojskowej w 2007 r. wynosiła 50,2 mln osób. Arsenał rosyjski w 2014 r. liczył w przybliżeniu: 2038 głowic nuklearnych, 367 aktywnych nośników głowic, 130 taktycznych systemów rakietowych, 3,6 tys. samolotów, śmigłowców i dronów (1,2 tys. w rezerwie), 2,4 tys. samobieżnych zestawów przeciwlotniczych, 57 okrętów podwodnych (12 w rezerwie) i 191 nawodnych jednostek, w tym 1 krążownik lotniczy, 4 krążowniki, 15 niszczycieli, 4 fregaty, 78 korwet (11 różnych okrętów w rezerwie), 2,2 tys. czołgów (10 tys. w rezerwie), 3 tys. bojowych wozów piechoty (13,5 tys. w rezerwie), 3,7 tys. transporterów opancerzonych (9,6 tys. w rezerwie), 5,1 tys. dział i moździerzy (10,6 tys. w rezerwie), 1,4 tys. wieloprowadnicowych wyrzutni rakietowych (2,4 tys. w rezerwie).
Języki urzędowe.
Językiem urzędowym Rosji jest język rosyjski – język z rodziny języków słowiańskich o największej liczbie użytkowników. Posługuje się nim jako pierwszym językiem około 145 mln ludzi, ogółem (według różnych źródeł) 250–300 mln. Oprócz samej Rosji język rosyjski jest także językiem urzędowym na Białorusi, w Kazachstanie, Kirgistanie, w Naddniestrzu, Gagauzji, Abchazji i Osetii Południowej. Jest jednym z sześciu języków oficjalnych Organizacji Narodów Zjednoczonych. Posługuje się pismem zwanym grażdanką, odmianą cyrylicy powstałą na skutek jej uproszczenia. Język literacki rozwinął się bezpośrednio z języka staroruskiego i uległ kodyfikacji w XVIII wieku.
Zgodnie z art. 68 § 2 rosyjskiej konstytucji republiki mogą wprowadzać na swoim terytorium dodatkowe języki urzędowe. Obecnie status języka urzędowego posiada oprócz rosyjskiego 27 innych języków: abazyński, adygejski, ałtajski, baszkirski, buriacki, czeczeński, czukocki, czuwaski, erzja, inguski, jakucki, jidysz, kabardyjski, kałmucki, karaczajo-bałkarski, krymskotatarski, chakaski, chantyjski, komi, mansyjski, maryjski, moksza, nieniecki, nogajski, osetyjski, tatarski, tuwiński, udmurcki i ukraiński. Wyjątkowa sytuacja panuje w wieloetnicznym Dagestanie, gdzie obok rosyjskiego obowiązuje 13 dodatkowych języków urzędowych: agulski, awarski, azerski, cachurski, czeczeński, dargiński, kumycki, lakijski, lezgiński, nogajski, rutulski, tabasarański i tacki.
Poza językami oficjalnymi, na obszarach zwartego zamieszkiwania mniejszości narodowych, języki tych mniejszości mogą być wprowadzane jako języki z urzędowym statusem w dowolnym regionie Rosji.
Oświata.
Rosja należy do krajów o najmniejszym odsetku analfabetów na świecie (0,6%). W Rosji działają obecnie 1304 uczelnie (685 szkoły państwowe i 619 szkoły prywatne) i 48 państwowych uniwersytetów. W latach 2003–2004 liczba uczniów szkół wyższych wyniosła 5 947 500 (5 228 700 uczniów szkół państwowych i 718 800 uczniów szkół prywatnych). W rezultacie silnego nacisku państwa na promowanie nauk ścisłych oraz technologii w edukacji, matematyka, fizyka, chemia, medycyna, lotnictwo oraz astronautyka są w Rosji najlepiej rozwiniętymi dziedzinami nauki. Konstytucja Rosji gwarantuje obywatelom bezpłatny dostęp do edukacji.
Kultura.
Rosja w mniemaniu części własnych ideologów i filozofów nie jest ani częścią Zachodu, ani częścią Azji, ale jej mieszanką, tworząc wyjątkową cywilizację, odrębną kulturę – według Samuela Huntingtona jest to cywilizacja prawosławna. Według innych stanowi część kultury europejskiej.
Literatura i filozofia.
Rosyjska literatura, powstała na przełomie X–XI w. w związku z rozwojem piśmiennictwa i kultury feudalnej Rusi. Jej fundamentem stała się ustna twórczość ludowa – tzw. byliny, skazy, pieśni, legendy i inne przejawy folkloru. W rozwoju staroruskiej literatury XI–XIV w. znaczną rolę odegrały integralne związki Rusi z Bizancjum i kulturą południowosłowiańską, skąd przeniesione zostały na Ruś m.in. wzorce literatury religijnej. W monastyrach i cerkwiach, m.in. w Ławrze Peczerskiej (1051), Troicko-Siergijewskiej (1337/1345) i Monasterze Cyrylo-Biełozierskim (1397), zaczęły się gromadzić literatury i sztuki, a one same po stuleciach przekształciły się w pomniki architektury. W XIII w., w wyniku rozbicia dzielnicowego Rusi kultura ruska zaczęła się rozwijać odmiennie w różnych dzielnicach kraju. Do najważniejszych zabytków literackich okresu staroruskiego należą m.in.: "Ewangeliarz Ostromira" (1056–1057), "Ruska Prawda" (XI w.), "Powieść minionych lat" autorstwa Nestora (1113), "Słowo o wyprawie Igora" (ok. 1186), "Żywot Aleksandra Newskiego" (XIII w.) oraz "Zadońszczyzna" autorstwa Sofoniusza (XIV w.).
W XV-wiecznej literaturze pojawia się temat zjednoczenia całości ziem ruskich pod berłem carów moskiewskich, podjęty m.in. w "Opowieści o książętach włodzimierskich" Pachomiusza Logofeta oraz w "Teorii trzech Rzymów" Filoteusza z Pskowa. Szczególne miejsce w literaturze tego okresu zajmuje "Podróż za trzy morza" (1466–1472) Atanazego Nikitina, pierwsze w całości świeckie dzieło literatury rosyjskiej. Najważniejszymi zabytkami literatury XVI-wiecznej są nierzadko monumentalne, wielotomowe dzieła, m.in. "Sudiebnik" z 1550 r., "Domostroj," "Wielkie Czytane Mineje, Stoglaw, Latopis Carski Iwana Groźnego" oraz "Latopis Patriarchalny Nikona", które stały się oficjalnymi kronikami i zbiorami praw ówczesnej Rosji. Literatura ruska i ruski język literacki rozwijały się również w Wielkim Księstwie Litewskim, gdzie ostatecznie zanikły w XVII w., ustępując literaturze polskiej i polskiemu językowi literackiemu. W XVII w. do najznaczniejszych pisarzy należeli Awwakum Pietrow, autor pierwszego dzieła autobiograficznego w języku rosyjskim, pt. "Żywot protopopa Awwakuma" (1672–1673) oraz Symeon Połocki, twórca rosyjskiego wiersza sylabicznego. Z XVII w. pochodzi także "Synopsis Kijowski" (1674) Innocentego Gizela, uważany za pierwszy rosyjski podręcznik historii.
Dynamiczny rozwój literatury rosyjskiej nastąpił w okresie oświecenia pod koniec XVIII w. Utworzono nowe szkoły i uniwersytety zorganizowane na wzór nowożytno-europejski. Okres ten nazywany jest „brązowym” w literaturze rosyjskiej. Do najważniejszych pisarzy tego okresu należą m.in. Michaił Łomonosow, Aleksandr Radiszczew, Antioch Kantemir, Gawriła Dierżawin, Aleksandr Gribojedow oraz przedstawiciel preromantyzmu Iwan Kryłow.
Wiek XIX nazywany jest często „złotym” w literaturze rosyjskiej. W okresie tym pojawiły się liczne nowe prądy literackie i ideowe (m.in. romantyzm, realizm, socjalizm i anarchizm) w rezultacie czego powstały takie dzieła jak: "Eugeniusz Oniegin" (1833), "Wojna i pokój" (1865–1869) czy "Zbrodnia i kara" (1866). Do najważniejszych pisarzy tego okresu należą: Aleksander Puszkin, Michaił Lermontow, Taras Szewczenko, Iwan Turgieniew, Nikołaj Gogol, Fiodor Dostojewski, Lew Tołstoj, Michaił Sałtykow-Szczedrin, Nikołaj Niekrasow i Fiodor Tiutczew. Najważniejszymi filozofami tego okresu są: główny ideolog anarchizmu kolektywistycznego Michał Bakunin, ojcowie rosyjskiego socjalizmu Aleksandr Hercen i Wissarion Bielinski oraz okcydentalista Timofiej Granowski. W połowie XIX w. sformułowano w Rosji zasady słowianofilstwa. Do najważniejszych przedstawicieli tego kierunku należą: Iwan Kiriejewski, Piotr Czaadajew i Nikołaj Danilewski. W XIX wieku na bazie dialektów zachodnioruskich powstały nowe języki literackie: ukraiński i białoruski, które nawiązywały do tradycji ruskich z byłego Wielkiego Księstwa Litewskiego.
Okres od 1880 do 1917 r. jest nazywany „srebrnym”. W okresie tym w literaturze zaczyna dominować symbolizm (Andriej Bieły, Aleksandr Błok, Marina Cwietajewa). Wielu spośród symbolistów wyrażało poglądy dekadenckie (Dymitr Mereżkowski, Zinaida Gippius, Konstantin Balmont, Fiodor Sołogub i Walerij Briusow). Imażynistami byli Siergiej Jesienin i Anatolij Marienhof. Do akmeistów należeli m.in.: Nikołaj Gumilow, Osip Mandelsztam i Anna Achmatowa. Szczególne miejsce zajmuje twórczość Antona Czechowa. Do głównych filozofów tego okresu należeli: pozytywista Maksim Kowalewski, nihilista i anarchista Piotr Kropotkin oraz poczwennik Nikołaj Strachow. W 1915 r. w Petersburgu powstała rosyjska szkoła formalna, do której głównych działaczy należeli Wiktor Szkłowski i Boris Tomaszewski. Radykalni formaliści skupiali się także w Moskiewskim Kole Lingwistycznym, którego członkami byli m.in. Roman Jakobson i Nikołaj Trubecki. Uczeni ci działali później w Czechosłowacji i USA, gdzie przyczynili się do powstania Praskiego Koła Lingwistycznego oraz w zasadniczy sposób wpłynęli na rozwój strukturalizmu.
Od 1917 r. zaczyna dominować literatura o tematyce rewolucyjnej, z której następnie rozwinęła się rosyjska literatura radziecka. Pojawiły się liczne kierunki awangardowe i nowe prądy umysłowe. Do przedstawicieli internacjonalizmu należeli: Władimir Majakowski, Marc Chagall, Wasilij Kandinski czy Włodzimierz Lenin. Prekursorem ekspresjonizmu był Leonid Andriejew. Czołowymi futurystami byli: Aleksiej Kruczonych, Wadim Szerszeniewicz, Wielimir Chlebnikow i Władimir Majakowski. Na początku lat 40. w literaturze zaczął dominować socrealizm, który obowiązywał do końca lat 50. Do głównych przedstawicieli tego kierunku należeli Maksim Gorki i Michaił Szołochow. Innymi wpływowymi pisarzami okresu radzieckiego byli: symbolista Ilja Erenburg, mistrz krótkich form Izaak Babel, Michaił Bułhakow, Boris Pasternak, Andriej Wozniesienski i Vladimir Nabokov.
W okresie radzieckim w znaczny sposób odstąpiono od tradycyjnych form kultury, usiłując zastąpić je nowymi, komunistycznymi treściami. Począwszy od lat 80. widoczny jest powrót do starych tradycji ruskich przy czym jednocześnie nie próbuje się odrzucać dziedzictwa kulturowego okresu radzieckiego. Po zniesieniu cenzury (1985–1990) zaczęły być wydawane teksty do tej pory nieopublikowane w Rosji, m.in. utwory Aleksandra Sołżenicyna czy Wieniedikta Jerofiejewa. Do obecnie tworzących pisarzy należą m.in. Władimir Sorokin, Wiktor Pielewin, Siergiej Łukjanienko i Wiktor Jerofiejew.
Muzyka poważna i balet.
Podstawy muzyki rosyjskiej stanowi bogaty folklor muzyczny, którego historia sięga okresu Rusi Kijowskiej. Dynamiczny rozwój muzyki rosyjskiej nastąpił pod wpływem klasycyzmu na początku XIX w. Do najważniejszych kompozytorów tego okresu należy Michaił Glinka, który wraz ze swymi uczniami z tzw. „potężnej gromadki” (Aleksandrem Borodinem, Modestem Musorgskim, Nikołajem Rimskim-Korsakowem i innymi) stworzył rosyjską szkołę narodową. Do najsłynniejszych dzieł tego okresu należą opery: "Życie za cara" (1836), "Borys Godunow" (1868–1872) i "Kniaź Igor" (1869–1888). Istotnym wydarzeniem było założenie Rosyjskiego Towarzystwa Muzycznego (1859) przez Antona i Nikołaja Rubensteinów. Za najważniejszego kompozytora okresu romantyzmu uważa się powszechnie Piotra Czajkowskiego. Kontynuatorem tradycji romantycznych był m.in. XX-wieczny kompozytor Siergiej Rachmaninow.
Do najznaczniejszych kompozytorów w XX w. należeli m.in. Aleksandr Skriabin, Siergiej Rachmaninow, Igor Strawinski, Siergiej Prokofjew oraz Dmitrij Szostakowicz, autor "VII Symfonii Leningradzkiej" (1941). Do światowej sławy muzyków należą: skrzypkowie Dawid Ojstrach i Gidon Kremer, wiolonczelista i dyrygent Mstisław Rostropowicz, pianiści: Vladimir Horowitz, Swiatosław Richter i Emil Gilels oraz śpiewaczka operowa Galina Wiszniewska.
Rosyjski kompozytor Piotr Czajkowski skomponował najbardziej znane balety na świecie: "Jezioro łabędzie" (1875–1876), "Dziadka do orzechów" (1891–1892) i "Śpiącą królewnę" (1889). Na początku XX w. tancerze Anna Pawłowa i Wacław Niżyński wraz z impresariem Siergiejem Diagilewem i jego Ballets Russes położyli podwaliny pod taniec nowoczesny. W okresie radzieckim kontynuowano tradycje sięgające XIX wieku. Do największych gwiazd sceny radzieckiej należeli: Maja Plisiecka, Rudolf Nuriejew czy Michaił Barysznikow. Do najważniejszych światowych ośrodków baletu należą Teatr Wielki w Moskwie i Teatr Maryjski w Petersburgu.
Muzyka rozrywkowa.
W 1. połowie XX wieku popularnością cieszyły się utwory m.in. Aleksandra Wiertinskiego, Leonida Utiosowa, Adolfa Rosnera. Do późniejszych gwiazd estrady należą: Ałła Pugaczowa, Sofia Rotaru, Natali, Mark Bernes, Lew Leszczenko, Iosif Kobzon, Walerij Leontjew, Muslim Magomajew i Oleg Gazmanow. Miano bardów rosyjskich zyskali sobie Bułat Okudżawa, Włodzimierz Wysocki, Aleksandr Galicz i Jurij Wizbor. Do najpopularniejszych rosyjskich zespołów rockowych należą m.in. DDT, Lube, Nautilus Pompilius, Akwarium, Bi-2, Siektor Gaza, Arija i Kino. Światową sławę zyskał duet poprockowy t.A.T.u. Tatu, wykonujący jedną z najpopularniejszych współczesnych rosyjskich piosenek "Nas nie dogoniat". Innym żeńskim zespołem, który odniósł komercyjny sukces, jest trio Serebro, którego singiel "Mama ljuba" w 2012 roku pojawił się na wielu światowych listach przebojów i był pierwszą, od czasów t.A.T.u., pozycją rosyjskiego wykonawcy na liście amerykańskiego Billboardu. Do innych popularnych rosyjskich artystów muzycznych można zaliczyć raperów Timati oraz Alljego, piosenkarzy Maksima Fadiejewa i Aleksieja Worobjowa, a także grupę rockową Leningrad.
Sztuki piękne.
Podstawy sztuki rosyjskiej stanowią sztuka staroruska i bizantyjska. W X wieku rozpoczęto budowę pierwszych świątyń opartych na wzorcach bizantyjskich, ale noszących oryginalne cechy ruskie. Zaczęła się rozbudowa miast z kremlem (w sumie na terenie Rosji wybudowano ponad 70 kremli). Obok drewnianych budowli z silnymi wpływami budownictwa ludowego (np. pogost na Kiży z XVI wieku) wznoszono okazałe budowle kamienne. Do najznaczniejszych należą: kreml nowogrodzki z monasterem juriewskim (1030) i Soborem św. Sofii (1045–1052), Sobór św. Sofii w Kijowie (1037) i Ławra Peczerska (1051). W XII wieku ukształtowało się kilka odrębnych szkół architektury i malarstwa, z czego na czołowej pozycji uplasowała się szkoła nowogrodzka. W okresie tym powstały bogato zdobione freskami cerkwie nowogrodzkie, np. Zwiastowania (1179) i Spasa na Nieriedice (1198). Inne szkoły – pskowska i włodzimiersko-suzdalska – zapoczątkowały wznoszenie budowli z białego kamienia, harmonijnie wpisanych w krajobraz, np. cerkiew św. św. Borysa i Gleba w Kidekszy (1152), sobór Zaśnięcia Matki Bożej (1158–1189), Złota Brama (1158–1164) i sobór św. Dymitra (1194–1197) we Włodzimierzu, zamek Andrzeja Bogolubskiego w Bogolubowie (1158–1165), cerkiew Opieki Matki Bożej na Nerli (1165), kreml suzdalski z soborem Narodzenia Matki Bożej (1222–1225).
Najazdy tatarskie zahamowały rozwój sztuki, ale już w XIV wieku zaczęła się odradzać architektura w całej Wielkorosji. W wyniku przeniesienia stolicy metropolii prawosławnej i wielkiego księstwa do Moskwy miasto to stało się głównym ośrodkiem sztuki na Rusi. W okresie tym powstał Monaster Daniłowski (1300) – obecnie siedziba patriarchów, Ławra Troicko-Siergijewska w Siergijew Posadzie (ok. 1340), Monastyr Świętego Cyryla Biełozierskiego w Kiriłłowie (1397), Monaster Terapontowski (1398) i Monastyr Sołowiecki (1429). Cerkwie były często bogato zdobione freskami i ikonami Teofana Greka, Andrieja Rublowa i innych mistrzów.
Od lat 70. XV do XVII wieku na sztukę Rosji oddziałowały ideały renesansu włoskiego. Obok architektów rosyjskich działali także budowniczy włoscy (Pietro Solari, Marco Ruffo). Wykształcił się styl łączący elementy renesansu, sztuki staroruskiej i nowych oryginalnych form. Za przykłady mogą posłużyć: Sobór Zaśnięcia Najświętszej Maryi Panny (1475–1479) Sobór Zwiastowania (1484–1489), rozbudowa kremla moskiewskiego z lat 1485–1495, Cerkiew Wniebowstąpienia w Kołomieńskiem (1535) i Cerkiew Wasyla Błogosławionego na Placu Czerwonym (1555–1560). Rozbudowano także kreml kazański. Pod wpływem działalności Rublowa ukształtowała się w XVI wieku szkoła stroganowska – najwybitniejsza szkoła w ikonografii ruskiej. W drugiej połowie XVI wieku na skutek inspiracji renesansem uformował się frjazyński styl malarski.
Od lat 80. XVII do lat 60. XVIII wieku silnie wpłynął na sztukę barok, który można podzielić na kilka stylów i etapów (moskiewski, piotrowski, jelizawetyński, syberyjski, naryszkinowski, stroganowski, golicyński). Za przykład rosyjskiej architektury barokowej mogą posłużyć Monaster Nowodziewiczy w Moskwie, liczne zabytki Jarosławia i Petersburga. Od XVIII do połowy XIX wieku dominował klasycyzm, a szczególnie popularna była jego późna odmiana – empire. W Rosji przez szereg stuleci działało wielu zagranicznych artystów, np. Domenico Trezzini, Bartolomeo Rastrelli, Antonio Rinaldi, Giacomo Quarenghi, Carlo Rossi, Étienne Falconet, Jean-Baptiste Vallin de la Mothe, Jean-Baptiste Le Blond i Andreas Schlüter. Wielu z nich postanowiło w Rosji osiąść na stałe i zostało nadwornymi artystami carów lub arystokracji. Do najważniejszych zabytków z okresu od XVIII do XIX wieku należą: historyczne centrum Petersburga oraz powiązane z nim obiekty w miejscowościach: Carskie Sioło, Peterhof, Pawłowsk, Strelna, Gatczyna, Oranienbaum, Ropsza, Pułkowo, Szlisselburg i Kronsztadt.
W 1757 roku została otwarta Akademia Sztuk Pięknych w Petersburgu, która nadała malarstwu rosyjskiemu rangę międzynarodową. Do najwybitniejszych akademickich malarzy portretowych należeli: Iwan Argunow, Fiodor Rokotow, Dymitr Lewicki i Władimir Borowikowski. W 2. połowie XIX wieku akademizm uległ silnym wpływom romantyzmu, historyzmu, tradycjonalizmu i realizmu. Rosyjski pejzaż z rozległymi rzekami, dziewiczymi lasami i gajami brzozowymi oraz pełne wigoru sceny rodzajowe stały się symbolami rosyjskości. Istotnym wydarzeniem było powołanie w 1870 roku Towarzystwa Objazdowych Wystaw Artystycznych (pieriedwiżników), którego członkami byli m.in. Wiktor Wasniecow, Ilja Riepin, Wasilij Surikow, Iwan Kramskoj, Konstantin Makowski i Iwan Szyszkin. Na początku XX wieku pojawił się retrospektywizm nawiązujący do sztuki staroruskiej, renesansu i klasycyzmu.
Awangarda rosyjska obejmowała szereg zjawisk i zróżnicowanych kierunków w ramach modernizmu, które dominowały w sztuce rosyjskiej w latach 1890–1932. Szczególne miejsce zajęły kierunki: symbolizm i secesja (Michaił Eisenstein, Michaił Wrubel, Aleksandr Benois), neoprymitywizm (Michaił Łarionow, Natalija Gonczarowa), abstrakcjonizm (Wasilij Kandinski), inżynieria strukturalna (Władimir Szuchow), konstruktywizm (Aleksandr Rodczenko, Iwan Leonidow, Władimir Tatlin, Konstantin Mielnikow), suprematyzm (Kazimierz Malewicz, El Lissitzky), kubizm, kubofuturyzm i rajonizm (Marc Chagall, Michaił Łarionow, Natalia Gonczarowa, Dawid Burluk, Aleksandra Ekster). Neoprymitywiści utworzyli grupę artystyczną Walet karowy (1909), a kubofuturyści Ośli ogon (1910). Czołowi konstruktywiści współpracowali z Wchutiemasem. Ostatnim stylem jednoznacznie dominującym w XX wieku był socrealizm (Wiera Muchina, Borys Jofan, Jewgienij Wuczeticz). Czołowym konceptualistą i przedstawicielem soc-artu (radziecka odmiana pop-artu) był Dmitrij Prigow.
Wielu rosyjskich artystów odniosło sukcesy za granicą, m.in. malarze Wasilij Kandinski, Marc Chagall, Iwan Puni i rzeźbiarz Naum Gabo. Do najważniejszych rosyjskich muzeów sztuki należą: Ermitaż, Galeria Tretiakowska, Muzeum Rosyjskie w Sankt Petersburgu i Muzeum Sztuk Pięknych im. Puszkina w Moskwie. Najbogatsze zbiory twórczości ludów pierwotnych posiada Muzeum Antropologii i Etnografii przy Akademii Sztuk w Petersburgu.
Film.
Podczas kiedy na Zachodzie kino było przede wszystkim formą rekreacji i wypoczynku dla klasy pracującej, kinematografia rosyjska aż do wybuchu rewolucji w 1917 roku była rozrywką elity i była dostosowana do jej wymagań intelektualnych. Pierwszy rosyjski film z 1896 roku uwiecznia koronację cara Mikołaja II i podobnie jak szereg kolejnych produkcji miał charakter dokumentalny. Do najważniejszych filmów fabularnych z okresu Rosji carskiej należą m.in. "Stieńka Razin" (1908), "Obrona Sewastopola" (1911) i "Odejście wielkiego starca" (1912).
Rosyjskie kino radzieckie stało się po rewolucji lutowej jednym z najbardziej innowacyjnych ruchów kulturalnych. W 1919 roku Władimir Gardin otworzył w Moskwie Instytut Kinematografii – najstarszą uczelnię filmową na świecie. Za głównego teoretyka radzieckiego kina można uważać Lwa Kuleszowa, który miał zasadniczy wpływ na rozwój Instytutu Kinematografii. W 1922 roku Dziga Wiertow razem z grupą Kino-Oko ogłosili radykalny manifest, negujący rozrywkowe kino zachodnie przedstawiające wyidealizowany świat burżuazji oraz postulujący filmowanie zwykłych, prostych ludzi. W okresie tym powstały takie dzieła jak np. "Ojciec Sergiusz" (1918), "Niezwykłe przygody Mister Westa w krainie bolszewików" (1924), "Pancernik Potiomkin" (1925), "Matka" (1926), "" (1928) i "Człowiek z kamerą" (1929). Radzieccy twórcy filmowi, przede wszystkim Siergiej Eisenstein, Wsiewołod Pudowkin i Andriej Tarkowski należeli do grona najbardziej wpływowych reżyserów. W atmosferze nadchodzącej wojny oraz w ciągu II wojny światowej Eisenstein nakręcił dwa dramaty historyczne – "Aleksander Newski" (1938) oraz "Iwan Groźny" (1942–1946), mające wydźwięk polityczny.
Od 1932 roku zaczyna dominować promowany przez władze socrealizm i zanika kino awangardowe. W okresie tym powstają takie dzieła jak: "Czapajew" (1934), "Lecą żurawie" (1957) czy "Ballada o żołnierzu" (1959). W latach 60. i 70. wielką popularność zyskały komedie Leonida Gajdaja, np. "Operacja „Y”, czyli przypadki Szurika" (1965), "Brylantowa ręka" (1968) i "Iwan Wasiljewicz zmienia zawód" (1973). W 1969 r. Władimir Motyl nakręcił "Białe słońce pustyni" – pierwszy film z gatunku „ostern”. Film ten był tradycyjnie oglądany przez radzieckich, a obecnie jest oglądany przez rosyjskich kosmonautów przed lotami w kosmos. Powstały dzieła rangi światowej reżyserii Tarkowskiego "Andriej Rublow" (1966), "Solaris" (1972), "Zwierciadło" (1974), "Stalker" (1979).
W przeciągu lat 80. i 90. pomimo zniesienia cenzury, kino rosyjskie przeżywało kryzys spowodowany drastycznymi cięciami w dotacjach państwowych i wdrażaniem zasad rynkowych w produkcji filmowej. Na początku XXI wieku, wraz z polepszeniem się sytuacji gospodarczej kraju, kino rosyjskie doznało odrodzenia. Poziom produkcji filmowej w Rosji w bardzo krótkim czasie osiągnął wyższy pułap od produkcji brytyjskiej lub niemieckiej. Dochody z kinematografii wyniosły w 2007 roku 565 mln USD, o 37% więcej niż w roku poprzednim. Do najbardziej znanych filmów nakręconych po roku 1991 należą m.in. "Spaleni słońcem" (1994) i "Dwunastu" (2007) Nikity Michałkowa, "Brat" (1997) i "Brat 2" (2000) Aleksieja Bałabanowa, "Rosyjska arka" (2002) Aleksandra Sokurowa oraz "9 kompania" (2005) Fiodora Bondarczuka.
Kuchnia.
Kuchnia rosyjska ze względu na bogactwo etniczne i kulturowe kraju jest niezwykle różnorodna. Powstawała często w surowych warunkach klimatycznych, a jej podstawy stanowią: ryby, drób, dziczyzna, grzyby, owoce leśne i miód. Ze względu na urodzaj żyta, pszenicy, jęczmienia i prosa na południu kraju, powstało w Rosji wiele rodzajów pieczywa, kwasu chlebowego, piwa i wódki. Głównymi składnikami zup i sosów o różnych smakach są warzywa sezonowe lub magazynowane oraz ryby i mięso. Za tradycyjne dania rosyjskie uważa się m.in. przepiórkę z pierogami, pielmieni, naleśniki, czarny kawior (podawany jako zakąska), wędzone, suszone lub surowe ryby (np. bieługa, jesiotr, tołpyga), paschę, barszcz, botwinę i wiele innych.
Sport.
Rosjanie zawsze odnosili wielkie sukcesy pod względem liczby utalentowanych sportowców i liczby zdobytych medali na igrzyskach olimpijskich oraz w innych zawodach międzynarodowych. W przeciągu istnienia ZSRR radzieccy olimpijczycy zdobyli największą liczbę medali na 14 spośród 18 olimpiad. Biorąc pod uwagę ten fakt, można stwierdzić, iż Związek Radziecki był w owym czasie dominującą potęgą sportową. Począwszy od Olimpiady Letniej w 1952 r. sportowcy radzieccy zawsze byli w pierwszej trójce pod względem liczby zdobytych złotych medali. W 1980 r. Letnie Igrzyska Olimpijskie miały miejsce w Moskwie, a w 2014 r. Zimowe Igrzyska odbyły się w Soczi. 2 grudnia 2010 r. Komitet Wykonawczy FIFA powierzył Rosji organizację mistrzostw świata w piłce nożnej w 2018 r.

</doc>
<doc id="45274" url="https://pl.wikipedia.org/wiki?curid=45274" title="Termy">
Termy

Termy ( od gr. "θερμός" thermos – „ciepło”) – w starożytnym Rzymie łaźnie publiczne. 
Był to zespół obiektów usytuowanych na rozległym terenie, dostępnych dla wszystkich o określonych godzinach; wejście było bezpłatne. 
Głównymi funkcjonalnymi częściami term były:
Termy zaopatrywane były akweduktami w źródlaną wodę. Pomieszczenia z basenami i sala do wypoczynku ogrzewano gorącym powietrzem rozprowadzanym w przestrzeni pod podłogą, za pomocą systemu zwanego hypocaustum. Poza tymi pomieszczeniami w kompleks term wchodziły także takie pomieszczenia, jak boiska, sale gimnastyczne, stadiony, eksedry i portyki przeznaczone dla wypoczywających i chcących podyskutować, biblioteki, pokoje muzyczne, bufety, sale gier w kości itp. Obiekty rozmieszczone były wśród zieleni. Same pomieszczenia zdobione rzeźbami miały bogatą dekorację: posadzki wykładane mozaikami, ściany wykładane marmurem, zdobione malowidłami.
Najstarsze termy z II w. p.n.e. zostały odkopane w Pompejach. Upowszechniły się w I wieku p.n.e. W tym okresie przeobraziły się w ogromne kompleksy. Do najsłynniejszych należały termy zbudowane przez cesarzy: Tytusa, Domicjana, Karakallę, Dioklecjana, Konstantyna. Budowane były nie tylko w Rzymie, ale na terenie całego imperium np. w Patarze z I w., Paryżu i Hierapolis (Pamukkale) z przełomu II i III w., Trewirze z IV w., Aleksandrii.
Obraz ruchliwego życia w termach daje Lucius Anneus Seneka w "Listach moralnych do Lucyliusza":

</doc>
<doc id="45276" url="https://pl.wikipedia.org/wiki?curid=45276" title="Hypocaustum">
Hypocaustum

Hypocaustum (łac. "hypocaustum" z gr. "ὑποκαυστός") – rzymski system centralnego ogrzewania / ogrzewania podłogowego. Stosowany od IV w. p.n.e. w starożytnej Grecji i od I w. p.n.e. w starożytnym Rzymie, a w średniowieczu między innymi w zamku w Malborku i prawdopodobnie w zamku w Szydłowie.
System "hypocaustum" wykorzystywano do ogrzewania domów, term publicznych i prywatnych gorącym powietrzem. Termin ten dosłownie oznacza „podogień”, od greckiego słowa "hypo" – poniżej lub pod spodem, i "kaiein" – spalić lub rozpalić ogień. W centralnym pomieszczeniu pod posadzką ustawiony był piec, który ogrzewał powietrze. Posadzkę układano na kamiennych lub ceglanych słupkach o wysokości ok. 80 cm. Przestrzeń między nimi tworzyła system kanałów wypełnianych gorącym powietrzem. Dodatkowo pomieszczenia były niekiedy ogrzewane przez kanały utworzone w ścianach wykonanych ze specjalnych pustaków.
Działanie.
Hypocausta były wykorzystywane do ogrzewania term i domów prywatnych. Wzniesiona wysoko podłoga opierała się na słupkach, zwanych "pilae", na których układano stropy wyłożone warstwą płytek zalanych warstwą betonu, z drugą warstwą płytek na powierzchni. Przestrzenie pozostawione w ścianach służyły temu, aby gorące powietrze i dym z pieca mogły przejść przez nie i zostać wyprowadzone na zewnątrz przez ujścia przewodów w dachu. Dzięki temu gorące powietrze i dym nie przenikały do wnętrza pomieszczeń. Płytki ceramiczne umieszczano dla ogrzewania ścian. Pokoje wymagające największego ciepła położone były najbliżej pieca, którego ciepło można było zwiększać poprzez zwiększenie ilości paliwa. Uruchomienie hypocaustu było czynnością pracochłonną, wymagało stałego nadzoru. Jako że system był kosztowny budowie i w użytkowaniu, wykorzystywano go głównie w prywatnych willach i w łaźniach publicznych. 
Witruwiusz (5,10,1 - 2) opisuje jego budowę i eksploatację: 
dodając szczegółowe informacje dotyczące paliwa. Opisuje także urządzenie do regulacji ciepła – wentylator z brązu w kopule sufitu:
Za wynalazcę urządzenia uchodził Rzymianin Sergiusz Orata w początkach I wieku p.n.e., choć zapewne udoskonalił on jedynie wynalazek znany wcześniej w Grecji. Oratę jako pierwszego, który zastosował "hypocaustum" do ogrzewania basenu przeznaczonego do hodowli ryb i ostryg, wymieniają Waleriusz Maksymus i Pliniusz Starszy.
Wiele pozostałości hypocaustów przetrwało wśród ruin architektury rzymskiej w całej Europie, w zachodniej Azji i północnej Afryce. Hypocaust uważany jest za wynalazek, który poprawił higienę i warunki życia ludności, będąc zarazem poprzednikiem współczesnego centralnego ogrzewania. 
Wykopaliska w Mohendżo-Daro (w obecnym Pakistanie) odkryły konstrukcję hypocaustu wyłożonego cegłami i powlekanego asfaltem, co świadczy o jego istnieniu 2000 lat wcześniej od znanego najstarszego rzymskiego.
W czasach późniejszych.
Hypocaustum średniowieczne różniło się od antycznego przede wszystkim dodaniem akumulatora ciepła, zazwyczaj w postaci kamieni. Na obszarze Polski korzystano z niego od XIII nawet do XVI w. – przejętego z zachodu i przyniesionego przez osadników germańskich oraz cystersów. Używano go początkowo w klasztorach, potem w zamkach (zamek krzyżacki w Malborku), a nawet w kamienicach (kamienice w Toruniu). Około XIV w. system ten zaczęły wypierać tańsze w budowie i eksploatacji piece kaflowe.
Podobny do hypocaustu "ondol" niekiedy używany jest w tradycyjnych domach koreańskich.

</doc>
<doc id="45278" url="https://pl.wikipedia.org/wiki?curid=45278" title="Receptor limfocytu B">
Receptor limfocytu B

Receptor limfocytu B, receptor immunoglobulinowy, immunoglobulina powierzchniowa, BCR (od ang. "B-cell receptor") – receptor antygenowy wbudowany w błonę limfocytu B, odpowiadający za przekazanie sygnału aktywującego do wnętrza komórki oraz wchłonięcie antygenu.
Składa się z umieszczonego w błonie komórkowej przeciwciała oraz dwóch dodatkowych łańcuchów polipeptydowych: Igα i Igβ (odpowiednio: CD79a i CD79b).
Przeciwciało umieszczone w błonie komórkowej różni się od przeciwciała wydzielanego tym, że posiada dodatkową domenę przezbłonową oraz wewnątrzkomórkową, natomiast jego swoistość i powinowactwo do antygenu są takie same jak w przypadku przeciwciał wydzielanych przez dany klon limfocytów. Klasa przeciwciała umieszczonego w błonie jest taka sama, jaką będą miały przeciwciała wydzielane przez limfocyt, dlatego na podstawie BCR można mówić o, na przykład, limfocytach B IgM+ (czyli wydzielających przeciwciała IgM, występujące także w postaci BCR na ich powierzchni).
Łańcuchy Igα i Igβ pełnią funkcję białek przekazujących sygnał do wnętrza komórki. Nie wiążą się bezpośrednio z antygenem, lecz odbierają zmiany konformacyjne przeciwciała błonowego i pobudzają kinazy odpowiedzialne za przekazywanie sygnału. Ich rola jest więc podobna do roli CD3 w kompleksie z receptorem limfocytu T.

</doc>
<doc id="45279" url="https://pl.wikipedia.org/wiki?curid=45279" title="Wspólna komórka progenitorowa limfocytów">
Wspólna komórka progenitorowa limfocytów



</doc>
<doc id="45280" url="https://pl.wikipedia.org/wiki?curid=45280" title="Limfocyt T pomocniczy">
Limfocyt T pomocniczy



</doc>
<doc id="45284" url="https://pl.wikipedia.org/wiki?curid=45284" title="Dom">
Dom

Dom – przystosowane przez człowieka pod względem konstrukcyjnym i użytkowym miejsce, przeznaczone do celów mieszkalnych. Współcześnie domem („gniazdem”) człowieka są: mieszkanie w bloku lub domu wielorodzinnym, dom jednorodzinny, dom dziecka, dom spokojnej starości itp.
Historia.
Najstarszą formą domów były jaskinie (paleolit), później szałasy i ziemianki (mezolit). Pierwsze budowane domy były jednoizbowe (neolit), w epoce brązu i żelaza występują już trzyizbowe (Biskupin). Wznoszono je z gałęzi oblepianych gliną, drewna i kamienia. W okresie starożytnym w Egipcie, Mezopotamii budowano domy z cegieł ręcznie lepionych z gliny i suszonych na słońcu. Były to budynki wieloizbowe, często z dziedzińcem wewnętrznym, wtedy pojawiły się też budynki piętrowe. W Europie, wykształcił się dom grecki i dom rzymski. Wraz z upadkiem cesarstwa rzymskiego nastąpiło załamanie rozwoju budownictwa. Tradycje domu rzymskiego kontynuowała architektura islamu. 
W Europie chrześcijańskiej, w okresie wczesnego średniowiecza funkcję domów pełniły warowne zamki i drewniane chaty budowane na terenie grodów i podgrodzi albo jako rozproszone (wieś), na terenach chronionych w sposób naturalny – np. w lesie. W miastach w wieku XIII i XIV dom to przeważnie budynek o drewnianej konstrukcji szkieletowej, które zaczęto zastępować budynkami o ścianach murowanych (budynki w konstrukcji „muru pruskiego” wznoszono jeszcze na początku XX w.). W okresie gotyku w budownictwie miejskim zaczęto wznosić najczęściej dwu-, trzypiętrowe kamienice szczytowe. Parter przeznaczony był na warsztaty rzemieślnicze i sklepiki, piętro służyło jako część mieszkalna, a na poddaszu były magazyny. Począwszy od renesansu, miejskie kamienice zyskują szersze, bogato zdobione fasady z większymi oknami, wzrasta liczba pomieszczeń, wewnątrz budowane są arkadowe dziedzińce. Występują także kamienice z podcieniami i dachy z attykami. Ten typ budownictwa w okresie baroku zaczął pełnić również funkcję miejskich rezydencji przedstawicieli najwyższych warstw społecznych. Kamienice upodobniły się do miejskich pałaców.
Na terenach wiejskich zabudowa warowna przeobraziła się w pałace i dworki szlacheckie.
Budownictwo jednorodzinne wykształciło się w Anglii w XVII w. Kamienice czynszowe pojawiły się na początku XVIII w. w miastach Anglii i Francji (pierwsze domy czynszowe znano już w czasach starożytnych w Grecji i w Rzymie – insula). W czasach dzisiejszych funkcję domów pełnią budynki wielorodzinne (bloki mieszkalne, kamienice) i jednorodzinne.
Domy współczesne.
Budynki wielorodzinne: Le Corbusier propagował ideę masowego budownictwa mieszkalnego w postaci bloków mieszkalnych, z których pierwszy budynek (fr. "Unité d’habitation") dla 1600 mieszkańców powstał w Marsylii w 1952. Bloki Le Corbusiera wyposażone w tarasy rekreacyjne zwane także ogrodami na dachach płaskich oraz zapewniające loggię w każdym pokoju i duży metraż przypadający na każdą osobę w mieszkaniu w przeciwieństwie do oszczędnościowych blokowisk znanych z państw komunistycznych są jednak powojennym rezultatem twórczego rozwoju architektury przedwojennego modernizmu i wyciągnięcia wniosków z jego błędów w Europie Zachodniej. Jego projekty zabudowy miast opierały się na wyodrębnieniu funkcji mieszkalnej, wypoczynkowej i sfer pracy (biura, zakłady przemysłowe). Domy – jednakowe wieżowce, pozbawione ozdób, o geometrycznych kształtach, sytuowane w pobliżu parków, przeznaczone były dla setek i tysięcy osób. Z tych założeń wywodzą się dzisiejsze osiedla realizowane w Polsce od lat 60. XX w. Od początku lat 90. XX wieku, po zmianie systemu gospodarczego, coraz popularniejsze są domy jednorodzinne. W XXI wieku coraz popularniejsze są tak zwane domy kanadyjskie.
Budynki jednorodzinne budowane są na terenach wiejskich i miejskich jako wolno stojące oraz w zabudowie bliźniaczej (dwa domy posiadające jedną ścianę wspólną), szeregowej (szereg budynków o wspólnych ścianach bocznych), czasem atrialnej (określenie pochodzi od atrium) – są to budynki jednorodzinne, np. o rzucie w kształcie litery „L” lub „C” z wewnętrznymi miniogródkami. Na obszarach miast i osiedli podmiejskich tworzą czasem samodzielne zespoły urbanistyczne z własnymi sklepami, szkołami, ośrodkami zdrowia itp.
Funkcje mieszkalne zaspokajają także budynki takie jak hotele, internaty, koszary.
Poza Europą wykształciły się także inne formy budynków mieszkalnych. Podyktowane to było innymi warunkami klimatycznymi oraz zróżnicowaną dostępnością materiałów do wznoszenia domów.
Ze względu na straty ciepła obecnie budowane domy można podzielić na:
Ze względu na pobór energii oraz wody domy możemy podzielić na:

</doc>
<doc id="45285" url="https://pl.wikipedia.org/wiki?curid=45285" title="Zasada zachowania pędu">
Zasada zachowania pędu

Zasada zachowania pędu – jedna z fizycznych zasad zachowania. Treść zasady:
co można wyrazić wzorami
Układ izolowany to taki układ, na który nie działają siły zewnętrzne lub siły te się równoważą. Oddziaływanie między elementami układu siłami wewnętrznymi nie zmienia pędu układu.
Gdy na układ ciał działa niezrównoważona siła zewnętrzna, wówczas pęd wypadkowy układu zmienia się. Zasada zachowania pędu wynika wprost z II zasady dynamiki w postaci uogólnionej. Można ją również wywieść z niezmienniczości lagranżjanu (hamiltonianu) względem przesunięć w przestrzeni (jeśli wszystkie punkty zostaną przesunięte w przestrzeni o formula_3 to nowy układ będzie identyczny z pierwotnym). Sytuacji takiej odpowiada brak członu potencjalnego w lagranżjanie (hamiltonianie).
Zasada ta jest zawsze spełniona (dla dowolnego układu izolowanego) w każdym procesie fizycznym, tylko w niektórych zjawiskach opisywanych przez mechanikę kwantową możliwe jest krótkotrwałe jej złamanie (w czasie zajścia oddziaływania), jednak już po bardzo krótkim czasie (potrzebnym światłu na przebycie odległości międzycząstkowych) zasada ta jest spełniona. Zasadę zachowania pędu można wraz z zasadą zachowania materii-energii połączyć w zasadę zachowania czteropędu.
Odrzut.
Przejawem działania tej zasady jest zjawisko odrzutu, polegające na tym, że przy rozpadzie ciała na dwie części obie uzyskują pędy jednakowe co do wartości bezwzględnej, lecz przeciwnie skierowane (w układzie odniesienia, w którym ciało przed rozpadem pozostawało w spoczynku).

</doc>
<doc id="45286" url="https://pl.wikipedia.org/wiki?curid=45286" title="Złącza ciesielskie">
Złącza ciesielskie

Złącza ciesielskie – sposób łączenia w konstrukcjach drewnianych elementów współpracujących ze sobą. Tradycyjnie wykonywane bez użycia gwoździ, niektóre złącza wzmacniane były drewnianymi dyblami. W zależności od ustawienia łączonych elementów względem siebie można wyróżnić:

</doc>
<doc id="45287" url="https://pl.wikipedia.org/wiki?curid=45287" title="Sklepienie kolebkowe">
Sklepienie kolebkowe

Sklepienie kolebkowe (beczkowe) – sklepienie to jest elementem architektonicznym utworzonym przez pojedynczą krzywiznę (lub parę krzywych w przypadku sklepienia kolebkowego ostrołukowego) na określoną odległość. Krzywe mają zazwyczaj okrągły kształt, co nadaje całości półcylindryczny wygląd w kształcie połowy leżącego walca przeciętego wzdłuż płaszczyzny poziomej. Sklepienie kolebkowe jest najprostszą formą sklepienia. Praktycznie właściwie jest to szereg łuków umieszczonych obok siebie (tj. jeden po drugim). Wykonywane z ciosów kamiennych w kształcie klińca przewiązanych z zasadą mijania spoin. Kolebka sklepienia oparta jest na ścianach podłużnych (ustawionych wzdłuż osi sklepienia). Ściany przejmują obciążenie pionowe i poziome (ciężar i rozpór).
Rodzaje.
Ze względu na kształt sklepienie może być:
Ponadto sklepienie może być:
Odmianą sklepienia kolebkowego jest sklepienie kolebkowe z lunetami.
Historia.
Sklepienie kolebkowe było znane i wykorzystywane przez wczesne cywilizacje, w tym przez starożytny Egipt i Mezopotamię. Nie była to powszechna metoda budowy w tych cywilizacjach. Persowie i Rzymianie jako pierwsi zrobili z nich znaczący użytek architektoniczny. Technika prawdopodobnie wyewoluowała z konieczności przekrycia budynków dachami z elementami murowanymi, takimi jak cegły lub bloki kamienne, w miejscach, gdzie dostęp do drewna był ograniczony. Najwcześniejszym znanym przykładem sklepienia tunelowego jest sklepienie znalezione pod sumeryjskim zigguratem w Nippur w Babilonii, przypisywane około 4000 lat p.n.e., które zostało zbudowane z wypalanych cegieł połączonych zaprawą glinianą. Najwcześniejsze sklepienia tunelowe w Egipcie znajdują się w Requagnah i Denderah, z około 3500 r. p.n.e. Zostały one zbudowane z suszonej na słońcu cegły w trzech pierścieniach nad przejściami schodzącymi do grobowców o rozpiętości zaledwie dwóch metrów.
Persowie i Rzymianie byli pierwszymi, którzy szeroko zastosowali tę metodę budowania w projektach na dużą skalę i prawdopodobnie jako pierwsi użyli rusztowań, aby pomóc im w budowie sklepień o większej szerokości, które nawet dzisiaj zdumiewają swoją wielkością. Jednak rzymscy budowniczowie stopniowo zaczęli preferować stosowanie sklepień krzyżowych; choć bardziej skomplikowane w budowie, ten typ sklepienia nie wymagał ciężkich, grubych ścian do podparcia i pozwalał na bardziej przestronne budynki z większymi otworami i znacznie większą ilością światła do wewnątrz, takich jak termy. Po upadku Cesarstwa Rzymskiego przez kilka stuleci powstało tylko kilka budynków, które wymagałyby solidnych sklepień. Powrót sklepienia kolebkowego nastąpił we wczesnym okresie romańskim, w którym grube, ciężkie mury zapewniały możliwość jego utrzymania. Jednym z największych i najsłynniejszych kościołów zamkniętych z góry ogromnym sklepieniem kolebkowym był kościół opactwa Cluny, zbudowany między XI a XII wiekiem.
W XIII i XIV w., wraz z postępem nowego stylu gotyckiego, sklepienie kolebkowe prawie zaginęło w konstrukcjach wielkich gotyckich katedr; Początkowo najczęściej stosowano sklepienia krzyżowe wzmocnione żebrami kamiennymi, a później powstały różnego rodzaju efektowne, bogato zdobione i złożone sklepienia średniowieczne. Jednak wraz z nadejściem stylu renesansowego i barokowego oraz ożywieniem zainteresowania sztuką i architekturą starożytności, sklepienia kolebkowe zostały ponownie wprowadzone na prawdziwie okazałą skalę i wykorzystane w budowie wielu słynnych budynków i kościołów, takich jak Bazylika di Sant'Andrea w Mantui – Leone Battista Alberti, San Giorgio Maggiore Andrei Palladio w Wenecji i być może najwspanialsza ze wszystkich Bazylika Świętego Piotra w Rzymie, gdzie ogromne sklepienie kolebkowe obejmuje nawę główną o szerokości 27 m.

</doc>
<doc id="45289" url="https://pl.wikipedia.org/wiki?curid=45289" title="Gra półsłówek">
Gra półsłówek



</doc>
<doc id="45291" url="https://pl.wikipedia.org/wiki?curid=45291" title="Spooneryzm">
Spooneryzm



</doc>
<doc id="45292" url="https://pl.wikipedia.org/wiki?curid=45292" title="Prestiż">
Prestiż

Prestiż (z fr. „urok, czary”, z – sztuczki magiczne, por. prestidigitator) – autorytet, poważanie, szacunek innych osób do danej osoby.
W socjologii prestiż jest subiektywnym kryterium stratyfikacji, opartym na wartościujących podstawach emocjonalnych i obiektywnych czynnikach stratyfikacji – wykształceniu, wykonywanym zawodzie, stylu życia, dochodach. Jest również jedną ze składowych statusu społecznego.

</doc>
<doc id="45295" url="https://pl.wikipedia.org/wiki?curid=45295" title="Prestidigitator">
Prestidigitator



</doc>
<doc id="45299" url="https://pl.wikipedia.org/wiki?curid=45299" title="Ubezpieczenie (umowa)">
Ubezpieczenie (umowa)

Ubezpieczenie – umowny obowiązek dokonania świadczenia przez ubezpieczyciela na rzecz ubezpieczonego na wypadek powstania zdarzeń określonych w umowie ubezpieczeniowej, występujących w życiu, zdrowiu lub mieniu ubezpieczonego; wykonanie obowiązku ubezpieczyciel realizuje poprzez wypłatę odszkodowań lub świadczeń z funduszu tworzonego ze składek wnoszonych przez ubezpieczonych.
Umowa ubezpieczenia.
Umowa ubezpieczenia uregulowana została w Kodeksie cywilnym w tytule XXVII (art. 805-834). Przez umowę ubezpieczenia ubezpieczyciel zobowiązuje się, w zakresie działalności swego przedsiębiorstwa, spełnić określone świadczenie w razie zajścia przewidzianego w umowie wypadku, a ubezpieczający zobowiązuje się zapłacić składkę. Świadczenie ubezpieczyciela polega w szczególności na zapłacie:
Ubezpieczyciel zobowiązany jest potwierdzić zawarcie umowy dokumentem ubezpieczenia.
Ubezpieczenie ma na celu dzielenie i transfer ryzyka. Ubezpieczenie z perspektywy jednostki (osoby, przedsiębiorstwa) jest usługą finansową ubezpieczyciela, która umożliwia zastąpienie niepewnej dużej straty finansowej małym pewnym kosztem. Ubezpieczający, czyli zawierający z ubezpieczycielem umowę ubezpieczenia, wnosząc składkę ubezpieczeniową płaci cenę za usługę ubezpieczeniową i przekazuje do zakładu ubezpieczeń ryzyko negatywnych ekonomicznych skutków wystąpienia wypadku ubezpieczeniowego (zdarzenia losowego), określonego w umowie ubezpieczeniowej. W zamian za otrzymane składki ubezpieczeniowe ubezpieczyciel, prowadzący działalność ubezpieczeniową na podstawie zezwolenia, świadczy usługę ubezpieczeniową, tzn. przyjmuje na siebie ryzyko pokrycia skutków finansowych tego zdarzenia. Ważnym elementem stosunku umownego są ogólne warunki ubezpieczenia, które stanowią załącznik do umowy.
Osoba, której mienie albo życie lub zdrowie jest przedmiotem ubezpieczenia to ubezpieczony. Ubezpieczony i ubezpieczający może, ale nie musi, być tą samą osobą fizyczną lub prawną.
Produkty ubezpieczeniowe stanowią obszar działań zarządczych w firmach ubezpieczeniowych. Zarządzanie produktem ubezpieczeniowym obejmuje wprowadzenie oraz wycofanie produktu, kształtowanie portfela produktowego, a także pozycjonowanie rynkowe produktów. Są to trzy podstawowe decyzje, które obejmuje zarządzanie produktem ubezpieczeniowym.
Podział ubezpieczeń.
Podstawowy podział ubezpieczeń dotyczy wyodrębnienia dwóch systemów:
Ubezpieczenia można także podzielić według czterech kryteriów:
Według załącznika do ustawy z dnia 11 września 2015 r. o działalności ubezpieczeniowej i reasekuracyjnej () wyróżnia się następujący podział ryzyka na działy, grupy i rodzaje ubezpieczeń:
W ramach ubezpieczeń na życie wyróżnia się pięć grup:
W ramach pozostałych ubezpieczeń osobowych i majątkowych wyróżnia się m.in.:
Identyczny podział przewidywała ustawa z dnia 22 maja 2003 r. o działalności ubezpieczeniowej (, z późn. zm.).
Jeszcze wcześniejszy akt prawny, ustawa z 28 lipca 1990 roku o działalności ubezpieczeniowej, wprowadzała również podział ubezpieczeń (gospodarczych) na:
Jest to podział, który jest istotny dla konsumentów finansowych ze względu na występujący obowiązek zawarcia umowy ubezpieczenia w określonych przypadkach.
Ubezpieczyciele nie mogą wykonywać jednocześnie działalności w I i II dziale ubezpieczeń (stąd „pary” spółek życiowych i majątkowych). Zezwolenie na prowadzenie działalności ubezpieczeniowej wydawane jest w zakresie jednej lub więcej grup ubezpieczeń. Jeżeli ubezpieczyciel zaprzestał wykonywania działalności ubezpieczeniowej lub zawierania umów ubezpieczenia w jakiejś grupie ubezpieczeń, na którą posiada zezwolenie, zobowiązany jest o tym powiadomić organ nadzoru.

</doc>
<doc id="45300" url="https://pl.wikipedia.org/wiki?curid=45300" title="Podkład">
Podkład



</doc>
<doc id="45301" url="https://pl.wikipedia.org/wiki?curid=45301" title="Korona Ziemi">
Korona Ziemi

Korona Ziemi () – najwyższe szczyty poszczególnych części świata. A także w tym samym kontekście to:
Drugie co do wysokości szczyty danych części świata są określane mianem Koronki Ziemi.
Historia.
Richard Bass, amerykański biznesmen i miłośnik gór, wyznaczył sobie cel zdobycia najwyższych szczytów Ziemi w każdej z części świata. W jego wersji były to: Ameryka Północna, Ameryka Południowa, Europa, Azja, Afryka, Antarktyda i Australia. Wynajął profesjonalnych alpinistów, by pomogli mu zdobyć Mount Everest, najtrudniejszy z jego siódemki. Zdobył ten szczyt jako ostatni 30 kwietnia 1985, następnie współtworzył książkę opisującą całe przedsięwzięcie.
Znany alpinista Reinhold Messner podał w wątpliwość wybór Australii i dokonał zmiany w liście Bassa, zastępując Australię Australią i Oceanią. Pat Morrow jako pierwszy, a następnie sam Messner, sprostali temu wyzwaniu, obaj w 1986.
Kolejne wersje Korony powstały poprzez zaliczenie jako szczytu europejskiego Elbrusa zamiast Mont Blanc. Zatem wersji Korony Ziemi jest obecnie aż 4 (lub jedna, ale obejmująca je wszystkie - to znaczy: ze zmianami i wielu alpinistów decyduje się na zdobycie dziewięciu szczytów).
Kontrowersje.
Czy Elbrus powinien reprezentować Europę?
Poza problemem wyboru szczytu na południowy wschód od kontynentu azjatyckiego, toczy się spór o obecność Elbrusa na liście jako najwyższego w Europie. Kaukaz ma więcej wspólnego z innymi azjatyckimi pasmami górskimi niż z europejskimi – encyklopedie geograficzne zaliczają go do Azji. Żadna lista bez Elbrusa nie zdobyła jednak aprobaty wśród entuzjastów wspinaczki.
"Więcej o przebiegu granicy między Europą i Azją w haśle: granica Europa-Azja."
Zdobywcy Korony Ziemi.
Polscy zdobywcy.
26 Polaków zdobyło Koronę Ziemi, wszyscy jednak ze wspomaganiem tlenem z butli (stan na dzień 27 grudnia 2019):

</doc>
<doc id="45303" url="https://pl.wikipedia.org/wiki?curid=45303" title="Fluktuacje kwantowe">
Fluktuacje kwantowe

Fluktuacje kwantowe – chwilowe zmiany ilości energii w pewnym punkcie przestrzeni. Możliwość istnienia kwantowych fluktuacji jest konsekwencją zasady nieoznaczoności.
Zgodnie z energetyczną wersją zależności opisanej przez Wernera Heisenberga:
gdzie:
Zapis ten oznacza, że na krótką chwilę zbliżoną do czasu Plancka zasada zachowania energii może zostać złamana i może powstać wirtualna para cząstka-antycząstka. Kreacja wirtualnych cząstek nie prowadzi w większej skali do złamania zasady zachowania energii, bo cząstki te natychmiast znikają. Mimo to pewne efekty ich oddziaływania mogą być obserwowane.
Fluktuacje kwantowe mogą być, według hipotezy inflacji, źródłem pierwotnej struktury Wszechświata. Zgodnie z tą teorią, pierwotnie mały obszar przestrzeni został gwałtownie rozciągnięty do rozmiarów obserwowanego kosmosu. Doprowadziło to do zamrożenia w strukturze przestrzeni nieznacznych kwantowych fluktuacji, które rozciągnęły się do astronomicznych rozmiarów. Dzięki temu Wszechświat po fazie inflacji nie był całkowicie gładki (jednorodny) i mógł poprzez oddziaływanie grawitacyjne stworzyć obserwowane struktury – gwiazdy, galaktyki i gromady galaktyk.

</doc>
<doc id="45304" url="https://pl.wikipedia.org/wiki?curid=45304" title="Wyspy Danii">
Wyspy Danii

Dania ma 443 wyspy, z tego 76 z jest zamieszkanych. W języku duńskim „wyspa” to jednoliterowe słowo: "ø". Największe duńskie wyspy połączone są ze sobą i z kontynentem mostami.

</doc>
<doc id="45305" url="https://pl.wikipedia.org/wiki?curid=45305" title="John Kerry">
John Kerry

John Forbes Kerry (ur. 11 grudnia 1943 w Aurorze) – amerykański polityk, senator, demokrata ze stanu Massachusetts. Przed uzyskaniem miejsca w Senacie w roku 1985 był m.in. jednym z liderów ruchu antywojennego, protestującego przeciwko interwencji USA w Wietnamie (sam był weteranem odznaczonym za męstwo) oraz przez dwa lata wicegubernatorem stanu Massachusetts. Jako kandydat Partii Demokratycznej w wyborach na stanowisko prezydenta Stanów Zjednoczonych w 2004, przegrał z przedstawicielem Republikanów, George’em W. Bushem. W latach 2013–2017 sekretarz stanu w administracji Baracka Obamy. Od 2021 pełnomocnik prezydenta USA Joego Bidena do spraw klimatu.
Reprezentuje (według standardów amerykańskich) lewicowe poglądy: popiera zwiększenie płacy minimalnej, sprzeciwia się karze śmierci i cięciom budżetowym, jest zwolennikiem wolnej aborcji oraz utrzymania preferencji dla mniejszości rasowych (tzw. "affirmative action").
Życiorys.
Młodość.
Urodził się w szpitalu wojskowym Fitzsimons w Aurorze. Był drugim najstarszym z czworga dzieci Richarda Johna Kerry’ego, funkcjonariusza służby zagranicznej oraz prawnika, i Rosemary Isabel Forbes, pielęgniarki oraz działaczki społecznej. Jego ojciec był katolikiem (dziadkowie Johna byli austro-węgierskimi imigrantami żydowskimi, którzy nawrócili się na katolicyzm; pochodzili z rodziny Fränklów wywodzącej się z okolic Prudnika), a jego matka była z Kościoła episkopalnego. Wychował się ze starszą siostrą, Margaret (ur. 1941), młodszą siostrą Dianą (ur. 1947) i młodszym bratem Cameronem (ur. 1950). Dzieci zostały wychowane w wierze ojca. John Kerry służył jako ministrant.
Był uczniem szkoły z internatem St. Paul’s School w Concord, New Hampshire. Po jej ukończeniu w 1962 rozpoczął studia na Uniwersytecie Yale, uczelni niepublicznej. Ukończył studia z zakresu politologii w 1966. Poza studiami uczestniczył w dodatkowych zajęciach sportowych, grając między innymi w piłkę nożną i hokeja.
Podobnie jak George W. Bush, należał w czasie studiów na Uniwersytecie Yale do stowarzyszenia Czaszka i Kości.
Po studiach zgłosił się jako ochotnik do Rezerwy Marynarki Stanów Zjednoczonych (obecnie United States Navy Reserve, w latach 1915–2005 United States Naval Reserve). Uczestniczył w wojnie wietnamskiej, służąc na łodzi patrolowej. Za udział w wojnie wietnamskiej Kerry został odznaczony Srebrną Gwiazdą Stanów Zjednoczonych, która przyznawana jest za odwagę w obliczu nieprzyjaciela. Odznaczony został również Medalem Brązowej Gwiazdy oraz trzykrotnie Medalem Purpurowego Serca. Po powrocie z wojny, w 1969, Kerry wspierał innych weteranów wojny wietnamskiej. W 1969 był współzałożycielem fundacji Vietnam Veterans of America, której zadaniem było wspieranie żołnierzy wracających z Wietnamu. Kerry był również rzecznikiem tejże organizacji. W 1971 przemawiał do członków senackiej Komisji Spraw Zagranicznych, głównie poruszając temat wojny.
Kariera w Senacie.
W latach 1987–1989 był przewodniczącym komitetu kampanii senatorskich partii.
W 1986 zasłynął jako prowadzący przesłuchania w Senacie w sprawie związków Departamentu Stanu z handlarzami narkotyków w Ameryce Południowej i płacenia im za pomoc udzielaną nikaraguańskim Contras w wojnie domowej. Zakończone jego sukcesem dochodzenie uważa się za przedsmak śledztwa w aferze Iran-Contras, gdzie również odegrał istotną rolę.
W latach 2001–2003 oraz 2007–2009 był przewodniczącym komisji ds. drobnego biznesu. Zasiadał też w komisji spraw zagranicznych, gdzie przewodniczył podkomisji ds. Azji.
Udział w wyborach prezydenckich.
W 2000 był często wymieniany jako potencjalny kandydat na wiceprezydenta u boku Ala Gore’a, który sam potem przyznał, iż Kerry był w czołówce osób typowanych na to stanowisko.
2 listopada 2004 kandydował w wyborach prezydenckich, został jednak pokonany przez George’a W. Busha, który wybrany został na drugą kadencję przez Kolegium Elektorów stosunkiem głosów 284-253 (jeden głos w Kolegium otrzymał John Edwards, jego kandydat na wiceprezydenta). W trakcie przedwyborczej kampanii cierpiał na raka prostaty.
Początkowo twierdził, iż rozważa ponowne kandydowanie na prezydenta w 2008, zrezygnował z tych planów na rzecz ubiegania się o kolejny wybór do Senatu w tym samym roku.
Kerry a wojna w Iraku.
Kerry głosował w Senacie za uchwałą dającą prezydentowi prawo do użycia siły przeciwko reżimowi Saddama Husajna w razie braku współpracy z inspektorami rozbrojeniowymi. W 2002, powołując się najprawdopodobniej na materiały CIA udostępnione senatorom, informował, że Irak jest w stanie wyprodukować broń biologiczną i użyć jej przeciwko Stanom Zjednoczonym. Po wkroczeniu do Iraku wojsk koalicyjnych zmienił stanowisko i stwierdził, że działania administracji George’a Busha były nieuzasadnione, bowiem nie wyczerpały wszystkich metod pokojowych przed użyciem metod siłowych. Kerry krytykował administrację byłego prezydenta za to, iż nie była w stanie zdobyć wystarczającego poparcia świata dla inwazji i okupacji, czego konsekwencją jest to, że Stany Zjednoczone ponoszą 90% kosztów i 90% strat. Kerry deklaruje jednak, iż jest przeciwnikiem wycofania wojsk przed uregulowaniem sytuacji politycznej w Iraku.
Kerry kładł w swojej prezydenckiej kampanii wyborczej duży nacisk na zaangażowanie Stanów Zjednoczonych w ramach instytucji międzynarodowych. Popiera udział wojsk USA w operacjach pokojowych ONZ.
Sekretarz stanu.
21 grudnia 2012 został nominowany przez prezydenta Baracka Obamę na stanowisko sekretarza stanu w miejsce Hillary Clinton, która ustąpiła z powodu choroby.
29 stycznia 2013 Senat zatwierdził jego nominację na sekretarza stanu i 1 lutego objął ten urząd. Sprawował go do 20 stycznia 2017, czyli końca urzędowania Baracka Obamy. Jego następcą został Rex Tillerson w administracji Donalda Trumpa.
Poza rządem.
Kerry wycofał się z pracy dyplomatycznej po zakończeniu administracji Obamy 20 stycznia 2017. Nie wziął udziału w inauguracji Donalda Trumpa, a następnego dnia wziął udział w Marszu Kobiet w Waszyngtonie. Sprzeciwiał się polityce Donalda Trumpa i podpisał się pod briefem przeciwko dekretowi 13769 zakazującemu wjazdu do Stanów Zjednoczonych osobom z siedmiu krajów muzułmańskich.
5 grudnia 2019 poparł kandydaturę Joego Bidena do nominacji Demokratów na prezydenta, mówiąc „Już pierwszego dnia będzie gotowy, by poskładać kraj i świat, które rozbił Donald Trump”
Pełnomocnik ds. klimatu.
23 listopada 2020 prezydenta elekta Joego Bidena ogłosił, że Kerry zajmie pełnoetatowe stanowisko w administracji, pełniąc funkcję pełnomocnika ds. klimatu, w tej roli będzie szefem w Radzie Bezpieczeństwa Narodowego. Objął urząd 20 stycznia 2021 roku, po inauguracji Joego Bidena.

</doc>
<doc id="45307" url="https://pl.wikipedia.org/wiki?curid=45307" title="Fluktuacja kwantowa">
Fluktuacja kwantowa



</doc>
<doc id="45308" url="https://pl.wikipedia.org/wiki?curid=45308" title="Harald Hardraada">
Harald Hardraada



</doc>
<doc id="45317" url="https://pl.wikipedia.org/wiki?curid=45317" title="Trałowce w polskiej Marynarce Wojennej">
Trałowce w polskiej Marynarce Wojennej

Marynarka Wojenna w swojej historii prawie zawsze miała w swoim składzie okręty klasy trałowców, z wyjątkiem jedynie okresu II wojny światowej w latach 1940-45, gdy flota polska stacjonowała w Wielkiej Brytanii. Poza tym okresem, rozwojowi i działalności polskich sił morskich zawsze towarzyszyła obecność floty przeciwminowej. Trałowce były też najliczniejszą klasą okrętów w historii Marynarki Wojennej. Okręty tej klasy przeznaczone są głównie do niszczenia pól i zagród minowych na obszarze działalności Marynarki Wojennej, co umożliwia prowadzenie tam operacji przez pozostałe okręty oraz żeglugę morską. Dodatkowe przeznaczenie tych jednostek to stawianie własnych, małych zagród minowych. W okresie pokoju, zwłaszcza po II wojnie światowej, bardzo istotnym zadaniem trałowców było oczyszczanie polskiego wybrzeża z licznych postawionych tam przez walczące państwa min morskich.
Poniżej wymienione są typy trałowców używanych w Polsce w kolejności chronologicznej (w nawiasach – lata służby).
Trałowce typu FM (1921-1931).
Pierwszymi trałowcami, które weszły w skład polskich sił morskich, były budowane w czasie I wojny światowej dla floty niemieckiej okręty typu FM. Cztery z nich zostały zakupione po wojnie i weszły do polskiej służby w 1921. Ich wyposażenie przeciwminowe obejmowało 2 komplety trałów kontaktowych. Uzbrojone były w jedno działo kaliber 47 mm i karabiny maszynowe. Mogły stawiać 20 min morskich. Jednostki te miały 43 metry długości, ok. 185 ton wyporności i prędkość 12 węzłów, napędzane były maszyną parową. Załoga liczyła 32 osoby. Trałowce te nosiły nazwy: OORP "Czajka", "Jaskółka", "Rybitwa", "Mewa". W 1931 trzy pierwsze trałowce wycofano ze służby. ORP "Mewa" w tym samym roku została uszkodzona i zatonęła w porcie, a po podniesieniu z dna przebudowano ją na okręt hydrograficzny ORP "Pomorzanin". Zatopiono go w 1939 podczas nalotów niemieckich.
Trałowce typu Jaskółka (1935-1939, 1946-1951).
Ostatnimi i najbardziej znanymi przedwojennymi trałowcami było 6 zaprojektowanych i zbudowanych w Polsce okrętów typu "Jaskółka", nazywanych potocznie "ptaszkami". Były one wcielane w dwóch etapach, najpierw w latach 1935-1936: OORP "Czajka", "Jaskółka", "Mewa", "Rybitwa", następnie w 1939: OORP "Czapla" i "Żuraw". Okręty tego typu miały 45 metrów długości, wyporność 185 ton i rozwijały prędkość 18 węzłów. Wyposażone były w trały kontaktowe, uzbrojone w działo kalibru 75 mm i przeciwlotnicze karabiny maszynowe oraz miały możliwość postawienia do 20 min morskich.
Jednostki te zgrupowane zostały w Dywizjon Minowców. OORP "Jaskółka", "Mewa" i "Czapla" zatopione zostały podczas działań wojennych we wrześniu 1939. Niemcy wydobyli "Mewę" i wcielili w skład swojej floty, wraz z "Rybitwą", "Czajką" i "Żurawiem", które dostały się po kapitulacji w ręce Niemców. Po wojnie, odnaleziono je w Niemczech i okręty powróciły w 1946 do Polski. OORP "Czajka", "Rybitwa" i "Mewa" służyły jeszcze jako trałowce w 1. Dywizjonie Trałowców w Gdyni, posiadając kilka działek przeciwlotniczych i kilka zestawów trałów. Następnie, w 1951 przekwalifikowano je na dozorowce, przezbrojono i wcielono do 2 Dywizjonu Patrolowców w Gdyni. "Czajka" i "Rybitwa" zostały wycofane z linii w 1966, a ORP "Mewa" w 1970, po czym przekształcono je na barki koszarowe odpowiednio: BK-1, BK-3, BK-2, które ostatecznie skreślono ze stanu odpowiednio w 1977, 1972 i 1981. ORP "Żuraw" natomiast od 1946 działał w służbie hydrograficznej jeszcze jako trałowiec mający 5 działek i trały, ale od 1948, kiedy to jednostkę przebudowano na typowy okręt hydrograficzny z uzbrojenia pozostawiono tylko jedno działo. W 1951 nazwę okrętu zmieniono na ORP "Kompas". W 1971 został on przeklasyfikowany na barkę koszarową BK-4, która służyła do 1977.
Trałowce typu MT (Albatros lub Kormoran), projektu 253Ł (1946-1959).
Dla zwiększenia stanu polskiej floty przeciwminowej, która miała rozminowywać dla żeglugi obszary zaminowane podczas działań wojennych, w 1946 Marynarkę Wojenną zasiliło dziewięć radzieckich trałowców redowych typu MT (projektu 253Ł), nazwanych przez Polaków typem "Albatros" lub "Kormoran", a potocznie "kaczorkami" (spotykane w literaturze oznaczenie typu BTSZCZ jest według źródeł rosyjskich błędne). Zostały one przekazane w ramach reparacji wojennych, w zamian za polski udział w podziale floty niemieckiej. Nosiły nazwy: OORP "Albatros", "Czapla", "Jaskółka", "Jastrząb", "Orlik", "Kondor", "Krogulec", "Kormoran", "Kania" i weszły w skład 2 i 3 Dywizjonu Trałowców stacjonujących w Gdyni. Okręty te zbudowano podczas II wojny światowej. Były to jednostki o długości 38 metrów, wyporności 145 ton oraz prędkości do 12 węzłów. Ich wyposażenie składało się z trału kontaktowego, akustycznego i magnetycznego, a uzbrojenie z dwóch dział kalibru 45 mm i czterech karabinów maszynowych 12,7 mm. Zabierały na pokład 18 min. Załoga liczyła 37 ludzi. Po ponad dziesięcioletniej służbie wszystkie te jednostki wycofano w latach 1957-1959.
Trałowce typu YMS (1948-1957).
Kolejnymi zakupionymi po wojnie trałowcami były OORP "Delfin", "Foka" i "Mors". Zostały zbudowane w USA w latach 1942-1943, używane podczas wojny przez marynarkę brytyjską i zakupione przez Polskę z demobilu w 1948. Zasiliły one 3. Dywizjon Trałowców w Gdyni. Były to drewniane okręty typu YMS (BYMS), mające długość 42 metry, wyporność 277 ton, prędkość 12,6 węzłów, załogę stanowiło 42 osoby. Były wyposażone w trał kontaktowy, akustyczny i magnetyczny. Uzbrojenie składało się z działa kalibru 85 mm oraz karabinów maszynowych. Okręty spisano ze stanu floty w latach 1955-1957. Czwarta zakupiona jednostka została skierowana do służby cywilnej jako statek hydrograficzny „Zodiak”).
Trałowce projektu 254 (typu T-61) (1956).
Pierwsze całkowicie nowe powojenne jednostki, jakie weszły w skład sił przeciwminowych, to trałowce projektu 254 (określane jako typ T-61), budowane w Polsce w latach 1955-1958 na licencji radzieckiej. Budowane były w dwóch wariantach: projekt 254K i zmodernizowany w Polsce 254M. Trałowce projektu 254K wybudowano w ilości trzech jednostek, natomiast 254M w liczbie dziewięciu. Okręty nosiły nazwy OORP "Żubr", "Tur", "Łoś", "Bizon", "Dzik", "Bóbr", "Rosomak", "Delfin", "Foka", "Mors", "Ryś", "Żbik". Okręty te miały być głównym ogniwem obrony przeciwminowej Polskiej Marynarki Wojennej w związku z wycofywaniem pozostałych okrętów, przestarzałych i sfatygowanych działaniami wojennymi. Wyposażenie trałowe wszystkich typów składało się z różnorodnych trałów elektromagnetycznych, akustycznych i kontaktowych. Do poszukiwania obiektów podwodnych służyły stacje hydrolokacyjne burtowe i rufowe. Ich główne uzbrojenie stanowiły cztery działka przeciwlotnicze 37 mm, oprócz tego jednostki proj. 254K miały osiem karabinów maszynowych kalibru 12,7 mm, a 254M cztery działka kalibru 25 mm na podwójnych podstawach 2M-3M i cztery wkmy 14,5 mm. Okręty te miały ponadto możliwość zwalczania okrętów podwodnych przy użyciu stacji hydrolokacyjnej i grawitacyjnych bomb głębinowych. Trałowce te miały 60 metrów długości, wyporność ok. 600 ton i prędkość maksymalną ok. 15 węzłów.
Wszystkie jednostki stacjonowały wpierw w Dywizjonach Trałowców na Helu, a następnie przeniesiono je do 12 Dywizjonu Trałowców Bazowych do Świnoujścia. Okręty te zostały wycofane w latach od 1987 do 1990. Wyjątkiem był ORP "Tur" przebudowany na okręt badawczy w 1978, który służył do 1991.
Trałowce projektu 206F (typu Krogulec) (1963).
Po wdrożeniu trałowców typu T-61 i wycofaniu wszystkich starszych jednostek, postanowiono wzmocnić dodatkowo siły trałowe, tworząc drugi dywizjon trałowców. W tym celu w CBKO-2 opracowano projekt jednostki typu "Orlik" (na Zachodzie znany jako typ "Krogulec"), oznaczony jako 206F. Dwanaście jednostek zbudowała Stocznia im. Komuny Paryskiej w Gdyni. Wcielanie okrętów – do 13 Dywizjonu Trałowców na Helu – rozpoczęło się w 1963 i skończyło w 1968. Okręty, którym nadano nazwy OORP "Orlik", "Krogulec", "Jastrząb", "Kormoran", "Czapla", "Albatros", "Pelikan", "Tukan", "Flaming", "Rybitwa", "Mewa", "Czajka" i numery burtowe odpowiednio od 613 do 624, miały długość 58,2 m, wyporność 520 ton i prędkość 18 węzłów. Napędzane były dwoma silnikami Fiat 2312SS (V12) o mocy 1800 KM każdy. Śruby nastawne systemu LIPS. W trakcie eksploatacji na 614, 619, 620 i 621 wymieniono silniki na Zgoda-Sulzer 6AR25 (R6) o mocy 1100 KM każdy. Uzbrojenie składało się z 6 armat kalibru 25mm na podwójnych podstawach 2M-3M, dwóch wyrzutni rakiet przeciwlotniczych bardzo krótkiego zasięgu Strzała-2M, 12 grawitacyjnych bomb głębinowych i 10-16 min morskich. Do trałowania min służyły trały akustyczne (BGAT), elektromagnetyczne (TEM-52), kontaktowe (MT-2) lub hydrograficzne, natomiast do wykrywania obiektów podwodnych służyły podkadłubowe (MG-11), burtowe i rufowe (MG-324) stacje hydrolokacyjne.
Załogę stanowi 49 osób.
W latach 1989-2000 wycofano ze służby prawie wszystkie okręty projektu 206F, z wyjątkiem OORP "Mewa", "Czajka" i "Flaming", które w latach 1999-2002 przebudowano na niszczyciele min projektu 206FM. Okręty tego zmodernizowanego typu zostały wyposażone w nowe trały, wymieniono na nich dotychczasowe armaty na jedną podwójną kalibru 23 mm połączoną z wyrzutnią rakiet Strzała-2M. Pozostawiono możliwość stawiania min, których ilość zwiększono do 16. Zainstalowano dwie nowe stacje hydroakustyczne i specjalistyczny pojazd podwodny.
Trałowce projektu 207 (typ Gopło) (1982).
Ostatnim typem okrętów przeciwminowych służących do chwili obecnej w Marynarce Wojennej RP, są zbudowane w Stoczni Marynarki Wojennej w Gdyni jednostki typu "Gopło", projektu 207.
Zasiliły one polską flotę w latach 1981-1994. Są to okręty wytwarzające bardzo małe pole magnetyczne dzięki zastosowaniu kadłubów z laminatów poliestrowo-szklanych. Okręty mają długość ponad 38 metrów, wyporność 216 ton i maksymalną prędkość 14,6 węzła.
Typ Gopło dzieli się na trzy, a właściwie dwa warianty, zależne od uzbrojenia i wyposażenia. Pierwszy to trałowiec prototypowy ORP "Gopło", który służył długi czas jako okręt badawczy, na którym testowano nowe rozwiązania walki z minami.
Był on oznaczony jako projekt 207D, jednak w 2000 został poddany modernizacji i posiada takie same parametry jak trałowce podtypu 207M, a nazywany jest przez to jako typ 207DM. Służy w 13 Dywizjonie Trałowców w Gdyni. Drugi podtyp 207P to okręty OORP "Gardno", "Bukowo", "Dąbie", "Jamno", "Mielno", "Wicko", "Resko", "Sarbsko", "Necko", "Nakło", "Drużno", "Hańcza". Należące do niego jednostki posiadają podwójną armatę 23 mm, trały akustyczne, elektromagnetyczne i kontaktowe oraz mogą stawiać miny lub zrzucać bomby grawitacyjne. Projekt 207M różni się tym, iż zamontowane na nim wyposażenie trałowe i hydrolokacyjne jest dużo nowocześniejsze i dodatkowo posiada wraz z działem 23 mm wyrzutnie rakiet przeciwlotniczych Strzała-2M. Podtyp ten to OORP „Mamry”, „Wigry”, „Śniardwy”, „Wdzydze”. Okręty projektu 207P wchodzą w skład 12 Dywizjonu Trałowców w Świnoujściu, a 207DM i 207M są w 13 Dywizjonie Trałowców w Gdyni.
Na początku XXI wieku Marynarka Wojenna posiadała łącznie 19 trałowców i niszczycieli min, które zaspokajały jej potrzeby pod względem ilościowym. 
Niszczyciele min projektu 258 (Kormoran II).
Nową generacją polskich okrętów walki przeciwminowej są zaprojektowane i zbudowane w Polsce nowoczesne niszczyciele min projektu 258, mające zastąpić jednostki projektu 206 FM. Okręty te mają długość 58,5 m i wyporność 830 ton, a kadłuby zbudowane są ze stali niemagnetycznej. Głównym uzbrojeniem ma być armata kalibru 35 mm współpracująca z głowicą optoelektroniczną ZGS-158. Budowę pierwszego okrętu ORP „Kormoran” (601) rozpoczęto w 2014, a wszedł on do służby w listopadzie 2017 roku. Do 2021 roku zwodowano dwa dalsze okręty „Albatros” (602) i „Mewa” (603), będące na etapie wyposażania.
Oprócz trałowców pełnomorskich, Marynarka Wojenna posiadała też trałowce rzeczne i kutry trałowe – zobacz: polskie trałowce rzeczne i polskie kutry trałowe.

</doc>
<doc id="45318" url="https://pl.wikipedia.org/wiki?curid=45318" title="Świt">
Świt

Świt – pora dnia przed wschodem Słońca, kiedy niebo przestaje być czarne, a kończy się w momencie wschodu Słońca. Poświata nad horyzontem pochodząca od ciągle znajdującego się pod horyzontem Słońca nazywa się brzaskiem.
Definicja świtu dla różnych celów jest różna. Rozróżnia się świt astronomiczny, świt żeglarski i świt cywilny. 
Według National Institute of Standard and Technology świt to część poranka, kiedy Słońce znajduje się 6° poniżej horyzontu. 
Przeciwieństwem świtu jest zmierzch, kiedy po zachodzie Słońca wciąż jeszcze Ziemia jest oświetlona światłem słonecznym rozproszonym w atmosferze. 

</doc>
<doc id="45319" url="https://pl.wikipedia.org/wiki?curid=45319" title="Apoenzymy">
Apoenzymy

Apoenzymy – białkowe części enzymu, które po połączeniu z odpowiednimi koenzymami lub grupami prostetycznymi tworzą holoenzymy. Z reguły dopiero holoenzym jest w pełni funkcjonalnym enzymem, bowiem koenzymy odgrywają kluczową rolę w mechanizmie reakcji enzymatycznej. Apoenzym decyduje o swoistości enzymu oraz często o rodzaju reakcji jaką enzym jest zdolny katalizować.
W badaniu metaloenzymów ważną część stanowi przygotowanie apoenzymów "in vitro", polegające na usunięciu z nich natywnych jonów metali za pomocą różnych czynników chelatujących. Przygotowanie nieaktywnego apoenzymu, któremu można całkowicie przywrócić aktywność przez dodanie odpowiedniego jonu metalu, potwierdza niezbędność tego jonu w układzie enzymatycznym.

</doc>
<doc id="45320" url="https://pl.wikipedia.org/wiki?curid=45320" title="Konrad Lewandowski">
Konrad Lewandowski



</doc>
<doc id="45321" url="https://pl.wikipedia.org/wiki?curid=45321" title="KRL-D">
KRL-D



</doc>
<doc id="45322" url="https://pl.wikipedia.org/wiki?curid=45322" title="KRLD">
KRLD



</doc>
<doc id="45323" url="https://pl.wikipedia.org/wiki?curid=45323" title="Faza amorficzna">
Faza amorficzna



</doc>
<doc id="45324" url="https://pl.wikipedia.org/wiki?curid=45324" title="Peter Paul Rubens">
Peter Paul Rubens

Peter Paul Rubens (ur. 28 czerwca 1577 w Siegen, zm. 30 maja 1640 w Antwerpii) – flamandzki malarz, jeden z najwybitniejszych malarzy epoki baroku.
Młodość.
Peter Paul Rubens urodził się jako szóste z siedmiorga dzieci prawnika Jana Rubensa. Ojciec zmarł, gdy Paul miał 10 lat. Rodzina Rubensów przeniosła się do Antwerpii. W wieku 13 lat został paziem hrabiny Lalaing.
Lata nauki i podróże.
Gruntownie wykształcony w Antwerpii w pracowniach: Adama van Noorta, Tobiasa Verhaechta malarza krajobrazów i Otto van Veena w latach 1596–1600. W 1598 r. uzyskał tytuł mistrzowski antwerpskiej gildii św. Łukasza i wyruszył do Italii, gdzie w 1600 rozpoczął służbę na dworze książąt Gonzagów w Mantui. W latach 1601–1602 przebywał w Rzymie, od 1603 z polecenia księcia Mantui w Hiszpanii, później w latach 1604–1605 w służbie księcia V. Gonzagi w Mantui i Wenecji.
Od roku 1606 mieszkał w Genui, później w Rzymie do 1608.
Po powrocie do ojczyzny objął w 1608 r. w Antwerpii funkcję malarza nadwornego arcyksięcia Alberta i infantki Izabeli. Rubens stopniowo zyskiwał sławę międzynarodową – odbył podróże dyplomatyczne na dwory Holandii, Anglii i Hiszpanii, a jego klientami zostali: Maria Medycejska, Ludwik XIII, Karol I Stuart. Przebywając na dworze francuskim wykonał dla króla Ludwika XIII 12 arrasów oraz 25 olbrzymich malowideł do zamku matki króla Marii Medycejskiej. W Anglii otrzymał tytuł szlachecki. Jednocześnie pracował nad wielkimi płótnami dla kościołów Antwerpii, Aalst, Malines i Madrytu.
Rozwój twórczości Rubensa.
Dzieła Rubensa powstałe w 1601 w Rzymie dla kościoła Santa Croce w Gerusalemme („Znalezienie Krzyża”, „Koronowanie cierniem”, „Wzniesienie Krzyża”) wykazują jeszcze zależność od Otto van Veena i wpływy Tycjana, Tintoretta i Correggia. Z okresu madryckiego (1603) pochodzą pełne charakterystyki półpostacie 12 Apostołów ("Apostolado del duque de Lerma") i portret konny księcia Lerma. W Mantui powstał kolosalny tryptyk, którego część środkowa („Rodzina Gonzagów adoruje Trójcę Świętą”) znajduje się w Mantui, jedno boczne skrzydło w Antwerpii („Chrzest Chrystusa”), drugie w Nancy. Oddźwięk wpływów Correggia znajdujemy w obrazie ołtarzowym, powstałym 1606 w Rzymie („Adoracja Najświętszej Marii Panny przez Św.Jerzego i in. świętych”, obecnie w Grenoble), wpływy Caravaggia w scenie obrzezania z roku 1607 (Genua, Sant’Ambrogio). W roku 1608 powstaje nowe ujęcie obrazu „Adoracja Najświętszej Marii Panny” dla Chiesa nuova w Rzymie.
Po powrocie do Antwerpii został Rubens w roku 1609 malarzem nadwornym pary namiestnikowskiej Niderlandów, Albrechta i Izabeli. Styl jego staje się swobodniejszy, działanie mas bardziej zwarte, tonacja ciał jaśniejsza, budowa i oświetlenie scen mocno dramatyczne. Z okresu tego pochodzą: trójdzielne „Wzniesienie krzyża” w katedrze antwerpskiej (1610), tamże: „Zdjęcie z krzyża” z „Ofiarowaniem w świątyni” i „Nawiedzeniem” (1611, 1614). Echa sztuki włoskiej widoczne w scenach mitologicznych, jak „Prometeusz” (Oldenburg), „Wenus, Amor, Ceres i Bachus” (Kassel), „Ziębnąca Wenus” (1614, Antwerpia) i in. Z roku 1609 pochodzi piękny autoportret artysty z żoną, Izabelą Brant (Monachium). Od mniej więcej 1615 roku otrzymywał Rubens tyle zamówień, że dużą część pracy pozostawiał uczniom, z których najzdolniejszy, Antoon van Dyck, miał do blisko 1620 roku duży udział w dziełach mistrza. Własnoręczne dzieła Rubensa tego okresu (1615–1620) wykazują pełnię rozwoju jego stylu i wspaniały koloryt: „Sąd ostateczny” (Monachium), „Pochód dzieci”, „Porwanie córek Leukipposa”, „Bitwa Amazonek” (Monachium), „Polowanie na lwy” (tamże), „Polowanie na wilki” (Nowy Jork), „Polowanie na dziki” (Drezno), dalej portrety i krajobrazy.
W latach (1620–1630) odbył Rubens kilka podróży w celach dyplomatycznych i artystycznych do Paryża (1622, 1623, 1625), Madrytu (1628, 1629) i Londynu (1629, 1630). Najwspanialszym dziełem tego okresu jest cykl dużych obrazów, przedstawiających dzieje Marii Medycejskiej, przeznaczony do pałacu Luksemburskiego (1622–1625, obecnie w Luwrze), przy którego wykonaniu pomagali mu uczniowie. W czasie swych wizyt w Hiszpanii oglądał bogate kolekcje malarstwa zgromadzone w Alkazarze w Madrycie, w Escorialu i innych siedzibach królewskich, oprowadzany przez Diego Velázqueza. Wykonał wówczas wiele kopii znanych dzieł ze zbiorów hiszpańskich, głównie obrazów Tycjana. W Anglii w sali reprezentacyjnej w pałacu Whitehall ozdobił sklepienie 9 scenami z dziejami Jakuba I, które jednak mgła londyńska zniszczyła nie do poznania. Dzieła religijne tego okresu („Pokłon trzech króli” Antwerpia, „Wychowanie NMP.” (tamże)) malowane są z wielkim temperamentem. Najważniejsze wśród portretów: Izabela Brant (Petersburg i Florencja) i portret obu synów Rubensa. Druga żona Rubensa (od roku 1630), młoda Helena Fourment (portrety w Monachium, Petersburgu, Wiedniu i in.), była natchnieniem starzejącego się artysty w oddaniu piękna kobiecego w scenach religijnych, mitologicznych i miłosnych. Dzieła jego nabierają miękkości i blasku; koloryt staje się harmonijny i łagodnie stonowany na ciepłym, brązowawym tonie zasadniczym. Najważniejsze z tego okresu: ołtarz św. Ildefonsa (1630–1632, obecnie w Wiedniu), „Madonna wśród świętych” w kaplicy grobowej Rubensa w Kościele Świętego Jakuba w Antwerpii, „Święto Wenery” (Wiedeń), „Ogrody miłości” (Paryż, Madryt), „Taniec wieśniaków” (Luwr). Pod koniec swego życia zaczął się Rubens głęboko interesować krajobrazem, tworząc jedne z najpiękniejszych dzieł sztuki flamandzkiej: „Zachód słońca” (Londyn), krajobrazy z tęczą (Monachium, Petersburg), „Powrót z pracy” (Florencja) i in. Sztuka Rubensa jest w malarstwie XVII w. szczytem stylu barokowego. Bujność kształtów, ruch ciał, przepych barw, w połączeniu z dramatyczną siłą i patosem jego dzieł odpowiadały więcej ideałowi piękna XVII w., niż bardziej uduchowiona, w swym skupieniu unikająca reprezentacyjnego efektu, sztuka Rembrandta.
W ostatnich latach swego życia zaczął malować nastrojowe pejzaże oraz sceny rodzajowe z życia ludu, głównie kiermasze i zabawy. Sir Peter Paul Rubens zmarł 30 maja 1640 w Antwerpii. Przyczyną jego śmierci było zakażenie prawej ręki.
Ocena twórczości.
Twórczość malarska artysty obejmuje 2000 obrazów.
W swojej twórczości skupił takie cechy epoki jak: wybujałość, żywiołowość, dynamikę, niepokój i zmysłowość. Dzięki niezwykłej indywidualności narzucił swój styl całemu malarstwu flamandzkiemu na kilkadziesiąt lat.
Malarstwo religijne realizował interpretując ze spontaniczną pasją chrześcijańskie tematy cierpienia, chwały, cudów, ekstazy. Tworząc dzieła o tematyce mitologicznej dał wyraz kultowi zdrowego i silnego ciała człowieka – odznaczające się obfitością kształtów akty rubensowskie stały się jednym z synonimów malarstwa barokowego.
Rubens malował także portrety kobiece, męskie wizerunki reprezentacyjne, ponadto sceny z polowań oraz nastrojowe krajobrazy o bogatym kolorycie. Wykonywał też kartony do tkanin, liczne rysunki przeznaczone do rytowania, szkice dla architektów i dekoracje miejskie.
W zakresie stosowanych środków malarskich Rubens ewoluował od śmiałych kontrastów ciepłych i zimnych barw do palety bardziej umiarkowanej, z przewagą bieli, żółci kadmowej, cynobru i lakowej czerwieni. Przejrzyste warstwy farb tonował grą światła, którą skupiał na zgrubieniach warstwy malarskiej. Były to wartości nowatorskie, stawiające Rubensa wśród najwybitniejszych kolorystów w dziejach sztuki.
W 1632 wydana została w Antwerpii luksusowa edycja tomu poezji "Lyricorum librorum" Macieja Kazimierza Sarbiewskiego z miedziorytami Rubensa.
Widok obrazu „Polowanie na lwy” został wykorzystany na okładce albumu grupy muzycznej Terror pt. "Always The Hard Way" z 2006.
Uczniowie Rubensa.
Wywarł olbrzymi wpływ m.in. na malarstwo angielskie i francuskie XVIII w., a także na romantyków. Jego najwybitniejszymi uczniami i współpracownikami byli: Jacob Jordaens, Antoon van Dyck, Frans Snyders, Jan Brueghel (młodszy), Jan Fyt, Abraham van Diepenbeeck, Jan Wildens, David Teniers, Daniel Seghers, Adriaen Brouwer, Erasmus Quellinus, Cornelis Schut, Theodoor van Thulden, Lucas van Uden i inni.
Wybrane dzieła.
Apoteoza życia i rządów Marii Medycejskiej (1622–25).
Dwa obrazy z cyklu życia króla Francji Henryka IV (cykl nieukończony)
Muzea z dziełami Rubensa.
Największa na świecie kolekcja dzieł Rubensa znajduje się w Starej Pinakotece w Monachium.
Po kilkadziesiąt jego obrazów posiadają:
Po kilkanaście jego obrazów posiadają, między innymi:

</doc>
<doc id="45327" url="https://pl.wikipedia.org/wiki?curid=45327" title="Rubens">
Rubens



</doc>
<doc id="45328" url="https://pl.wikipedia.org/wiki?curid=45328" title="Brzask">
Brzask



</doc>
<doc id="45329" url="https://pl.wikipedia.org/wiki?curid=45329" title="Regulator">
Regulator

Regulator (ang. controller) − element układu regulacji. Regulator na podstawie sygnałów sterujących i nastaw wewnętrznych generuje sygnały, które sterują obiektem, tak by zachowywał się w pożądany sposób.
Regulator służy do doprowadzenia obiektu do żądanego stanu (Układ regulacji stałowartościowej), podążania za zadanym stanem (Układ regulacji nadążnej) lub poprawy niekorzystnych właściwości obiektu regulowanego. Regulator może przykładowo poprawić dynamikę regulowanego obiektu (np. silnik będzie osiągał żądaną prędkość, przy tym nie przekraczając innych parametrów). Przykładem regulatora poprawiającego dynamikę obiektu (przez mitygowanie opóźnienia czasowego) jest Predyktor Smitha.
Ze względu na sposób włączenia w regulowany obwód, regulatory wprowadzają korekcję:
Korekcja regulatora może być objęta sprzężeniem zwrotnym.

</doc>
<doc id="45330" url="https://pl.wikipedia.org/wiki?curid=45330" title="Robert De Niro">
Robert De Niro

Robert Anthony De Niro Jr. (ur. 17 sierpnia 1943 w Nowym Jorku) – amerykański aktor, reżyser i producent filmowy, zdobywca dwóch Nagród Akademii Filmowej za role w filmach "Ojciec chrzestny II" (1974) i "Wściekły Byk" (1980), uważany za jednego z najlepszych i najbardziej wszechstronnych aktorów, a także jednego z najbardziej dochodowych aktorów w historii kina; filmy z jego udziałem uzyskały przychód, według witryny Box Office Mojo, ponad 2,2 miliarda dolarów.
Wczesne lata.
Urodził się w Nowym Jorku w rodzinie katolickiej jako syn Virginii Admiral, malarki, i Roberta Henry’ego De Niro, rzeźbiarza i malarza abstrakcyjnego. Jego ojciec miał pochodzenie włoskie i irlandzkie, natomiast przodkowie matki wywodzili się z Holandii, Francji i Niemiec. Włoscy pradziadkowie Roberta, Giovanni De Niro i Angelina Mercurio, wyemigrowali z Ferrazzano, zaś babka ze strony ojca, Helen O’Reilly, była prawnuczką Edwarda O’Reilly’ego, imigranta z Irlandii.
Jego rodzice poznali się na zajęciach malarstwa i zamieszkali w nowojorskiej dzielnicy Greenwich Village, wynajmując mieszkanie na poddaszu jednego z budynków. Wkrótce po jego urodzeniu znaleźli się w stanie separacji, a w 1945 rozwiedli się. Ojciec opuścił matkę i 3-letniego wówczas Roberta juniora, gdy zdał sobie sprawę, że jest homoseksualistą. Pozostał jednak obecny w życiu syna przez całe życie. Robert De Niro pośmiertnie zadedykował mu wyreżyserowany przez siebie film "Prawo Bronksu" ("A Bronx Tale", 1993). 
Robert De Niro dorastał na obszarze nowojorskiego Manhattanu, zwanym Małymi Włochami (ang. Little Italy), wychowywany przez matkę. Dołączył do ulicznego gangu zyskując przydomki „Bobby Milk” i „Robden”. Przez sześć lat uczęszczał do Public School 41, publicznej szkoły podstawowej na Manhattanie. Brał lekcje aktorstwa w Dramatic Workshop i w wieku dziesięciu lat zadebiutował na scenie w roli tchórzliwego lwa w inscenizacji L. Franka Bauma "Czarnoksiężnik z Krainy Oz". Uczył się w Elisabeth Irwin High School i Little Red School House. Przez krótki czas uczęszczał do Liceum Muzyki i Sztuki, zanim przeniósł się do publicznego liceum IS 71, Charles Evans Hughes Junior High School. Następnie naukę kontynuował w McBurney School, a później w Rhodes Preparatory School. Znalazł w sztuce sposób na złagodzenie nieśmiałości i zafascynował się kinem, porzucił szkołę średnią w wieku 16 lat. Studiował aktorstwo w Herbert Berghof Studio, Actors Studio pod kierunkiem Lee Strasberga oraz u Stelli Adler w Stella Adler Conservatory, gdzie miał kontakt z technikami systemu Stanisławskiego.
Kariera.
Początki kariery.
W 1963 po raz pierwszy trafił przed kamery filmowe z Jill Clayburgh w roli Cecila w farsie Briana De Palmy "Wesele" ("The Wedding Party"), którego premiera miała jednak miejsce sześć lat później (1969). Następnie wystąpił jako siostrzeniec w dramacie krotkometrażowym "Spotkanie" ("Encounter", 1965) z Dyanne Thorne o spotykaniu matki i syna, którego wcześniej oddała do adopcji. U Marcela Carné pojawił się we francuskim komediodramacie "Trzy pokoje na Manhattanie" ("Trois chambres a Manhattan", 1965) z Annie Girardot jako klient w restauracji i francusko-włoskim dramacie "Młode wilki" ("Les Jeunes loups", 1968) jako hipis. Brian De Palma zaangażował go do głównej roli Jona Rubina; najpierw jako weterana wojny wietnamskiej w komedii satyrycznej "Pozdrowienia" ("Greetings", 1968), a potem jako początkującego filmowca i podglądacza w czarnej komedii "Cześć, mamo!" ("Hi, Mom!", 1970) z Charlesem Durningiem. W dwóch realizacjach Jordana Leondopoulosa – dramacie neo-noir "Pieśń Sama" ("Sam’s Song", 1969) z Sybil Danning i później w zmontowanym zupełnie innym filmie Cannon Films "Zamiana/Linia ognia" ("The Swap/Line of Fire", 1979) jako Sam „Sammy” Nicoletti, montażysta filmu dokumentalnego o Nixonie i filmu porno, zostaje zamordowany przez nieznanego sprawcę. W dramacie kryminalnym Rogera Cormana "Krwawa mamuśka" ("Bloody Mama", 1970) z Shelley Winters, opartym na prawdziwej historii Ma Barker, zagrał narkomana Lloyda Barkera. W 1970 zadebiutował na profesjonalnej scenie w produkcji off-broadwayowskiej "Jednorazowa przygoda hałaśliwego pasażera" ("One Night Stands of a Noisy Passenger") w roli szorstkiego i energicznego hipisowskiego aktora u boku Diane Ladd, Sally Kirkland i Richarda Lyncha. 
W dramacie sportowym "Uderzaj powoli w bęben" ("Bang the Drum Slowly", 1973) z Michaelem Moriarty przyjął rolę Bruce’a Pearson, jednego z gorszych graczy baseballu, który dowiaduje się, że jest śmiertelnie chory. W 1974 wcielił się w postać młodego Don Vito Corleone w filmie Francisa Coppoli "Ojciec chrzestny II"; by dobrze przygotować się do roli, zamieszkał na jakiś czas na Sycylii. Wcześniej aktor starał się o angaż w "Ojcu chrzestnym", uczęszczając na przesłuchania do ról Sonny’ego Corleone, Michaela Corleone, Carlo Rizziego i Paulie’ego Gatto. Występ w "Ojcu Chrzestnym II" przyniósł De Niro pierwszą Nagrodę Akademii Filmowej dla najlepszego drugoplanowego aktora. Statuetkę w jego imieniu przyjął jednakże Coppola, gdyż Robert był nieobecny na ceremonii. Stał się on jednocześnie pierwszym aktorem w historii, który w filmie porozumiewał się przede wszystkim w języku innym niż angielski i otrzymał Oscara; w tym przypadku były to różne sycylijskie dialekty. De Niro i Marlon Brando, który grał Vito Corleone w pierwszej części filmu, są jedynymi aktorami w historii, którzy zdobyli Nagrody Akademii za grę tej samej postaci. Brando i De Niro wystąpili wspólnie tylko raz, w obrazie "Rozgrywka" (2001).
W 1976 wystąpił w obrazie Bernarda Bertolucciego "1900", ukazującym życie we Włoszech przed wybuchem I wojny światowej, widziane oczami dwóch przyjaciół z dzieciństwa, reprezentujących dwie różne grupy hierarchii społecznej; właściciela ziemskiego Alfredo Berlinghieri (De Niro) i chłopa Olmo Dalcò (Gérard Depardieu), którzy są świadkami i uczestniczą w politycznych konflikty między faszyzmem a komunizmem w pierwszej połowie XX wieku. Dwa lata później zagrał Michaela „Mike’a” Vronsky, który z dwójką przyjaciół (Christopher Walken i John Savage) trafia do wietnamskiej niewoli, w słynnym dramacie wojennym Michaela Cimino "Łowca jeleni" (1978), za który otrzymał nominację do Nagrody Akademii Filmowej dla najlepszego aktora.
W 1986 zadebiutował na Broadwayu w przedstawieniu "Kuba i jego pluszowy miś" ("Cuba &amp; His Teddy Bear") z Ralphem Macchio. W 1987 został uhonorowany nagrodą specjalną Theatre World. W 2016 powrócił na Broadway jako reżyser musicalu "A Bronx Tale The Musical".
Współpraca ze Scorsesem.
W 1973 De Niro rozpoczął owocną współpracę i długoletnią przyjaźń z Martinem Scorsesem. Łączyło ich wspólne doświadczenie pokoleniowe, dzieciństwo spędzone w tej samej dzielnicy Nowego Jorku, wspólna improwizacja oraz zagłębianie się i wnikanie w ciemną stronę męskiej natury. Nakręcili razem filmy, które na stałe zapisały się w historii światowego kina. 
Do metod aktorskich De Niro należało wykorzystywanie każdej ekstremalnej taktyki, która wydaje się konieczna, do najlepszego wcielenia się w daną rolę. W pierwszym wspólnym filmie – dramacie kryminalnym "Ulice nędzy" ("Mean Streets", 1973) De Niro zagrał zadłużonego cwaniaczka Johnny’ego Boya, kuzyna (Harvey Keitel) pracującego dla mafii kontrolującej nowojorską Małą Italię, na którego lichwiarz nasyła płatnego zabójcę. Pochodząca z tego filmu scena wejścia De Niro do baru przy dźwiękach „Jumpin’ Jack Flash” grupy The Rolling Stones weszła na stałe do historii kina. Jednym z najważniejszych filmów w karierze De Niro okazał się "Taksówkarz" (1976), gdzie wcielił się w rolę Travisa Bickle’a, weterana wojennego, który dorabia jako kierowca. Bickle stwierdza, że otaczający go świat jest równie brutalny i zepsuty, co wojenny front, więc postanawia zaprowadzić w nim porządek. Przygotowując się do roli, De Niro przez miesiąc pracował po 12 godzin dziennie jako taksówkarz. Jego ikoniczna rola przyniosła mu sławę, nominację do Oscara dla najlepszego aktora pierwszoplanowego, Złotego Globu dla najlepszego aktora w filmie dramatycznym i nagrody BAFTA oraz sprawiła, że jego nazwisko kojarzone jest ze słynnymi słowami Bickle’a wypowiadanymi przed lustrem: „You Talkin’ to Me?” („Mówisz do mnie”), które, jak przyznał później De Niro, były silnie improwizowane. Za postać egoistycznego saksofonisty Jimmy’ego Doyle’a (De Niro nauczył się gry na saksofonie), zakochanego się w piosenkarce (Liza Minnelli) w dramacie muzycznym "New York, New York" (1977) zdobył nominację do Złotego Globu dla najlepszego aktora w filmie komediowym lub musicalu. Do roli narwanego pięściarza Jake’a LaMotty, który dąży do wielkości, lecz po czasie jego autodestrukcyjny charakter i nieopanowany gniew oraz szaleństwo bezwzględnie sprowadzają go w dół, w dramacie biograficznym "Wściekły Byk" (1980) przytył 27 kilogramów i uczył się boksu. Za rolę otrzymał Oscara dla najlepszego aktora pierwszoplanowego i Złoty Glob dla najlepszego aktora w filmie dramatycznym. W czarnej komedii "Król komedii" (1983) jako pozbawiony talentu Rupert Pupkin, widzi siebie w roli komika estradowego i ma obsesję na punkcie popularnego talk show, nęka znaną gwiazdę showbiznesu; podczas filmowania De Niro obrzucił Jerry’ego Lewisa kilkoma antysemickimi epitetami, aby nadać autentyczności wściekłości, którą na ekranie demonstrował grany przez niego bohater. W biograficznym dramacie kryminalnym "Chłopcy z ferajny" (1990) zagrał autentyczną postać irlandzko-amerykańskiego gangstera Jamesa Burke’a, jednego z najbardziej przerażających mafijnych bossów, nieobliczalnego, budzącego grozę już samą tylko swoją obecnością. współpracownikiem rodziny przestępczej z Lucchese. Do roli Maxa Cady’ego (nominowanej do Oscara dla najlepszego aktora pierwszoplanowego), byłego skazańca pałającego wolą okrutnej zemsty na adwokacie (Nick Nolte) i jego rodzinie w dreszczowcu "Przylądek strachu" (1991) De Niro oszlifował zęby.
W kolejnym filmie Martina Scorsesego, "Kasyno" (1995), wcielił się w rolę Sama „Ace’a” Rothsteina. Postać miała swój pierwowzór w prawdziwym życiu – Franka „Lefty’ego” Rosenthala. "Kasyno" było 8. filmem aktora, który reżyserował Scorsese. Pod koniec tego samego roku Robert wystąpił w dreszczowcu "Gorączka", u boku swojego długoletniego przyjaciela Ala Pacino. Duet wywołał duże zainteresowanie widzów, gdyż aktorzy byli często do siebie porównywani. Pacino i De Niro ponownie spotkali się na planie – dramatu kryminalnego Jona Avneta "Zawodowcy" (2008) i biograficznego filmu kryminalnego Scorsesego "Irlandczyk" ("The Irishman", 2019).
Scorsese i De Niro wystąpili razem w obrazie "Czarna lista Hollywood" (1991) i obaj użyczyli głosów postaciom z animacji "Rybki z ferajny" (2004).
Późniejsza kariera filmowa.
W obawie, że będzie kojarzony wyłącznie z rolami gangsterów, De Niro zaczął w połowie lat 80. okazyjnie występować w komediach, a wśród nich były: "Brazil" (1985); "Zdążyć przed północą" (1988), "Showtime" (2002), "Depresja gangstera" (1999) oraz "Nawrót depresji gangstera" (2002), a także "Poznaj mojego tatę" (2000) i "Poznaj moich rodziców" (2004).
Inne filmy, w których na przestrzeni lat zagrał De Niro obejmują m.in.: "Zakochać się" (1984), Dawno temu w Ameryce (1984), "Misja" (1986), "Harry Angel" (1987), "Nietykalni" (1987), "Chłopcy z ferajny" (1990), "Przebudzenia" (1990), "Gorączka" (1995), "Fan" (1996), "Uśpieni" (1996), "Fakty i akty" (1997), "Jackie Brown" oraz "Ronin" (1998).
W 1993 wystąpił w filmie "Chłopięcy świat", gdzie partnerowali mu wschodzący wtedy aktorzy: Leonardo DiCaprio i Tobey Maguire. W tym samym okresie otrzymał propozycję wcielenia się w rolę Mitcha Leary’ego w "Na linii ognia", jednak odrzucił ją ze względu na konflikty w terminarzu, wynikające z kręcenia "Prawa Bronxu". Postać tę zagrał ostatecznie John Malkovich, otrzymując za swoją kreację nominację do Nagrody Akademii Filmowej. De Niro odniósł się do "Na linii ognia" (oraz "Brudnego Harry’ego" i "Siły magnum" – trzech filmów z udziałem Clinta Eastwooda) w obrazie "Zawodowcy" (2008).
W 2004 użyczył głosu postaci Don Lino w filmie animowanym "Rybki z ferajny". W tym samym roku wystąpił w komedii "Poznaj moich rodziców", kontynuacji hitu kasowego "Poznaj mojego tatę" (2000).
De Niro otrzymał propozycję roli w filmie "Infiltracja", którą jednak musiał odrzucić ze względu na prace na planie "Dobrego agenta": „Naprawdę chciałem. Chciałem to zrobić, ale przygotowania do "Dobrego agenta" trwały tak długo, że nie miałem na nic czasu. Próbowałem wymyślić coś, aby wziąć udział w tym projekcie w trakcie prac, ale to było niemożliwe.”. Robert nie tylko wystąpił w "Dobrym agencie", ale również był jego reżyserem, a na planie partnerowali mu m.in.: Matt Damon, Angelina Jolie i Joe Pesci, z którym De Niro grał kilkakrotnie w przeszłości.
W 2006 przekazał swoje archiwalne kolekcje – złożone ze scenariuszy, kostiumów i rekwizytów – Harry Ransom Center w Uniwersytecie Teksańskim w Austin. 27 kwietnia 2009 roku zbiory zostały wystawione dla odwiedzających.
Po sukcesie komedii "Poznaj mojego tatę" (2000), gdzie zagrał postać przyszłego teścia Bena Stillera i emerytowanego ogrodnika – Jacka Byrnesa, powrócił w kontynuacji hitów kasowych – "Poznaj moich rodziców" (2004) i "Poznaj naszą rodzinkę" (2010).
De Niro przewodniczył jury konkursu głównego na 64. MFF w Cannes (2011). W filmie sensacyjnym "Elita zabójców" ("The Killer Elite", 2011) z Jasonem Stathamem był jednym z oddziału zawodowych morderców. Za rolę Bena Whitakera, 70-letniego wdowca, który zatrudnia się jako stażysta w firmie internetowej, sprzedającej odzież dla kobiet, w komediodramacie Nancy Meyers "Praktykant" (2015) z Anne Hathaway otrzymał Nagroda Critics’ Choice w kategorii najlepszy aktor w komedii. Następnie wystąpił jako wdowiec i weteran wojenny porucznik Richard „Dick” Kelly, który pragnie ponownie zasmakować życia u boku wnuka (Zac Efron) i młodych kobiet w komedii "Co ty wiesz o swoim dziadku?" ("Dirty Grandpa", 2016).
Dokonania reżyserskie.
Debiut reżyserski De Niro nastąpił wraz z filmem "Prawo Bronxu" w 1993 roku. Przez następnych trzynaście lat nie powracał on do tego zajęcia, aż do obrazu "Dobry agent", którego reżyserii podjął się w 2006 roku.
Robert wystąpił w obu wyreżyserowanych przez siebie filmach.
Życie prywatne.
De Niro, mieszkaniec Nowego Jorku, inwestował na obszarze TriBeCa, części Manhattanu, od 1989. Był współzałożycielem studia filmowego TriBeCa Productions, współwłaścicielem Nobu Hospitality (firmy zajmującej się zarządzaniem luksusowymi obiektami hotelowymi), restauracji Nobu i Tribeca Grill, hotelu The Greenwich Hotel, a także współorganizatorem Tribeca Film Festival. 
28 kwietnia 1976 poślubił Diahnne Abbott, z którą ma przybraną córkę po ich ślubie – Drenę (ur. 3 września 1971) i syna Raphaela (ur. 9 listopada 1976), byłego aktora, a obecnie agenta nieruchomości w Nowym Jorku. W 1988 doszło do rozwodu. Romansował z Sally Kirkland (1976), Bette Midler (1979), Charlotte Lewis (1986) i Cindy Crawford. Jest ojcem bliźniaków, Juliana Henry’ego i Aarona Kendricka (narodzonych w wyniku zapłodnienia in vitro przez surogatkę w 1995). 17 czerwca 1997 ożenił się z Grace Hightower, podczas ceremonii w ich posiadłości w Marbletown, w stanie Nowy Jork. Mają syna, Elliota (ur. 18 marca 1998) i córkę Helen Grace (ur. 2011). W listopadzie 2018 rozwiódł się. 
Aktor jest również właścicielem rezydencji na wschodnim i zachodnim Manhattanie. W lutym 1998, podczas kręcenia jednego z filmów we Francji, De Niro był przez dziewięć godzin przesłuchiwany przez miejscową policję w sprawie rzekomego korzystania z usług prostytutek. Zaprzeczył on, jakoby miał coś wspólnego ze sprawą, twierdząc: „Nigdy nie płaciłem za seks, a nawet jeśli bym to zrobił, nie byłoby to zbrodnią.”. Funkcjonariusze zdecydowali o przesłuchaniu, gdyż nazwisko aktora zostało wymienione przez jedną z call girls. W wywiadzie dla „Le Monde”, De Niro powiedział: „Nigdy nie wrócę do Francji. I będę odradzał wizytę w tym kraju moim przyjaciołom. [...] Zwrócę moją Legię Honorową ambasadorom tak szybko, jak będzie to możliwe.” Przedstawiciele francuskiego wymiaru sprawiedliwości oświadczyli po incydencie, że aktor nie był przesłuchiwany w roli podejrzanego, tylko potencjalnego świadka.
We wrześniu 2004, podczas Festiwalu Filmowego w Wenecji, De Niro miał otrzymać włoskie obywatelstwo. Jednakże organizacja Sons of Italy wystosowała protest, twierdząc, że aktor zniszczył wizerunek Włochów i Amerykanów włoskiego pochodzenia, poprzez częste granie ról kryminalnych. Minister kultury, Giuliano Urbani, zlekceważył sprzeciwy, a ceremonia została przesunięta w czasie. Kontrowersje ponownie się nasiliły, gdy De Niro nie pojawił się na dwóch spotkaniach medialnych, które miały miejsce w tym samym miesiącu. Aktor tłumaczył się „poważnymi problemami komunikacyjnymi”, dodając: „Ostatnią rzeczą, którą chciałem zrobić, było obrażenie kogokolwiek. Kocham Włochy.” Obywatelstwo zostało ostatecznie nadane 21 października 2006 roku, podczas finałowego dnia Festiwalu Filmowego w Rzymie. De Niro zarejestrowany jest w regionie Molise, z którego wywodzili się jego włoscy przodkowie.
De Niro jest zwolennikiem Partii Demokratycznej i wspierał Ala Gore’a w wyborach prezydenckich w 2000 roku. Aktor wyraził również swoje poparcie dla Johna Kerry’ego, który ubiegał się o urząd Prezydenta Stanów Zjednoczonych w 2004 roku. W 1998 roku lobbował członków Kongresu, aby ci nie pociągali do odpowiedzialności i nie oskarżali Prezydenta Billa Clintona. Robert był również narratorem "9/11", dokumentu na temat zamachu terrorystycznego z 11 września 2001 roku, opartego na materiałach Jules’a i Gédéona Naudetów, skupiających się na roli i działaniach strażaków, którzy interweniowali po atakach. Podczas promocji filmu "Dobry agent", De Niro gościł wraz z Mattem Damonem w programie "Hardball with Chris Matthews", w odcinku emitowanym 8 września 2006 roku. Jedno z pytań dotyczyło tego, kogo aktor widziałby jako kolejnego Prezydenta Stanów Zjednoczonych, na co De Niro odpowiedział: „Myślę o dwójce ludzi: Hillary Clinton i Obamie.” 4 lutego 2008 roku Robert poparł Obamę podczas wiecu w Izod Center, w New Jersey.

</doc>
<doc id="45331" url="https://pl.wikipedia.org/wiki?curid=45331" title="Układ regulacji (automatyka)">
Układ regulacji (automatyka)

Sterowanie.
Sterowanie polega na takim oddziaływaniu na dany obiekt, aby osiągnąć określony cel. Samo sterowanie nie wiąże się zwykle bezpośrednio z wydatkiem energii, związane jest natomiast z pewną informacją w postaci sygnału. Natomiast efekt sterowania może wiązać się ze zmianami energii albo przemianami materii, szerzej to ujmując – ze zmianami stanu (właściwości) obiektu. Obiekt, na który oddziałuje się podczas sterowania, nazywany jest "obiektem sterowania".
W "układzie sterowania" wyróżnia się co najmniej: "obiekt sterowania" i element sterujący, czyli sterownik – może to być regulator automatyczny albo inny czynnik, zwykle ludzki, jak to ma miejsce w przypadku sterowania ręcznego.
Sterowanie może być więc realizowane przy pomocy człowieka – "sterowanie ręczne" lub za pomocą specjalnie skonstruowanego urządzenia (sterownika, regulatora) – "sterowanie automatyczne". W przypadku sterowania automatycznego "układ sterowania" nazywany jest "układem sterowania automatycznego" choć słowo "automatycznego" często traktowane jest domyślnie i przez to pomijane. Termin "układ automatyki" jest w zasadzie synonimem terminu "układ sterowania automatycznego", jednak w żargonie technicznym lepiej uwypukla, że chodzi o zespół elementów (urządzeń automatyki) biorących udział w sterowaniu.
Układy otwarte i zamknięte.
Sterowanie może odbywać się w różnych układach. W ogólności można wyróżnić trzy rodzaje układów sterowania:
Sterowanie w układzie otwartym jest sensowne tylko wówczas, gdy dla danych sygnałów sterujących możemy przewidzieć odpowiednio dokładnie powstające skutki sterowania. Takie sterowanie w wielu zastosowaniach jest skuteczne i wystarczające. W praktyce jednak na układ sterowania (sterowany obiekt i sterownik) oddziałują zakłócenia zewnętrzne, ponadto sam obiekt sterowany wykazuje pewną zmienność (przez co ewentualny jego opis albo model nie jest zwykle dokładny). Dlatego też, aby poprawić skuteczność sterowania, w takich warunkach wprowadza się do układu sprzężenie. Pewną poprawę sterowania (czasami wystarczającą) daje już sprzężenie w przód, ale znacznie lepsze efekty przynosi zastosowanie sprzężenia zwrotnego (najczęściej jest to sprzężenie zwrotne ujemne).
Wadą układów z ujemnym sprzężeniem zwrotnym jest jednak konieczność pojawienia się zakłóceń na wyjściu sterowanego obiektu, by zostały zauważone, a następnie skompensowane przez regulator. Dlatego w przypadku mierzalnych sygnałów zakłóceń lepsze efekty daje, wraz z zamkniętą pętlą od wartości sterowanej, sterowanie w otwartej pętli od zakłóceń (sprzężenie w przód).
Przykład.
Przykładem układu z otwartą pętlą sprzężenia może być układ kierowania samochodu (ręcznego bez wspomagania elektrycznego) – system taki nie ma dostępu do dodatkowego źródła zasilania i nie dostosowuje się do zmieniającego się oporu związanego z kierunkiem skręcenia kół; kierowca musi odpowiednio reagować bez pomocy z układu sterującego.
Natomiast jeśli działa w tych okolicznościach sterowanie elektryczne, to ma ono dostęp do sterowanego dodatkowego źródła zasilania, które uzależnione jest od prędkości silnika. Gdy kierownica jest skręcona, zawór jest otwarty, co pozwala cieczy znajdującej się pod ciśnieniem na obrócenie kół samochodu. Czujnik monitoruje ciśnienie, dzięki czemu zawór otwiera się tylko tyle, by mogła nastąpić korekcja ciśnienia, która wpłynie na mechanizm obrotu kół. Jest to układ sterowania ze sprzężeniem w przód, w którym wyjście układu, czyli zmiana kierunku jazdy samochodu nie odgrywa żadnej roli (zobacz też sterowanie predykcyjne).
Jeśli w rozważanym układzie uwzględni się ponadto kierowcę, to jego działania (obserwacja kierunku jazdy i kompensacja zejścia z pożądanego kursu jazdy poprzez skręty kierownicą) stanowiły będą sprzężenie zwrotne. W takim przypadku opisywany układ staje się układem sterowania ze sprzężeniem zwrotnym.
Warto przy tym zauważyć, że różne rodzaje układów mogą być zagnieżdżone (w sobie), a cały układ można w ogólności potraktować jak "czarną skrzynkę".
Sterowanie a regulacja.
"Regulacja" jest w zasadzie synonimem "sterowania", jednak w języku polskim, ściśle rzecz biorąc, odróżnia się te dwa terminy i o "regulacji" mówi się tylko wówczas, gdy sterowanie zachodzi w układzie zamkniętym z pętlą sprzężenia zwrotnego (w domyśle ujemnego) – a układ taki nazywa się "układem regulacji" (sterownik w takim układzie jest "regulatorem", a cały układ z automatycznym regulatorem nazywa się "układem regulacji automatycznej"). W takim sensie sterowanie jest pojęciem szerszym, a regulacja – pewnym rodzajem sterowania, czyli pojęciem węższym. Takie rozróżnienie nie występuje na przykład w języku angielskim, gdzie w różnych kontekstach używany jest jedynie termin "control" (co znaczy między innymi: sterowanie, regulacja).
Układy regulacji.
Schemat układu regulacji.
Układ regulacji składa się z elementu porównującego (sumator), regulatora, elementu wykonawczego (np. zawór, siłownik), obiektu sterowania oraz układu pomiarowego (np. czujnik, przetwornik).
Element porównujący oblicza różnicę między wartością sygnału zadanego w(t) a wartością sygnału zwrotnego v(t) otrzymaną poprzez układ sprzężenia zwrotnego z sygnału wyjściowego y(t) otrzymaną z układu pomiarowego w sterowanym obiekcie. Otrzymany w układzie sumującym sygnał e(t), zwany uchybem, jest przekazywany do regulatora, który przekształcając go w sygnał sterowania u(t) do elementu wykonawczego, który oddziałuje na obiekt podając sygnał na jego wejście u*(t) (tzw. "wymuszenie"). Na regulowany obiekt działać mogą zakłócenia formula_1
Opis układów regulacji.
W odniesieniu do układów regulacji, mówi się o ich analizie i syntezie oraz o modelowaniu, symulacji i identyfikacji.
Formułując model matematyczny układu regulacji, stosuje się wielkości: zmienne i parametry. Dla układów regulacji (obiektów, członów, elementów) określa się zwykle wejścia, wyjścia i ewentualnie ich stan.
Najprostszy opis układów (obiektów, członków, elementów) regulacji to opis typu wejście-wyjście (w postaci odpowiedniego równania różniczkowego, transmitancji lub całki splotowej).
Alternatywą jest opis za pomocą równań stanu, które w odróżnieniu od opisu typu wejście-wyjście ujmują w sobie także opis stanu układu. W przeciwieństwie do opisu typu wejście-wyjście opis równaniami stanu nie jest jednoznaczny.
Za klasyczny uchodzi opis z wykorzystaniem transmitancji operatorowej. Transmitancja w przeciwieństwie do równań stanu zakłada domyślnie zerowy stan początkowy. Określa ogólne własności stacjonarnego układu liniowego, ale tylko o jednym wejściu i jednym wyjściu. Dla układu wielowymiarowego o "n" wejściach i "m" wyjściach można określić "m" × "n" transmitancji wiążących każde wyjście z każdym wejściem jednak w praktyce opis układów wielowymiarowych za pomocą transmitancji nie jest wygodny. Transmitancją nie można też opisać układów nieliniowych i układów niestacjonarnych. W porównaniu z opisem typu wejście-wyjście opis równaniami stanu daje dużo więcej informacji o modelowanym obiekcie, o jego sposobie funkcjonowania, o tym co się dzieje wewnątrz obiektu. Z powyższych względów w nowoczesnej teorii sterowania popularność zyskał opis z wykorzystaniem równań stanu, którym można opisać układy nieliniowe, układy niestacjonarne i który lepiej nadaje się do opisu układów wielowymiarowych.
W przypadku układów dyskretnych równania różniczkowe, transformata Laplace’a, transformata Fouriera (stosowane dla układów ciągłych) zastępowane są odpowiednio przez równania różnicowe, transformatę Z i dyskretną transformatę Fouriera. Również równania stanu przybierają dla układów dyskretnych odpowiednią postać dyskretną.
W przypadku układów stochastycznych do opisu wykorzystuje się pojęcia z zakresu teorii estymacji i teorii filtracji. Ponadto dla układów, których działanie jest zakłócane sygnałami losowymi, stosuje się szerszą klasę modeli układów dynamicznych, do której zaliczyć można model AR, model ARMA i model ARMAX.
W przypadku układów o parametrach rozłożonych stosuje się równania różniczkowe cząstkowe. Układów o parametrach rozłożonych nie można opisać równaniami stanu ani macierzą transmitancji. W przypadku stacjonarnym do układów tych można stosować opis transmitancyjny.
Poniższa tabela przedstawia jakie opisy (modele) można stosować dla odpowiednich układów:
Opis złożonych układów regulacji.
Do opisu układów regulacji, w których można wyróżnić elementarne składowe obiekty (człony), stosuje się zazwyczaj opisy graficzne: schematy blokowe i grafy przepływu sygnałów.
Człony układów regulacji.
W układzie regulacji można wyróżnić następujące człony: człon proporcjonalny, człon całkujący, człon różniczkujący, człon inercyjny, człon całkujący z inercją, człon różniczkujący z inercją, człon opóźniający, człon oscylacyjny. W członach tych parametrami są czas różniczkowania, czas całkowania, stała czasowa, stała opóźniająca i wzmocnienie układu.
W odniesieniu do regulatorów człony te wchodzą odpowiednio w skład: regulatora P, regulatora I, regulatora PI, regulatora PD i regulatora PID.
Charakterystyki układów regulacji (lub ich członów).
Wyróżnia się:
oraz
Korzystając z odpowiednich charakterystyk, przeanalizować można między innymi stan nieustalony i stan ustalony.
Analizę układów regulacji prowadzi się też, badając przebiegi linii pierwiastkowych.
Własności układu regulacji.
Z układami regulacji związane są takie pojęcia jak osiągalność, sterowalność, stabilizowalność, odtwarzalność, obserwowalność, wykrywalność.
Jakość sterowania w układzie regulacji.
W dobrze zaprojektowanym układzie regulacji wartość uchybu w stanie nieustalonym powinna być jak najmniejsza (zob. też przeregulowanie, czas regulacji, czas narastania), natomiast w stanie ustalonym powinna być równa 0 (zob. też uchyb ustalony, układ astatyczny).
W przypadku układów optymalnych dąży się najczęściej do optymalizacji (minimalizacji lub maksymalizacji) pewnej miary (wskaźnika jakości, kryterium sterowania) przy spełnieniu pewnych ograniczeń.
Oczekuje się też często, że układ regulacji będzie niewrażliwy na zmiany parametrów i zakłócenia oraz krzepki (odporny).

</doc>
<doc id="45332" url="https://pl.wikipedia.org/wiki?curid=45332" title="Jake LaMotta">
Jake LaMotta

Giacobbe „Jake” LaMotta (ur. 10 lipca 1922 w Nowym Jorku, zm. 19 września 2017 w Aventurze) – amerykański bokser, zawodowy mistrz świata wagi średniej (1949–1951) i stand-uper.
Życiorys.
Urodził się w Lower East Side, dzielnica Manhattanu, w rodzinie pochodzenia włoskiego jako syn Elizabeth (Merluzzo) i Josepha LaMotty.
Wyróżniał się niezwykłą wytrzymałością i z tego powodu był nazywany „Bykiem z Bronxu” ("Bronx Bull"). Stoczył 106 walk, wygrał 83 z nich (30 przed czasem), zremisował w 4, a przegrał 19. Zdobył mistrzowski tytuł, wygrywając z Marcelem Cerdanem. Obronił go w pojedynkach z Tiberio Mitrim oraz Laurentem Dauthuillem. Ten ostatni został uznany przez magazyn „The Ring” za walkę 1950 roku. LaMotta przegrywał na punkty u wszystkich sędziów, gdy znokautował Dauthuille’a w ostatniej rundzie. Utracił pas mistrzowski na rzecz Sugar Raya Robinsona, który zrezygnował z tytułu mistrzowskiego w wadze półśredniej. W listopadzie 1942 w Bostonie LaMotta walczył z Henrym Chemelem. Wygrał na punkty. 
Po wycofaniu się z ringu LaMotta był właścicielem i zarządzał barem przy 1120 Collins Ave w Miami Beach. W 1958 został aresztowany i oskarżony o przedstawienie mężczyzn nieletniej dziewczynie w klubie, którego był właścicielem w Miami. Został skazany i odsiedział sześć miesięcy w łańcuchowym gangu, chociaż utrzymywał swoją niewinność. 
Został także aktorem i stand-uperem. W 1965 trafił na scenę Broadwayu jako Wielki Jule w komedii muzycznej "Faceci i laleczki". LaMotta wystąpił w filmach, w tym w dramacie "Rebellion in Cuba" (1961) w roli Julio, dramacie Roberta Rossena "Bilardzista" ("The Hustler", 1961) jako barman czy dramacie kryminalnym Mario Van Peeblesa "New Jack City" (1991) jako gangster stojący przy barze, a także w teledysku Toma Waitsa do piosenki „Downtown Train” (1985).
Film.
W 1980 na podstawie jego życiorysu Martin Scorsese wyreżyserował film "Wściekły Byk". W główną rolę LaMotty wcielił się Robert De Niro, który za swój występ otrzymał Oskara. Specjalnie do tej roli De Niro przytył 27 kg i uczył się boksu. W 2016 zrealizowany został biograficzny dramat sportowy "The Bronx Bull", gdzie rolę LaMotty zagrał William Forsythe.
Wyróżnienie.
W 1990 LaMotta został wprowadzony do International Boxing Hall of Fame.
Śmierć.
Zmarł 19 września 2017 w domu opieki w Aventurze w pobliżu Miami na zapalenie płuc w wieku 95 lat.

</doc>
<doc id="45334" url="https://pl.wikipedia.org/wiki?curid=45334" title="Wartość zadana">
Wartość zadana

Wartość zadana (ang. "set-point" lub "reference signal") – w układzie regulacji, wartość sygnału wejściowego, informująca regulator o pożądanej wartości sygnału wyjściowego. Dzięki znajomości wartości zadanej i wartości sygnału wyjściowego można wyznaczyć błąd regulacji, w postaci różnicy tych sygnałów.
Przykładem wartości zadanej jest temperatura ustawiana w termostacie.

</doc>
<doc id="45335" url="https://pl.wikipedia.org/wiki?curid=45335" title="Li Peiyao">
Li Peiyao

Li Peiyao (李沛瑤; ur. 1 stycznia 1933 w Cangwu w Guangxi, zm. 2 lutego 1996 w Pekinie) – polityk chiński.
Był wieloletnim działaczem związkowym, wiceprzewodniczącym Ogólnochińskiej Federacji Związków Zawodowych. 
W 1992 roku został wybrany na przewodniczącego Komitetu Centralnego jednej z partii demokratycznych, Rewolucyjnego Komitetu Chińskiego Kuomintangu, jako następca Zhu Xuefana. Od 1993 roku był również wiceprzewodniczącym Stałego Komitetu Ogólnochińskiego Zgromadzenia Przedstawicieli Ludowych VIII kadencji.
Zginął zamordowany podczas napadu rabunkowego. Mordercą był młody policjant, ochroniarz Li.

</doc>
<doc id="45336" url="https://pl.wikipedia.org/wiki?curid=45336" title="BP (koncern)">
BP (koncern)

BP p.l.c., wcześniej British Petroleum, BPAmoco – brytyjskie przedsiębiorstwo naftowe założone na początku XX wieku. Obecnie BP jest trzecim co do wielkości przedsiębiorstwem petrochemicznym na świecie (po ExxonMobil i Royal Dutch/Shell). Spółka jest notowana na giełdach: londyńskiej i nowojorskiej. Badania z 2019 r. pokazują, że BP, z emisją 34,02 mld ton ekwiwalentu CO2 od 1965 r., był firmą z szóstą pod względem wielkości emisją na świecie w tym okresie.
Historia.
Lata 1909–1954.
Początki marki BP sięgają roku 1901. Wtedy właśnie brytyjski przedsiębiorca William Knox D’Arcy otrzymał koncesję od szacha Persji na eksploatację – nieodkrytych jeszcze – złóż ropy. Poszukiwania zlecił George’owi Reynoldsowi, człowiekowi niezwykle upartemu, przekonanemu, że Persja to miejsce bogate w ropę. Kilkuletnie próby odkrycia złóż w dzisiejszym Iranie nie przynosiły jednak rezultatów. Sukces pojawił się dopiero po siedmiu latach – 26 maja 1908 roku z ziemi wytrysnęła ropa.
Wystarczył rok, aby Angielsko-Perska Kompania Olejowa, która z czasem stanie się koncernem BP, rozkwitła jako niezwykle dochodowy interes. Dyrektorem spółki został D’Arcy i pełnił to stanowisko do swojej śmierci (1917).
Odkrycie złóż w Persji zainteresowało brytyjską admiralicję i pełniącego obowiązki jej pierwszego lorda, Winstona Churchilla, który wskazywał na konieczność wyspecjalizowanego zaopatrzenia kraju w ropę naftową. Po wybuchu I wojny światowej brytyjski rząd zajął aktywa British Petroleum, spółki utworzonej przez przedsiębiorstwo niemieckie, które chciało wypromować swoje produkty w Wielkiej Brytanii, a w 1917 roku Skarb Państwa sprzedał je angielsko-perskiej kompanii. Dzięki temu przejęła ona sieć dystrybucji: 520 składów paliw, 535 cystern kolejowych, 1102 pojazdy, cztery barki i 650 koni.
I wojna światowa ominęła Persję, choć na wszelki wypadek armia brytyjska okupowała część tego kraju, chroniąc interesy Anglo-Persian Oil Company. Rozkwit przemysłu lotniczego oraz samochodowego w latach 20. XX wieku spowodował, że spółka zaczęła się mocno rozwijać. Oddziały, rafinerie, stacje bunkrowania budowano na Wyspach Brytyjskich, w Afryce, Australii czy Kanadzie. W Wielkiej Brytanii na pompach z paliwem pojawił się znaczek BP wraz z brytyjską flagą „Union Jack” jako symbolem patriotyzmu. W 1921 roku zainstalowano 69 pomp, a cztery lata później było ich już ponad 6 tysięcy.
Ponieważ w 1935 roku Persja zmieniła nazwę na Iran, zmieniono również nazwę spółki na Anglo-Iranian Oil Company.
Wybuch II wojny światowej postawił koncern przed nowymi wyzwaniami – ponieważ rosło ryzyko związane z transportem ropy naftowej z Iranu do Wielkiej Brytanii, rząd brytyjski zwrócił się do BP, aby intensywniej eksploatowała krajowe złoża ropy i rozpoczęła poszukiwania nowych. Wobec takiego apelu spółka zwiększyła produkcję w zakładach Nottingham. Wydobycie było stosunkowo niewielkie, ale na tyle znaczące, aby pomóc krajowi przetrwać.
Koniec lat 40. i początek 50. XX wieku to okres przemian polityczno-gospodarczych w Iranie. Na czele ruchu domagającego się sprawiedliwego podziału dochodów z ropy naftowej stał Front Narodowy kierowany przez dr. Mohammeda Mossadegha. W 1951 został on wybrany przez parlament na premiera i wprowadził w życie uchwałę o nacjonalizacji przemysłu naftowego. W odpowiedzi rząd Wielkiej Brytanii wprowadził blokadę handlową Iranu. Doszło do długotrwałego kryzysu podsycanego przez Londyn. Premier Iranu nie poddając się naciskom wystąpił m.in. na forum ONZ broniąc interesów swojego kraju. Wielka Brytania przekonała Stany Zjednoczone do obalenia rządu Mossadegha. W sierpniu 1953 CIA za pomocą armii i kontrolowanych zamieszek ulicznych przeprowadziła zamach stanu.
W wyniku rozmów z nowym rządem udało się dojść do porozumienia – wydobyciem irańskiej ropy miały się od tej chwili zająć międzynarodowe konsorcja, m.in. Standard Oil Indiana (Amoco). Udział angielsko-irańskiej spółki wyniósł 40%. Umowa pomiędzy byłym szachem Persji i Williamem D’Arcym przeszła do historii. W 1954 roku zarząd przedsiębiorstwa zmienił jego firmę na British Petroleum.
Po 1954.
Dzięki wieloletnim pracom prowadzonym na Alasce w 1969 roku natrafiono na jeden z największych zbiorników ropy w historii na kontynencie północnoamerykańskim. W tym samym czasie w Wielkiej Brytanii prowadzono również badania nad złożami wzdłuż wybrzeża nad La Manche i na Morzu Północnym – z odkrytego wówczas złoża „Forties” można było wytwarzać 400 tys. baryłek czystej ropy naftowej dziennie.
Przypadające na lata 70. XX w. zmiany na Bliskim Wschodzie i decyzja najbogatszych państw regionu – Iranu, Iraku, Arabii Saudyjskiej, Abu Dhabi i Kataru – o nacjonalizacji swoich złóż ropy naftowej oznaczała dla BP konieczność zmian dotychczasowej strategii i poszukania nowych złóż ropy w innych częściach świata.
Kolejnym ważnym krokiem w historii koncernu był rok 1987 – wówczas to brytyjski rząd sprzedał ostatni posiadany pakiet akcji BP. W pełni sprywatyzowana spółka przeprowadziła reorganizację, skupiając się na tym, co zawsze leżało u podstaw jej działalności: poszukiwaniu, udoskonalaniu, transporcie i sprzedaży paliw.
Przełom stuleci przyniósł kolejne zmiany. W obliczu silnej konkurencji w branży energetycznej oraz postępujących światowych fuzji koncerny BP i Amoco połączyły się, tworząc BP Amoco. Następnie do portfolio dołączyło ARCO. Grupę uzupełniły także Castrol, producent olejów silnikowych, oraz jedna z najbardziej znanych europejskich marek paliwowych – niemiecki Aral.
W 2000 roku BP przedstawiła nowy, ujednolicony globalny logotyp. Charakterystyczna zielona tarcza z żółtymi literami BP została zastąpiona przez zielono-żółto-biały Helios, symbolizujący energię we wszystkich jej formach.
BP w Polsce.
W Polsce BP rozpoczęła działalność 17 września 1991 roku. Początkowo funkcjonowało tu jedynie biuro handlowe olejów dla samochodów i przemysłu. Pierwsza stacja benzynowa BP została otwarta w Polsce 5 sierpnia 1995 roku w Gliwicach. W następnych latach powstawały kolejne, zarówno własne, jak i partnerskie. Koncern zakupił także stacje benzynowe Aral. Obecnie BP posiada największą sieć stacji wśród zagranicznych koncernów paliwowych w Polsce. Ogólne przychody przedsiębiorstwa BP Europa SE Oddział w Polsce w roku 2012 przekroczyły 13,5 mld złotych, przychody ze sprzedaży wyniosły ponad 13 450 mln złotych.
Katastrofy w Zatoce Meksykańskiej.
W lipcu 2005 r. załoga została ewakuowana przed huraganem Dennis. Po jego przejściu platforma była w złym stanie – zespoły inspekcyjne nie znalazły uszkodzeń kadłuba, lecz mimo to "Thunder Horse" nabierał wody. Winna była niewłaściwie podłączona 6-calowa rura, która umożliwiła swobodny przepływ wody pomiędzy kilkoma zbiornikami balastowymi. To zapoczątkowało łańcuch wydarzeń, których skutkiem było przewrócenie się platformy.
20 kwietnia 2010 w Zatoce Meksykańskiej na wyczarterowanej przez BP platformie wiertniczej "Deepwater Horizon" doszło do katastrofy, w której zaginęło 11 pracowników. W wyniku erupcji płynów złożowych na platformie doszło do eksplozji węglowodorów i w konsekwencji do jej zatopienia po dwóch dniach pożaru. Wyciek ropy z uszkodzonej głowicy przeciwwybuchowej spowodował katastrofę ekologiczną w akwenie i na jego wybrzeżach. Na powierzchni Zatoki powstała plama ropy, która dotarła 30 kwietnia do brzegów Luizjany. Wrak platformy spoczął na dnie na głębokości 1500 m. BP przeznaczyło kwotę 20 miliardów dolarów na odszkodowania.

</doc>
<doc id="45337" url="https://pl.wikipedia.org/wiki?curid=45337" title="BP">
BP



</doc>
<doc id="45341" url="https://pl.wikipedia.org/wiki?curid=45341" title="Kasyno">
Kasyno

Kasyno – lokal rozrywkowy przeznaczony do uprawiania gier hazardowych. Często zbudowany obok albo będący częścią hoteli, restauracji, statków wycieczkowych i innych atrakcji turystycznych. Zwykle gra odbywa się na specjalne żetony, które grający powinien zakupić przy wejściu. Ewentualna wygrana również jest w żetonach, które przy wyjściu obsługa kasyna wymienia na pieniądze.
Największe kasyna znajdują się w Makau, Monte Carlo, Las Vegas oraz Atlantic City. Niektóre kasyna pełnią również funkcje lokali towarzyskich, np. wstęp może być wyłącznie w strojach wieczorowych. Do najpopularniejszych gier należą: ruletka, poker, bakarat, blackjack.
Polska ustawa o grach hazardowych.
Marek Czarkowski pisał, że „Jedną z najczęściej nowelizowanych przez Sejm ustaw jest ta dotycząca gier i zakładów wzajemnych”. Ustawa z dnia 12 czerwca 2015 r. o zmianie ustawy o grach hazardowych wprowadziła zmiany dotyczące prowadzenia działalności w zakresie gier hazardowych. Kasyna gry mogą być zlokalizowane w miejscowościach liczących do 250 tys. mieszkańców – 1 kasyno. Na każde kolejne 250 tys. mieszkańców zwiększa się liczbę dozwolonych kasyn o jedno. Łączna liczba kasyn gry w województwie nie może być jednak wyższa niż 1 kasyno na każde pełne 650 tys. mieszkańców województwa. Liczbę mieszkańców ustala Prezes Głównego Urzędu Statystycznego jako liczbę ludności faktycznie zamieszkałej na obszarze danej miejscowości oraz województwa, według stanu na dzień 31 grudnia roku poprzedzającego rok, w którym prowadzący gry złożył wniosek o udzielenie koncesji na prowadzenie kasyna lub zezwolenia na prowadzenie salonu gry bingo.
W przypadku gdy wygasa koncesja na prowadzenie kasyna gry, informacja o mającym nastąpić jej wygaśnięciu jest publikowana nie później niż 9 miesięcy przed dniem jej wygaśnięcia na stronie internetowej Ministerstwa Finansów, wraz z informacją o wolnych lokalizacjach w miejscowości oraz województwie. Jeżeli z informacji wynika, że w chwili wygaśnięcia koncesji brakować będzie innych wolnych lokalizacji, wniosek o udzielenie koncesji składa się w terminie 3 miesięcy od opublikowania informacji na stronie MF.
W przypadku złożenia wniosku o udzielenie koncesji, której wydanie podlega ograniczeniom ilościowym, Minister Finansów ogłasza na stronie internetowej Ministerstwa Finansów informację o złożeniu wniosku, wraz ze wskazaniem nazwy podmiotu, przedmiotu wniosku oraz miejscowości, której wniosek dotyczy. Jeżeli o koncesję, której wydanie podlega ograniczeniom ilościowym, ubiega się więcej niż jeden podmiot spełniający warunki określone w ustawie, Minister Finansów ogłasza i przeprowadza przetarg.
Kasyna w Polsce.
Pierwsze kasyno na terytorium Polski powstało w 1920 roku w Sopocie w Grand Hotelu (w tym czasie Sopot należał do Wolnego Miasta Gdańska). Funkcjonuje ono do dziś. Oprócz niego można zagrać w 40 innych legalnych kasynach zlokalizowanych w Polsce.
Największym kasynem jest Casinos Poland Warszawa w hotelu Marriott w Warszawie, które posiada najwięcej stołów do gry w ruletkę, blackjacka i pokera.

</doc>
<doc id="45342" url="https://pl.wikipedia.org/wiki?curid=45342" title="Vince Spadea">
Vince Spadea

Vincent Spadea, Vince Spadea (ur. 19 lipca 1974 w Chicago) – amerykański tenisista, reprezentant w Pucharze Davisa, olimpijczyk.
Kariera tenisowa.
Startując jeszcze w turniejach juniorów wygrał w 1992 roku Orange Bowl, a rok zakończył na 4. miejscu w klasyfikacji juniorów.
Jako zawodowy tenisista Spadea występował w latach 1993–2011.
W grze pojedynczej zwyciężył w 1 turnieju rangi ATP World Tour i uczestniczył w 4 finałach. W zawodach wielkoszlemowych najdalej doszedł w 1999 roku podczas Australian Open, ponosząc porażkę w ćwierćfinale z Tommym Haasem.
W grze podwójnej triumfował w 3 turniejach kategorii ATP World Tour, a w dalszych 2 przegrywał w finale.
W 2000 roku miał miejsce jedyny występ Amerykanina w reprezentacji Stanów Zjednoczonych w Pucharze Davisa. Zagrał singlowy pojedynek z reprezentującym Hiszpanię Juanem Carlosem Ferrero przegrywając 1:2 w setach.
W 2000 i 2004 roku Spadea uczestniczył w igrzyskach olimpijskich. W Sydney odpadł w I rundzie pokonany przez Patricka Raftera, a w Atenach w II rundzie wyeliminowany przez Nicolása Massú.
W rankingu gry pojedynczej Spadea najwyżej był na 18. miejscu (28 lutego 2005), a w klasyfikacji gry podwójnej na 90. pozycji (12 czerwca 2006).

</doc>
<doc id="45343" url="https://pl.wikipedia.org/wiki?curid=45343" title="Poniedziałek Wielkanocny">
Poniedziałek Wielkanocny

Poniedziałek Wielkanocny (zwany też "lanym poniedziałkiem") – drugi dzień świąt Wielkanocy, stanowiący w Polsce dzień wolny od pracy.
W polskiej tradycji tego dnia polewa się dla żartów wodą inne osoby. Polewanie wodą nawiązuje do dawnych praktyk pogańskich, łączących się z symbolicznym budzeniem się przyrody do życia i co roku odnawialnej zdolności ziemi do rodzenia. Do dziś zwyczaj kropienia wodą święconą pól w poniedziałkowy ranek przez gospodarzy jest spotykany we wsiach na południu Polski. 
Tradycją "Poniedziałku Wielkanocnego" na wsiach było (i jest do dzisiaj w niektórych regionach południowej Polski) robienie psikusów sąsiadom. Zamieniano bramy, na dachach umieszczano narzędzia rolnicze, chowano wiadra na wodę. 
Zwyczajem zachowanym w Pietrowicach Wielkich koło Raciborza oraz w Ostropie (dzielnica Gliwic), a także w Żędowicach (woj. opolskie) jest procesja konna, w której bierze udział również ksiądz. Po uroczystej mszy w intencji dobrych urodzajów orszak objeżdża pola, które kapłan poświęca. Dziady śmigustne, maszkary grające na blaszanym rożku pojawiają się o świcie w "Lany Poniedziałek" w okolicach Limanowej. Popularny niegdyś był zwyczaj chodzenia z kurkiem po dyngusie; na wózku dyngusowym wożono koguta (z czasem zastąpionego figurą glinianą czy z ciasta), który był symbolem urodzaju. Natomiast w Krakowie do dzisiejszego dnia zachował się Emaus, odpust przy klasztorze Norbertanek na Salwatorze.
Poniedziałek Wielkanocny może wypaść w okresie od 23 marca do 26 kwietnia.

</doc>
<doc id="45344" url="https://pl.wikipedia.org/wiki?curid=45344" title="Skrajnia kolejowa">
Skrajnia kolejowa

Skrajnia kolejowa – zbiór przepisów, w tym kontur odniesienia oraz towarzyszące mu zasady obliczeń, umożliwiający określenie zewnętrznych wymiarów pojazdu oraz przestrzeni, jaką należy udostępnić w obrębie infrastruktury.
Stanowi obrys, poza który nie mogą wystawać elementy taboru (skrajnia taboru) i budowli (skrajnia budowli), aby umożliwić swobodny ruch pojazdów szynowych. Skrajnie (skrajnia taboru mieści się w skrajni budowli) określają przestrzeń przeznaczoną wyłącznie do poruszania się taboru kolejowego, wewnątrz której nie mogą się znajdować jakiekolwiek elementy – także należące do sieci trakcyjnej prócz przewodu jezdnego i jego wieszaków.
Systemy wydzielone np. metro, tramwaj, WKD, koleje wąskotorowe mogą mieć własne skrajnie, natomiast w systemie kolei ogólnej konieczne jest zachowanie wspólnego, zgodnego z normą obrysu. Skrajnia rosyjska jest związana ze zwiększoną szerokością toru, wagony takie mogą przejeżdżać przez inne kraje po wyznaczonych trasach, gdzie spełnione są także jej warunki.
Kształty skrajni są regulowane przez przepisy ogólnoeuropejskie i państwowe. Odwzorowaniem kształtu skrajni jest kształt osobowych wagonów piętrowych, gdzie konieczne jest zakrzywianie ścian górnej części wagonu.
Istnieją cztery odmiany skrajni dla kolei normalnotorowej:
Podane powyżej opisy skrajni A, B, C i D odpowiadają opisom dla skrajni budowli, natomiast skrajnia taboru, według normy PN-K-02056:19704

</doc>
<doc id="45345" url="https://pl.wikipedia.org/wiki?curid=45345" title="Odbierak prądu">
Odbierak prądu

Odbierak prądu (pantograf) – element pojazdu lub urządzenia zasilanego z zewnątrz energią elektryczną (wyłączając pojazdy zasilane kablem i z akumulatorów) stykający się z przewodem jezdnym lub szyną prądową, służący doprowadzeniu napięcia zasilającego.
Pantograf.
Pantograf służy do pobierania prądu z napowietrznej sieci trakcyjnej przez pojazdy szynowe – najczęściej spotykany, instalowany na dachu lokomotywy elektrycznej, tramwaju lub elektrycznego zespołu trakcyjnego; istnieją też pantografy instalowane na bocznej ścianie lokomotywy do współpracy z siecią boczną oraz pantografy o bardzo niewielkich rozmiarach i uproszczonej konstrukcji do zasilania suwnic, lokomotywek kopalnianych itp. 
Pantograf starszego typu ma kształt dwóch pięciokątów, połączonych poprzeczkami (co odciąża części ruchome zespołu – np. ślizgacz), obecnie coraz częściej stosuje się tzw. pantografy połówkowe (Faiveleya), w którym jest tylko jedno ramię (odpowiednio zmodyfikowane tak, aby samodzielnie utrzymywać ślizg w pozycji równoległej do przewodu sieci trakcyjnej), zamiast tradycyjnych dwóch (przedniego i tylnego). Pantograf taki wygląda jak połowa typowego pantografu nożycowego albo pantografu Stemmanna (stąd nazwa), najczęściej jest montowany „z włosem” (tak że ramię jest skierowane do przodu), rzadziej „pod włos” (tak zamontowane pantografy połówkowe można spotkać np. czeskich tramwajach Tatra T6A5 czy tramwajach produkcji PESA Bydgoszcz). Z technicznego punktu widzenia nie ma to znaczenia, o ile nie zachodzi kolizja z wyposażeniem zamontowanym na dachu, jednak pantografy połówkowe mają nieco większe tendencje do odchyłu na boki. Tylko takie pantografy można stosować w taborze wymagających czterech odbieraków (niektóre rozwiązania lokomotyw czterosystemowych – gdy do każdego systemu potrzebny jest inny pantograf ze względu na właściwości elektryczne i geometryczne sieci – wymagane jest, by ślizgacz znajdował się możliwie najbliżej osi czopu skrętu). 
W polskich warunkach pantografy połówkowe (typ Faiveley, Stemman FB-700, OTK-2 oraz 160 EC) można zaobserwować na nowszych polskich tramwajach (w ostatnich chronologicznie odmianach konstrukcyjnych wozów rodziny 105N i w wielu późniejszych typach) oraz na modernizowanych lokomotywach i zespołach trakcyjnych wielu serii. Pośrednią konstrukcją jest pantograf tzw. "wiedeński", w którym dolna część składa się z dwóch rur (podobne pantografy są stosowane także w kolejnictwie, np. na zespołach trakcyjnych w USA). 
Część pantografu bezpośrednio stykająca się z przewodem jezdnym to ślizgacz. 
W pantografie docisk do przewodu jezdnego zapewniają sprężyny oraz wytwarzająca się w czasie jazdy siła aerodynamiczna; podnoszenie i opuszczanie dokonywane jest za pomocą sprężonego powietrza lub mechanicznego pociągania za linki (np. w tramwajach czy trolejbusach). Dobry pantograf charakteryzuje się małą bezwładnością, dlatego też istnieje tendencja – zwłaszcza na pociągach dużych prędkości – do stosowania pantografów połówkowych o znacznie zmniejszonej masie; charakterystyka takiego pantografu jest zbliżona dla obu kierunków jazdy.
Do współpracy z sieciami o znacznych różnicach wysokości stosuje się pantografy dwustopniowe – klasyczny pantograf umieszczony na podnoszonej konstrukcji lub ślizgacz w postaci małego pantografu umieszczonego na klasycznym – konstrukcje tego typu są używane przykładowo przez SNCF – są one montowane na składach TGV. Pionierem w dziedzinie konstrukcji tego typu pantografów był Związek Radziecki.
Pantografy w Polsce.
Pantografy eksploatowane w kolejach polskich charakteryzuje konstrukcja, której koncepcja ukształtowana została w I połowie XX wieku. Na przestrzeni lat była ona poddawana pewnym modyfikacjom, ale zasadnicza jej część nie ulegała większym zmianom. Dopiero pod koniec lat 80. XX wieku skonstruowano prototyp pierwszego polskiego pantografu połówkowego. Poprzestano jednak tylko na serii informacyjnej liczącej około 50 egzemplarzy. Stara konstrukcja i niewielka produkcja odbieraków prądu otwierają kolejne możliwości ich wymiany, np. w ramach modernizacji pojazdów trakcyjnych. Chcąc podołać nowym wyzwaniom techniczno-eksploatacyjnym, przewoźnicy polscy zmuszeni są do zakupu nowoczesnych, ale i nietanich pantografów renomowanych firm europejskich, takich jak: Stemmann-Technik GmbH (Niemcy), Faiveley Transport (Francja), Schunk Bahntechnik GmbH (Austria).
Dopiero w 2009 roku krakowska spółka EC Engineering wykonała prototyp pantografu dostosowanego do polskich warunków eksploatacyjnych. Stworzono niesymetryczny (połówkowy) odbierak prądu 160EC – zgodnie z najnowszymi tendencjami w budowie pantografów. Przeznaczony jest on do zasilania elektrycznych pojazdów trakcyjnych z przewodu jezdnego górnej sieci trakcyjnej prądu stałego o napięciu znamionowym 3 000 V. Prędkość jazdy pojazdu wyposażonego w ten odbierak prądu może wynieść do 160 km/h. Przeprowadzono również niezbędne testy z wykorzystaniem taboru CTL Logistics, PKP Cargo oraz PKP Intercity. W grudniu 2010 r. pantograf typu 160 EC uzyskał bezterminowe świadectwo homologacji.

</doc>
<doc id="45347" url="https://pl.wikipedia.org/wiki?curid=45347" title="Rock stadionowy">
Rock stadionowy

Rock stadionowy ( lub oraz ) – styl w muzyce rockowej.
Eklektyczny styl rockowy, powstały w drugiej połowie lat siedemdziesiątych XX wieku, głównie obejmujący grupy wywodzące się z gatunku heavy metal, lecz później obejmujący i inne gatunki rocka i popu, grające szybkie rockowe piosenki przeplatane powolnymi balladami. W swej istocie odnosiło się do tych grup, które zdołały uzyskać wystarczającą popularność, by w swych trasach koncertowych zebrać publiczność wypełniającą wielkie sale, głównie areny sportowe. Występy dla wielotysięcznej publiczności były zaprzeczeniem klubowej kameralności i spontaniczności. Starannie wyreżyserowane przedstawienia, z dopracowaną choreografią, grą świateł i innymi multimedialnymi elementami, były cechą charakterystyczną dla tego stylu. Grupy, które zainicjowały ten styl, to: Journey, Boston, Foreigner, Styx, Bon Jovi, U2 itp.

</doc>
<doc id="45348" url="https://pl.wikipedia.org/wiki?curid=45348" title="Blues-rock">
Blues-rock

Blues-rock – styl w muzyce rockowej, powstały z połączenia elementów bluesa i rocka. Blues-rock narodził się w połowie lat 60. XX wieku w Wielkiej Brytanii i Stanach Zjednoczonych. Pierwszymi artystami grającymi blues-rocka byli Alexis Korner, John Mayall oraz Paul Butterfield.
Muzycy grający w tym stylu stawiali sobie za cel odrodzenie klasycznego bluesa. Choć muzyka przez nich grana strukturalnie odpowiadała temu gatunkowi muzyki, nie był to ortodoksyjny czarny blues, lecz styl osadzony w estetyce rockowej. Często też nazywany był „białym bluesem”.
Charakterystyka.
Blues-rock opiera się na bluesowej improwizacji i 12-taktowej strukturze bluesa. Często charakteryzuje go mocniejszy riff gitarowy oraz szybsze tempo.
Instrumenty.
Do najważniejszych instrumentów stosowanych w blues-rocku zalicza się gitarę elektryczną, gitarę basową oraz zestaw perkusyjny. Wokal również przeważnie odgrywa kluczową rolę, jednak nie zawsze, biorąc pod uwagę liczbę instrumentalnych utworów blues-rockowych. Oprócz tego wykorzystywane są instrumenty klawiszowe, takie jak syntezator, fortepian czy organy Hammonda.
Brzmienie przesterowanych gitar odróżnia blues-rocka od tradycyjnego bluesa, w którym standardem jest gitara akustyczna.

</doc>
<doc id="45349" url="https://pl.wikipedia.org/wiki?curid=45349" title="Brytyjska inwazja">
Brytyjska inwazja

Brytyjska inwazja (ang. "British Invasion") – określenie okresów w historii rocka w latach 60. oraz 80. XX wieku, a także brytyjskich zespołów biorących udział w jej tworzeniu.
Pierwsza brytyjska inwazja.
Rock and roll powstał w Stanach Zjednoczonych w połowie lat 50. i zdobył pewną popularność jako muzyka taneczna, nie zdobył jednak w USA wiodącej popularności. Wśród młodzieży miejskiej ciągle dominowała muzyka folk, a wśród dorosłych różne odmiany tradycyjnego popu.
Rock and roll przyjął się natomiast w Europie, głównie w Wielkiej Brytanii. Tamtejsze grupy, adaptując główne cechy rock and rolla, dodały swoisty europejski smaczek i żywiołowość tej muzyce. W połowie lat sześćdziesiątych grupy te, przede wszystkim The Beatles, The Animals, The Dave Clark Five, Herman’s Hermits i The Rolling Stones, reeksportowały tę muzykę z powrotem do Ameryki Północnej. Wydarzeniem, które praktycznie z dnia na dzień otworzyło Amerykę na brytyjskich wykonawców było amerykańskie "tournée" Beatlesów z 1964 roku i sukces ich singla "I Want to Hold Your Hand".
Przyjęcie tych grup było entuzjastyczne i graniczyło z histerią. Na fali wywołanej przez wspomniane najwybitniejsze zespoły, wielu innych brytyjskich wykonawców odniosło wówczas sukces w USA. „Inwazja” przewróciła dotychczasową scenę muzyczną tego kraju, spychając w cień dotychczas zajmujących ją „grzecznych chłopców”, śpiewających banalne piosenki (jak Bobby Vee) i wywołując pojawienie się amerykańskich zespołów nowego nurtu. Na skutek tej drugiej fali popularności rock and rolla, stał się on wiodącym nurtem w muzyce pop do czasów powstania rapu.
Artyści pierwszej brytyjskiej inwazji (1964-1966): The Animals, The Beatles, The Bee Gees, Chad &amp; Jeremy, The Dave Clark Five, Petula Clark, Donovan, Dusty Springfield, Wayne Fontana and The Mindbenders, The Fortunes, Freddie and the Dreamers, Gerry and the Pacemakers, Herman’s Hermits, The Hollies, The Kinks, Lulu, Manfred Mann, The Moody Blues, Acker Bilk, The New Vaudeville Band, Peter and Gordon, The Pretty Things, The Rolling Stones, The Searchers, The Spencer Davis Group, The Swinging Blue Jeans, The Troggs, The Who, The Yardbirds oraz The Zombies.
Druga brytyjska inwazja.
Okres „Drugiej brytyjskiej inwazji” (ang. "Second British Invasion") rozpoczął się w 1983 roku i osiągnął apogeum w 1986. Głównie wywołany był przez MTV, która zwróciła uwagę na muzykę zespołów, takich jak: U2, The Cure, Depeche Mode, Duran Duran, Eurythmics, Billy Idol, Pet Shop Boys czy The Smiths. Brytyjskie zespoły zaczęły dominować na listach przebojów bardziej niż podczas pierwszej inwazji. Był to okres nowej fali i new romantic.
Artyści drugiej brytyjskiej inwazji: ABC, Adam Ant, Bronski Beat, Rick Astley, Bananarama, Big Country, Chris Rea, Culture Club, The Cure, Def Leppard, Depeche Mode, Dire Straits, Thomas Dolby, Duran Duran, Eurythmics, A Flock of Seagulls, Fine Young Cannibals, Eddy Grant, Genesis, Billy Idol, Limahl, Madness, Maggie Reilly, Mike Oldfield, Musical Youth, New Order, Nik Kershaw, OMD, Queen, Pet Shop Boys, The Human League, Simple Minds, Tears for Fears, The Communards, The Police, Thompson Twins, U2, Wang Chung, Wham!, Paul Young oraz The Smiths.

</doc>
<doc id="45350" url="https://pl.wikipedia.org/wiki?curid=45350" title="Rock chrześcijański">
Rock chrześcijański

Rock chrześcijański () – chrześcijański nurt w muzyce rockowej.
Nurt ten rozwinął się na przełomie lat 60. i wczesnych lat 70. XX wieku, w kontrze do rock and rolla; za pionerów w tym czasie uchodzą zespoły Petra i Ressurection Band. Za „ojca rocka chrześcijańskiego” uchodzi też Larry Norman.
Fakt przynależności do rocka chrześcijańskiego determinują tylko teksty piosenek i deklaracja twórcy. W sferze tekstowej odnosi się on do religijnej – a ściślej chrześcijańskiej – kontemplacji, modlitwy lub sławienia Boga. 
Pojęcie rocka chrześcijańskiego budzi kontrowersje, gdyż z jednej strony powszechnie uznawane jest, że można wyróżnić taki nurt, ale z drugiej, pojawiają się stwierdzenia, że kościoły chrześcijańskie nie akceptują muzyki rockowej.
Wykonawcy.
Znanymi wykonawcami rocka chrześcijańskiego są np. Larry Norman, Phil Keaggy, Randy Stonehill, Jeremy Camp, Chris Tomlin, czy też zespoły Skillet, Stryper, Casting Crowns, King’s X i Thousand Foot Krutch. Artyści rockowi, którzy mieli okresy tworzenia tego typu muzyki chrześcijańskiej, lub w całej swojej karierze wracają do tego nurtu to m.in.: Elvis Presley, Johnny Cash, Bob Dylan, The Byrds, Eric Clapton, Black Sabbath (zawierający chrześcijańskie treści album "Master of Reality"), U2.
Wątki chrześcijańskie sporadycznie przewijają się także w twórczości takich wykonawców, jak The Strawbs, Van Morrison, Grand Funk Railroad, Wishbone Ash, America, Allman Brothers Band, Ian Gillan,
Spooky Tooth, Budgie, Roy Wood ("Song of Praise", "Wear A Fast Gun"), Brian Welch, z grupy Korn, Rick Wakeman z grupy Yes i The Strawbs, Frijid Pink, Fresh Blueberry Pancake, Flyleaf.

</doc>
<doc id="45351" url="https://pl.wikipedia.org/wiki?curid=45351" title="College rock">
College rock

College rock - termin używany w Stanach Zjednoczonych dla określenia twórczości grup alternatywnych lat osiemdziesiątych przed spopularyzowaniem się nazwy "rock alternatywny". Ich muzyka wahała się od zainspirowanych post punkiem eksperymentów do popu, przy jednoczesnym zachowaniu undergroundowej wrażliwości. Termin nie określa zatem konkretnej stylistyki; można co najwyżej pokusić się o wyróżnienie kilku najpopularniejszych stylistyk. Do najczęściej utożsamianych z college rockiem wykonawców należą R.E.M., 10,000 Maniacs czy The Replacements. Wraz z końcem lat osiemdziesiątych terminu przestano używać w odniesieniu do nowych zespołów.
Pochodzenie nazwy wiąże się z popularnością tego rodzaju muzyki w akademickich stacjach radiowych.

</doc>
<doc id="45352" url="https://pl.wikipedia.org/wiki?curid=45352" title="Doo wop">
Doo wop

Doo wop – styl w muzyce rhythm and blues, który rozwinął się w latach 50. XX wieku na terenie Stanów Zjednoczonych. Był najbliższym ówczesnej muzyce pop odłamem ówczesnej muzyki czarnych mieszkańców USA. Utwory doo wop, oparte ściśle o partie wokalne, wykonywane były a cappella przez wieloosobowe, najczęściej męskie zespoły. Śpiew, często połączony z synchroniczną choreografią, miał prostą zasadę – podczas gdy jeden z wokalistów występował do przodu i śpiewał solo swoją zwrotkę, reszta wokalistów pozostawała w tle, wyśpiewując nic nieznaczące słowa, często naśladujące dźwięki perkusyjne lub podobne – a w czasie refrenu włączali się do wspólnego śpiewu w wielogłosowej harmonii. Do znanych wykonawców tego stylu należeli m.in. The Belmonts, The Cadillacs, The Drifters, The Platters, Frankie Lymon and the Teenagers.

</doc>
<doc id="45353" url="https://pl.wikipedia.org/wiki?curid=45353" title="Glam rock">
Glam rock

Glam rock (także glitter rock) – styl w muzyce rockowej. Nazwa stylu wywodzi się z angielskiego "glamour" (urok, atrakcyjność). Styl ten powstał w Wielkiej Brytanii na początku lat 70. Wykonawcy przykładali dużą wagę do własnego wizerunku (wygląd zewnętrzny: ubranie, obuwie, fryzury, makijaże), wywołując tym często kontrowersje. Wykonawcy glamrockowi ubierali się w barwne uniformy (często np. srebrne), zakładali wysokie buty na bardzo wysokich podeszwach, nakładali ostry makijaż. Muzycy glamrockowi grali zazwyczaj piosenki łagodne, trafiające do większego grona odbiorców. Często refreny piosenek miały podteksty seksualne.
Ważniejsi wykonawcy glamrockowi: David Bowie, Gary Glitter, Queen, Slade, Sweet, T. Rex, Kiss, Alice Cooper. Z glam rocka wywodzi się glam metal, który cieszył się dużą popularnością w latach 80. Ważniejsi wykonawcy glammetalowi to np.: Bon Jovi i Mötley Crüe.

</doc>
<doc id="45354" url="https://pl.wikipedia.org/wiki?curid=45354" title="Hardcore punk">
Hardcore punk

Hardcore, hard core, Hc punk lub hardcore punk (akronim HC) – określenie stylu muzycznego wywodzącego się bezpośrednio z punk rocka, powstałego pod koniec lat 70. XX w. w Stanach Zjednoczonych. Na przestrzeni lat hardcore punk rozwinął się w szereg stylów, a wymieszany z innymi gatunkami przyczynił się do powstania nowych podgatunków.
Muzyka.
Muzyka hardcore w pierwotnym wydaniu to punk rock doprowadzony do ekstremum – szybkie, krótkie utwory z ekspresyjnym tekstami, często o przesłaniu politycznym. Przedstawiciele tego okresu to m.in. Black Flag, Minor Threat, Bad Brains, The Germs, Dead Kennedys, D.O.A., 7 Seconds, Agnostic Front i in.
Później nastąpiła ewolucja tego gatunku muzycznego. Między innymi pojawił się nurt crossover thrash, czyli połączenie punka, hardcore’u i thrash metalu (przykładowo nagrania grup takich, jak D.R.I. i Cryptic Slaughter). Z ekstremalnych odmian hardcore’u rozwinęły się również d-beat (np. Discharge) i crust punk (Doom, Extreme Noise Terror). Z czasem powstały zespoły crust punkowo-thrashcore’owe (Elecro Hippies, Hellbastard), fastcore’owe (Betercore, I Shot Cyrus), grindcore'owe (Napalm Death, Nasum), a nawet crust punkowo-grindcore’owe (Sore Throat). Sporo zespołów hardcore’owych czerpie inspirację z heavy metalu (Sunrise, Poison The Well, Bridge To Solace, Hatebreed, Earth Crisis, Born From Pain).
W uproszczeniu zespoły grające szybko lub względnie szybko określa się mianem "oldschool" (Sick of It All, Raised Fist), natomiast te, które grają bardziej połamaną rytmicznie odmianę z partiami dysonansów – "newschool" (Indecision, Awake). Połączenie starej i nowej szkoły nazywane jest "allschool" (Sworn Enemy na płycie "Negative Outlook"). Progresywne podejście do HC to post hardcore (Fugazi), albo mathcore (Converge, The Dillinger Escape Plan, Botch). Połączenie hardcore’u z metalem to metalcore – uważa się go również za nową falę crossover thrashu, zaś połączenie z death metalem często określa się jeszcze inną nazwą – deathcore. Pod silnym wpływem metalu jest także beatdown hardcore (Nasty).
Obok skomercjalizowanego emocore’u, metalcore jest obecnie najbardziej popularnym stylem w stylistyce około-hardcore’owej. Metalcore bywa też postrzegany jako podgatunek metalu.
Z odmiennych gatunków, jakie wpłynęły na powstanie nowych stylów można wymienić jeszcze ska (skacore’owy Capdown, The Mighty Mighty Bosstones), hip hop (rapcore’owy Dog Eat Dog, Downset) czy nawet funk (funkcore’owy Adequate Seven, Rollins Band) i jazz (jazzcore’owy Nomeansno).
Tak jak heavy metal miał i zwłaszcza obecnie ma wpływ na kształt muzyki wielu zespołów hardcore, tak i hardcore również wywarł wpływ na muzykę metalową i nie tylko. Pochodna metalu i hardcore punka z początku lat 80. XX wieku to thrash metal (Slayer). Metal osadzony w hardcore’owej rytmice to groove metal (Machine Head). Połączenie hardcore’u, punk rocka, post-punka z metalem w stylu Black Sabbath lub hard rockiem to grunge (TAD). Połączenie hardcore punka z wczesnym heavy/doom metalem i southern rockiem dało początek tzw. sludge metalowi (Eyehategod). Hardcore jest również wyraźnie słyszalnym składnikiem nurtów tzw. metalowego mainstreamu (określenie popularne w latach 90., stosowane do muzyki zespołów, która posiadała cechy gatunków alternatywnych i metalowych): alternative metal (Godsmack), nu metal (Korn) i post metal (Neurosis).
Z hardcore’u i punk rocka w prostej linii wywodzi się rock alternatywny (Pixies). Wpływy HC występują też w noise rocku (Sonic Youth, Jesus Lizard).
Styl życia.
Hardcore to również określenie ideologii, albo stylu życia miłośników muzyki hardcore’owej. Typowy hardcore w krótkich, szybkich i agresywnych utworach posiada tradycyjne, punkowe, nihilistyczne i hedonistyczne przesłanie, czyli postawa „no future, no hope” – niestronienie od alkoholizmu, tytoniu i niekiedy narkotyków. Teksty często traktują także o wojnie, śmierci i nienawiści.
Później powstał jednak odłam hardcore’u zwany straight edge (sXe), przedstawiający zupełnie przeciwną ideologię, polegającą na ograniczeniu, a niekiedy odrzuceniu picia alkoholu, palenia tytoniu, zażywania narkotyków, uprawiania przypadkowego seksu, czy wreszcie jedzenia mięsa (wegetarianizm, weganizm), której początki wiążą się z działalnością zespołu Minor Threat. Przedstawiciela straight edge można też poznać po tym, że nie nosi skórzanych ubrań, w przeciwieństwie do tradycyjnych hardcore’owców, którzy podobnie do pierwszofalowych punkowców nosili ćwiekowane ramoneski, pasy itp. Hardcore punk niekiedy promuje również szeroko pojęty antyfaszyzm i antytotalitaryzm.
Duże znaczenie dla większości uczestników ruchu ma idea „zrób to sam” (do it yourself), dotyczy ona organizowania koncertów, wydawania płyt, drukowania własnych wydawnictw (tzw. zinów) bez wchodzenia w układy z przedstawicielami muzycznego i społecznego tzw. establishmentu. Jednak hardcore punk od lat 90. XX wieku zaczął być obecny na stałe w mediach. W muzycznych stacjach można było zobaczyć teledyski Madball, Sick of It All, Misfits lub Vision Of Disorder. Kapele takie, jak Biohazard, Pro Pain i Dog Eat Dog odniosły komercyjny sukces. Po 2000 roku jeszcze więcej zespołów HC było obecnych w mediach oraz podpisywało kontrakty z dużymi wytwórniami lub ich satelitami. Dzięki sporej popularności hardcore’u zarobiły związane ze sceną wytwórnie: Victory Records, Truskill Records, Fat Wreck Chords, Epitaph. Obecnie pozycja HC w świecie muzycznym zbliżona jest do tej z poprzedniej dekady.
Hardcore punk w Polsce.
W Polsce przedstawicielami hardcore punku były i są zespoły: The Corpse, Apatia, Inkwizycja, Post Regiment, Złodzieje Rowerów, 1125, Klon, Schizma, Eye For An Eye, Abaddon i wiele innych. Zwolennicy hardcore’owej sceny muzycznej pojawili się w kraju pod koniec lat 80. Najbardziej znanym polskim fanzinem związanym ze sceną hardcore punk był w tym czasie warszawski „QQRYQ”.
W połowie lat 90. trumfy na „scenie” świeciły takie grupy jak Dezerter, Homomilitia, Schizma, Apatia, czy Guernica Y Luno. Oddanie idei "do it yourself" (zrób to sam) owocowało licznymi tytułami prasy niezależnej (tzw. „zinów”) oraz rozwojem squattingu.
Wielu hardcore’owców uprawia sporty ekstremalne i jest związanych ze skaterami, zwłaszcza w USA. Ulubionym „tańcem” hardcore’owców w czasie koncertów jest pogo, mosh pogo, mosh pit → hardcore dancing. Niektórzy wprowadzają w tańcu nawet elementy capoeira. Popularny jest także "stage diving" – skakanie ze sceny w publikę.
Obecnie najpopularniejszymi pismami z tego kręgu w Polsce są „Pasażer” oraz „Chaos W Mojej Głowie”.
Literatura przedmiotu.
Hardcore’em zajmuje się między innymi socjolog Krzysztof Abriszewski, który napisał wiele artykułów na temat kultury i życia wewnątrz sceny hardcore punk. Abriszewski uważa, że hardcore to nie tylko muzyka, ale także ruch próbujący prowadzić walkę na poziomie historyczności w ten sposób, iż zmaga się z rzeczywistością, aby określić zasady tworzenia zasad w społeczeństwie. W roku 2015 powstał również artykuł autorstwa Adama Grudnia pt „Hardcore, hard-core i hardkor”, który nawiązuje do myśli K. Abriszewskiego i innych znawców tematu – takich, jak Steven Blush, Henry Rollins, czy Ian McKaye.

</doc>
<doc id="45355" url="https://pl.wikipedia.org/wiki?curid=45355" title="Jam rock">
Jam rock

Jam rock – styl w muzyce rockowej związany z grupami, które największe sukcesy odnosiły na scenie grając na żywo. Muzyka studyjna tych grup, często monotonna, nużąca i mało atrakcyjna dla "nie-kultowych" fanów, nabierała na scenie innego wymiaru. Wykonywana była przez sprawnych instrumentalistów posiadających zdolności improwizacyjne. Krótkie studyjne utwory, wykonywane na żywo rozrastały się do długich, często kilkunastominutowych lub dłuższych wykonań składających się z długich solówek instrumentalnych lub jamów. Do najwybitniejszych grup reprezentujących ten styl należały Grateful Dead i The Allman Brothers Band. Obecnie głównym zespołem zaliczanym do nurtu jam rocka, który wciąż istnieje i odnosi sukcesy w USA i Kanadzie jest Dave Matthews Band. W Polsce przedstawicielem jamu jest zespół Dżem.

</doc>
<doc id="45356" url="https://pl.wikipedia.org/wiki?curid=45356" title="Space rock">
Space rock

Space rock – styl w muzyce rockowej, przez niektórych uznawany wręcz za samodzielny gatunek rocka, charakteryzujący się hipnotycznym nastrojem i intensywną fakturą. Zwykle długie i powolne utwory odznaczają się gęstą przestrzenią dźwiękową budowaną przez szmery, zwielokratniane dźwięki gitar, delikatnie dudniący bas oraz minimalistycznie grającą, nisko strojoną perkusję. Śpiew odgrywa drugorzędną rolę i jest zwykle stonowany z muzyką. Teksty często dotyczą astronomii, science fiction, fantasy lub podróży kosmicznych.
Pionierami kosmicznego rocka były grupy Gong, Pink Floyd (z wczesnego okresu) i Hawkwind. Jedną z pierwszych prób połączenia hard rocka i space rocka była płyta zespołu UFO z 1971 roku zatytułowana "Flying". Od lat osiemdziesiątych styl jest wykorzystywany przez wykonawców alternatywnych i indierockowych (np. Spacemen 3, Spiritualized, Sonic Boom, Flying Saucer Attack, Chapterhouse, The Verve, Quickspace, Godspeed You! Black Emperor), którzy adaptując rozbudowane instrumentarium elektroniczne przybliżyli go do ambientu. Ciągle jednak w ramach gatunku działają grupy odwołujące się wprost do progresywnej lub hardrockowej tradycji.

</doc>
<doc id="45357" url="https://pl.wikipedia.org/wiki?curid=45357" title="Rock latynoski">
Rock latynoski

Latynoski rock – styl muzyki rockowej, zwykle wywodzący się z gatunków jazz-rock, hard rock i soft rock; zawierający cechy muzyki latynoskiej, głównie meksykańskiej, a rzadziej południowoamerykańskiej. Charakteryzuje się taneczną rytmiką, dużą energią i swobodą ekspresji. Charakterystycznym dla tego stylu jest bardzo rozbudowane instrumentarium perkusyjne. W grupach uprawiających tych styl często gra kilku perkusistów mających na swym wyposażeniu całą mnogość bębnów i innych instrumentów perkusyjnych. Najwybitniejszym przedstawicielem tego stylu są Carlos Santana, War i Los Lobos. Do innych, mniej znanych przedstawicieli należą: Cannibal &amp; the Headhunters, El Chicano, Harlem River, Drive Malo, Mandrill Ocho, Thee Midniters Tierra. Z elementów tej muzyki korzysta też w dużym stopniu zespół The Mars Volta. 

</doc>
<doc id="45358" url="https://pl.wikipedia.org/wiki?curid=45358" title="Protopunk">
Protopunk

Protopunk – styl w muzyce rockowej.
Terminem „protopunk” nazywa się muzykę prekursorów punk rocka i twórców, którymi inspirowali się punkrockowcy. Do stylu protopunk zalicza się w całości lub w niektórych aspektach twórczość takich grup i artystów jak Lou Reed i The Velvet Underground, David Bowie, Brian Eno i Roxy Music, Iggy Pop i The Stooges, Peter Hammill, Frank Zappa, Captain Beefheart and His Magic Band, T. Rex, The Sonics, MC5, Big Star, Television, New York Dolls, Jonathan Richman i The Modern Lovers, Patti Smith, Silver Apples, Pretty Things, Los Saicos oraz innych. Na punk rock wielki wpływ miała również muzyka krautrockowa, lecz zespołów z tego nurtu zwykle nie określa się mianem protopunkowych.

</doc>
<doc id="45359" url="https://pl.wikipedia.org/wiki?curid=45359" title="Southern rock">
Southern rock

Southern rock – styl w amerykańskiej muzyce rockowej.
Ten styl w muzyce rockowej odnosi się do południa USA, głównie stanów historycznie związanych z Konfederacją oraz Teksasu i Kalifornii. Wywodzi się z rock and rolla, country i bluesa. Charakteryzuje się tradycyjnym przywiązaniem do bluesowych źródeł, rzewnością, charakterystyczną swobodą w interpretacji oraz improwizacją, a w sferze tekstowej często lokalnym patriotyzmem i przywiązaniem do regionu i południowej tradycji. Skupia się głównie na gitarach elektrycznych i wokalu.

</doc>
<doc id="45361" url="https://pl.wikipedia.org/wiki?curid=45361" title="George Dawson">
George Dawson

George Mercer Dawson (ur. 1 sierpnia 1849, zm. 2 marca 1901) – kanadyjski geolog, geograf, biolog i paleontolog. Od 1895 dyrektor "Geological Survey of Canada".
Życiorys.
Urodził się w Pictou w Nowej Szkocji w zamożnej rodzinie mieszczańskiej. Jego ojciec, John William Dawson, był profesorem uniwersyteckim. Młody George był bardzo dobrym uczniem i wykazywał szerokie zainteresowania. W wieku dwunastu lat przeszedł ciężką chorobę, która spowodowała u niego trwałą ułomność – daleko posuniętą deformację kręgosłupa. Od tego czasu utykał na jedną nogę i uczył się w domu. Mimo to wyjechał na studia do Anglii do "London Mining School", która w tamtych czasach uchodziła za najlepszą szkołę geologiczną. Po powrocie do Kanady kontynuował samodzielne studia z dziedziny biologii i zoologii. Mimo swej fizycznej ułomności pokierował i wziął udział w wielu wyprawach w Góry Skaliste, na wyspy Vancouver i Królowej Charlotty oraz do Jukonu, w czasie których przeprowadzono szczegółowe badania geologiczne, poparte także spostrzeżeniami z zakresu biologii, zoologii i paleontologii. W Jukonie własnoręcznie płukał piasek rzeczny z wielu strumieni, znajdując liczne ślady złotego piasku. Z tego względu został uznany za odkrywcę złota na Yukonie. Odkrycie to doprowadziło do gorączki złota nad Klondike. Jego imieniem nazwano miasto poszukiwaczy złota Dawson City.
Dawson opublikował wiele artykułów i kilka książek, z których do najbardziej znanych należą:

</doc>
<doc id="45363" url="https://pl.wikipedia.org/wiki?curid=45363" title="Wektor plazmidowy">
Wektor plazmidowy

Wektor plazmidowy – wektor oparty na plazmidzie. Dobry wektor tego typu powinien zawierać miejsca rozcinane przez enzymy restrykcyjne, przy czym z reguły dany plazmid posiada kilka takich miejsc dla kilku różnych enzymów. Miejsca te są zwykle zgromadzone w pojedynczym obszarze, zwanym polilinkerem. By wprowadzić obcy DNA do wektora, należy wyciąć żądany fragment (gen) z większej cząsteczki (na przykład chromosomu lub innego plazmidu) za pomocą enzymu restrykcyjnego pozwalającego na uzyskanie wolnych końców, które można połączyć z wolnymi końcami przeciętego plazmidu. Mogą to być komplementarne końce lepkie lub tępe. Obcy DNA łączy się z plazmidem w reakcji prowadzonej przez ligazę.
Do wprowadzania plazmidów do wnętrza komórki bakteryjnej przydatna jest metoda zwana transformacją. Polega ona na osłabieniu ściany komórkowej bakterii w celu uczynienia jej przepuszczalną dla plazmidu. Wówczas można do komórki wprowadzić plazmidy, które w czasie podziału przekazywane są do komórek potomnych. Hodowla mikroorganizmów na odpowiednim podłożu pozwoli wyselekcjonować komórki zawierające zrekombinowany plazmid.
W przypadku jednak bezpośredniego wprowadzenia plazmidu do organizmu, może dojść do indukcji odpowiedzi immunologicznej, poprzez ekspresję odpowiednich genów w komórkach układu odpornościowego, do którego plazmid został wprowadzony. Genów tych jest ponad 400, z czego większość odpowiada bezpośrednio za obronę przed obcym materiałem genetycznym, a reszta m.in. za indukcję apoptozy, transdukcji sygnałów wewnątrzkomórkowych, czy regulację metabolizmu komórki.

</doc>
<doc id="45365" url="https://pl.wikipedia.org/wiki?curid=45365" title="Wektor wahadłowy">
Wektor wahadłowy

Wektor wahadłowy, wektor bifunkcjonalny, wektor czółenkowy – wektor genetyczny mogący utrzymać się i replikować w dwóch typach komórek, przy czym z reguły bierze się pod uwagę możność przeniesienia wektora z komórki prokariotycznej do eukariotycznej lub odwrotnie. Przykładem jest plazmid pTEX, który namnaża się zarówno w komórkach bakteryjnych, jak i u pierwotniaków z rodzajów "Trypanosoma" i "Leishmania".
Określenie „wektor bifunkcjonalny” stosuje się także do wektorów powielających się w różnych bakteriach – na przykład plazmid pBI utrzymuje się zarówno w bakteriach "Escherichia coli", jak i "Agrobacterium tumefaciens". Warunkiem przetrwania i powielania wektora w różnego typu komórkach gospodarzach jest występowanie w tym wektorze dwóch miejsc rozpoczęcia replikacji ("ori"), żeby polimerazy DNA obu rodzajów komórek gospodarzowych mogły odnaleźć swoje preferowane sekwencje.

</doc>
<doc id="45366" url="https://pl.wikipedia.org/wiki?curid=45366" title="Rolling Stone">
Rolling Stone

Rolling Stone – amerykańskie czasopismo założone w 1967 w San Francisco przez Janna Wennera i Ralpha J. Gleasona, jako organ ideowy kultury, a przede wszystkim muzyki hippisowskiej.
Historia i profil.
Nazwa pochodzi od tytułu piosenki Boba Dylana „Like a Rolling Stone” – manifestu ideowego hippisów, odnoszącego się do angielskiego przysłowia „A rolling stone gathers no moss” (Toczący się kamień nie porasta mchem).
Po wielkiej popularności w latach 60. i 70., lata 80. przyniosły okres niesławy poprzez narkotykowe eksperymenty niektórych dziennikarzy, instytucjonalizację i coraz większą komercjalizację. Te ostatnie pogłębiła jeszcze bardziej przeprowadzka tytułu do Nowego Jorku, w celu zbliżenia się do potencjalnych reklamodawców. Po 2000 utrata źródeł finansowania, jak i malejąca popularność zmusiła wydawców do zmiany orientacji na coraz młodszego odbiorcę, skupiając się na tematyce związanej z seksem.
Mimo to „Rolling Stone” po dziś dzień uważany jest za sztandarowy przykład „pisma kultowego”, dyktującego trendy i wyznaczającego nowe kierunki w muzyce, filmie, modzie itd. Największym magnesem przyciągającym potencjalnego czytelnika do lektury periodyku – oprócz zamieszczonych w nim artykułów – są nieszablonowe okładki czy sesje zdjęciowe. To właśnie zdjęcia gwiazd z okładek „Rolling Stone’a” wywoływały na świecie oburzenie, szok, ale także i podziw. Wystarczy wspomnieć chociażby tak popularne okładki, jak zdjęcie Afroamerykanki Janet Jackson, której piersi zasłonięte są przez dłonie białego mężczyzny, Madonny „rozkładającej nogi” na antycznym krześle czy nagrodzoną w 2005 tytułem „najlepszej okładki wszech czasów” – zdjęcia nagiego Johna Lennona obejmującego ubraną w czarną bluzkę i dżinsy Yōko Ono.
We wrześniu 2017 magazyn został wystawiony na sprzedaż przez spółkę Wenner Media należącą do założycieli tytułu. Nabywcą została pod koniec roku firma Penske Media. W 2018 wydawca podjął decyzję o zmianie częstotliwości ukazywania się od lipca 2018 na cykl miesięczny zamiast dwutygodniowego.
Rankingi.
Lista 500 albumów wszech czasów.
W listopadzie 2003 magazyn opublikował listę 500 albumów wszech czasów, ustaloną na podstawie wyboru dokonanego przez 273 muzyków i krytyków muzycznych.
Lista 500 utworów wszech czasów.
W listopadzie 2004 na łamach magazynu opublikowano listę 500 najlepszych piosenek wszech czasów. Listę przygotowano zgodnie z głosami 172 muzyków i krytyków muzycznych.
Lista 100 najlepszych gitarzystów wszech czasów.
W 2003 magazyn opublikował listę 100 najlepszych gitarzystów wszech czasów. Na liście znalazły się tylko dwie kobiety, co spotkało się z odpowiedzią magazynu Venus Zine w postaci listy najlepszych gitarzystek wszech czasów.

</doc>
<doc id="45368" url="https://pl.wikipedia.org/wiki?curid=45368" title="Wektor falowy">
Wektor falowy

Wektor falowy – wektor oznaczany formula_1 wskazujący kierunek rozchodzenia się fali i zwrot promienia fali. Wartość wektora falowego formula_2 to liczba falowa:
gdzie:
Fala opisuje drgania rozchodzące się w przestrzeni, jest zatem funkcją położenia i czasu:
Wektor falowy jest uogólnieniem liczby falowej opisującej falę w ośrodku jednowymiarowym:
W mechanice kwantowej.
W mechanice kwantowej cząstki mają cechy zarówno falowe, jak i korpuskularne. Każdej cząstce o pędzie p odpowiada fala o wektorze falowym k:
co (dla cząstki nierelatywistycznej, gdy formula_8) prowadzi do związku energii z wektorem falowym:
gdzie formula_10 jest masą cząstki lub, w środowisku materialnym, masą efektywną formula_11

</doc>
<doc id="45369" url="https://pl.wikipedia.org/wiki?curid=45369" title="Prawo Biota-Savarta">
Prawo Biota-Savarta

Prawo Biota-Savarta – prawo stosowane w elektromagnetyzmie i dynamice płynów. Pozwala określić w dowolnym punkcie przestrzeni indukcję pola magnetycznego, której źródłem jest element przewodnika, przez który płynie prąd elektryczny. Oryginalna wersja została sformułowana dla pola magnetycznego.
W elektromagnetyzmie.
Wyprowadzenie.
Prawo Biota-Savarta dla pola magnetycznego można wyprowadzić z równań Maxwella lub z prawa Gaussa dla elektryczności i równań transformacji relatywistycznej pól elektrycznych i magnetycznych w szczególnej teorii względności:
Połączenie powyższych wzorów określa pole magnetyczne wytwarzane przez poruszający się ładunek punktowy, co odpowiada polu wytwarzanemu przez prąd płynący w nieskończenie cienkim i krótkim przewodniku:
gdzie:
Przyczynek formula_9 do pola indukcji magnetycznej w danym punkcie A od elementu długości formula_10 przewodnika z prądem o natężeniu formula_11
gdzie:
Inna postać wzoru:
gdzie formula_19 to wektor wodzący o początku w źródle pola i końcu w rozważanym punkcie przestrzeni. Wartość indukcji magnetycznej może być obliczona ze wzoru
Przewodnik prostoliniowy.
Niech przez prostoliniowy przewodnik o nieskończonej długości płynie prąd o natężeniu formula_11 Zapiszmy skalarną postać przyczynku do pola indukcji magnetycznej:
Ze wzoru tego można wyprowadzić prawo Grassmanna.
Nieskończony przewód można myślowo podzielić na dwa fragmenty. Górna „połowa” od wycinka formula_23 przewodu do nieskończoności oraz dolna „połowa” w zakresie od minus nieskończoności do 0. Bez dowodu przyjmujemy, że obie „połowy” są sobie równe.
Aby otrzymać wartość indukcji magnetycznej formula_24 w odległości formula_17 od przewodnika o natężeniu formula_14 całkujemy skalarny przyczynek do indukcji magnetycznej.
formula_28 formula_29 formula_17 nie są niezależne, w związku z czym do obliczenia powyższej całki należy poszukać zależności, które je łączą.
Studiując ilustrację zawartą w artykule, można, wprowadzając zmienną formula_31 będącą najkrótszą odległością do przewodu, wypisać następujące związki:
Podstawiając powyższe zależności do całki, otrzymujemy ostateczną postać wzoru na indukcję magnetyczną:
Wzór ten jest słuszny w małej odległości od przewodnika lub w dowolnej odległości dla nieskończenie długiego przewodnika.
Przewodnik kołowy.
W przypadku przewodnika o innej geometrii indukcję pola magnetycznego w dowolnym punkcie przestrzeni można otrzymać, całkując wzór Biota-Savarta po całej długości przewodnika. Na przykład w środku przewodnika kołowego o promieniu formula_35 w próżni indukcję określa wzór:
Rozciągły obszar z prądem.
Wyżej przytoczony wzór jest prawdziwy dla cienkich przewodników z prądem, dla obszarów w których płynie prąd w dużych objętościach wzór przyjmuje postać:
gdzie:
Poruszający się ładunek.
gdzie:
Pole w danym punkcie.
Całkowitą indukcję magnetyczną wyznacza się, całkując różniczkowe elementy indukcji formula_43 wzdłuż całego przewodnika – w pierwszym wzorze, a w całym obszarze, w którym płynie prąd, w drugim wzorze.
Wnioski.
Wzór Biota-Savarta umożliwia obliczenie indukcji magnetycznej, gdy znane jest natężenie prądu, który jest źródłem pola magnetycznego (punkty tego pola są scharakteryzowane przez wektor indukcji, a wartość tego wektora określa wzór Biota-Savarta).
Wszystkie przyczynki do wektora indukcji pochodzące od elementów przewodnika mają w danym punkcie taki sam kierunek, który jest prostopadły do płaszczyzny, w której leży przewodnik i analizowany punkt. Dlatego linie pola magnetycznego mają kształt okręgów leżących w płaszczyźnie prostopadłej do przewodnika, środkami których jest przewodnik.
W mechanice płynów.
Prawo Biota-Savarta ma swój odpowiednik mechanice płynów i określa przyczynek do prędkości płynu wytwarzanej (indukowanej) przez element strugi wirowej. Analogia obejmuje związki:
Prawo można sformułować w postaci:
Prędkość indukowana formula_45 w wybranym punkcie A płynu przez element strugi wirowej o długości formula_46 określa wzór:
gdzie:
Na podstawie tego wzoru można obliczyć, jak wir wpływa na rozkład prędkości wokół niego. Przykładowo, długa prostoliniowa struga wytwarza (zmienia) prędkość płynu:

</doc>
<doc id="45370" url="https://pl.wikipedia.org/wiki?curid=45370" title="Współczynnik załamania światła">
Współczynnik załamania światła



</doc>
<doc id="45371" url="https://pl.wikipedia.org/wiki?curid=45371" title="Termodynamika fenomenologiczna">
Termodynamika fenomenologiczna



</doc>
<doc id="45372" url="https://pl.wikipedia.org/wiki?curid=45372" title="Hipoteza ergodyczna">
Hipoteza ergodyczna

Hipoteza ergodyczna – w mechanice statystycznej hipoteza stwierdzająca, że mierzonym wielkościom wartości makroskopowych odpowiadają wielkości mikroskopowe uśrednione po czasie. Z drugiej strony, są one równe średnim po stanach układu.
W mechanice statystycznej zazwyczaj zakłada się, że powyższe stwierdzenie jest prawdziwe. Układy, dla których istotnie tak jest, nazywamy ergodycznymi.

</doc>
<doc id="45384" url="https://pl.wikipedia.org/wiki?curid=45384" title="Figura zaszczytna">
Figura zaszczytna

Figura zaszczytna () bądź geometryczna () – element tarczy herbu. Jest typem godła heraldycznego, kategoryzowanym pod kątem cech zewnętrznych i godności.
Figury zaszczytne są jednym z popularniejszych w zachodnioeuropejskiej heraldyce godeł heraldycznych, jednocześnie stosunkowo rzadkie w rodzimych polskich herbach.
Określa się tym mianem wszelkie figury powstałe z podziału tarczy herbowej, sięgające jej brzegów. Jedyną figurą zaszczytną nie stykającą się z brzegiem tarczy jest otok. Figury zaszczytne obowiązuje zasada alternacji, czyli umieszczania godła w kolorze metalu na barwie (lub na odwrót), lecz często spotyka się odstępstwa od tej reguły, np. figury typu "w polu błękitnym słup czerwony" itp.
Godła te mogą być w polu tarczy multiplikowane, zwykle przy zmniejszonej szerokości, co daje w efekcie np. pasiaste tło herbu (przy powtórzonym kilka razy pasie bądź prędze). Wówczas jednak figury te przestają być zaszczytnymi. W krajach o rozbudowanym języku blazonowania, np. Francji, Anglii każdy taki dodatkowy wariant podstawowej figury ma własną, ścisłą nazwę.
Nazwa "figury zaszczytne" jest dawną nazwą polskiej heraldyki i może być dziś nieco myląca. Figura zaszczytna zastosowana w herbie nie musi i zazwyczaj nie oznacza jego udostojnienia. Nazwa figury pochodzi od staropolskiego słowa "szczyt" (tarcza) i nie powinna być kojarzona z obecnym znaczeniem słowa "zaszczyt".

</doc>
<doc id="45408" url="https://pl.wikipedia.org/wiki?curid=45408" title="Państwa florystyczne">
Państwa florystyczne



</doc>
<doc id="45410" url="https://pl.wikipedia.org/wiki?curid=45410" title="Państwo florystyczne">
Państwo florystyczne

Państwo florystyczne, roślinne – najwyższa rangą jednostka podziału fitogeograficznego o swoistej florze, która powiązana jest pochodzeniem i historią. Charakterystyczną cechą państwa roślinnego jest endemizm na poziomie rodzin i rodzajów. Granice państwa mogą obejmować różne formacje roślinne.
W praktyce szata roślinna na pograniczach różnych terytoriów (fitochorionów) wykazuje cechy obojga terytoriów, przez co granice są nieostre lub umowne. Terytoria takie mogą być rozległe i obejmować cały obszar florystyczny (np. Obszar Saharo-Sindyjski wykazujący cechy pozwalające go zaliczyć zarówno do Państwa Holarktycznego, jak i Paleotropikalnego). Podobne terytoria znajdują się na większości pograniczy państw (Patagonia, Wyspy Juan Fernandez, Meksyk, Nowa Gwinea, Nowa Kaledonia, Nowa Zelandia, Syczuan) i mniejszych jednostek.
Wyróżnia się następujące państwa florystyczne:
Do sześciu państw dodaje się niekiedy także państwo oceaniczne obejmujące morza i oceany.
Powyższy podział bywa inaczej ujmowany przez niektórych badaczy. Przykładowo – Władysław Szafer wyodrębnił państwo śródziemnomorskie.

</doc>
<doc id="45412" url="https://pl.wikipedia.org/wiki?curid=45412" title="Państwo roślinne">
Państwo roślinne



</doc>
<doc id="45413" url="https://pl.wikipedia.org/wiki?curid=45413" title="Państwa roślinne">
Państwa roślinne



</doc>
<doc id="45414" url="https://pl.wikipedia.org/wiki?curid=45414" title="Informatyka kwantowa">
Informatyka kwantowa

Informatyka kwantowa – dziedzina łącząca informatykę i mechanikę kwantową, zajmująca się wykorzystaniem własności układów kwantowych do przesyłania i obróbki informacji (patrz też informacja kwantowa).
Podstawowe pojęcia.
Elementarnym nośnikiem kwantowej informacji w informatyce kwantowej jest kubit, kwantowy odpowiednik bitu. Stan kubitu opisany jest przez dowolną kombinację liniową stanów bazowych.
W najbardziej popularnym modelu kwantowego przetwarzania informacji, operacje na kubitach są reprezentowane za pomocą bramek kwantowych.
Potencjalne zastosowania.
Najbardziej spektakularny sukces informatyki kwantowej to kwantowa kryptografia. Natomiast najbardziej obiecującym kierunkiem badań są prace dotyczące idei kwantowego komputera. Stworzono teorię i pewne realizacje bramek kwantowych, a na targach CES w 2018 roku firma IBM zaprezentowała swój działający, 50-kubitowy komputer kwantowy.

</doc>
<doc id="45415" url="https://pl.wikipedia.org/wiki?curid=45415" title="Roque Máspoli">
Roque Máspoli

Roque Gastón Máspoli (ur. 12 października 1917 w Montevideo, zm. 22 lutego 2004 tamże) – urugwajski piłkarz grający na pozycji bramkarza. Po zakończeniu kariery piłkarskiej pracował jako trener.
Nosił przydomek "Skała". Był jednym z pierwszych bramkarzy, wyróżniających się dobrą grą na przedpolu. 47 razy wystąpił w reprezentacji narodowej, grał w klubach Bella Vista, Wanderers, Cerro i Peñarol.
Dwukrotnie grał w finałach mistrzostw świata. W 1950 wraz z Urugwajem świętował niespodziewane zwycięstwo, po pokonaniu w decydującym meczu grupy finałowej wielkiego faworyta i gospodarza turnieju Brazylii. Cztery lata później na mistrzostwach w Szwajcarii, Urugwajczycy zajęli czwarte miejsce, przegrywając w półfinale z Węgrami i w meczu o trzecie miejsce z Austrią. Na turnieju w 1954 był najstarszym bramkarzem.
Po zakończeniu kariery zawodniczej pracował jako trener. Prowadził m.in. swój dawny klub Peñarol z Montevideo, a także kluby w Peru, Paragwaju, Ekwadorze i Hiszpanii. W latach 60. (1966) zajmował się kadrą narodową Urugwaju; ponownie na początku lat 80., doprowadził nawet Urugwaj do wygrania przygotowawczego turnieju przed finałami Mistrzostw Świata ("Mundialito", 1980), jednak przegrał same eliminacje do mistrzostw w 1982 i odszedł z funkcji selekcjonera.

</doc>
<doc id="45431" url="https://pl.wikipedia.org/wiki?curid=45431" title="Zbiorowisko roślinne">
Zbiorowisko roślinne

Zbiorowisko roślinne – jednostka organizacji roślinności tworzona poprzez ekologicznie zorganizowaną wspólnotę życiową różnych gatunków roślin. Zbiorowiska wyróżniane są na podstawie kryterium florystycznego lub ekologicznego.
Zbiorowiska roślinne stanowią przedmiot badań fitosocjologii (fitocenologii).
Podział zbiorowisk.
Ze względu na kryterium florystyczne odnoszące się do grup gatunków uzyskanych statystycznie (charakterystycznych i wyróżniających):
Ze względu na kryterium florystyczne odnoszące się do gatunków panujących:
Ze względu na kryterium fizjonomiczne (warunkowane głównie dominacją określonych form życiowych) zbiorowiska dzielą się na:
Ze względu na udział roślin o określonej dynamice rozwoju:
Ze względu na odniesienie do sytuacji naturalnych lub teoretycznych:
Ze względu na stopień naturalności:

</doc>
<doc id="45433" url="https://pl.wikipedia.org/wiki?curid=45433" title="Maszewo (ujednoznacznienie)">
Maszewo (ujednoznacznienie)



</doc>
<doc id="45435" url="https://pl.wikipedia.org/wiki?curid=45435" title="Norma (matematyka)">
Norma (matematyka)



</doc>
<doc id="45436" url="https://pl.wikipedia.org/wiki?curid=45436" title="Cyfrowy aparat fotograficzny">
Cyfrowy aparat fotograficzny

Aparat cyfrowy – aparat fotograficzny rejestrujący obraz w postaci cyfrowej.
Aparat cyfrowy zapisuje obraz podobnie jak informacje zapisywane są w pamięci komputera. Jego zaletą jest to, że otrzymane zdjęcia mogą być w prosty sposób modyfikowane na komputerze, a następnie drukowane w dowolnej liczbie kopii.
Karty pamięci, stosowane w aparatach cyfrowych, jako nośnik danych, mogą pomieścić wielokrotnie więcej zdjęć niż błony fotograficzne, w związku z tym fotografowanie za pomocą aparatów cyfrowych jest znacznie tańsze i rzadko wymaga wymiany karty. Ponadto można wykonywać wiele próbnych zdjęć, a nieudane bez problemu i praktycznie bez kosztów usunąć.
Zasada działania.
Układ optyczny tworzy obraz na przetworniku fotoelektrycznym (CCD, CMOS), a współpracujący z nim układ elektroniczny odczytuje informacje o tym obrazie i przetwarza na postać cyfrową w układzie zwanym przetwornikiem analogowo-cyfrowym.
Dane w postaci cyfrowej są zapisywane w plikach danych, w jednym z formatów zapisu obrazu – zazwyczaj JPEG (kompresja stratna), TIFF (kompresja bezstratna) lub RAW (pełna informacja z matrycy aparatu) – w cyfrowej pamięci aparatu (półprzewodnikowej, na miniaturowym dysku magnetycznym bądź optycznym) albo przesyłane bezpośrednio do komputera. Najczęściej wykorzystywanymi pamięciami w aparatach cyfrowych są pamięci typu flash w postaci kart.
Typy aparatów cyfrowych.
Istnieją również inne typy aparatów cyfrowych, jak np. cyfrowy aparat dalmierzowy czy cyfrowy aparat średnioformatowy, ale są one stosunkowo rzadko używane.
Cyfrowe aparaty fotograficzne bywają także wbudowane w inne urządzenia, zwykle telefony komórkowe, smartfony, laptopy i tablety. Mimo że ich rozdzielczości sięgają nawet 40 Mpix, to jakość matryc (szumy), a przede wszystkim układów optycznych, zazwyczaj mocno ustępuje urządzeniom dedykowanym do fotografii.
Sposób przechowywania danych.
W chwili obecnej aparaty cyfrowe posiadają nie tylko możliwość przechowywania danych na kartach pamięci, ale również na wbudowanej w urządzenie pamięci wewnętrznej typu flash.
Istnieje wiele rodzajów kart pamięci, które różnią się między sobą budową, prędkością odczytu i zapisu danych oraz pojemnością pamięci, którą można wykorzystać do przechowywania zdjęć.
Najpopularniejsze firmy zajmujące się produkcją kart pamięci to:
Do szeroko stosowanych standardów kart pamięci należą lub należały:

</doc>
<doc id="45440" url="https://pl.wikipedia.org/wiki?curid=45440" title="Poziomy organizacji świata ożywionego">
Poziomy organizacji świata ożywionego



</doc>
<doc id="45442" url="https://pl.wikipedia.org/wiki?curid=45442" title="Glukogeneza">
Glukogeneza



</doc>
<doc id="45443" url="https://pl.wikipedia.org/wiki?curid=45443" title="Flame war">
Flame war



</doc>
<doc id="45444" url="https://pl.wikipedia.org/wiki?curid=45444" title="Fotosfera">
Fotosfera

Fotosfera – widzialna, powierzchniowa warstwa gwiazdy (np. Słońca), emitująca na zewnątrz gwiazdy fale elektromagnetyczne w postaci światła widzialnego. Typ widmowy gwiazdy określony jest przez rozkład energii w widmie ciągłym fotosfery.
Postrzeganie fotosfery jako powierzchni gwiazdy wynika ze zmian optycznej przezroczystości materii dla głębszych warstw gwiazdy. Fotosfera to najbardziej wewnętrzna część atmosfery gwiazdy. Dla atmosfery słonecznej ma grubość kilkuset kilometrów. Jej temperaturę określa się na podstawie maksimum widma, przyrównując je do widma ciała doskonale czarnego. Dla Słońca temperatura ta wynosi ok. 6000 K.
Niewielka grubość fotosfery w porównaniu z rozmiarem Słońca powoduje, że naszym oczom Słońce jawi się jako obiekt o dobrze określonym brzegu. Jednak fotosfery czerwonych olbrzymów i nadolbrzymów mogą być bardziej rozległe, i w gwiazdach tych efekt pociemnienia brzegowego może być bardziej intensywny.
Obserwacje fotosfery wykazują, że powierzchnia Słońca ma strukturę ziarnistą, tworzą ją tzw. granule, rozdzielone ciemniejszymi granicami. Granule to górne powierzchnie komórek konwekcyjnych, tworzonych przez ruch wznoszący materii ogrzewanej wewnątrz Słońca, która wypływa na powierzchnię, po czym ochładza się i opada na granicach granul. Granule mają temperaturę wyższą niż otoczenie o ok. 100 K, średnicę ok. 1000 km i istnieją około 8 minut. Po tym czasie rozpływają się one po powierzchni; zastępują je kolejne granule. Oprócz sieci granul typowej wielkości są również tak zwane supergranule o promieniach do 30 000 km istniejące dłużej, do 24 godzin. Należy się domyślać, że struktury takie istnieją również na innych gwiazdach, chociaż nie ma na to dowodów obserwacyjnych.

</doc>
<doc id="45449" url="https://pl.wikipedia.org/wiki?curid=45449" title="Lotnictwo">
Lotnictwo

Lotnictwo – ogół zagadnień związanych z wszelkiego rodzaju statkami powietrznymi (samoloty, śmigłowce, szybowce, balony i drony). Lotnictwo dzieli się na cywilne (transportowe, sportowe, gospodarczo-usługowe) i wojskowe.
W węższym znaczeniu lotnictwo to nazwa gałęzi gospodarki, w tym przemysłu (np. technologie wytwarzania materiałów, systemów czy oprogramowania stosowanego), architektury obiektów przemysłowych (np. lotniska i wielkie kompleksy portów lotniczych), transportu (ruch lotniczy, w tym pasażerski, i lotnictwo ogólne), handlu (np. dostawy dóbr i usługi pocztowo-kurierskie) oraz usług społecznych (np. samoloty-kliniki okulistyczne) z użyciem statków powietrznych (głównie samolotów).
W ujęciu wojskowym lotnictwo to element powietrzny sił zbrojnych, zwany wojskami lotniczymi, którego podstawową bronią są różnego rodzaju statki powietrzne.
Historia.
Wiele kultur usiłowało stworzyć i ujarzmić przedmioty latające. Najwcześniejszymi z nich były kamienie i włócznie, następnie bardziej skomplikowane jak bumerangi, latawce czy sztuczne ognie. Wczesne legendy opowiadały o ludziach wznoszących się w powietrze – w starożytnej Grecji był to mitologiczny Ikar, w Chinach mówiono o krótkich lotach z wykorzystaniem wielkich latawców.
Rozpoczęcie współczesnego okresu lotnictwa datuje się na 21 listopada 1783 roku wraz z pierwszym udokumentowanym lotem balonu na gorące powietrze braci Montgolfier. Możliwości praktycznego wykorzystania pierwszych balonów do komunikacji były niewielkie, ponieważ ich lot był zależny od kierunku wiatru.
Loty w kosmos.
Lotnictwo na ogół nie obejmuje zagadnień związanych z lotami w kosmos, którymi zajmuje się astronautyka. Istnieją jednak lub zaproponowane zostały systemy, gdzie lot orbitalny lub suborbitalny, czy nawet opuszczenie strefy grawitacji Ziemi lotem międzyplanetarnym, jest do wykonania pojazdem kosmicznym startującym ze specjalnie przystosowanego samolotu wzniesionego na wysoki pułap lotu, gdzie energetyczny koszt rozpoczęcia lotu kosmicznego, i (co za tym idzie) potrzebna masa pojazdu z potrzebnym paliwem jest znacznie zmniejszona w porównaniu ze startem za pomocą wielkiej rakiety odpalonej z powierzchni.
Problemy lotnictwa.
Dużym zagrożeniem dla wielu klas statków powietrznych są kolizje z ptakami, dziką zwierzyną, bezzałogowymi statkami powietrznymi oraz innymi obiektami znajdującymi się na terenie lub pobliżu lotniska.
Na ogół kolizja z ptakiem może doprowadzić do uszkodzeń strukturalnych statku powietrznego. Wessanie zwierzęcia do turbiny silnika odrzutowego przy zderzeniu może spowodować oderwanie się łopatek turbiny, utratę prawidłowego wyważenia układu sprężarki dośrodkowej i turbiny, a nawet eksplozję całego silnika. W przypadku samolotów napędzanych silnikiem tłokowym, kolizja ze zwierzęciem może doprowadzić do uszkodzenia zespołu napędowego (w samolotach gdzie jest połączony jest bezpośrednio wał napędowy ze śmigłem może doprowadzić do pęknięć śmigła lub wału silnika. 
W przypadku uszkodzenia zespołu napędowego, z reguły dochodzi do gwałtownego spadku mocy, który może prowadzić do zmniejszenia prędkości samolotu względem otaczającego go powietrza, co może doprowadzić statek powietrzny do przeciągnięcia. Natomiast samo uderzenie dużego ptaka w powierzchnie nośne czy kadłub samolotu potrafi poważnie uszkodzić lecący z dużą prędkością samolot, nawet do punktu katastrofalnego i uniemożliwienia dalszego lotu. Jeden z nielicznych filmów obrazujących z pozycji pilota zderzenie dużych ptaków z odrzutowcem pasażerskim. 
Do zminimalizowania tego zagrożenia, poprzez odstraszanie, stosuje się ptaki drapieżne.
Przemysł.
Największe koncerny produkcyjne samolotów cywilnych to:
Natomiast największe koncerny produkcyjne samolotów wojskowych to:

</doc>
<doc id="45450" url="https://pl.wikipedia.org/wiki?curid=45450" title="Kolejnictwo">
Kolejnictwo

Kolejnictwo – ogół zagadnień związanych z transportem kolejowym, a także gałąź gospodarki obejmująca te zagadnienia.
W skład przedsiębiorstw kolejowych mogą wchodzić różne służby związane z pracą kolei, jak np. służba zdrowia, służba socjalna, szkolnictwo, zaplecze techniczno-badawcze, jak też zakłady produkcyjne i naprawcze. Obecnie dąży się jednak do pozostawienia w przedsiębiorstwach kolejowych tylko służb ściśle związanych z pracą przewozową.

</doc>
<doc id="45455" url="https://pl.wikipedia.org/wiki?curid=45455" title="Kardynał (ujednoznacznienie)">
Kardynał (ujednoznacznienie)

Gatunki ptaków z rodziny trznadlowatych:

</doc>
<doc id="45456" url="https://pl.wikipedia.org/wiki?curid=45456" title="Osobnik">
Osobnik

Osobnik – jednostkowy organizm, jednostkowy okaz (przedstawiciel) gatunku, żyjący samodzielnie lub w grupie, np. w stadzie bądź kolonii, stanowiący podstawowy element populacji. Ogólnie przyjęto zasadę, że cechą charakterystyczną osobnika jest oddziaływanie na inne osobniki własnego gatunku, inne organizmy oraz środowisko.

</doc>
<doc id="45458" url="https://pl.wikipedia.org/wiki?curid=45458" title="Kufel">
Kufel

Kufel – naczynie do picia piwa lub wina. Może być wykonany z różnych materiałów np. szkła, ceramiki, metalu lub drewna.
Kufle najczęściej mają objętość od 0,25–1 litra. W krajach anglosaskich najpopularniejszą objętością kufla jest 1 pinta (ok. 0,568 litra). W Niemczech kufel o objętości 1,069 l nosi nazwę Mass.

</doc>
<doc id="45459" url="https://pl.wikipedia.org/wiki?curid=45459" title="Kardynał">
Kardynał

Kardynał ( – główny, zasadniczy, mocno z czymś związany), formalnie Kardynał Świętego Kościoła Rzymskiego (łac. "Cardinalis Sanctae Romanae Ecclesiae") – najwyższa po papieżu godność kościelna w Kościele katolickim. Wszyscy kardynałowie razem tworzą Kolegium Kardynałów.
Nominacje.
Kardynałów mianuje papież, wybierając ich spośród mężczyzn, którzy mają przynajmniej święcenia prezbiteratu. Papież dokonuje promocji mianowanych kardynałów na konsystorzu.
Kardynałowie są mianowani przez papieża według jego własnego uznania, po zasięgnięciu opinii członków Kolegium Kardynalskiego na temat kandydatów. Gdyby zamianowany kardynał nie miał święceń biskupich, powinien je przyjąć, choć nie jest to bezwzględnie konieczne, to znaczy nie stanowi przeszkody w wykonywaniu jakichkolwiek uprawnień kardynalskich.
W przeszłości kardynałami w stopniu kardynałów diakonów mianowano nie kapłanów, ale diakonów, a nawet duchownych niższych. Ostatnim kardynałem diakonem bez święceń kapłańskich był Teodolfo Mertel. 
Polscy biskupi otrzymali w połowie XV wieku zakaz starania się o godność kardynalską bez wyraźnej zgody senatu oraz króla, ponieważ posiadanie kapelusza kardynalskiego przez któregoś z polskich biskupów było przyczyną bardzo ostrych sporów o precedencję z prymasami Polski. Dodatkowo dawniej godność ta była uważana za obcą i niebezpieczną.
Stopnie kardynalskie.
Tradycyjnie wyróżnia się trzy stopnie (tytuły honorowe niedające władzy poza udziałem w konklawe) kardynałów:
Kardynałowie "in pectore".
Papież może mianować kardynała "in pectore" (łac. w sercu), nie ogłaszając jego nazwiska z ważnych powodów. Takiemu kardynałowi prawa i obowiązki przysługują jednakże dopiero z chwilą ogłoszenia jego nazwiska, wszakże z pierwszeństwem od daty nominacji. Zdarzały się przypadki ogłoszenia nominacji kardynalskiej "in pectore" dopiero po śmierci nominata (np. Iuliu Hossu mianowany w 1969 roku, ogłoszony w 1973). W dawniejszych czasach (jeszcze za Piusa XII) birety dla kardynałów "in pectore" spoczywały w prywatnej kaplicy papieskiej pod szklanymi kloszami.
Atrybuty.
Pierścień.
Każdy nowo mianowany kardynał podczas Konsystorza otrzymuje od papieża pierścień oznaczający związek ze Stolicą Apostolską oraz czerwony biret, który jest symbolem oddania się kardynała na służbę Kościoła powszechnego aż do złożenia ofiary z życia (dokładniej "usque ad sanguinis effusionem" – aż do przelania krwi).
Tytulatura.
Właściwym szykiem dla pisowni i wymowy nazwiska kardynała (małą literą) jest "kardynał Imię Nazwisko" (styl prosty). Umieszczenie nazwy godności między imieniem a nazwiskiem w szyku "Imię Kardynał Nazwisko" stosowane jest w „stylu oficjalnym kościelnym”.
Pretendenci.
Większość kardynałów stoi na czele ważnych archidiecezji. Niektóre z nich nazywane są potocznie "posto cardinalizio" – miejsce kardynalskie. W Polsce taką rolę odgrywa archidiecezja warszawska. Czasem postrzega się w ten sposób także archidiecezje: krakowską, gnieźnieńską czy też wrocławską. 
Nie wszyscy ordynariusze "posto cardinalizio" zostają kardynałami, a jeśli już dany arcybiskup zostanie kreowany kardynałem, to nie musi to nastąpić od razu po nominacji na daną diecezję. Przykładowo po śmierci kard. Adolfa Bertrama w 1945 roku Bolesław Kominek otrzymał nominację kardynalską dopiero w roku 1973, choć w tym przypadku na opóźnienie nominacji wpływało nieuregulowanie do 1972 roku statusu diecezji wrocławskiej i jej rządcy.
Kardynałami mianowani są również wysocy urzędnicy Kurii rzymskiej (kardynałowie kurialni), którzy nie posiadają własnych diecezji i zobowiązani są rezydować w Rzymie. Kardynałowie, którzy kierują diecezjami, powinni przybyć na każde wezwanie biskupa Rzymu. 
Ponadto papieże honorują tą godnością wybitnych teologów katolickich oraz – zwyczajowo – byłych rektorów uniwersytetów Gregorianum i Lateranum. Kardynałowie, którzy ukończyli 75. rok życia i stoją na czele dykasterii Kurii Rzymskiej lub Państwa Watykańskiego, proszeni są o złożenie rezygnacji. Są jednak członkami dykasterii na ogół co najmniej do ukończenia 80. roku życia.
Wybór papieża.
Od 1059 kardynałowie, zebrani na Kolegium Kardynałów, dokonują wyboru nowego papieża podczas konklawe. Czynne prawo wyborcze w konklawe przysługuje kardynałom, którzy w dniu zaistnienia wakatu Stolicy Apostolskiej nie ukończyli 80 lat (od czasu wejścia w życie 1 stycznia 1971 roku "motu proprio" Pawła VI "Ingravescentem aetatem"). Inną funkcją Kolegium Kardynalskiego jest doradzanie papieżowi w ważnych sprawach Kościoła.
Kardynał legat.
Kardynał legat ("a latere") jako specjalny wysłannik ("missus specialis") papieża reprezentuje biskupa Rzymu na uroczystościach lub innych zgromadzeniach i wypełnia zlecone mu zadanie.
Kardynałowie świeccy i bez święceń kapłańskich.
Na początku ery nowożytnej tytuł kardynała nosili niektórzy szefowie rządów, najbardziej znanym z nich jest Jules Mazarin – pierwszy minister Francji. Te osoby nie pełniły funkcji kościelnych, ale były opłacane z kasy Kościoła zamiast królewskiej. Rzym zgadzał się na taki stan rzeczy w zamian za ochronę swojego stanu posiadania. W przeszłości także niektórzy kardynałowie nie posiadali święceń kapłańskich. Wynikało to z faktu, że najniższy stopień kardynalski, kardynałowie diakoni, wywodził się od najważniejszych diakonów Rzymu, posiadających tylko niższe święcenia, podobnie jak kardynałowie prezbiterzy od najważniejszych prezbiterów (kapłanów) Rzymu, a kardynałowie biskupi od biskupów diecezji podmiejskich Rzymu. (Zob. rangi kardynalskie)
Ostatnim kardynałem bez święceń kapłańskich był watykański prawnik, diakon Teodolfo Mertel, którego do godności kardynalskiej wyniósł w roku 1858 papież Pius IX. Obecny kodeks prawa kanonicznego z 1983 nie przewiduje wyniesienia do tej godności osoby nieposiadającej święceń kapłańskich. Współczesną dyscyplinę reguluje kanon 351 § 1 KPK: "Kardynałów ustanawia w sposób nieskrępowany Biskup Rzymski, wybierając ich spośród mężczyzn, którzy mają przynajmniej święcenia prezbiteratu, odznaczają się szczególną nauką, obyczajami, pobożnością i roztropnością w załatwianiu spraw. Ci, którzy nie są jeszcze biskupami, powinni przyjąć sakrę biskupią." 

</doc>
<doc id="45472" url="https://pl.wikipedia.org/wiki?curid=45472" title="Fotografia barwna">
Fotografia barwna

Fotografia barwna – technika fotograficzna umożliwiająca rejestrowanie obrazów barwnych. Polega na rejestracji, na negatywie lub pozytywie, zdjęć fotografowanych przedmiotów wraz z ich kolorem, czyli właściwością wywołującą wrażenia wzrokowe, zależne od długości fal świetlnych odbijanych, przepuszczanych lub emitowanych przez te przedmioty.
Historia.
James Clerk Maxwell opracował w 1855 roku podstawy teoretyczne fotografii barwnej i jako pierwszy zaczął eksperymentować z rejestrowaniem barwnych obrazów. W 1861 roku brytyjski fotograf Thomas Sutton pracując na zlecenie Maxwella wykonał pierwszą projekcję barwną przedstawiającą wielokolorową wstążkę, zdjęcie to znane jest jako "Tartanowa wstążka" (ang. "Tartan Ribbon").
Louis Ducos du Hauron wykonał w 1877 roku kolorową fotografię francuskiego miasteczka Agen. Zdjęcie Louisa Ducosa du Haurona uważa się za pierwszą fotografię barwną. W 1907 roku bracia Lumière wynaleźli płyty do zdjęć w barwach naturalnych – autochrom.
Początki fotografii barwnej w Polsce.
Pierwszą polską fotografię barwną wykonał w technice autochromu Stanisław Wilhelm Lilpop i jest to portret Hanny Lilpop z przyjaciółką w Podkowie Leśnej w 1909 r. Jednym z najsłynniejszych polskich kolorowych zdjęć z początku XX wieku jest fotografia "Kwiaciarki na rynku w Krakowie," którą wykonał w ok. 1910–1912 roku Tadeusz Rząca. Do polskich pionierów zalicza się także Henryk Mikolasch, który w 1910 roku wykonał kolorowe zdjęcie pod tytułem "Dziewczynka z morelami". W latach 1912–1918 słynny polski fotograf Stanisław Krygowski, bawiąc w Tatrach Polskich i w Zakopanem, wykonał wiele fotografii kolorowych w technice autochromu i uwiecznił na nich Górali, turystów i przyrodę. Autochromy zachowały się w kolekcji Centralnej Biblioteki Górskiej PTTK w Krakowie. W latach 1912-1930 legionista Piłsudskiego Jan Włodek wykonał 243 autochromy przedstawiające Kraków i Tatry Polskie. W Polsce, w czasach II RP bardzo rzadko wykonywano fotografie kolorowe. Do najsłynniejszych zachowanych należą Góralki z Zako­panego (1938) autorstwa Zygmunta Szczotkowskiego, architektura Czesława Olszewskiego publikowana w magazynie Arkady w latach 30. oraz fotografie polskich krajobrazów Henryka Poddębskiego. W dwudziestoleciu międzywojennym dwóch fotografów, Hans Hildenbrand i Maynard Williams, odwiedziło Polskę i wykonało wiele kolorowych fotografii, głównie terenów wiejskich, z których część zostało opublikowanych w magazynie National Geographic.
Mało znane są w samej Polsce filmy kolorowe pokazujące przedwojenne Wojsko Polskie (film z 1939 r. pod tytułem "1. Pułk Szwoleżerów im. Piłsudskiego" – dostępny w internecie) oraz dostępne na internetowych stronach magazynu „Life” bogate archiwum kolorowych zdjęć przedstawiających okupowaną Polskę, Polaków i Niemców w czasie II wojny światowej Hugona Jaegera. Jednym z pierwszych filmów kolorowych w historii Polski jest "Wesele księżackie w Złakowie Borowym" z 1937 roku Tadeusza Jankowskiego. Wśród niewielu filmów barwnych nakręconych przed II wojną światową w Polsce znajduje się reportaż z 1938 roku pod tytułem "Beautiful Poland" ("Malownicza Polska") Romualda Gantkowskiego. Tematem filmu są polskie miasta i ich mieszkańcy. Udokumentowano zabytki, ruch uliczny i codzienne życie (po wybuchu wojny film zaktualizowano i wyświetlano pt. "The land of my mother"). Dokument ten został wyświetlony na Wystawie Światowej w Nowym Jorku w 1939 roku natomiast "Wesele księżackie" na Wystawie Światowej w Paryżu w 1937 r. Oba filmy zachowały się w archiwach.
Pierwsze w historii kolorowe fotografie II wojny światowej wykonał w Polsce amerykański dziennikarz Julien Bryan za pomocą filmu Kodachrome.
Rozwój techniki.
Istnieją dwie metody rejestracji i odtwarzania obrazów barwnych: addytywna i subtraktywna. W uproszczeniu, pierwsza metoda polega na dodawaniu trzech barw podstawowych, prowadzącym do uzyskania bieli, druga natomiast na nakładaniu trzech warstw barwnych mogących wytworzyć czerń. Obie metody stosowano równolegle w historii techniki fotografii barwnej.
Najwcześniejsze zdjęcia barwne – tylko obiektów nieruchomych – wykonywano zwykłymi aparatami fotograficznymi kolejno poprzez trzy filtry w barwach podstawowych. Uzyskane w ten sposób negatywy czarno-białe służyły jako materiał do addytywnego druku barwnego. Później powstał aparat fotograficzny Bermpohla z układem półprzezroczystych zwierciadeł dający od razu trzy takie negatywy, co pozwalało na dokonywanie migawkowych zdjęć obiektów ruchomych.
Na początku XX wieku firma Lumière wprowadziła klisze autochrom, w których na zwykłej emulsji żelatynowej nałożony był raster, złożony z barwionych na kolory podstawowe ziarenek krochmalu. Po naświetleniu i wywołaniu odwracalnym uzyskiwano dość ciemny diapozytyw w addytywnych barwach naturalnych. Podobna metoda, stosująca szachownicę miniaturowych filtrów, pod nazwą dufaycolor przetrwała do lat pięćdziesiątych XX w.
Przełomem było wprowadzenie w latach 30 XX wieku światłoczułych materiałów diapozytywowych w postaci trójwarstwowych filmów małoobrazkowych Kodaka w USA i Dufaycolor w Wielkiej Brytanii (1935) oraz Agfy w Niemczech (1936), polegających na subtraktywnej syntezie barw. Fotografia barwna stała się dostępna dla amatorów. W kilka lat później pojawił się barwny materiał światłoczuły, dający negatywy w barwach dopełniających, które można było kopiować na barwnych papierach fotograficznych. Jakość i trwałość takich zdjęć barwnych pozostawiały początkowo wiele do życzenia.
W produkcji filmów przez wiele lat utrzymywały się kamery systemu Technicolor, naświetlające przez układ zwierciadeł i filtrów równocześnie trzy taśmy filmowe, z których produkowano kopie filmów do projekcji kinowej. Zasada trójpodziału promieni okazała się tak doskonała, że nadal stosowana jest w profesjonalnych kamerach telewizyjnych. Natomiast w cyfrowej fotografii amatorskiej stosowana jest metoda rastrów barwnych, znana już od stu lat (np. autochrom).

</doc>
<doc id="45476" url="https://pl.wikipedia.org/wiki?curid=45476" title="Akacja">
Akacja

Akacja ("Acacia" Mill.) – rodzaj drzew i krzewów należący do rodziny bobowatych i podrodziny brezylkowych (dawniej w mimozowych). W dawnym, tradycyjnym ujęciu zaliczano tu ok. 1450 gatunków bardzo szeroko rozprzestrzenionych w strefie międzyzwrotnikowej i na przyległych obszarach stref umiarkowanych. W wąskim ujęciu dominującym współcześnie rodzaj obejmuje ok. 1030–1080 gatunków występujących głównie w Australii (1045 gatunków, z czego 941 to endemity), poza tym obecnych w południowo-wschodniej Azji, wyspach zachodniego Pacyfiku, dwa gatunki rosną na Madagaskarze i Maskarenach. Duża część gatunków tradycyjnie uznawanych za akacje została wyodrębniona do rodzajów: "Senegalia" (pantropikalny), "Vachellia" i "Faidherbia" (Afryka i Azja), "Acaciella" i "Mariosousa" (Ameryka Północna i Południowa).
Akacje występują na sawannach, w okresowo suchych formacjach leśnych i zaroślowych oraz na pustyniach. Stanowią kluczowy składnik takich australijskich formacji jako mulga czy brigalow.
Rośliny z tego rodzaju są wszechstronnie użytkowane – dostarczają drewna, paszy dla zwierząt, także gum i nasion jadanych przez aborygenów, są źródłem tanin używanych do garbowania, niektóre mają właściwości halucynogenne, lecznicze, wykorzystywane bywają jako włókiennicze, sadzone są w celu rekultywacji gleb i często jako ozdobne.
Systematyka i taksonomia.
Pierwszym autorem nazwy naukowej "Acacia" był Philip Miller w 1754. W 1913 Nathaniel Lord Britton i Addison Brown wskazali jako typ nomenklatoryczny rodzaju afrykański gatunek – "Acacia nilotica" . Od tego gatunku pochodzi nazwa naukowa rodzaju, bowiem ekstrakt z jego z liści i strąków Dioskurydes nazwał po grecku ἀκακία ("akakia"). Do rodzaju włączano gatunki występujące na wszystkich kontynentach strefy międzyzwrotnikowej. W 1986 po raz pierwszy Pedley zauważył, że 1352 zaliczane tu wówczas gatunki nie tworzą taksonu monofiletycznego i zaproponował podział ich na trzy rodzaje – "Acacia sensu stricto" (161 gatunków), "Senegalia" (231 gatunków) i "Racosperma" (960 gatunków związanych niemal wyłącznie z Australazją). Ta ostatnia nazwa zaproponowana została po raz pierwszy już w 1829 roku przez Carla Friedricha Philippa von Martiusa, najpierw jako nazwa dla sekcji, a w 1835 nawet jako odrębny rodzaj. Konsekwentnie w 2003 Pedley opublikowal 834 nowych nazw gatunkowych w rodzaju "Racosperma" umieszczając pod nimi australazjatyckie gatunki z rodzaju "Acacia". W tym samym roku Anthony Orchard i Bruce Maslin zaproponowali zmianę typu nomenklatorycznego, tak by nazwę "Acacia" zachować jednak dla najbardziej licznej, australazjatyckiej grupy gatunków. Decyzja o wyborze takiego typu spowodowała duże kontrowersje w wśród taksonomów. Ostatecznie podczas Międzynarodowego Kongresu Botanicznego w Melbourne zdecydowano o zachowaniu nazwy "Acacia" i odrzuceniu nazwy "Racosperma" dla gatunków australazjatyckich. W efekcie wcześniejsza grupa gatunków zawierająca dotychczasowy typ nomenklatoryczny, czyli "Acacia sensu stricto" czy też "Acacia" subgenus "Acacia" przeniesiona została do rodzaju "Vachellia". W sumie, z powodu zagnieżdżenia w obrębie tradycyjnie ujmowanego rodzaju "Acacia" około tysiąca gatunków z 36 rodzajów (tradycyjnie zaliczanych do plemienia "Ingeae") parafiletyczne, szerokie jego ujęcie zastąpiono podziałem na 5 grup. Poza wspomnianymi wyżej dwiema dużą grupę gatunków pantropikalnych zaliczono do rodzaju "Senegalia" (wcześniej "Acacia" subg. "Aculeiferum" "sensu stricto"). Jeden gatunek "Acacia albida" umieszczony został w monotypowym rodzaju jako "Faidherbia albida". W końcu dwie grupy gatunków z kontynentów amerykańskich zaliczone zostały do rodzajów "Acaciella" i "Mariosousa".
Rodzaj "Acacia" zaliczany był tradycyjnie do podrodziny mimozowych "Mimosaceae" w obrębie bobowatych "Fabaceae" "s.l." W 2017 mimozowe umieszczone zostały w podrodzinie brezylkowych "Caesalpinioideae". Zaliczany bywa do plemienia "Acacieae".
Taksonem siostrzanym dla "Acacia" "sensu stricto" jest "Paraserianthes lophantha". Kolejne rodzaje najbliżej spokrewnione to: "Archidendron", "Archidendropsis", "Pararchidendron" i "Wallaceodendron".

</doc>
<doc id="45477" url="https://pl.wikipedia.org/wiki?curid=45477" title="Baobab">
Baobab

Baobab, palczara ("Adansonia" L.) – rodzaj roślin z rodziny ślazowatych. Obejmuje 8 gatunków. Sześć gatunków z tego rodzaju to endemity Madagaskaru. Jeden – baobab afrykański "A. digitata" rośnie w Afryce kontynentalnej z wyjątkiem jej północnych i południowych krańców. Także jeden gatunek – baobab australijski – występuje w północno-zachodniej Australii. Drzewa o olbrzymich pniach gromadzących wodę (jedno drzewo może zmagazynować w pniu wodę w ilości 120 tys. l) i zrzucające liście w czasie zimowej suszy. Są charakterystyczne dla sawann, ich kwiaty otwierają się o zmierzchu i zapylane są przez nietoperze (zwłaszcza baobab afrykański), ptaki (miodojady są głównym zapylaczem baobabu australijskiego), galagowate i lemurowate (te ostatnie zwłaszcza w przypadku baobabu Grandidiera), ale też owady. Do zwierząt przyczyniających się do rozsiewania się tych drzew należą słonie i pawiany, poza tym nasiona rozprzestrzeniane są przez wodę.
Drzewa te są wszechstronnie wykorzystywane, przy czym akurat ich drewno, mimo ogromnej miąższości ma niewielkie znaczenie – jest miękkie, gąbczaste i ulega szybkiemu rozkładowi. Z tego powodu niebezpiecznie jest przebywać w sąsiedztwie obumarłych drzew – łatwo można wpaść w puste przestrzenie powstające po szybko rozkładanych korzeniach. Pnie baobabu australijskiego są ważnym źródłem wody dla Aborygenów i ptaków. Ogromne pnie po wydrążeniu lub suche bywają wykorzystywane jako domostwa, spichlerze, zbiorniki wody lub grobowce. Z łyka baobabu afrykańskiego wytwarza się liny, sieci rybackie i tkaniny. Jadalne są młode liście spożywane jak warzywo (bogate w witaminę C), korzenie siewek, owoce i nasiona. Z tych ostatnich wyrabia się olej. Słodki miąższ owoców ma smak cytrynowy i służy do wyrobu orzeźwiających napojów. Drzewa te są także wszechstronnie wykorzystywane w lecznictwie. Z kory uzyskuje się alkaloid adansoninę wykorzystywany jako odtrutka dla toksyn z roślin z rodzaju "Strophantus", którymi truje się strzały.
Systematyka.
Rodzaj z podrodziny wełniakowych "Bombacoideae" w obrębie ślazowatych "Malvaceae". Dawniej w wielu systemach klasyfikacyjnych podrodzina "Bombacoideae" podnoszona była do rangi rodziny wałniakowatych "Bombacaceae".

</doc>
<doc id="45478" url="https://pl.wikipedia.org/wiki?curid=45478" title="Vendée">
Vendée



</doc>
<doc id="45480" url="https://pl.wikipedia.org/wiki?curid=45480" title="Percy Bysshe Shelley">
Percy Bysshe Shelley

Percy Bysshe Shelley (ur. 4 sierpnia 1792 w Field Place, zm. 8 lipca 1822) – angielski poeta i dramaturg. Przedstawiciel angielskiego romantyzmu.
Życiorys.
Urodzony jako członek bogatego rodu szlacheckiego w Field Place w hrabstwie Sussex, absolwent prestiżowej szkoły Eton College, przez krótki okres student Oksfordu. Podczas jego wakacji w Field Place jego siostry często były przerażone, że były poddawane jego eksperymentom z prochem strzelniczym, kwasami i elektrycznością. Po powrocie do szkoły wysadził prochem strzelniczym płot. W 1804 Shelley wstąpił do Eton College, był to okres, który później wspominał z odrazą. Był poddawany szczególnie surowemu zastraszaniu przez tłum. Jego zainteresowanie okultyzmem i nauką trwało nadal, a współcześni opisują, jak porażał mistrza prądem, wysadzał w powietrze pień drzewa prochem strzelniczym i próbował okultystycznych rytuałów. Był wegetarianinem.
W 1810 r. Shelley opublikował swój pierwszy utwór – powieść gotycką "Zastrozzi", w której objawił swój ateistyczny pogląd na świat. W tym samym roku wydał wraz z siostrą Elizabeth "Original Poetry by Victor and Cazire", a już jako student w Oksfordzie – "Posthumous Fragments of Margaret Nicholson".
W 1811 r. Shelley wydał broszurę "The Necessity of Atheism" ("O konieczności ateizmu"), z powodu której został wydalony z uczelni. Kolejnym skandalem w życiu ledwie 18-letniego Shelleya stała się ucieczka do Szkocji i ślub – mezalians z Harriet Westbrook, córką oberżysty. Młodzi małżonkowie przenieśli się najpierw do Lake District, a następnie do Irlandii, gdzie Shelley zaangażował się w pisarstwo polityczne.
W 1813 r. został wydany utwór "Queen Mab: A Philosophical Poem", w którym widać fascynację poety radykalną filozofią Williama Godwina (twierdził, że Godwin ukształtował jego pogląd na świat). Shelley zakochał się w córce Godwina i Mary Wollstonecraft, Mary. 18 lipca 1814 poeta porzucił ciężarną Harriet, płacił jej jednak alimenty, i z Mary uciekł na Kontynent, do Francji i Szwajcarii. Owocem sześciotygodniowej podróży były opublikowane później wspomnienia.
W 1815 r. powstał pierwszy istotny wiersz Shelleya, alegoria „Alastor, or the Spirit of Solitude” ("Alastor, czyli Duch samotności").
Latem 1816 r. miała miejsce kolejna podróż Shelleya, Mary i jej siostry Claire Clairmont – kochanki Byrona – do Szwajcarii. Wspólny pobyt nad Jeziorem Genewskim i rozmowy z Byronem miały inspirujący wpływ na Shelleya i zaowocowały m.in. powstaniem kolejnego znaczącego utworu "Hymn to Intellectual Beauty" ("Hymn do piękna myśli ludzkiej"). Wyprawa w Alpy Francuskie zainspirowała powstanie wiersza "Mont Blanc". W tym samym czasie Mary rozpoczęła pisanie słynnej powieści "Frankenstein".
W grudniu 1816 r. Harriet Shelley po kilku latach nieszczęśliwego małżeństwa popełniła samobójstwo topiąc się w stawie. Po kilku tygodniach Shelley poślubił Mary. Osiedlili się w Marlow, w pobliżu przyjaciela Shelleya Thomasa Love Peacocka. Shelley zaczął udzielać się w kręgu literackim stworzonym wokół pisarza Leigh Hunta, kiedy poznał innego angielskiego romantyka, Johna Keatsa. W owym czasie powstał długi poemat narracyjny "Laon and Cythna" – kolejne dzieło antyreligijne. Obrazoburczy utwór został wycofany ze sprzedaży, następnie przeredagowany i wydany ponownie w 1818 r. jako "The Revolt of Islam" ("Rewolucja muzułmańska"). Pod pseudonimem „Pustelnik z Marlow” Shelley wydał wtedy także dwa traktaty polityczne.
Ponowny kontakt z Byronem we Włoszech w 1818 r. znów zainspirował silnie Shelleya – powstały utwory "Julian and Maddalo" oraz "Prometeusz rozpętany" ("Prometheus Unbound"). "Prometeusz rozpętany" jest najwznioślejszym dziełem Shelleya, będąc udramatyzowanym poematem, swego rodzaju kontynuacją dzieła Ajschylosa. Dzieło to przekazuje treści anarchistyczne i ateistyczne, mówi o wyzwoleniu człowieka spod władzy państwa, religii i nierówności klasowej, uważanych przez autora za czynniki zniewalające ludzi, oraz wysnuwa utopijną wizję świata wolnych ludzi.
Wyjazd do Włoch związany był jednak też z rodzinną tragedią Shelleyów – umarła ich córka, potem syn.
W 1819 r. w Livorno powstał dramat "The Cenci", a po masakrze Peterloo, najbardziej znane wiersze polityczne "The Masque of Anarchy" i "Men of England", a także esej polityczny "The Philosophical View of Reform" ("Pogląd filozoficzny na reformę").
W 1821 r. powstała elegia na śmierć Johna Keatsa „Adonais”. W 1822 r. Shelley planował utworzenie wraz z Byronem i Leigh Huntem, pod wydawniczą egidą tego ostatniego, czasopisma o tytule „The Liberal”, które miałoby stać się alternatywą dla pism konserwatywnych.
W drodze powrotnej ze spotkania w Pizie, 8 lipca 1822 podczas sztormu, w drodze z Livorno do Lerici, żaglówka Shelleya "Don Juan" zatonęła. Shelley zginął, dopiero co omówiwszy z Leigh Huntem szczegóły dotyczące nowego czasopisma.
Ciało Shelleya zostało skremowane na plaży w pobliżu Viareggio, a prochy złożone na Cmentarzu Protestanckim w Rzymie. Serce aż do swej śmierci w 1851 r. zachowała jego żona Mary. Na jego nagrobku wyryto słowa: "Cor Cordium", które znaczą dosłownie: „Serce Serc”.
Twórczość.
Inne sławne, niewspomniane wyżej utwory Percy Bysshe'a Shelleya to: "Ode to the West Wind" ("Oda do wiatru zachodniego"), "To a Skylark" ("Do skowronka"), "Ozymandias", "The Cloud" ("Chmura"), "The Defence of Poetry" ("Obrona poezji").
Utwory poetyckie Shelleya tłumaczyli na język polski m.in. Adam Asnyk, Jan Kasprowicz, Ludmiła Marjańska, Jan Świerzowicz, Jerzy Pietrkiewicz i Stanisław Barańczak.
Jednym z ważnych, wczesnych badaczy Shelleya był autor jego biografii i edycji dzieł, Edward Dowden.

</doc>
<doc id="45487" url="https://pl.wikipedia.org/wiki?curid=45487" title="Katedra (ujednoznacznienie)">
Katedra (ujednoznacznienie)



</doc>
<doc id="45490" url="https://pl.wikipedia.org/wiki?curid=45490" title="Regresja hipnotyczna">
Regresja hipnotyczna

Regresja hipnotyczna – jedna z metod terapeutycznych. Polega na wprowadzeniu człowieka w stan hipnozy i powolnym cofaniu się pamięcią do czasu, kiedy zaistniało traumatyczne wydarzenie (proces zwany ogólnie w psychologii regresją). Regresja polega zatem na naprawianiu pamięciowego śladu.
Przeżycia, których doświadczyliśmy w przeszłości stanowią swego rodzaju blokadę, która ma wpływ na całe życie człowieka. Regresja jest metodą usunięcia tej blokady. Umożliwia ona zmianę uwarunkowań zakodowanych w podświadomości i podobno stwarza możliwości otwarcia się na nowe postrzeganie świata i rzeczywistości.

</doc>
<doc id="45491" url="https://pl.wikipedia.org/wiki?curid=45491" title="Pole magnetyczne">
Pole magnetyczne

Pole magnetyczne – stan przestrzeni, w której siły działają na poruszające się ładunki elektryczne, a także na ciała mające moment magnetyczny niezależnie od ich ruchu. Pole magnetyczne, obok pola elektrycznego, jest przejawem pola elektromagnetycznego. W zależności od układu odniesienia, w jakim znajduje się obserwator, to samo zjawisko może być opisywane jako objaw pola elektrycznego, magnetycznego albo obu.
Własności pola magnetycznego.
Pole magnetyczne jest polem wektorowym. Wielkościami fizycznymi używanymi do opisu pola magnetycznego są: indukcja magnetyczna "B" oraz natężenie pola magnetycznego "H". Między tymi wielkościami zachodzi związek
gdzie:
Pole magnetyczne definiuje się przez siłę, jaka działa na poruszający się ładunek w tym polu, zwaną siłą Lorentza. W układzie SI siła ta wyraża się wzorem:
gdzie:
Wzór na siłę zapisany skalarnie ma postać:
gdzie formula_15 to kąt pomiędzy wektorem prędkości a indukcji magnetycznej.
Obrazowo pole magnetyczne przedstawia się jako linie pola magnetycznego. Kierunek pola określa ustawienie igły magnetycznej lub obwodu, w którym płynie prąd elektryczny.
Pole magnetyczne kołowe jest to pole, którego linie układają się we współśrodkowe okręgi. Pole takie jest wytwarzane przez nieskończenie długi prostoliniowy przewodnik. Indukcja magnetyczna takiego pola maleje odwrotnie proporcjonalnie do odległości od przewodnika.
Źródła pola magnetycznego.
Stałe pole magnetyczne jest wywoływane przez ładunki elektryczne znajdujące się w ruchu jednostajnym. Dlatego też przepływ prądu (który też jest ruchem ładunków elektrycznych) wytwarza pole magnetyczne. Ładunki poruszające się ruchem zmiennym (np. hamowane) powodują powstawanie zmiennego pola magnetycznego, które rozchodzi się jako fala elektromagnetyczna. Powstawanie pola magnetycznego na skutek przepływu prądu elektrycznego i innych ruchów ładunków elektrycznych opisuje prawo Biota-Savarta oraz prawo Ampère’a, które w postaci uogólnionej wchodzą w skład równań Maxwella.
Niektóre materiały magnetyczne, jak np. ferromagnetyki, wytwarzają stałe pole magnetyczne. Jest to spowodowane superpozycją orbitalnych momentów magnetycznych elektronów (w półklasycznym modelu Bohra przez orbitalny ruch obdarzonych ładunkiem elektrycznym elektronów wokół jądra). Zjawisko to jest dokładniej wyjaśnione w opisie magnetyzmu.
Pole magnetyczne jest też wytwarzane przez zmienne pole elektryczne. Z kolei zmienne pole magnetyczne wytwarza pole elektryczne. Takie wzajemnie indukowanie się pól zachodzi w fali elektromagnetycznej. Stałe w czasie pole magnetyczne nie wytwarza pola elektrycznego – wynika to wprost z równań Maxwella.
Pole magnetyczne jest bezźródłowe, co wyraża prawo Gaussa dla magnetyzmu. Wynika z niego, że linie pola magnetycznego tworzą zamknięte krzywe, nie zaczynają się, ani się nie kończą – inaczej niż w polu elektrycznym, gdzie linie pola elektrostatycznego wychodzą z ładunków dodatnich i zbiegają się w ładunkach ujemnych.
W 2001 roku udało się zbudować urządzenie generujące pole magnetyczne o indukcji magnetycznej 2800 T.
Pole magnetyczne jako konsekwencja szczególnej teorii względności.
Pole magnetyczne, będące składnikiem pola elektromagnetycznego, jest różnie widziane w zależności od obserwatora. Wielkości pól elektrycznego i magnetycznego zależą od układu odniesienia obserwatora (transformata pola). Powstawanie pola magnetycznego w wyniku przepływu prądu (ruchu ładunków) można tłumaczyć jako konsekwencję skrócenia przestrzeni dla poruszających się ładunków (skrócenie Lorentza), skutkującego powstawaniem różnicy między ładunkami poruszającymi się i spoczywającymi. W efekcie tego pojawia się dodatkowa siła kulombowska pomiędzy tymi ładunkami. Pole magnetyczne jest nierozerwalnie związane z polem elektrycznym. Pole magnetyczne jest w istocie swego rodzaju „pomocniczym polem” w rozważaniach oddziaływań elektromagnetycznych. W rzeczywistości jest ono polem elektrycznym, pojawiającym się „dodatkowo” w odniesieniu do wzajemnie ruchomych ładunków jako konsekwencja szczególnej teorii względności Einsteina. Teoretycznie można by tak skonstruować prawa elektromagnetyzmu, by nie było w nich pola magnetycznego, jednak byłyby one niewygodne w użyciu.

</doc>
<doc id="45492" url="https://pl.wikipedia.org/wiki?curid=45492" title="Ezoteryka">
Ezoteryka

Ezoteryzm, ezoteryka – cecha wierzeń zwanych wiedzą tajemną, hermetyczną lub ezoteryczną i przekazywaną jedynie wybranym osobom w przeciwieństwie do dostępnej dla ogółu wiedzy egzoterycznej; w religioznawstwie tendencja do utajniania części wierzeń danej doktryny lub kultu religijnego przed ogółem; w filozofii teorie starożytnych i średniowiecznych szkół filozoficznych, które ówcześnie były przekazywane jedynie wybranym uczniom.
Wiele z kwestii przedstawianych współcześnie jako nowe w ezoteryce (np. z zakresu parapsychologii), w rzeczywistości od wieków znane były filozofii, rozważa się więc zaryzykowanie większego otwarcia tej dziedziny na ezoterykę, by przypomnieć, że rzekomo nowe „odkrycia” ezoteryki znajdują swoje odpowiedniki już w ideach starożytnych filozofów.
W latach 90. XX wieku termin „ezoteryka”, zamiast wiedzy tajemnej, zaczął oznaczać coś wręcz przeciwnego – dziedzinę gospodarki, cieszącą się znaczną popularnością.
Wokół pojęć „ezoteryzm” i „ezoteryka” narosło współcześnie wiele nieporozumień i bywa, że stosowane są do nazwania rzeczy lub zjawisk nieznanych, niezbadanych, niezrozumiałych.
Etymologia.
Ezoteryka to słowo i idea powstałe w XIX wieku, a po raz pierwszy użyte jako "l’ésotérisme" w pracy "Histoire critique du gnosticisme et de ses influences" w roku 1828 (Jacques Matter (1791-1864). Tuż po tym Eliphas Levi (1810-1875) rozpowszechnił użycie słów „ezoteryka” oraz „okultyzm”. Terminy te stały się modne głównie jednak za sprawą Heleny Pietrownej Bławatskiej (1831-1891) i innych członków Towarzystwa Teozoficznego, którzy używali ich w ostatniej ćwiartce XIX wieku i na początku XX. Ezoteryka odnosi się do rzeczy tajemnych, zwłaszcza takich, które są lub były trzymane w tajemnicy w obawie przed prześladowaniami i niezrozumieniem przez innych, a także w celu niedopuszczenia do ich złego użycia przez osoby niepowołane.
Określenie "ezoteryczny" pojawiło się w starożytnej Grecji w okresie panowania cesarstwa rzymskiego. Pochodzi od greckiego słowa "esôterikos", od "esôtero" ("esô": „wewnątrz”). Słowo to oznacza wszystko, co jest „wewnętrzne”. Przeciwieństwem dla "ezoteryczny" jest określenie "egzoteryczny", od greckiego "eksôterikos", od "eksôtero" ("eksô": „na zewnątrz”).
Platon (427-347 p.n.e.) w swoim dialogu "Alcybiades" (ok. 390 p.n.e.) używa wyrażenia "ta esô" oznaczającego „rzeczy wewnętrzne”, zaś w dialogu "Teajtet" (ok. 360 p.n.e.) używa "ta eksô" co oznacza «rzeczy zewnętrzne». Prawdopodobnie pierwsze wystąpienie przymiotnika "esôterikos" odnaleźć można w pracy Lucjana z Samosaty (ok. AD 120-180) pod tytułem „The Auction of Lives”, § 26 (nazywaną także „The Auction of the Philosophical Schools”), która napisana była ok. roku 166.
Pojęcie "ezoteryzm" pokrywa się głównie z okultyzmem oznaczającym „wiedzę ukrytą”. Jednakże w XX wieku wielu ezoterystów unikało nazywania siebie okultystami z powodu negatywnego zabarwienia jakie słowu temu przypisywano ze względu na przypuszczenia, że okultyzm wiąże się magią lub oddawaniem czci diabłu. Z tego samego powodu wielu chrześcijańskich adwersarzy stosuje względem ezoteryzmu właśnie określenie „okultyzm”.
Dużo wspólnego ma ezoteryzm z mistycyzmem, jednak wiele tradycji mistycznych nie próbuje wprowadzać dodatkowej wiedzy duchowej, koncentrując się raczej na skupieniu uwagi, osoby wierzącej czy modlącej się, na obiekcie kultu.
Również New Age ma wiele wspólnego z wieloma tradycjami ezoterycznymi. Wielu ezoteryków odrzuca jednak przypinane im często na siłę określenie „New Age”, zwykle ze względu na to, iż odrzucają oni wiele elementów tej filozofii i nie chcą być z nią kojarzeni.
Zakres.
Wiele ruchów religijnych na całym świecie twierdzi, iż posiada wyższą, bardziej prawdziwą i lepszą interpretację szerszej religii, której oni są częścią. To, czy mają rację, jest zwykle sprawą dyskusyjną i kontrowersyjną.
Ezoteryzm zwykle koncentruje się na osobistym oświeceniu i wewnętrznych praktykach duchowych, zaś religie zorganizowane czy egzoteryzm skupia się na wspólnych praktykach i rytuałach, a także na prawach które rządzą społecznością. Pomimo tego także ezoteryzm zawiera tradycje, instytucje i inne publiczne aspekty.
W większości znanych religii rozróżnić można sfery egzoteryczne (zewnętrzne) i ezoteryczne (wewnętrzne). Sfera egzoteryczna - to struktury instytucjonalne, pisma kanoniczne, utrwalone dogmaty i rytuały itp. Mają one wpływ na całą społeczność wiernych. Sferę ezoteryczną tworzy niewielka stosunkowo grupa (lub więcej grup) osób głębiej i bardziej intensywnie zaangażowanych w życie duchowe. Ludzie ci poszukują nauk i metod prowadzących do głębokich przemian wewnętrznych (a przynajmniej do niezwykłych doświadczeń). Często relacje pomiędzy społecznością egzoteryczną a grupą (lub grupami) ezoterycznymi są napięte, gdyż (ezoteryczny) mistycyzm może łatwo zostać uznany za herezję, zagrażającą (egzoterycznej) ortodoksji.
Przykłady ruchów ezoterycznych w wielkich religiach:
Szkoły ezoteryczne.
Nie da się w jednym zdaniu określić, czego nauczają wszystkie grupy czy szkoły ezoteryczne, ponieważ jest ich zbyt dużo, a ich poglądy często nawet sprzeczne. Niektóre z nich przedstawiono poniżej.
Gnostycyzm naucza, iż ten świat nie jest naszym prawdziwym domem - że gdy przejrzymy przez iluzję i zrozumiemy naszą prawdziwą naturę, będziemy mogli stąd uciec i powrócić do świata duchowego.
Hermetyzm, włączając w to także astrologię, opiera się na założeniu, że dusza i kosmos są w jakiś tajemniczy sposób ze sobą powiązane według zasady „jak na górze, tak i na dole”.
Masoneria i niektóre formy alchemii używają symbolicznych sposobów, by pomóc praktykantom w ich dążeniu do stania się lepszymi, czego celem jest pogłębianie swoich zalet i zbliżanie się ku boskości.
Teozofia i jej odłamy nauczają, iż istnieją „ukryci mistrzowie”, którzy kierują rozwojem duchowym ludzkości. Jeśli chcemy, możemy aktywnie wspomagać ich w tej pracy.
Spirytualizm kładzie nacisk na bezpośrednie doświadczenia życia pozagrobowego poprzez kontakty z duchami.
Czwarta droga to pogląd, że ludzie normalnie funkcjonują jak automaty, które jednak mogą się przebudzić dzięki specjalnym praktykom, które wytrząsają nas z normalnych, otumaniających umysł nawyków.
Psychologia Junga szuka sposobów na zintegrowanie różnych dualności i przeciwności w psyche pacjenta poprzez użycie mitów, snów i wizji.
Najważniejszą jednak częścią ezoteryzmu, pomijając te wspomniane powyżej, jest chęć odkrywania nieznanego, która sprawiała, iż wielu ludzi poprzez wieki szukało odpowiedzi na dręczące ich pytania.
Tradycje.
Wiele grup i szkół naucza tradycji i filozofii ezoterycznych, oto niektóre przykłady:
Ezoteryzm w kulturze popularnej.
Seria powieści Harry Potter autorstwa J.K. Rowling zawiera wiele odnośników do tradycji ezoterycznej, jak np. „kamień filozoficzny” z pierwszej książki z serii.
Nowela Paulo Coelho "Alchemik" zawiera duchową interpretację alchemii (nie została ona jednak wymyślona, a jedynie opisana przez Coelho).
Umberto Eco pisze książki z wątkami ezoterycznymi, zwłaszcza satyryczną "Wahadło Foucaulta".
W powieści Dana Browna "Kod Leonarda da Vinci" występuje starożytne, tajne stowarzyszenie „Zakon Syjonu” (Priory of Sion), którego celem jest przechowywanie sekretów dotyczących Jezusa Chrystusa i dynastii Merowingów.

</doc>
<doc id="45493" url="https://pl.wikipedia.org/wiki?curid=45493" title="Irlandia Północna">
Irlandia Północna

Irlandia Północna (ang. "Northern Ireland"; irl. "Tuaisceart Éireann", wym. ; Ulster Scots "Norlin Airlann") – kraj stanowiący część Zjednoczonego Królestwa Wielkiej Brytanii i Irlandii Północnej. Zajmuje północno-wschodnią część wyspy Irlandii. Jego stolicą jest Belfast. Część władzy ustawodawczej na rzecz kraju wykonuje Zgromadzenie Irlandii Północnej, utworzone w 1998 r. w oparciu o zapisy ustawy o Irlandii Północnej, powstałej w ramach kończącego konflikt północnoirlandzki porozumienia wielkopiątkowego. Irlandia Północna współpracuje z Republiką Irlandii w niektórych obszarach, a porozumienie wielkopiątkowe przyznało Republice możliwość „przedstawiania poglądów i propozycji w celu rozwiązania sporów między dwoma rządami”.
Historia.
Irlandia Północna powstała w 1921 r., gdy po utworzeniu Wolnego Państwa Irlandzkiego sześć z dziewięciu hrabstw północno-wschodniej prowincji Ulster (irl. Ulaidh) pozostało przy Zjednoczonym Królestwie. W hrabstwach tych dominowali protestanci, w większości potomkowie szkockich i angielskich osadników, którzy nie chcieli mieszkać w katolickiej Irlandii.
Konflikty w Irlandii Północnej trwają od średniowiecza, kiedy cała wyspa Irlandia znalazła się pod panowaniem Królestwa Anglii. W XVII wieku rozpoczęto zasiedlanie Irlandii przez ludność angielską i szkocką, a ziemie dla osadników zdobywano, usuwając z nich właścicieli irlandzkich. Zapoczątkowało to wrogość między Anglikami a Irlandczykami, spotęgowaną różnicami religijnymi: Irlandczycy byli katolikami, przybysze zaś głównie protestantami. Liczne bunty i powstania doprowadziły w 1921 r. do utworzenia niepodległej Irlandii. W granicach Wielkiej Brytanii pozostała jednak Irlandia Północna, którą w większości zamieszkują protestanci pochodzenia angielskiego. Walkę o połączenie z Irlandią prowadziła Irlandzka Armia Republikańska (IRA). Pod koniec lat 60. XX wieku wybuchł krwawy konflikt w Irlandii Północnej pomiędzy republikanami dążącymi do zjednoczenia wyspy a unionistami. Dopiero w 1998 r. zawarto porozumienie pokojowe zwane "wielkopiątkowym", za które dwaj jego współtwórcy – John Hume i David Trimble – otrzymali pokojową nagrodę Nobla. W 2005 r. Irlandzka Armia Republikańska ogłosiła całkowite rozbrojenie.
Na sytuację w Irlandii Północnej na początku XXI wieku wpływ miały stosunki demograficzne. Dwie najsilniejsze grupy etniczne – Irlandczycy i Brytyjczycy mieli własne wizje przyszłych losów kraju i najczęściej to narodowość determinowała opcje polityczne. Trwający przez wiele dekad konflikt między zwolennikami pozostania przez Irlandię Północną w Wielkiej Brytanii a zwolennikami włączenia jej do Republiki Irlandii został rozstrzygnięty w porozumieniu wielkopiątkowym.
Podział administracyjny.
Irlandia Północna podzielona jest na 11 dystryktów.
Demografia.
Zgodnie ze spisem przeprowadzonym w 2001 roku liczba mieszkańców Irlandii Północnej wynosiła 1 685 267. Poniższa lista pokazuje miejsce urodzenia objętych badaniem ludzi:
Spis został wykonany jeszcze przed otwarciem rynku Wielkiej Brytanii dla obywateli nowych krajów Unii Europejskiej – nie uwzględniają więc napływu licznych pracowników niepochodzących z Wysp Brytyjskich. Ponad 99% mieszkańców jest rasy białej, jest to największy odsetek w Wielkiej Brytanii.
Według spisu z 2011 roku populacja kraju wynosiła 1 810 863, co stanowiło około 30% całkowitej populacji wyspy Irlandii i około 3% populacji Wielkiej Brytanii.
W 2016 roku liczba północnoirlandzkiej ludności wyniosła 1 862 964.
Języki.
Według spisu powszechnego z 2021 roku większość mieszkańców kraju posługuje się językiem angielskim jako głównym (95,4%), a posługiwać się nim dobrze lub bardzo dobrze potrafi 98,9% społeczeństwa. Językiem irlandzkim posługuje się jako głównym 0,3% mieszkańców (ok. 6 tys. osób), choć przynajmniej częściową znajomość tego języka zadeklarowało 12,4% (228 600) społeczeństwa. 10,4% (190 600) deklarowało przynajmniej częściową znajomość języka Ulster Scots, choć znikoma liczba osób posługuje się nim jako głównym. Język polski był głównym językiem dla 1,1% mieszkańców (20 100), a litewski dla 0,5% (9000).
Język angielski jest "de facto" językiem urzędowym na terenie Irlandii Północnej; jego status nie jest uregulowany prawnie. W grudniu 2022 roku status oficjalnego zyskał język irlandzki.
Wyznania religijne.
Według danych ze spisu statystycznego w 2021 roku 42,3% populacji Irlandii Północnej stanowili katolicy, 37,3% protestanci, 1,3% przynależało do innych wyznań a 17,4% nie identyfikowało się z żadną religią bądź żadnej nie zadeklarowało.
Irlandia Północna nie ma kościoła państwowego. Niegdyś ustanowiony Kościół Irlandii (Church of Ireland) został oddzielony od państwa ustawą 1869, która weszła w życie w 1871 roku. Obecnie skupia około 15,3% populacji Irlandii Północnej. Największym kościołem protestanckim jest Prezbiteriański Kościół Irlandii, skupiający około 20,7% populacji. Razem z innymi kościołami, protestanci stanowili około 53,1% populacji prowincji (2001).
Opcje polityczne mieszkańców.
Poglądy polityczne mieszkańców Irlandii Północnej w dużym stopniu związane są z ich wyznaniem religijnym. Najbardziej licznie reprezentowani są zwolennicy pozostania prowincji w granicach Zjednoczonego Królestwa (ok. 38% społeczeństwa), natomiast liczba osób pragnących przyłączenia do Irlandii wynosiła w 2004 niewiele ponad 20% osób. W ostatnich latach obserwuje się wzrost zwolenników trzeciej opcji – powstania niezależnego państwa Irlandii Północnej – chęć taką deklaruje 29% protestantów (na 68% poglądów pro-brytyjskich) oraz 36% katolików (wobec 60%, będących zwolennikami zjednoczenia Irlandii). Ogólnie sondaże szacują liczbę osób, które mogłyby poprzeć trzecią opcję na 35%, a więc więcej niż pro-irlandzką.
Transport.
W Irlandii Północnej funkcjonują trzy lotniska – Belfast-City George Best, Belfast-International oraz Derry. Główne porty morskie znajdują się w Belfaście i Larne, które przewożą głównie pasażerów pomiędzy Irlandią Północną a Wielką Brytanią. Transport lokalny organizuje Translink, który należy do rządu (w przeciwieństwie do reszty Zjednoczonego Królestwa) posiada on wiele spółek w tym min. Ulsterbus, Goldline czy NI Railways, większość z nich zajmuje się transportem autobusowym, Translink operuje również transport publiczny w Belfaście (Metro) oraz Derry~Londonderry (Foyle Metro)
W Irlandii Północnej obowiązuje ruch lewostronny. Główne autostrady to M1 o długości 61 km, łącząca południowo-wschodni Belfast z Dungannon, M2 o długości 36 km, rozpoczynająca się w północnym Belfaście i kończąca w Antrim, M3 o długości 1,3 km, będąca mostem nad rzeką Lagan, łącząca się z autostradą M2 oraz M5 o długości 2,3 km, rozpoczynająca się w północnym Belfaście w mieście Newtownabbey.

</doc>
<doc id="45497" url="https://pl.wikipedia.org/wiki?curid=45497" title="Okultyzm">
Okultyzm

Okultyzm (łac. "occulere" – „skrywać”) – zespół poglądów i wierzeń o istnieniu niepoddających się naukowym obserwacjom istot, mocy i możliwości ukrytych we wszechświecie i człowieku, wierzenia o wychodzących poza poznanie zdolnościach ludzkich i ich podporządkowaniu, związane z tymi wierzeniami magiczne rytuały, praktyki medytacyjne, a także synonim ezoteryki. Termin okultyzm ma często znaczenie pejoratywne.
Okultyzm to dziedzina pseudonaukowa.
Przedmiot badań okultyzmu.
W szerszym znaczeniu terminem okultyzm określa się gnozę, magię i mistykę. Okultyzm w znaczeniu systemu wiedzy zajmuje się światem i człowiekiem, przy czym przedmioty badań w tym przypadku podzielone są na dwie triady: makrokosmos – świat duchowy, świat astralny, świat eteryczno-fizyczny oraz mikrokosmos – duch, dusza, ciało. Okultyzm w znaczeniu praktyk rytualnych, medytacyjnych i ćwiczeniowych umożliwia poznanie i korzystanie z własnych mocy i mocy istot nadnaturalnych dzięki systematyzacji myśli, uczuć, ćwiczeń wolitywnych i odczuć fizjologicznych. W tym przypadku to człowiek jest narzędziem poznawczym. Okultyzm, zajmujący się niewidocznymi dla zmysłów istotami, różni się w ich badaniu od religii tym, że dąży najpierw do ich poznania (gnoza) wraz z późniejszym wolitywnym oddziaływaniem na nie (magia).
Okultyzm a nauka.
Niektórzy zwolennicy okultyzmu wskazują, że ma podobną do innych nauk metodologię, opierającą się na obserwacjach i eksperymencie, w wyniku czego powstają hipotezy, teorie i modele świata, nacechowane spirytualizmem, realizmem, holizmem, przedstawiające wielopoziomowe byty, hierarchie istot, w tym ludźmi, którzy mogą się rozwijać w nieskończoność. Punktem styczności religii i okultyzmu są gnostyczne lub mistyczne doświadczenia wewnętrzne. Okultyzm przyczynił się do powstania niektórych nurtów filozoficznych, poprzez astrologię miał wpływ na astronomię, poprzez alchemię – na chemię.
Okultyzm uprawiano w starożytności (magowie wschodni, Apoloniusz z Tiany), średniowieczu (Albert Wielki), epoce renesansu (Paracelsus, Heinrich Cornelius Agrippa, Johann Georg Faust) i baroku (różokrzyżowcy), w oświeceniu (Saint-Germain, Alessandro di Cagliostro), w XIX–XX wieku (Eliphas Lévi, Helena Bławatska, Rudolf Steiner, Aleister Crowley). W XX wieku po części przedmiot badań okultyzmu został włączony do parapsychologii.
Wierzenia okultystyczne są przedmiotem badań naukowych. Badania nad ezoteryką podejmowane np. przez Polskie Stowarzyszenie Badań nad Zachodnim Ezoteryzmem, mającą siedzibę na Uniwersytecie Jagiellońskim w Krakowie.
Okultyzm a chrześcijaństwo.
Dla Kościoła katolickiego, okultyzm jest równoznaczny z satanizmem. Jest to związane ze specyficznym postrzeganiem satanizmu przez Kościół: mianowicie każdy system metafizyczny, posiadający elementy kultyzmu oraz przeciwne stanowisko wobec Kościoła, jest definiowany jako satanistyczny. Moc którą posiadali prorocy i święci płynie od Boga, przeciwnie do magicznej siły nieznanego pochodzenia, która przypisywana jest Szatanowi oraz demonom. 
Religia chrześcijańska konsekwentnie realizowała swoje stanowisko, a nawet aktywnie próbowała przeciwdziałać wszelkim okultystycznym (heretyckim) kultom i ideologiom (np. poprzez ustanowienie instytucji Świętej Inkwizycji).
Źródła tego stanowiska można upatrywać już w Biblii (Stary Testament), gdzie zakazane było uprawianie wszelkich praktyk wróżbiarskich czy czarnoksięskich: "Nie będziecie uprawiać wróżbiarstwa. Nie będziecie uprawiać czarów.”. Nieprzestrzeganie tego zakazu było usankcjonowane najwyższą karą: śmierci.
Okultyzm a sztuka.
Okultyzm pojawia się w twórczości Williama Blake, Austina Osman Spare, Paula Laffoley, Teofila Ociepki czy Andrzeja Urbanowicza, Władysława Hasiora, Marka Kijewskiego.
Okultyzm praktyczny.
Z okultyzmem związane jest wiele systemów medytacyjnych i ćwiczeń skierowanych na:
Okultyzm wyposaża okultystę w narzędzia pracy związane z przeróżnymi systemami magicznymi (np. kabała, goecja), medytacyjnymi (Yijing, Tarot) bądź wykorzystuje do swoich działań psychotronikę.

</doc>
<doc id="45499" url="https://pl.wikipedia.org/wiki?curid=45499" title="Ren (pierwiastek)">
Ren (pierwiastek)

Ren (Re, ) – pierwiastek chemiczny z grupy metali przejściowych. Zaliczany jest do metali szlachetnych. Nazwa pochodzi od rzeki Ren.
Istnienia tego pierwiastka metodami spektroskopowymi dowiedli Walter Noddack, Ida Tacke i Otto Berg w 1925 roku.
W formie czystej jest srebrzystym błyszczącym metalem o dużej twardości. Metaliczny ren przypomina platynę (gęstość 21,09 g/cm³). Po wyżarzeniu staje się miękki i kowalny. Uszlachetnia stopy metali, znacząco zwiększając ich twardość i odporność na korozję. Roztwarza się tylko w kwasach utleniających: kwasie azotowym i gorącym, stężonym kwasie siarkowym.
Ren występuje w skorupie ziemskiej w ilości 4 ppm, wyłącznie w stanie rozproszonym, głównie w molibdenicie, kolumbicie i łupkach miedzionośnych.
Związki.
Ren, w porównaniu do manganu, tworzy trwalsze związki na wyższych, a mniej trwałe na niższych stopniach utleniania. Znane są 4 tlenki: czarny , niebieski , czerwony i żółty , przy czym ten ostatni powstaje w wyniku ogrzewania renu na powietrzu i stanowi końcowy produkt utleniania tego pierwiastka. Jest on związkiem trwałym i jest słabym utleniaczem (w przeciwieństwie do , który jest mocnym utleniaczem). Ponadto znany jest nietrwały czarny uwodniony tlenek renu(III), . Tlenek renu(VI), , jest jedynym trwałym tlenkiem manganowców na VI stopniu utlenienia. Powstaje podczas ogrzewania tlenku renu(VII) z metalicznym renem lub przez jego redukcję za pomocą CO.
Tlenek renu(VII) tworzy z wodą silny kwas nadrenowy. Jego sole stanowią punkt wyjścia do całej chemii renu.
Tlenek renu(VI) jest mało reaktywny. Nie reaguje ani z wodą, ani z roztworami kwasów i zasad. Po stopieniu z NaOH daje nietrwały renian(VI) sodu, . W podobnej reakcji z tlenku renu(IV) można otrzymać również nietrwały renian(IV) sodu, .
Z siarką ren tworzy dwa siarczki: i . W połączeniach z fluorowcami ren występuje na stopniach utlenienia III – VII. Znane są: , , , , , , , , , , , oraz , który jest jedynym znanym halogenkiem metalu przejściowego na VII stopniu utlenienia.
Technologia i proces produkcyjny.
Ren pozyskuje się zazwyczaj z rud manganu. Podczas ich prażenia na powietrzu związki renu przekształcają się w lotny (temperatura wrzenia ), kondensujący w postaci pyłu. Przetwarza się go w nadrenian amonu, (APR, z ) i redukuje za pomocą wodoru.
W Polsce technologię pozyskiwania związków renu ze ścieków z huty miedzi opracowano w KGHM Ecoren i Instytucie Metali Nieżelaznych w Gliwicach. Metoda wykorzystuje technologie hydrometalurgiczne – otrzymywanie metali z rud, koncentratów i innych surowców za pomocą roztworów odpowiednio dobranych związków chemicznych.
Technologia składa się z dwóch zasadniczych części, realizowanych w oddzielnych instalacjach. W początkowej fazie ściek jest filtrowany, a następnie przepuszcza się go przez kolumny wypełnione żywicą jonowymienną. W nich odbywa się „wyłapywanie” jonów renu. Następnie ren jest wymywany. Wzbogacony roztwór (eluat renowy) stanowi surowiec do produkcji nadrenianu amonu, a w dalszej kolejności metalicznego renu.
Rynek.
Światowe zasoby renu szacuje się na maks. 17 tys. ton, największe występują w Chile, USA, Kanadzie, Kazachstanie, Rosji, Uzbekistanie i Peru. W Polsce ren występuje jako domieszka w złożach miedzi w okolicach Lubina. Największym producentem renu jest firma Molymet z Chile (w 2007 uzyskała ponad 20 ton), zaraz za nią Phelps Dodge ze Stanów Zjednoczonych oraz Kazakhmys z Kazachstanu. W Europie jedynym producentem renu z własnych źródeł jest polska spółka KGHM Metraco (do roku 2014 KGHM Ecoren), która zajmuje czwarte miejsce wśród globalnych potentatów.
Cena średnia renu metalicznego od 1991 r.
Najistotniejsze produkty handlowe renu to metal i APR. W pierwszych 2 dekadach XXI w. ceny renu ulegały znaczącym zmianom. Przez pierwsze 5 lat oscylowały one wokół 1000 USD/kg, po czym zaczęły wzrastać, dochodząc do 4000 USD/kg w 2012 r. Następnie zaczął się ich spadek do poprzedniego poziomu. W efekcie nastąpiło zamknięcie wielu zakładów odzyskujących ren w procesie recyklingu oraz zakładów produkujących ten metal

</doc>
<doc id="45502" url="https://pl.wikipedia.org/wiki?curid=45502" title="Struktura krystaliczna">
Struktura krystaliczna



</doc>
<doc id="45503" url="https://pl.wikipedia.org/wiki?curid=45503" title="Poziom energetyczny">
Poziom energetyczny

Poziom energetyczny – energia stanu dostępnego dla cząstki. 
Poziom może być zdegenerowany, jeśli dana wartość energii cechuje więcej niż jeden stan kwantowy. 

</doc>
<doc id="45504" url="https://pl.wikipedia.org/wiki?curid=45504" title="Waneta">
Waneta

Waneta (właściwie: "Wahnaataa, Wanotan, Wawnahton", ang. "The Charger", pol. "Pierwszy w Walce", ok. 1795 - 1848) - wódz Indian Yanktonai Dakotów, grupy Pabaksa, syn Czerwonego Grzmotu ("Red Thunder"). 
Urodził się nad rzeką Elm w obecnej Południowej Dakocie. Walczył wraz z ojcem w wojnie amerykańsko-brytyjskiej 1812 po stronie Brytyjczyków, odznaczając się i będąc raniony w bitwie pod Sandusky. Za zasługi otrzymał stopień kapitana armii brytyjskiej i został zabrany na wizytę do Anglii. Potem sympatyzował z Anglikami, aż do 1820, kiedy usiłował zniszczyć podstępnie amerykański Fort Snelling. Po tym zdarzeniu, nawiązał przyjazne stosunki z rządem USA. 5 lipca 1825 podpisał traktat handlowy w Forcie Pierre. 17 sierpnia 1825, jako pierwszy wódz Dakotów, podpisał Traktat Prairie du Chen, ustalający granicę Dakotów i innych plemion oraz USA. Zmarł w 1848 w Północnej Dakocie.

</doc>
<doc id="45506" url="https://pl.wikipedia.org/wiki?curid=45506" title="Południowa Dakota">
Południowa Dakota



</doc>
<doc id="45508" url="https://pl.wikipedia.org/wiki?curid=45508" title="Północna Dakota">
Północna Dakota



</doc>
<doc id="45510" url="https://pl.wikipedia.org/wiki?curid=45510" title="Grupa symetrii">
Grupa symetrii

Grupa symetrii (figury geometrycznej formula_1 w przestrzeni euklidesowej) – grupa wszystkich izometrii przekształcających daną figurę na samą siebie z działaniem składania przekształceń. Mimo że elementy tej grupy nie muszą być symetriami (dla figur ograniczonych może to być obrót), a dla figur nieograniczonych – przesunięcie równoległe lub symetria z poślizgiem, nazywane są one mimo to "symetriami figury" formula_2 Sens tej nazwy można wyjaśnić następująco: im więcej jest "symetrii figury", tym bardziej jest ona "symetryczna" (inaczej "regularna") w naiwnym sensie tego słowa.
Figury na płaszczyźnie (lub w przestrzeni większego wymiaru) mogą wyznaczać grupy symetrii będące różnymi grupami izometrii
"całej płaszczyzny" (lub przestrzeni większego wymiaru).
Grupy symetrii odgrywają dużą rolę w krystalografii.

</doc>
<doc id="45514" url="https://pl.wikipedia.org/wiki?curid=45514" title="Parapsychologia">
Parapsychologia

Parapsychologia ( – „przy”, „obok”, „poza czymś”) – dziedzina pseudonauki lub paranauki badająca rzekome zjawiska psychiczne, wywołane przez siły, zdające się posiadać charakter inteligentny lub przez nieznane moce utajone w umyśle ludzkim. Zajmuje się zjawiskami paranormalnymi.
Podział.
Parapsychologia bada 4 grupy zjawisk paranormalnych:
Jasnowidztwo, telepatię i prekognicję można określić ogólnie nazwą anomalna kognicja, natomiast wszystkie zjawiska paranormalne nazywane są anomalnymi zjawiskami mentalnymi. We współczesnej parapsychologii coraz częściej wyżej wymieniony podział zastępują słowa „Remote Viewing”. Obecnie również zanika granica pomiędzy anomalną kognicją a anomalną perturbacją, co jest spowodowane przez wyniki najnowszych eksperymentów.
W ujęciu prezentowanym przez Słownik psychologii (wydany w roku 2009)
parapsychologia zajmuje się badaniem procesów psi, które dzielą się na:
Badania parapsychologiczne.
Termin parapsychologia został wprowadzony w 1889 roku przez M. Dessoira, w innym znaczeniu niż obecnie obowiązujące. Upowszechnił się wraz z założeniem Laboratorium Parapsychologicznego na Uniwersytecie Duke’a w Durham, w Karolinie Północnej.
W 1930 badania parapsychologiczne rozpoczęli J.B. Rhine i L. Rhine. Celem ich było wykazanie, że zdolności parapsychiczne: jasnowidzenie, telepatia, prekognicja, pirokineza, wzmocniona empatia, teleportacja i psychokineza, mogą być demonstrowane i kontrolowane w warunkach laboratoryjnych. Wyniki badań Rhine’ów zostały opublikowane w Extra-Sensory Perception (1934). Wyniki tych badań zostały jednak zakwestionowane przez innych badaczy, ze względu na to, że eksperymenty Rhina nie były przeprowadzane w sposób uniemożliwiający dokonywanie oszustw i miały niewłaściwą metodologię (m.in. całkowicie błędną technikę statystycznej oceny wyników).
Pierwszą instytucją badawczą w USA zajmującą się zjawiskiem parapsychologii było ASPR ("Amerykańskie Towarzystwo Badań Parapsychicznych") założone w 1885 roku. W historii najnowszej do rozwoju współczesnej parapsychologii głównie przyczyniło się laboratorium Princeton Engineering Anomalies Research (istniejące w latach 1979–2007) oraz SRI International, natomiast wiele pojęć najnowszej terminologii parapsychologicznej opracował Ingo Swann.
Pochodzenie i historia parapsychologii.
Pramatką parapsychologii była magia. Magia, jak mówi encyklopedyczna formuła, opiera się na odwiecznej wierze człowieka w istnienie sił i istot nadprzyrodzonych. Dzięki określonym rytuałom i praktykom magicznym, wykorzystywanym przez osoby obdarzone nadprzyrodzoną mocą. Ludzie od zawsze chcieli zapanować nad siłami natury i nawiązać kontakty z innymi poziomami codziennej rzeczywistości, z innymi wymiarami.
Niektórzy naukowcy uważają, że z pierwotnej magii zaczęły się wyodrębniać kulty religijne, które stosując często podobne środki, szybko się od niej uniezależniły stając się nawet dla niej konkurencyjne. W oparciu o nauki magiczne wytworzyły się skomplikowane i rozbudowane ezoteryczne systemy rozwoju i samokształcenia duchowego oraz poznania otaczającego nas świata. Z magii wyodrębniły się również i inne pseudonauki i paranauki takie jak alchemia, astrologia, radiestezja oraz parapsychologia.
Zakres parapsychologii.
Parapsychologia zajmuje się tą sferą naszej psychiki i niecodziennymi zjawiskami z nią związanymi, które znajdują się obok zainteresowań tradycyjnie pojmowanej psychologii. Specyfika badanych przez parapsychologię zjawisk polega przede wszystkim na tym, że wymykają się one opisom naukowym. Współczesna nauka często kwestionuje ich istnienie ze względu na brak rzetelnych dowodów badań.
Oprócz pojęcia parapsychologia można napotkać również takie terminy jak: metapsychologia czy psychotronika. Określają one to samo zjawisko, ukazując nieco inne podejście do badanych domniemanych fenomenów. Metapsychologia to niemal archaiczne, rzadko używane w Polsce określenie. Przedrostek „meta” sugeruje, że źródła badanych zjawisk leżą poza naszą psychiką.
Parapsychologia często jest przedmiotem zainteresowania osób, które interesują się teoriami i praktykami okultystycznymi.
Klasyfikacja parapsychologii.
Przedmiotem sporów pozostaje istota parapsychologii – czy jest to pseudonauka, paranauka, czy może protonauka. Jej przeciwnicy uważają ją za pseudonaukę ze względu na to, że przeprowadzane przez parapsychologów testy na prawdziwość zjawisk paranormalnych są nierzetelne. Natomiast zwolennicy parapsychologii twierdzą, że wiele zjawisk paranormalnych występuje spontanicznie, nieregularnie, nie są powtarzalne, więc nie da się ich badać wedle reguł metody naukowej.
Od 1969 r. w USA istnieje Towarzystwo Parapsychologiczne. Współczesna parapsychologia (pretendująca do bycia nauką) najbliższa jest zainteresowaniom współczesnej psychologii transpersonalnej.

</doc>
<doc id="45517" url="https://pl.wikipedia.org/wiki?curid=45517" title="Wojna Czerwonej Chmury">
Wojna Czerwonej Chmury

Wojna Czerwonej Chmury – wojna Indian z plemion Dakotów i innych, pod dowództwem wodza Czerwonej Chmury, z siłami rządowymi USA, toczona w latach 1866–1868.
Przyczyny.
W 1851 rząd USA zawarł traktat z Indianami plemion Wielkich Równin, na mocy którego Amerykanie poprowadzili przez terytorium Indian Szlak Oregoński, a Indianie zobowiązali się nie przeszkadzać podróżującym tym szlakiem. W latach 60. John Bozeman odkrył inny dogodny szlak wiodący przez terytorium Indian, ze złotodajnych pól w Montanie do Fortu Laramie, nazwany szlakiem Bozemana. Ponieważ szlak przecinał kraj rzeki Powder, będący głównym terenem łowieckim Dakotów, próby podróży tym szlakiem spotykały się ze stanowczym zbrojnym oporem Indian. W czerwcu 1866 rząd amerykański podjął pertraktacje z Dakotami w sprawie przeprowadzenia tego szlaku, wysyłając jednocześnie ekspedycję wojskową pułkownika Henry Carringtona w celu budowy fortów na szlaku Bozemana, mających zabezpieczyć szlak i przyszłą drogę. Negocjacje prowadzono w Forcie Laramie. Z chwilą przybycia do fortu ekspedycji Carringtona, większość Indian, oburzonych, że rząd wysłał wojsko przed uzyskaniem zgody Indian, opuściła negocjacje pod przewodnictwem wodza Czerwonej Chmury. Jedynie część wodzów podpisała traktat, lecz Czerwona Chmura zapowiedział zabijanie wszystkich białych ludzi przekraczających rzekę Powder.
Przebieg.
Ekspedycja płk Carringtona wyruszyła na północ z Fortu Laramie i najpierw odbudowała opuszczony Fort Connor nad rzeką Powder, któremu nadano nową nazwę Fort Reno. Na początku lipca Carrington wyruszył dalej na północ, przekraczając rzekę Powder i budując nowy Fort Phil Kearny nad strumieniem Big Piney. W sierpniu część jego sił założyła jeszcze 90 mil na północ Fort C.F. Smith. Forty te były drewniane, otoczone palisadą lub murami z cegieł adobe.
Siły Indian tworzyły przede wszystkim plemiona Oglala i Miniconjou grupy Teton Dakotów (Lakota), ale też wojownicy plemion Hunkpapa i Brule grupy Teton Dakotów, plemion grupy Santee Dakotów, a także Szejenów i Arapahów. Naczelnym wodzem był wódz Oglalów, Czerwona Chmura. Innymi dowódcami byli m.in. Boją Się Nawet Jego Koni, Szalony Koń, Deszcz w Twarz, Hump i Dwa Księżyce.
Przez pierwsze miesiące Indianie prowadzili działania nękające, atakując drwali i żołnierzy koło Fortu Kearny. 21 grudnia 1866 Indianom udało się wciągnąć w zasadzkę 80-osobowy oddział wojska i kawalerii pod dowództwem kapitana Williama Fettermana w dolinie strumienia Peno na Szlaku Bozemana. W bitwie, nazwanej później "masakrą Fettermana" ("Fetterman masacre"), zginęli wszyscy żołnierze.
Po przerwie zimowej, Indianie wzmogli ataki na karawany i konwoje na szlaku oraz na żołnierzy i drwali wokół fortów. Próba ataku Szejenów na grupę żołnierzy nad strumieniem Warrior koło Fortu Smith 1 sierpnia 1867 została odparta dzięki wyposażeniu żołnierzy w nowe, bardziej szybkostrzelne karabiny odtylcowe Springfield zamiast odprzodowych i toczeniu przez nich walki zza barykady pni. Starcie to stało się znane jako "bój na łące" ("Hayfield Fight"). Również próba ataku na obóz drwali i żołnierzy koło Fortu Kearny 2 sierpnia została krwawo odparta, gdyż zdołali się oni schronić wewnątrz kręgu z ustawionych skrzyń wozów konnych i stamtąd się ostrzeliwali. W takich warunkach, taktyka Indian nie okazała się wystarczająco elastyczna i nie potrafili oni skutecznie użyć swojej znacznej przewagi liczebnej. Bitwa z 2 sierpnia stała się znana jako bitwa na barykadzie wozów ("Wagon Box Fight").
Pomimo jednak dwóch sierpniowych porażek, Indianie osiągnęli swój cel w postaci uniemożliwienia komunikacji szlakiem Bozemana. Od października 1867 rząd USA rozpoczął ponownie negocjacje z Indianami.
Konsekwencje.
29 kwietnia 1868 w Forcie Laramie rząd podpisał traktat pokojowy z częścią wodzów sprzymierzonych plemion. Na jego mocy Indianie zgodzili się osiąść w rezerwacie obejmującym tereny obecnej Dakoty Południowej na zachód od Missouri, zachowując prawo do polowania na bizony na północ od rzeki Platte Północnej. Rząd również potwierdził, że kraj rzeki Powder należy na zawsze wyłącznie do Dakotów, którzy nie chcieliby osiąść w rezerwacie. Forty: Reno, Philip Kearny i Smith zostały opuszczone przez żołnierzy, a następnie spalone. Po opuszczeniu fortów również wódz Czerwona Chmura podpisał 6 listopada 1868 pokój, przyrzekł nie walczyć odtąd z białymi Amerykanami i osiąść w rezerwacie. Zgodnie z zobowiązaniem, nie brał on udziału w kolejnej wojnie Dakotów z 1876.

</doc>
<doc id="45519" url="https://pl.wikipedia.org/wiki?curid=45519" title="Odżibuejowie">
Odżibuejowie



</doc>
<doc id="45520" url="https://pl.wikipedia.org/wiki?curid=45520" title="Arapahowie">
Arapahowie



</doc>
<doc id="45527" url="https://pl.wikipedia.org/wiki?curid=45527" title="Wizna">
Wizna

Wizna – wieś w Polsce, położona w województwie podlaskim, w powiecie łomżyńskim, w gminie Wizna. Leży nad Narwią na historycznym Mazowszu. 
Siedziba gminy Wizna. Dawniej miasto; uzyskała lokację miejską w 1400 roku, zdegradowana w 1870 roku. Miasto królewskie Korony Królestwa Polskiego, położone było w drugiej połowie XVI wieku w powiecie wiskim ziemi wiskiej województwa mazowieckiego. Miejsce obrad sejmików ziemskich ziemi wiskiej od XVI wieku do pierwszej połowy XVIII wieku. Do 1954 roku miejscowość była siedzibą gminy Bożejewo. W latach 1975–1998 miejscowość administracyjnie należała do województwa łomżyńskiego.
W miejscowości znajduje się kościół, który jest siedzibą parafii św. Jana Chrzciciela. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Piątnica.
Toponimia.
Etymologia nazwy wsi jest niezwykle trudna do ustalenia. Przy obecnym stanie wiedzy niemożliwe jest jej wyjaśnienie na gruncie języków słowiańskich. Być może pochodzi od staropruskiego słowa "wizene" – „rozmaryn” lub od niem. "Wiese(n)" – „łąka” („łąki”).
Historia.
XI – XV wiek.
Położony nad Narwią gród w Wiźnie od XI wieku strzegł wschodniej granicy Mazowsza przed najazdami Jaćwingów i Galindów, a także kontrolował drogę prowadzącą z Mazowsza w kierunku Grodna. Była to w tym czasie najdalej wysunięta pozycja piastowska w kierunku Jaćwieży, która leżała niemal dokładnie w połowie odległości między Łomżą a Tykocinem (wzdłuż brzegów Narwi). Był to najczęściej wspominany w dokumentach tego czasu gród wschodniego Mazowsza. Gród był zbudowany z drewna przekładkowego wypełnionego gliną, obłożonego kamieniami i zwieńczonego ostrokołem. W XII wieku książę Bolesław nadał prawo spławiania towarów Narwią z Wizny do Makowa. W 1145 wielki książę kijowski Wsewołod II Olegowicz przeprowadził zwycięską kampanię w Polsce, występując po stronie Władysława II, który prowadził ówcześnie działania zbrojne przeciw Bolesławowi IV. W rezultacie tych wydarzeń polski gród Wizna odszedł do Rusi Kijowskiej – za cenę oddania właśnie tego grodu Bolesław zdołał nakłonić Rusinów do porzucenia sojuszu z Władysławem. Gród często był obiektem ataków Jaćwingów, Prusów i Litwinów. W 1286 roku gród wiski zajęli Litwini, którzy z niego prowadzili ataki przeciwko Krzyżakom. Książę Bolesław II mazowiecki po przymierzu z Litwinami przypieczętowanym małżeństwem z córką litewskiego księcia Trojdena, pozostawił w ich posiadaniu Wiznę, mimo protestów Krzyżaków. Gdy w 1294 roku Krzyżacy zdobyli i zburzyli gród w Wiźnie, książę Bolesław samodzielnie odbudował gród w roku 1296 i obsadził go swoją załogą. Od tej pory Wizna zaczęła stawać się centrum oddzielnej dzielnicy książęcej, w której od około roku 1340 rządził Siemowit IV. 
Na podgrodziu około 1370–1373 roku lokowano na prawie książęcym, tj. polskim, osadę o charakterze miejskim. W 1379 roku stała się stolicą ziemi wiskiej, która graniczyła z Prusami i Litwą. W roku 1382 mazowiecki książę Siemowit IV zastawił Wiznę z całą kasztelanią Zakonowi Krzyżackiemu za 7000 florenów. Na podgrodziu mieszczącym osadę około 1390 roku został wzniesiony pierwotny kościół pod wezwaniem św. Marka. Osada ta została zniszczona przez pożar związany z napadem Litwinów w 1392 roku. W 1401 roku książę Siemowit IV wykupił zastaw od Krzyżaków. W tym też czasie odbudowano drewniany kościół na podgrodziu. 
W 1435 roku nowa osada założona na północ od podgrodzia otrzymała prawo miejskie chełmińskie w związku z czym rozplanowano istniejący do dzisiaj rynek z siatką ulic. W XIV wieku na terenie dawnego piastowskiego grodu zbudowano nowy drewniany zamek z murowaną bramą. Zamek ten odnowiono około 1490 roku i wtedy prawdopodobnie powstał od strony majdanu gotycki kamienno-ceglany budynek o 3 metrowych ścianach. W 1495 roku miasto wraz z ziemią wiską inkorporowano do Korony Królestwa Polskiego.
XVI – XVIII wiek.
W 1525 roku zakończono budowę późnogotyckiego kościoła pod wezwaniem św. Jana Chrzciciela, który ufundowała księżna Anna Mazowiecka.
W Wiźnie przebywały Anna Jagiellonka i królowa Bona Sforza. Po śmierci króla Zygmunta Augusta w kościele św. Jana złożono trumnę z ciałem króla w drodze konduktu z Knyszyna do Krakowa. W 1603 roku zamek w Wiźnie spalił się. Znaczenie Wizny spadło wraz z rozwojem Łomży. W 1710 roku król August II Mocny nadał miastu prawo do organizowania dodatkowych jarmarków. Po III rozbiorze w 1795 roku Wizna została włączono do Królestwa Prus jako część Departamentu białostockiego.
XIX – XX wiek.
Na mocy postanowień pokoju w Tylży, Wizna w latach 1807–1815 wchodziła w skład Księstwa Warszawskiego i jego Departamentu łomżyńskiego. Od 1815 roku na mocy postanowień kongresu wiedeńskiego obradującego po przegranej Napoleona Bonaparte, Wizna wraz z innymi terenami została zagarnięte przez Rosję.
W 1860 roku Wizna miała 2573 stałych mieszkańców.
Po powstaniu styczniowym Wizna utraciła prawa miejskie na podstawie carskiego dekretu.
Wizna stała się częścią odrodzonego państwa polskiego w 1919 roku. Według Powszechnego Spisu Ludności z 1921 roku ówczesną osadę miejską zamieszkiwało 2.670 osób, 1.952 było wyznania rzymskokatolickiego, 3 prawosławnego, 1 greckokatolickiego, a 714 mojżeszowego. Jednocześnie 1.996 mieszkańców zadeklarowało polską przynależność narodową a 674 żydowską. Było tu 367 budynków mieszkalnych. W 1932 roku w Wiźnie odsłonięto pomnik mieszkańców poległych w obronie Polski w wojnie z bolszewikami. 
Społeczność żydowska posiadała w miasteczku synagogę przy ul. Szkolnej. Obecnie na jej miejscu stoją domy jednorodzinne. 
W 1939 roku w okolicy Wizny znajdował się jeden z punktów polskiej linii obronnej opartej o rzekę Narew. Wizna, a raczej położona na wschód od niej przeprawa przez Narew, była niezwykle ważnym punktem strategicznym. Niedaleko rozegrała się bitwa znana jako obrona Wizny.
Dowódcą odcinka był kapitan Władysław Raginis. Walki o Wiznę trwały od 7 do 10 września. Punkt oporu w okolicach Wizny jest nazywany Polskimi Termopilami. 720 Polaków odpierało atak liczącego 42 tys. żołnierzy XIX Korpusu Pancernego dowodzonego przez generała Heinza Guderiana. Niedostateczne wsparcie artyleryjskie i nasycenie pozycji własną piechotą i bronią przeciwpancerną pozwoliło Niemcom szturmować poszczególne obiekty i niszczyć je przy użyciu ładunków wybuchowych. Oddziały polskie broniły się z dużym bohaterstwem, opóźniając marsz niemieckiego korpusu. Symbolem oporu stał się dowódca odcinka, który po kapitulacji ostatniego schronu nie opuścił bronionej pozycji, wysadzając się granatem. Polscy żołnierze poddali się dopiero po tym, jak Guderian zagroził rozstrzelaniem jeńców wojennych.
W czasie II wojny światowej cała ludność żydowska została wymordowana przez Niemców. Nie ma już w Wiźnie synagogi, która stała obok dzisiejszej szkoły.
W 1944 roku wojska niemieckie wysadziły w powietrze gotycki kościół św. Jana Chrzciciela.
W latach 1975–1999 Wizna wchodziła w skład województwa łomżyńskiego.
Sport.
W Wiźnie funkcjonował Klub Sportowy Skra Wizna. Początki tej drużyny sięgały 1955 roku. To właśnie wtedy powstał LZS Wizna, który, według doniesień z tamtego okresu, postawił na piłkę siatkową. Spadkobiercą pierwszego w Wiźnie klubu sportowego po wojnie była jednosekcyjna, zajmująca się wyłącznie piłką nożną Skra. Założycielami LZS Skra Wizna w 1993 roku byli: Leszek Klepacki, Jerzy Janczewski, Sławomir Olszewski i Andrzej Dobroński. Nazwa zespołu została wymyślona przez Wiesława Domurata, a herb zaprojektowany w 2010 roku przez Bartosza Grabowskiego. 
Od początku 2001 roku funkcjonował jako Klub Sportowy Skra Wizna. Wśród kibiców upowszechnianą nazwą był WKS (skrót od Wiski Klub Sportowy). Klub rozgrywał swoje mecze na stadionie gminnym przy ul. Kombatantów, natomiast jego siedziba znajdowała się w budynku pod adresem pl. kpt. Raginisa 35 w Wiźnie. Barwy klubu to czerwony i niebieski. SKRA posiadała trzy oddziały – Seniorów, Juniorów i Trampkarzy. Największym sukcesem drużyny było awansowanie do IV Ligi Podlaskiej w 2008 roku. Od sezonu 2010/2011 zmagała się z przeciwnikami w A Klasie grupy podlaskiej. Stowarzyszenie jest dalej utrzymywane przez prezesów klubu, jednak nie jest aktywne..

</doc>
<doc id="45528" url="https://pl.wikipedia.org/wiki?curid=45528" title="Tarnowskie Góry">
Tarnowskie Góry

Tarnowskie Góry (; , , "Tarnovské Hory"; ) – miasto w południowej Polsce, w województwie śląskim, siedziba powiatu tarnogórskiego, na północnym krańcu Górnośląskiego Okręgu Przemysłowego (GOP), historycznie na Górnym Śląsku.
W latach 1975–1998 miasto administracyjnie należało do województwa katowickiego.
W 2017 tarnogórska Kopalnia rud ołowiu, srebra i cynku wraz z systemem gospodarowania wodami podziemnymi została wpisana na listę światowego dziedzictwa UNESCO.
Według danych GUS z 31 grudnia 2020 r., Tarnowskie Góry liczyły 61 756 mieszkańców i były pod względem liczby ludności osiemnastym miastem w województwie śląskim, a także 67. spośród najludniejszych miast w Polsce. Tarnowskie Góry są w Polsce największym spośród miast i zarazem jedynym spośród miast ludniejszych niż 50 000, w których wybiera się burmistrza.
Położenie geograficzne.
Tarnowskie Góry leżą w środkowo-południowej części powiatu tarnogórskiego. Przez miasto przepływa m.in. Stoła (przez dzielnice Lasowice, Sowice i Strzybnicę), Drama (przez Repty Śląskie) i struga Pniowiec (przez dzielnicę Pniowiec). Miasto leży na skraju Niziny i Wyżyny Śląskiej. Tarnowskie Góry są głównym miastem Garbu Tarnogórskiego.
Najwyższymi wzniesieniami są Sucha Góra (352 m n.p.m.) i Srebrna Góra (347 m n.p.m.) na południu miasta, na granicy z Bytomiem, a najniżej położone są dolina Stoły (254 m n.p.m.) oraz dolina jej dopływu – Granicznej Wody (255 m n.p.m.) w północnej części miasta.
Miasto od Bytomia dzieli 12 km, od Gliwic 22 km, od Katowic 25 km, a od Lublińca 26 km.
Podział administracyjny.
Miasto zajmuje obszar 83,88 km² (w przybliżeniu 13% powierzchni powiatu tarnogórskiego) i od 1998 składa się z 11 dzielnic (będących jednostkami pomocniczymi gminy):
Do 1977 w skład miasta wchodziły Boruszowice, Hanusek oraz Mikołeska, zaś do 1994 dzielnicą Tarnowskich Gór było Miasteczko Śląskie z Żyglinem i Żyglinkiem oraz Bibielą i Brynicą.
Granice.
Tarnowskie Góry graniczą z:
Środowisko naturalne.
Klimat.
Tarnowskie Góry leżą w obrębie śląsko-krakowskiej dzielnicy klimatycznej. Charakteryzuje ją przewaga wpływów oceanicznych nad kontynentalnymi oraz sporadyczne oddziaływanie docierających tu od południowego zachodu przez Bramę Morawską mas powietrza zwrotnikowego. Docierają tu również zimne masy powietrza arktycznego z północy – głównie w chłodnej połowie roku. Średnia temperatura roczna wynosi 7,7 °C, zaś suma opadów atmosferycznych wynosi 699 mm w ciągu roku. Okres wegetacyjny trwa w Tarnowskich Górach średnio 246 dni.
Przyroda ożywiona.
Parki:
Ochrona przyrody.
Rezerwaty przyrody:
W mieście występują 123 pomniki przyrody (122 przyrody ożywionej i 1 nieożywionej), m.in.:
Ekologia i ochrona środowiska.
Problemem ekologicznym jest zagrożenie ze strony zwałowisk odpadów niebezpiecznych po byłych zakładach chemicznych.
W 2011 zaczęła działać Centralna Oczyszczalnia Ścieków (COŚ) znajdująca się w rejonie ulicy Grzybowej. Powstała ona w ramach pierwszego etapu projektu budowy w mieście systemu wodno-kanalizacyjnego.
Historia.
Historia miasta jest związana z wydobyciem rud srebra, ołowiu, a później również cynku. Według legendy, pierwszą bryłę kruszcu srebronośnego wyorał chłop Rybka ok. 1490 roku, co w 1612 roku w swoim dziele "Officina ferraria" zanotował Walenty Roździeński następującymi słowami „Srebrny kruszec w Bytomiu, na górach wnet nastał, Iny zasię od kruszca w mili zalanego, znaleziony przez chłopa Rybkę niejakiego”. Od tego czasu na teren dzisiejszego miasta zaczęli przybywać osadnicy, powstawały pierwsze osady górnicze.
Ówczesny właściciel ziem, Jan II Dobry, książę opolsko-raciborski, oraz margrabia Jerzy von Ansbach w 1526 roku nadali swoim włościom (a więc również terenom, na którym powstało przyszłe miasto) przywilej wspierający górnictwo, tj. „akt wolności górniczej”. W 1528 roku ogłosili oni akt uzupełniający prawodawstwo górnicze, tzw. "Ordunek Gorny" i odtąd (od 31 października 1528 roku) pierwsi urzędnicy zaczęli prowadzić rachunki tarnogórskiego górnictwa, zaś pierwsze księgi kopalniane od 1529 roku, odkąd tarnogórski Urząd Górniczy otrzymał własną pieczęć i herb (9 marca 1529 roku). Wówczas rozpoczyna się okres szybkiego rozwoju górnictwa rud srebronośnych oraz osady górniczej, stopniowo przekształcanej w miasto, w którym równie intensywnie rozwija się handel i rzemiosło. W 2. połowie XVI wieku wybudowano wiele istniejących do dziś kamienic. Najstarszym budynkiem murowanym w powstającym mieście był istniejący do dziś tzw. Dom Florczaka u wylotu ul. Ratuszowej, przy obecnej ul. Gliwickiej 6, będący w latach 1528–1562 pierwszą siedzibą tarnogórskiego Urzędu Górniczego.
Według badań Zdzisława Jedynaka, prawa miejskie i własny herb Tarnowskim Górom nadał 25 lipca 1562 roku w Ansbach margrabia brandenburski i książę karniowski Jerzy Fryderyk Hohenzollern.
W połowie XVI w. Tarnowskie Góry były największym ośrodkiem górnictwa kruszcowego na Górnym Śląsku. Wielu zwolenników znalazła tu reformacja. Jej utrwalenie nastąpiło po śmierci Jana II Dobrego (1532), kiedy miasto przeszło pod panowanie Hohenzollernów. W 1529 roku protestanci wybudowali pierwszy drewniany kościół, a dwa lata później na jego miejscu – murowany.
W 1531 roku utworzono szkołę braci polskich, której rektorem na przełomie XVI i XVII w. był Daniel Franconius, wybitny pedagog i poeta braci polskich. Świetności miasta kres położyła wojna trzydziestoletnia (1618–1648). W 1676 roku w Tarnowskich Górach wybuchła zaraza, która ustąpiła po procesji błagalnej do Piekar. Na pamiątkę tego zdarzenia tarnogórzanie zobowiązali się udawać corocznie w niedzielę po 2 lipca do Sanktuarium Matki Boskiej Piekarskiej. Tradycja ta trwa do dzisiaj.
16 grudnia 1740 roku wkroczeniem wojsk pruskich na Śląsk rozpoczęły się wojny śląskie. Po zakończeniu pierwszej z nich w 1742 roku miasto przeszło spod panowania austriackiego pod pruskie. W latach 80. XVIII w. powstała z inicjatywy Fryderyka Wilhelma von Redena rządowa kopalnia i huta „Fryderyk” – nazwana od królewskiego imienia, w której 19 stycznia 1788 roku uruchomiono jedną z pierwszych na kontynencie europejskim, sprowadzoną z Anglii, maszynę parową do odwadniania wyrobisk górniczych.
W 1803 roku otwarto pierwszą szkołę górniczą, kilkanaście lat później wydrążono nową sztolnię „Fryderyk”, założono drukarnię, wybrukowano Rynek oraz ul. Krakowską i Lubliniecką (obecnie ul. Opolska), założono nowe fabryki i hutę żelaza, rozpoczęto budowę wodociągów miejskich. Również wtedy powstała Spółka Bracka jako instytucja ubezpieczająca górników. W 1857 roku uruchomiono pierwszą linię kolejową do Opola. Rozwój miasta przyspieszyło również utworzenie w 1873 roku powiatu tarnogórskiego.
Podczas plebiscytu mieszkańcy miasta prawie w 85% opowiedzieli się za Niemcami, z kolei mieszkańcy powiatu opowiedzieli się za przynależnością do Polski – za Polską głosowało 62%, za przynależnością do Niemiec 38% (w tym prawie 10% tzw. emigrantów). W 1922 roku miasto włączono do Polski.
Na początku XX w. wyczerpały się zasoby rud i zakończyło się wydobycie kruszcu.
1 grudnia 1945 roku do miasta włączono gminy Sowice i Lasowice.
Nazwa.
Jest to staropolska nazwa komponowana, złożona z dwóch członów: "Tarnowskie" (co odpowiada we współczesnej polszczyźnie formie "tarnowickie") oraz "Góry" (czyli ze staropolskiego "gory", oznaczające ‘kopalnie’).
Pierwszy człon pochodzi od nazwy średniowiecznej wsi "Tarnowice", wchłoniętej później przez miasto (obecnie dzielnica Stare Tarnowice), której nazwa z kolei wywodzi się od staropolskiej nazwy osobowej (imienia) "Tarn", ta zaś od staropolskiego "tarna", czyli ciernia dzikiego gatunku śliwy – tarniny. Zatem w języku polskim "Tarnowskie Góry" to pierwotnie: "gory" = ‘kopalnie’ "tarnowskie", ewentualnie "tarnowickie", bo położone na gruntach właściciela "Tarnowic".
Niemcy zaadaptowali nazwę fonetycznie w sposób najprostszy z możliwych – modyfikacja formantu "–ice" w "–itz" – jako "Tarnowitz", co było zgodne z lokalnym, jeszcze średniowiecznym słowiańskim modelem nazewniczym (np. "Gliwice" → "Gleiwitz") oraz realiami własnościowymi (miasto Tarnowskie Góry powstało na gruntach wsi Tarnowice). Czesi przyjęli ten sam tradycyjny, słowiański model, stąd w czeskojęzycznych dokumentach i piśmiennictwie (również naukowym) miasto ma nazwę "Tarnovice", dopiero w nowszych czasach pojawia się równolegle sczechizowana forma "Tarnovské Hory", urobiona z polskiej nazwy. Łacińskie zapisy nazwy miasta były tworzone z formy niemieckiej, bądź staropolskiej, np.: singularne "Tarnovitium", "Tarnomontium", czy pluralne "Montes Tarnovicenses".
W najstarszych dokumentach z początku dziejów miasta nie rozróżniano pospolitego określenia "gory tarnowskie" (‘kopalnie pod Tarnowicami’, ‘kopalnie koło Tarnowic’) od nazwy własnej "Gory Tarnowskie" (‘miasto Tarnowskie Góry’). W XVI wieku mieszkańcy miasta posługiwali się trzema językami i w nich zapisywali oficjalną nazwę miasta: w języku niemieckim "Freye Bergstadt Tarnowitz", w języku czeskim "Swobodné Mésto Houry Tarnowské" (archaiczny zapis) oraz w języku polskim "Swobodne Miasto Gory Tarnowskie" lub "Swobodne Miasto na Gorach Tarnowskich". Historyczna nazwa miasta w języku polskim – Swobodne Miasto Gory Tarnowskie lub w skrócie "Gory Tarnowskie" – występuje w dokumentach z XVI, XVII i I połowy XVIII wieku, natomiast nazwa z odwrotnym szykiem wyrazów ("Tarnowskie Góry") pojawia się w tym okresie sporadycznie. W II połowie XVIII wieku oraz w wieku XIX w dokumentach występuje już praktycznie wyłącznie nazwa niemieckojęzyczna "Freie Bergstadt Tarnowitz", niemniej Józef Lompa w książce "Krótki rys jeografii Szląska dla nauki początkowej" z 1847 podaje polską nazwę "Góry Tarnowskie" . Wśród mieszkańców używana była również forma "Góry", tłumaczona na niemieckie "Bergen", natomiast w 1922, po przyłączeniu miasta do Polski, ostatecznie utrwaliła się forma "Tarnowskie Góry". Zdaniem dr. Marka Wojcika, błędnym tłumaczeniem niemieckiego "Freie Bergstadt Tarnowitz" jest pojawiające się od 1922 w wielu opracowaniach, a czasem również dokumentach i na pieczęciach sformułowanie "Wolne Miasto Górnicze Tarnowskie Góry" zawierające pleonazm ‘górnicze góry’, czyli ‘kopalniane kopalnie’.
Heinrich Adamy zalicza nazwę "Tarnowitz" do grupy miejscowości, których nazwy wywodzą się od nazw drzew i roślin, a dokładniej słowiańskiej nazwy tarniny „von tarn = Schwarzdorn, Schlehdorn (prunus spinosa)”, podając jako starszą, słowiańską formę "Tarnowicz" oraz znaczenie nazwy miasta w języku niemieckim 'Schlehdornstadt' (pol. ‘tarninowe miasto’).
Na pierwszej mapie Śląska, którą w 1561 narysował Martin Helwig z Nysy, miasto oznaczone jest jako "Tarnowitz". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Tarnovitium". W polskojęzycznej edycji pruskiego rozporządzenia Fryderyka Wielkiego z 1750 wśród śląskich miast wymienia polską formę "Tarnowskie Gory".
W 1612 Walenty Roździeński w staropolskim poemacie o śląskim hutnictwie pt. "Officina ferraria abo Huta i warstat z kuźniami szlachetnego dzieła żelaznego", opisuje genezę nazwy miasta "Tarnowskie Góry" oraz czas jego utworzenia za panowania Jana II Dobrego:
Proces powstania nazwy podobnie relacjonuje Felix Triest w topograficznym opisie Górnego Śląska z 1865 roku: 
Co się tłumaczy:
Demografia.
Dane z 31 grudnia 2016
Mieszkalnictwo.
Tereny zabudowy wielorodzinnej zajmują 311,06 ha, w tym zabudowanych jest 42,37% powierzchni. Największy odsetek terenów mieszkaniowych skupia się w dzielnicy śródmiejskiej, a zwłaszcza w ścisłym centrum miasta, jak również na Osiedlu Kolejarzy, Kolonii Staszica, Lyszcze, Sabinie (Osiedle Gruzełki), Blaszynie i Osiedlu Mickiewicza. Wśród pozostałych dzielnic, największy odsetek terenów mieszkaniowych posiadają dzielnice: Lasowice (Osiedle Generała Andersa), Osada Jana i Stare Tarnowice (Osiedle Przyjaźń).
Symbole miasta.
W herbie obok złotego orlego skrzydła z herbu Jana II Dobrego, księcia opolskiego, górnośląskiego Piasta, znajduje się także pół czarnego orła z herbu Hohenzollernów, których przedstawicielem był Jerzy Fryderyk von Ansbach, nadający miastu herb w 1562 r. Młotki (pyrlik i żelazko) symbolizują górnictwo – główne zajęcie pierwszych mieszkańców miasta. Labry i klejnot nad hełmem stanowią jego udostojnienie.
Flagę miasta tworzą obecnie barwy srebrna (biała), czarna i złota (żółta). Flaga nawiązuje do herbu. W okresie pruskim miasto używało flagi czarno-białej, wywodzącej się bezpośrednio od barw rodowych Hohenzollernów.
Na obecnie używanej pieczęci miejskiej widnieje herb miasta i jego nazwa otaczająca herb kołem. Pieczęcie te widnieją na dokumentach wydawanych przez reprezentantów władzy samorządowej Tarnowskich Gór.
Polityka.
Burmistrz.
Urzędującym burmistrzem jest od 2006 Arkadiusz Czech. W wyborach samorządowych 2006 uzyskał w I turze wynik 23,68%, a w II – 51%.
W kolejnych w 2010 uzyskał w I turze wynik 41,04%, a w II – 69,33%. Zarówno w wyborach w 2006, jak i w 2010 jego głównym przeciwnikiem w II turze był poprzedni burmistrz – Kazimierz Szczerba.
W 2014 z powodzeniem ubiegał się o reelekcję z wynikiem blisko 65% w I turze.
Ponownie w I turze zwyciężył w wyborach w 2018, uzyskując 63% głosów.
Tarnowskie Góry są największym pod względem liczby ludności miastem w Polsce, w którym władzę wykonawczą sprawuje burmistrz, a nie prezydent miasta.
Atrybutem burmistrza jest łańcuch z Herbem Wielkim Tarnowskich Gór wykonany z metalu barwy srebrnej; łańcuch używany jest podczas oficjalnych i uroczystych wystąpień.
Obecny Burmistrz Tarnowskich Gór ma dwóch zastępców (wiceburmistrzów):
Rada Miejska.
W skład Rady Miejskiej w Tarnowskich Górach wchodzi 23 radnych. Obecnym Przewodniczącym Rady jest reprezentujący Komitet Wyborczy Inicjatywa Obywatelska Powiatu Tarnogórskiego Adrian Wolnik, zaś wiceprzewodniczącymi są Franciszek Nowak (również IO), Łukasz Garus z Koalicji Obywatelskiej oraz Mirosław Grzęda z Prawa i Sprawiedliwości.
Urząd Miejski.
Urząd Miejski w Tarnowskich Górach składa się z 26 komórek organizacyjnych znajdujących się w czterech budynkach w centrum miasta:
Miasta partnerskie.
Miastami partnerskimi Tarnowskich Gór są:
Gospodarka.
Tarnowskie Góry są jednym z 2 miast powiatowych w województwie śląskim (obok Cieszyna) oraz jednym z 17 miast w Polsce zaliczanych do klasy A pod względem atrakcyjności inwestycyjnej (dane Instytutu Badań nad Gospodarką Rynkową w Warszawie).
Transport.
Drogowy.
Tarnowskie Góry leżą na skrzyżowaniu dróg krajowych:
Ponadto przez Tarnowskie Góry ma przebiegać droga ekspresowa S11 łącząca Pomorze ze Śląskiem.
Komunikacja miejska.
W latach 1992–2018 działał w Tarnowskich Górach Międzygminny Związek Komunikacji Pasażerskiej obsługujący w ostatnim dniu swego istnienia 60 linii autobusowych na terenie gmin Krupski Młyn, Miasteczko Śląskie, Mierzęcice, Ożarowice, Świerklaniec, Tarnowskie Góry, Toszek, Tworóg, Wielowieś i Zbrosławice. Ponadto przez gminy należące do MZKP przebiegało 13 linii obsługiwanych przez Komunikacyjny Związek Komunalny Górnośląskiego Okręgu Przemysłowego.
1 stycznia 2019 roku kompetencje i majątek zarówno MZKP, jak i KZK GOP (a także MZK Tychy) przejął Zarząd Transportu Metropolitalnego (ZTM) należący do Górnośląsko-Zagłębiowskiej Metropolii.
30 kwietnia 2013 otwarty został nowy dworzec autobusowy z zadaszonym peronem, placem manewrowym oraz parkingiem dla kilkunastu autobusów. Wzdłuż ulicy Częstochowskiej wytyczono miejsca parkingowe pozwalające na zastosowanie tzw. systemu „park and ride”. Koszt projektu „Przystanek Europa – regionalne centrum obsługi pasażerskiej w Tarnowskich Górach” wyniósł 20,6 mln złotych, z czego 11 mln złotych wyniosło dofinansowanie ze środków Unii Europejskiej.
Latem 2014 roku na ulice miasta wyjechały pierwsze autobusy hybrydowe firmy Volvo.
Tarnowskie Góry nie mają i nigdy nie miały komunikacji trolejbusowej ani tramwajowej, choć w przypadku tej drugiej istniały w przeszłości plany przedłużenia linii z Piekar Śląskich przez Świerklaniec lub z Bytomia przez Stolarzowice do Tarnowskich Gór.
Kolejowy.
Przez Tarnowskie Góry przebiegają następujące linie kolejowe:
W mieście znajduje się zabytkowy dworzec kolejowy stacji Tarnowskie Góry z 1888 roku. Z zewnątrz posiada neoklasycystyczną kamieniarkę, lecz wewnątrz został on przebudowany w stylu socrealistycznym. W maju i czerwcu 2007 został odrestaurowany. W Strzybnicy znajduje się z kolei nieużytkowany budynek dworca stacji Tarnowskie Góry Strzybnica z 1868 roku. Oba budynki figurują w gminnej ewidencji zabytków miasta Tarnowskie Góry.
W pobliżu Tarnowskich Gór znajduje się jedna z największych stacji rozrządowych Europy, która rozciąga się na długości kilku kilometrów od przystanku w Miasteczku Śląskim do stacji w Tarnowskich Górach.
Lotniczy.
W odległości ok. 20 km od Tarnowskich Gór znajduje się port lotniczy Katowice-Pyrzowice.
Około 15 km na północny zachód od miasta, w 2013 oddano do użytku śmigłowcowe lądowisko Brynek, które zarządzane jest przez Nadleśnictwo Brynek.
Media.
ukazujące się nieregularnie:
Edukacja i nauka.
Historia.
Pierwszą znaną ze źródeł historycznych placówką edukacyjną w Tarnowskich Górach była założona w 1531 protestancka szkoła kształcąca w języku polskim i niemieckim. W okresie kontrreformacji w przekształcono ją w szkołę katolicką (formalnie w 1629), która rozpoczęła regularne nauczanie dopiero w 1666. W latach 1713–1756 Jezuici dodatkowo prowadzili w mieście progimnazjum. Po przejęciu Śląska przez Prusy w Tarnowskich Górach ponownie otwarto szkołę protestancką (1754) i odtąd w mieście działały szkoły obu wyznań, a od 1846 również szkoła żydowska. W latach 1803–1933 funkcjonowała szkoła górnicza, która była pierwszą średnią szkołą zawodową w Tarnowskich Górach. W 1870 otwarto Szkołę Realną, późniejsze Królewskie Gimnazjum Realne (niem. "Königliches Realgymnasium zu Tarnowitz") – pierwszą w mieście średnią szkołę ogólnokształcącą. Szczególnie w okresie międzywojennym miasto słynęło z dobrze rozwiniętego szkolnictwa (Państwowe Gimnazjum Męskie, Państwowe Gimnazjum Żeńskie, zespół szkół powszechnych przy ul. Parkowej, Seminarium Nauczycielskie, „Szkoła Raciborzanek”).
Współczesność.
Żłobki, przedszkola, szkoły podstawowe i średnie.
W Tarnowskich Górach obecnie działa 1 żłobek publiczny, 14 przedszkoli publicznych, 8 publicznych szkół podstawowych (nr 3, 5, 8, 9, 10, 11, 13, 15) i 4 zespoły szkolno-przedszkolne, prowadzone przez samorząd miejski. W mieście istnieje też 9 zespołów szkół o charakterze zawodowym: budowlanym, ekonomicznym, gastronomicznym, hotelarskim, mechanicznym, elektronicznym, odzieżowym, medycznym, kolejowym oraz chemicznym. Młodzież ma też możliwość pobierania nauki w 6 liceach ogólnokształcących (I L.O. im. Stefanii Sempołowskiej, II L.O. im. Stanisława Staszica, IV L.O. w Zespole Szkół Technicznych i Ogólnokształcących, VI Liceum Ogólnokształcącym z wojskowością, Zespole Szkół Chemiczno-Medycznych i Ogólnokształcących im. M. Skłodowskiej-Curie, Salezjańskim Ośrodku Szkolno-Wychowawczym) i Centrum Kształcenia Ustawicznego. Ponadto w mieście jest też Państwowa Szkoła Muzyczna I stopnia oraz Specjalny Ośrodek Szkolno-Wychowawczy.
Szkoły wyższe i nauka.
Od 2003 funkcjonuje w Tarnowskich Górach uczelnia – Filia Wyższej Szkoły Zarządzania i Administracji w Opolu z miejscowym Wydziałem Nauk Społecznych.
W 1993 powstał Instytut Tarnogórski – Placówka Naukowo-Badawcza (z 3 zakładami badawczymi), który od 1999 funkcjonuje w strukturze stowarzyszenia naukowego Instytut Tarnogórski i Muzeum.
Honorowi obywatele Tarnowskich Gór.
Tytuły nadane od 1990 roku.
W III Rzeczypospolitej nadawany przez Radę Miejską tytuł Honorowego Obywatela Miasta Tarnowskie Góry otrzymało do tej pory 20 osób:

</doc>
<doc id="45530" url="https://pl.wikipedia.org/wiki?curid=45530" title="Porozumienie Polskie">
Porozumienie Polskie

Porozumienie Polskie (PP) – polska prawicowa partia polityczna, działająca od 1999, nieprzerwanie kierowana przez Jana Łopuszańskiego.
Historia.
Ugrupowanie powstało 23 kwietnia 1999, zostało zarejestrowane pod numerem EwP 90 w ewidencji partii politycznych.
Założyli je rozłamowcy z Akcji Wyborczej Solidarność, skupieni wokół Koła Poselskiego „Porozumienie Polskie”. Koło to w Sejmie III kadencji powstało 9 września 1998 z inicjatywy siedmiu posłów AWS (należących dotąd do Zjednoczenia Chrześcijańsko-Narodowego lub związanych ze Stowarzyszeniem Rodzina Polska). W jego skład wchodzili Mariusz Grabowski (Tarnów), Piotr Krutul (Białystok), Jan Łopuszański (Radom), Halina Nowina Konopka (Olsztyn) i Witold Tomczak (Kalisz), a także Mariusz Olszewski (Kielce, przeszedł w trakcie kadencji do Koła Parlamentarnego Alternatywa) i Anna Sobecka (Toruń, została w trakcie kadencji posłem niezrzeszonym).
Ugrupowanie krytykowało działalność rządu Jerzego Buzka, sprzeciwiało się rozmowom akcesyjnym z Unią Europejską i akcesji do NATO.
W wyborach prezydenckich w 2000 Porozumienie Polskie reprezentował lider partii. W głosowaniu Jan Łopuszański zdobył 0,79% poparcia (139 682 głosów), zajmując 8. miejsce wśród 12 kandydatów.
Przed wyborami parlamentarnymi w 2001 „PP” przystąpiło do organizowanej z inicjatywy Radia Maryja, Ligi Polskich Rodzin, zachowując odrębność organizacyjną. Mandaty poselskie w ramach LPR uzyskali wszyscy dotychczasowi deputowani stronnictwa, a także należący do „PP” Stanisław Papież i Stanisław Szyszkowski, jak też paru rekomendowanych przez tę partię kandydatów bezpartyjnych.
Na początku 2003 „PP” zakończyło współpracę z Ligą Polskich Rodzin. Trzech posłów (Jan Łopuszański, Halina Nowina Konopka i Mariusz Grabowski) powołało 15 stycznia tego samego roku Koło Poselskie „PP”. istniejące w niezmienionym składzie do końca IV kadencji Sejmu. Pozostali parlamentarzyści związani ze stronnictwem wstąpili do LPR. W wyborach do Parlamentu Europejskiego w 2004 partia nie wzięła udziału.
W 2005 Porozumienie Polskie wystawiło w wyborach parlamentarnych czterech kandydatów do Senatu (wszystkich posłów i bezpartyjnego Józefa Rypińskiego). Ponadto z listy LPR wystartował do Sejmu członek „PP” Zdzisław Burakowski, który otrzymał 275 głosów. Żaden z członków Porozumienia Polskiego nie uzyskał mandatu w parlamencie. W przedterminowych wyborach dwa lata później oraz w wyborach do PE w 2009 „PP” nie wystartowało. W wyborach parlamentarnych w 2011 jedna członkini „PP” startowała do Sejmu z listy Prawicy Rzeczypospolitej, uzyskując 31 głosów. W żadnych kolejnych wyborach partia nie brała udziału.

</doc>
<doc id="45532" url="https://pl.wikipedia.org/wiki?curid=45532" title="Tum">
Tum

Tum (od niemieckiego "Dom") – średniowieczna nazwa katedry lub kolegiaty, obecnie w zasadzie nie używana, choć niemieckie słowo "Dom" należałoby właśnie tak tłumaczyć, a nie jako katedrę.
Nie wszyscy etymolodzy zgadzają się z powyższym wywodem, kolegiaty bowiem budowano też później, lecz nazwa rzadko której lokalizacji nawiązuje do słowa "tum". W językach germańskich słowo "dom" oryginalnie pochodziło z "satem" – od znaczenia "plac do siedzenia" w hochdeutsch, zapisane jako "tuom". Nie ma więc potrzeby wywodzenia słowa "tum" od "dom", skoro niemieckie "Dom" miało formę "tuom" i wcale nie oznaczało "katedry" czy "kolegiaty". "Doom" czy "dōm" znaczy także sąd, a wiadomo, że na tumach odbywały się sejmy, w których zasądzano wyroki, a także "dumano", czyli radzono.
Nazwa "tum" przetrwała w nazwie Ostrów Tumski (nazwa wysp – np. na Warcie w Poznaniu oraz na Odrze we Wrocławiu i Głogowie), a także w nazwie wsi Tum koło Łęczycy oraz Wzgórza Tumskiego w Płocku.

</doc>
<doc id="45533" url="https://pl.wikipedia.org/wiki?curid=45533" title="Kolegiata">
Kolegiata

Kolegiata (łac. collegium – zgromadzenie równoprawnych urzędników) – kościół niebędący katedrą, przy którym istnieje kapituła kanoników.
Jak archikatedra jest kościołem wyższym rangą wobec katedry, tak archikolegiata jest kościołem wyższym rangą wobec kolegiaty.

</doc>
<doc id="45537" url="https://pl.wikipedia.org/wiki?curid=45537" title="Grabówek (Gdynia)">
Grabówek (Gdynia)

Grabówek (kaszb. "Grabòwka") – dzielnica Gdyni granicząca z następującymi dzielnicami tegoż miasta: Leszczynki (od północy), Śródmieście (od wschodu), Działki Leśne, Witomino, Chwarzno-Wiczlino (wszystkie trzy od południa) oraz Pustki Cisowskie-Demptowo(od zachodu). Sporą część Grabówka obejmuje Trójmiejski Park Krajobrazowy.
Była wsią klasztoru kartuzów w Kartuzach w powiecie puckim województwa pomorskiego w II połowie XVI wieku. 
Historia.
Dzielnica powstała w miejscu wsi Grabówek, po której nie ma obecnie śladu.
Podczas okupacji Niemcy zmienili nazwę dzielnicy na "Grabau". Była to nazwa wspomnianej wsi w czasach II Rzeszy. Na kładce przy przystanku
SKM Gdynia Stocznia MO strzelała do stoczniowców podczas masakry grudniowej w 1970 roku, w tym do Janka Wiśniewskiego. Przy niej rozpoczął się marsz z jego ciałem na drzwiach wzdłuż ulicy Morskiej (wówczas Czerwonych Kosynierów) do Śródmieścia.
Transport.
Przechodzi tędy bardzo ważna ul. Morska. Po niej jeździ wiele linii trolejbusowych i autobusowych. Stacja SKM w Trójmieście Gdynia Stocznia. Warto wspomnieć, że pobliska stacja Gdynia Grabówek wbrew nazwie nie znajduje się w tej dzielnicy, lecz w Leszczynkach.

</doc>
<doc id="45540" url="https://pl.wikipedia.org/wiki?curid=45540" title="Prawa De Morgana">
Prawa De Morgana

Prawa De Morgana – twierdzenia w logice matematycznej i teorii mnogości sformułowane przez angielskiego matematyka Augustusa De Morgana.
Logika.
gdzie formula_2 i formula_3 oznaczają zdania w sensie logiki.
Prawa umożliwiają definiowanie jednych spójników zdaniowych za pomocą innych. Na przykład korzystając z koniunkcji i negacji, za pomocą prawa podwójnej negacji można określić alternatywę:
Tabele wartości logicznych.
Porównanie wartości w czwartej i siódmej kolumnie ostatniego wiersza obu tabel (oznaczonych kolorem żółtym) daje przekonanie o prawdziwości wyrażeń
bez względu na wartościowanie zmiennych formula_2 i formula_3 (ma ono zawsze wartość logiczną równą 1). Zdania takie jak nazywa się tautologiami.
Rachunek kwantyfikatorów.
W rachunku kwantyfikatorów prawa De Morgana opisują reguły zaprzeczania kwantyfikatorom:
gdzie formula_12 jest dowolnym zdaniem zależnym od zmiennej formula_13
Teoria mnogości.
W teorii mnogości prawa De Morgana służą opisowi działania dopełnienia (lub dokładniej: różnicy zbiorów):
Z zasady indukcji matematycznej to samo prawo zachowane jest dla skończenie wielu zdarzeń:
gdzie formula_18
Analogicznie wysławia się i zapisuje prawa De Morgana dla nieskończonych rodzin zbiorów (w powyższych wzorach należy przyjąć, że formula_19 jest taką rodziną).
Algebry Boole’a.
Jeżeli formula_20 jest zupełną algebrą Boole’a, to dla formula_21

</doc>
<doc id="45541" url="https://pl.wikipedia.org/wiki?curid=45541" title="Stroczek domowy">
Stroczek domowy

Stroczek domowy ("Serpula lacrymans" (Wulfen) J. Schröt.) – gatunek grzybów z rodziny stroczkowatych "(Serpulaceae)".
Systematyka i nazewnictwo.
Pozycja w klasyfikacji według Index Fungorum: "Serpula, Serpulaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1781 r. Franz Xaver von Wulfen nadając mu nazwę "Boletus lacrymans". Obecną, uznaną przez Index Fungorum nazwę nadał mu w 1885 r. Joseph Schröter, przenosząc go do rodzaju "Serpula".
Ma ok. 40 synonimów naukowych.
Nazwę polską podał Henryk Orłoś w 1951 r. W polskim piśmiennictwie mykologicznym gatunek ten opisywany był też pod nazwami: stroczek łzawy, stroczek rosisty, huba rosista, drzewoniszcz rosisty, toczek rosisty, prawdziwy grzyb domowy, stroczek łzawiący, stroczek płaczący.
Morfologia.
Początkowo tworzy puszystą, watowatą, białą grzybnię, na której z czasem powstają jasnożółte lub czerwone plamy. Grzybnia przekształca się w błonkowaty, przylegający do podłoża, rozpostarty lub rozpostarto-odgięty owocnik, który może osiągnąć długość do kilkudziesięciu cm i grubość 3–10 mm. Czasami tworzy także kapelusiki o szerokości 2–10 cm. Owocnik i kapelusiki mają tępy, równy, watowaty, lub filcowaty i nabrzmiały brzeg. Miąższ początkowo elastyczny i gąbczasty, potem gumowaty, w końcu łukowaty.
Powierzchnia owocnika pokryta hymenoforem, który początkowo jest nierówny, potem w miarę rozwoju staje się rurkowaty, labiryntowaty, siateczkowaty i jamkowaty (hymenofory tego typu określa się jako meruliowate). Początkowo ma barwę żółtawą, żółtopomarańczową, potem brązową, oliwkowobrązową, czerwonobrązową.
Początkowo ma przyjemny, grzybowy zapach, potem zapach staje się nieprzyjemny. Smak łagodny.
Tworzy białoszare sznury grzybniowe o grubości kilku mm i długości kilku metrów. Początkowo są one elastyczne i miękkie, w miarę rozwoju twardnieją i stają się sztywne i kruche.
Znaczenie.
Saprotrof obligatoryjny, wywołujący bardzo intensywną brunatną zgniliznę drewna. Rozwija się głównie na drewnie sosny i innych drzew iglastych, rzadziej na drewnie drzew liściastych. Popularnie nazywany jest grzybem domowym. Rozwija się na drewnie konstrukcyjnym znajdującym się w wilgotnych, słabo wentylowanych pomieszczeniach, a także na papierze i tkaninach naturalnego pochodzenia. W pierwszym etapie zaatakowane drewno pokrywa się białą, watowatą grzybnią, potem wytwarza się owocnik grzyba. Drewno brunatnieje, robi się miękkie i pęka zarówno wzdłuż, jak i w poprzek włókien. W rezultacie rozpada się na wielościenne, spróchniałe klocki. Wytwarzane przez grzyba sznury grzybniowe mogą przerastać ściany, mury, beton, niektóre wykładziny podłogowe i docierać do miejsc odległych nawet o kilka metrów, gdzie grzyb znów kontynuuje rozwój, jeśli napotka na drewno.
Grzyb rozkłada zawartą w drewnie celulozę. Jednym z produktów jej rozkładu jest woda dostarczająca grzybowi niezbędną wilgoć. Owocniki i grzybnię można łatwo usunąć mechanicznie. Przerastające podłoże sznury grzybniowe zachowują jednak żywotność i w sprzyjających warunkach grzyb rozwija się ponownie.
Ochrona polega na profilaktycznym zabezpieczaniu drewna środkami grzybobójczymi.

</doc>
<doc id="45551" url="https://pl.wikipedia.org/wiki?curid=45551" title="Alfons Lütke-Westhues">
Alfons Lütke-Westhues

Alfons Lütke Westhues (ur. 17 maja 1930 w Westbevern, zm. 8 marca 2004 w Warendorfie) – niemiecki jeździec.
Od 1953 był w narodowej kadrze Niemiec w jeździectwie. W barwach wspólnego zespołu RFN i NRD startował na igrzyskach olimpijskich w 1956 (główne zawody odbywały się w Melbourne, ale jeźdźcy – ze względu na problemy z transportem koni – rywalizowali w Sztokholmie) i zdobył złoty medal w drużynowym konkursie skoków przez przeszkody. Lütke Westhues startował na koniu Ala, partnerami w drużynie byli Fritz Thiedemann (koń Meteor) i Hans Günter Winkler (koń Halla).
Wielokrotnie uczestniczył także w innych zawodach najwyższej rangi. Zakończył karierę w 1960, ale pracował dalej dla Niemieckiego Związku Jeździeckiego jako trener, sędzia i budowniczy parkurów.
Udane występy olimpijskie w jeździectwie, na tych samych igrzyskach, miał także jego brat, August Lütke Westhues.

</doc>
<doc id="45552" url="https://pl.wikipedia.org/wiki?curid=45552" title="Guma arabska">
Guma arabska

Guma arabska ( lub ; E414) – twardniejąca na powietrzu guma roślinna, będąca wydzieliną wyciekającą naturalnie w wyniku uszkodzeń lub otrzymywaną przez nacięcie pnia i gałęzi akacji senegalskiej i innych gatunków z rodzaju "Acacia" pochodzących z Afryki. Znana była już w starożytności.
Właściwości.
Guma arabska jest nierozpuszczalna w etanolu, eterze i olejach, słabo w glicerolu. Prawie całkowicie, lecz bardzo powoli, rozpuszcza się w podwójnej w stosunku do swojej masy ilości wody. Otrzymany roztwór jest bezbarwny lub żółtawy, gęsty, lepki, kleisty i lekko kwasowy. Po wysuszeniu występuje jako żółtawobiałe, żółte lub jasnobursztynowe, czasem z różowawym odcieniem, kruche, nieprzezroczyste, kuliste, owalne lub nerkowate kawałki (łezki) o średnicy ok. 1−3 mm, często ze spękaną powierzchnią, łatwo łamiące się na nieregularne, białawe lub jasnożółtawe, kanciaste bryłki o strukturze muszlowatej, szkliste i przezroczyste. Niekiedy surowiec jest sproszkowany; według "FP VIII" jest to guma arabska suszona rozpyłowo ("Gummi Acaciae dispersione dessiccatum").
Głównym składnikiem gumy arabskiej jest polisacharyd zwany arabiną, będący solą wapniową, magnezową lub potasową kwasu arabinowego. Ponadto w surowcu tym są zwykle zawarte enzymy utleniające – oksydazy i peroksydazy, które mogą powodować niezgodności w recepturze aptecznej np. z witaminą A lub azotanem bizmutu(III).
Zastosowanie.
Farmaceutyka.
Guma arabska jest stosowana w lecznictwie jako środek osłaniający w stanach zapalnych błon śluzowych oraz jako pomocniczy surowiec w recepturze aptecznej – do emulgowania olei tłustych, olejków eterycznych, tłuszczów, wosków i żywic (tzw. emulgator koloidalny olej–woda do użytku wewnętrznego) oraz jako lepiszcze w procesie granulacji na mokro w technologii wytwarzania tabletek (w stężeniu 10–20%). Ze względu na zawarte w niej enzymy utleniające, nie powinna być mieszana z substancjami łatwo utleniającymi się, o ile nie została poddana inaktywacji przez ogrzewanie w temp. 80 °C przez godzinę lub w autoklawie w temp. 120 °C przez 20 min. Nawet w bardzo dużych stężeniach guma arabska nie tworzy galaretowatych żeli.
Guma arabska jest wyszczególniona w polskim urzędowym spisie dozwolonych substancji dodatkowych jako E414 i może być stosowana na zasadzie "quantum satis", to znaczy „ile potrzeba”.
Inne.
Roztwory gumy arabskiej były jednymi z pierwszych obiektów badań w chemii koloidów. Wykorzystywał je w tym celu Thomas Graham.
Z gumy arabskiej wytwarza się kleje (biurowe i do znaczków pocztowych) oraz farby artystyczne.
Guma arabska jest jednym z głównych składników cukierków cuberdon.

</doc>
<doc id="45553" url="https://pl.wikipedia.org/wiki?curid=45553" title="August Lütke-Westhues">
August Lütke-Westhues

August Lütke Westhues (ur. 25 lipca 1926 w Westbevern, zm. 1 września 2000 w Münsterze) – jeździec niemiecki, brat Alfonsa.
Od 1953 trenował w niemieckiej kadrze jeździeckiej. Zdobył dwa medale olimpijskie na igrzyskach w 1956 (nominalnie w Melbourne, zawody jeździeckie w Sztokholmie) – był drugi w Wszechstronnym Konkursie Konia Wierzchowego (WKKW) indywidualnie; zdobył także srebro w WKKW drużynowo, w barwach wspólnej, NRD-RFN-owskiej reprezentacji. Partnerami Lütke Westhuesa w drużynie byli Otto Rothe (na koniu Sissi) i Klaus Wagner (na koniu Prinzess). Sam startował na koniu Trux von Kamax, zarówno w konkursie drużynowym, jak i indywidualnym.

</doc>
<doc id="45555" url="https://pl.wikipedia.org/wiki?curid=45555" title="Crazy Horse">
Crazy Horse



</doc>
<doc id="45556" url="https://pl.wikipedia.org/wiki?curid=45556" title="Siedzący Byk">
Siedzący Byk

Siedzący Byk (dakota "Tȟatȟáŋka Íyotake", "Tatanka Yotanka", wym. , ; ur. ok. 1831, zm. 15 grudnia 1890) – wódz i szaman Indian plemienia Hunkpapa grupy Teton Dakotów (Siuksów).
Od 1863 roku w silnej opozycji do białych. Współautor spektakularnego zwycięstwa połączonych sił Dakotów i Szejenów w bitwie nad Little Bighorn w 1876 roku. Po bitwie poprowadził swych ludzi do Kanady, gdzie znalazł schronienie przed ścigającymi go kawalerzystami amerykańskimi. Po nieudanych negocjacjach pokojowych pomiędzy wodzem a delegacją amerykańską zdecydował się pozostać w Kanadzie, gdzie ochronę zagwarantowała mu kanadyjska policja. Amerykanie zdecydowali o pozbawieniu Siuksów żywności poprzez wypalanie prerii przy granicy z Kanadą oraz wybicie bizonów będących głównym źródłem pożywienia Indian.
W roku 1881 został zmuszony do powrotu do Stanów Zjednoczonych, gdzie został zamknięty w rezerwacie. W roku 1885 przez cztery miesiące występował w „Wild West Show” Buffalo Billa, jednak gdy Buffalo Bill zaproponował mu podróż do Europy, Siedzący Byk odmówił, twierdząc, że musi pozostać w swoim kraju. W 1890 roku, po osiedleniu się w rezerwacie, został zastrzelony przez indiańskich policjantów na służbie armii USA, którzy mieli rozkaz aresztować go za udział w zakazanym Tańcu Duchów. Tymi policjantami byli Głowa Byka i Czerwony Tomahawk.
Dwa tygodnie później próba uspokojenia nastrojów w rezerwacie Pine Ridge przez wojsko doprowadziła do masakry nad Wounded Knee grupy innego wodza Siuksów – Wielkiej Stopy (ang. "Big Foot").

</doc>
<doc id="45557" url="https://pl.wikipedia.org/wiki?curid=45557" title="Katechu">
Katechu

Katechu (nazwa z jęz. malajskiego) – wysuszony ekstrakt wodny z drewna i kory, otrzymywany przez ługowanie. 
Drewno stanowiące surowiec wyjściowy pozyskuje się m.in. z akacji katechu ("Acacia catechu") oraz "Acacia suma". Katechu służy do barwienia bawełny i jedwabiu oraz wstępnego garbowania skór. Zawiera m.in. katechiny. Dodany do innych garbników ułatwia ich penetrację i rozjaśniania skórę. Jest też stosowany do konserwacji sieci rybackich i żagli oraz w lecznictwie.
W języku polskim wyraz katechu jest nieodmienialny. Występuje jako uatrakcyjnienie wiersza "Fuga" Kazimierza Wierzyńskiego.
Zobacz też.
akacja

</doc>
<doc id="45558" url="https://pl.wikipedia.org/wiki?curid=45558" title="Kacerstwo">
Kacerstwo



</doc>
<doc id="45560" url="https://pl.wikipedia.org/wiki?curid=45560" title="Wilson Pickett">
Wilson Pickett

Wilson Pickett (ur. 18 marca 1941 w Prattville, Alabama, zm. 19 stycznia 2006) – amerykański wokalista soulowy. W latach sześćdziesiątych Pickett należał obok Otisa Reddinga i Arethy Franklin do najpopularniejszych artystów swego gatunku. Autor takich przebojów jak "In the Midnight Hour, Land of 1000 Dances, Mustang Sally" i "Funky Broadway".
W 1991 roku Wilson Pickett został wprowadzony do "Rock and Roll Hall of Fame".

</doc>
<doc id="45561" url="https://pl.wikipedia.org/wiki?curid=45561" title="Ptolemeusz XII Neos Dionizos">
Ptolemeusz XII Neos Dionizos

Ptolemeusz XII Neos Dionizos (gr. "basileus Ptolemaios XII Theos Philopator II Theos Philadelphos II Theos Neos Dionysos", pol. "król Ptolemeusz Bóg Miłujący Ojca Bóg Miłujący Siostrę Bóg Młody Dionizos", egip. "Ptulmis Anchdżetmeriptahaaset, Juaenpaneczernetinechem Setepenptah Irimaatenre Sechemanchamon") – w latach 80-57 p.n.e. i 55-51 p.n.e. władca Egiptu z dynastii Ptolemeuszów (nieoficjalnie zwany Auletes (flecista) z powodu zamiłowania do gry na flecie - aulosie) syn Ptolemeusza IX Sotera II i Kleopatry Selene I, mąż Kleopatry V Tryfajny II, ojciec Kleopatry VI Tryfajny III, Bereniki IV, Kleopatry VII, Ptolemeusza XIII, Ptolemeusza XIV i Arsinoe IV. Czworo ostatnich dzieci z nieznanej matki, prawdopodobnie wywodzącej się ze sfer kapłańskich.
Wysłany przez babkę Kleopatrę III, wraz z braćmi na wyspę Kos, pobierał nauki u kapłanów-lekarzy ze świątyni Asklepiosa. Po opanowaniu wyspy przez króla Pontu Mitrydatesa VI Eupatora, wpadł w jego ręce, a następnie przebywał na jego dworze. Po śmierci Kleopatry Berenike III i Ptolemeusza XI na zaproszenie mieszkańców Aleksandrii przybył do Egiptu i objął tron. W 79 r. poślubił swoją siostrę, Kleopatrę V Tryfajnę. Oficjalna koronacja na króla Egiptu nastąpiła w 76 p.n.e.
Władzę nad krajem sprawował dzięki poparciu Rzymu, uzyskanemu drogą łapówek dla czołowych polityków i darowizn pieniężnych dla państwa rzymskiego (np. za uznanie za króla przez rzymski senat zapłacił 6 000 talentów). Polityka uległości w stosunku do Rzymu podczas aneksji Cypru (58-56 p.n.e.) i duże darowizny obciążające budżet królewski i barki poddanych doprowadziły do wybuchu niezadowolenia społecznego. Ptolemeusz musiał opuścić Aleksandrię i udał się na wygnanie, początkowo na wyspę Rodos, a następnie do Rzymu.
Od 58 p.n.e. Egiptem rządziła córka Ptolemeusza, Berenike IV, najpierw ze swoją matką, a po jej śmierci w 57 p.n.e. z mężem Archelaosem. Ptolemeusz w tym czasie zabiegał o rzymskie poparcie w odzyskaniu tronu, co zakończyło się rzymską interwencją w 55 p.n.e. Armia pod dowództwem prokonsula Syrii, Aulusa Gabiniusza (który dostał od Ptolemeusza 10 000 talentów łapówki) pokonała Archelaosa, który zginął w walce, i zdobyła Egipt. Ptolemeusz objął ponownie tron 15 kwietnia 55 p.n.e.
Pierwszym krokiem w drugim okresie sprawowania władzy było zamordowanie rządzącej dotychczas córki Bereniki IV i jej zwolenników. Drugą osobą w państwie stał się zausznik i wierzyciel faraona, rzymski bankier Gajusz Rabiriusz Postumus, mianowany ministrem finansów, który pożyczył Ptolemeuszowi część pieniędzy na łapówkę dla Gabiniusza. Postumus wykorzystał swoją pozycję do bezwzględnego ściągania z poddanych zaległych długów królewskich. Jednak po roku, w obliczu groźby rebelii, Ptolemeusz musiał usunąć rzymskiego bankiera ze stanowiska. W 52 p.n.e. koregentką została Kleopatra VII. Ptolemeusz zmarł na początku 51 p.n.e., wcześniej zobowiązując Rzym do patronatu nad dynastią.

</doc>
<doc id="45562" url="https://pl.wikipedia.org/wiki?curid=45562" title="Tygrys azjatycki">
Tygrys azjatycki

Tygrys azjatycki, tygrys ("Panthera tigris") – gatunek dużego, drapieżnego ssaka łożyskowego z podrodziny panter (Pantherinae) w rodzinie kotowatych (Felidae), największego ze współczesnych pięciu gatunków dzikich kotów z rodzaju "Panthera", jeden z największych drapieżników lądowych (wielkością ustępuje jedynie niektórym niedźwiedziom). Dorosłe samce osiągają ponad 300 kg masy ciała przy ponad 3 m całkowitej długości. Rekordowa masa ciała samca, z podgatunku tygrysa syberyjskiego, wynosi 423 kg. Dobrze skacze, bardzo dobrze pływa, poluje zwykle samotnie. Dawniej liczny w całej Azji, zawsze budzący grozę, stał się obiektem polowań dla sportu, pieniędzy lub prewencyjnej obrony (ludzi i zwierząt hodowlanych). Wytępiony w wielu regionach, zagrożony wyginięciem, został objęty programami ochrony. Największa dzika populacja żyje w Indiach (gdzie w niektórych regionach tygrysy są uważane za zwierzęta święte).
Słowo „tygrys” pochodzi od greckiego wyrazu "tigris", które z kolei ma najprawdopodobniej irańskie korzenie.
Został opisany przez Linneusza w 10. edycji "Systema Naturae" (1758) jako "Felis tigris". W 1858 roku rosyjski przyrodnik Nikołaj Siewiercow opisał tego dzikiego kota pod nazwą "Tigris striatus". W 1929 Pocock zaliczył go do rodzaju "Panthera".
Obecnie większość zoologów zgadza się z przynależnością tygrysa do tego właśnie rodzaju. Dokładniej przeprowadzone badania anatomiczne wykazały jednak, że tygrys może być blisko spokrewniony z panterą mglistą. Przynależność rodzajowa tego kota jest więc niepewna. Obecnie prowadzone są szczegółowe badania anatomiczne, genetyczne oraz molekularne, których celem jest ustalenie relacji pokrewieństwa między przedstawicielami Pantheriinae.
Pochodzenie tygrysa.
Filogeneza tygrysów nie została jednoznacznie wyjaśniona. Współczesna wiedza o pochodzeniu tych drapieżników opiera się na niewielkiej ilości materiału kopalnego. Wszystkie żyjące współcześnie duże koty zaliczane są do podrodziny Pantheriinae. Najstarszym znanym gatunkiem o możliwym dużym stopniu pokrewieństwa jest znaleziony w północnych Chinach i na Jawie wczesnoplejstoceńska, mniejsza od tygrysa "Panthera palaeosinensis". Najprawdopodobniejszym prekursorem linii kotowatych, z której powstał "Panthera tigris", jest wymarła przed kilkoma milionami lat "Panthera schreuderi". Nie ma jednak pewności, gdyż jego skamieniałości nie wskazują jednoznacznie na pokrewieństwo ze znanym współcześnie tygrysem.
Kilka milionów lat temu niemal w całej Azji dominował "P. t. acutidens", od którego pochodzi tygrys chiński ("Panthera tigris amoyensis"). Jedna z teorii zakłada, że wszystkie tygrysy, które zasiedlają tereny inne, niż Indonezja, wywodzą się właśnie od tego podgatunku. Około 1,2 miliona lat temu w Indonezji pojawił się "Panthera tigris trinilensis" (tygrys z Trinil) odkryty na stanowisku archeologicznym Trinil na Jawie. Według większości zoologów jest on przodkiem wszystkich znanych indonezyjskich podgatunków tygrysa i nie wywodzi się od wcześniejszego "P. t. acutidens".
Skamieliny tygrysów znajdowano również na Borneo, we wschodniej Beringii i na Sachalinie. W Indiach i północnej Azji tygrys pojawił się pod koniec plejstocenu.
Zasięg występowania i siedlisko.
Dawniej był szeroko rozprzestrzeniony w Azji – od wschodniej Turcji i Morza Kaspijskiego po wschodnią Rosję (do Morza Ochockiego) i Mandżurię. Południowa granica zasięgu ciągnęła się od północnego Iranu po Półwysep Malajski, Jawę i Bali.
Obecnie występuje w Azji południowej i wschodniej, a właściwie w małych, izolowanych populacjach na obszarze między Indiami a Wietnamem i Tajlandią oraz w Chinach, na wschodzie Rosji i na Sumatrze. Na przestrzeni ostatnich 100 lat utracił około 93% z dawnego zasięgu.
Zajmuje różnorodne siedliska – od wiecznie zielonych tropikalnych lasów deszczowych, przez namorzyny i południowe zbocza Himalajów po zaśnieżoną tajgę syberyjską. Preferuje tereny z dostępem do wody, gęsto porośnięte wysoką roślinnością, zasobne w duże ssaki kopytne.
Budowa.
Tygrys jest najpotężniejszym przedstawicielem rodziny kotowatych i jednym z największych drapieżników lądowych. Osiągana przez dorosłe samce masa – w zależności od podgatunku – może przekraczać 300 kg przy całkowitej długości ciała ponad 3 m. Nieco większe od niego były wymarłe smilodony i lwy jaskiniowe, a współcześnie jedynie legrysy, pochodzące ze skrzyżowania tygrysicy z lwem, osiągają większe rozmiary. Rozmiary tygrysów zmieniają się w zależności od wysokości zajmowanych terenów, najmniejsze żyją w terenach niżej położonych.
Największym podgatunkiem jest tygrys syberyjski – notowana rekordowa masa samca wynosi 384 kg, a najmniejszym tygrys sumatrzański. Mniejszy od niego tygrys balijski został wytępiony przez człowieka w 1937. Był przeciętnie dwukrotnie mniejszy od swojego syberyjskiego krewniaka.
Masywne ciało o silnej budowie z krótkimi, bardzo muskularnymi nogami zakończone jest długim ogonem ułatwiającym utrzymanie równowagi. Tygrysy mają bardzo dobrze rozwiniętą tę zdolność. Jak u wszystkich kotów przednie łapy mają pięć, a tylne cztery palce. Wszystkie palce zakończone są ostrymi pazurami o sierpowatym kształcie. Odpowiednia budowa ostatniego paliczka oraz obecność mięśni poruszających ten paliczek powodują, że pazury mogą być cofane. Umiejętność chowania pazurów umożliwia tygrysowi bardzo ciche stąpanie przy podkradaniu się do ofiary, a ich wysunięcie ułatwia przytrzymywanie i rozrywanie zdobyczy. Wysunięte pazury tygrysa stanowią bardzo groźną broń. Służą również do czyszczenia futra, zachowywania równowagi przy pokonywaniu nierównych przeszkód oraz zaznaczania terytorium poprzez rysowanie śladów na ziemi i korze drzew.
Nieco dłuższe tylne łapy są przystosowane do skakania. Tygrys jest drugim po pumie rekordzistą w skoku wzwyż – potrafi wskoczyć na wysokość 5 m – i drugim po lwie w skoku w dal – jednym skokiem pokonuje odległość 8–9 m. Na wysokość 2 m wskakuje trzymając zdobycz ważącą 50 kg. Jednym uderzeniem łapy jest w stanie zabić zwierzę wielkości dużego psa, a nawet człowieka.
Kolejnym elementem przystosowania do drapieżnego trybu życia jest budowa szczęki tygrysa – uzębienie tnąco-kruszące z silnie rozwiniętymi kłami i łamaczami. W szczęce osadzonych jest 30 zębów. Długie do ok. 75 mm kły służą do zabijania ofiary i rozrywania mięsa.
Najlepiej rozwiniętym zmysłem tygrysów jest słuch. Wychwytują dźwięki o częstotliwości od 200 Hz do 100 kHz, pięciokrotnie wyższe niż słyszane przez człowieka (do 20 kHz). Prawdopodobnie tygrysy potrafią rozpoznać gatunki zwierząt po wydawanych przez nie odgłosach, co wyjaśniałoby dużą precyzję w odnajdywaniu ulubionych gatunków.
Zmysł węchu u tygrysa nie należy do wysoko rozwiniętych. Jest zdecydowanie słabszy niż u psów. Do rozpoznawania zapachów wykorzystywany jest pomocniczo narząd Jacobsona. Podobnie do lwów, aby ułatwić dopływ powietrza do receptorów węchowych, tygrysy otwierają pysk i wysuwają język w charakterystycznym grymasie.
Jak wszystkie wielkie koty z rodzaju "Panthera", tygrys potrafi ryczeć. Głos ryczącego "króla dżungli" słyszany jest z odległości 3 km. Tygrys potrafi też pływać, a płynąc może zabić ściganą ofiarę. Bardzo dobrze czuje się w wodzie, potrafi przepłynąć rzekę o szerokości 6–8 km, a z nurtem rzeki 29 km.
W oku tygrysa występują dwa typy czopków. Tygrysy mają okrągłe źrenice i żółte tęczówki. W nocy światło odbite od oczu tygrysa przybiera kolor od czerwonożółtego do niebieskozielonego – w zależności od źródła światła i kąta jego padania. Na zdjęciach robionych w świetle lampy błyskowej powstaje tzw. efekt czerwonych oczu. Tygrysy, jak wszystkie koty, mają oko osłonięte przesłoną migawkową, tzw. trzecią powieką.
Umaszczenie.
Jest uzależnione od podgatunku i pory roku, od żółtawego do czerwonopomarańczowego z czarnymi, wyrazistymi pręgami. Boki głowy i strona brzuszna są białe. Kształt i rozmieszczenie pręg są zależne od podgatunku, a szczegółowy układ – unikalny dla każdego osobnika – może stanowić podstawę do identyfikacji. Podgatunki północne mają generalnie jaśniejsze futro.
Owłosienie tygrysów pełni funkcję zmysłu dotyku. Wibryssy występują na brwiach, policzkach i – najdłuższe, mierzące do 15 cm – na górnej wardze po obydwu stronach pyska. Włosy czuciowe rozłożone są nierównomiernie na całej skórze zwierzęcia. U podgatunków południowych przeciętna długość włosów waha się od 7–20 mm na grzbiecie do 15–35 mm na brzuchu. Gęstość futra jest zależna od czynników geograficznych i pory roku.
Białe tygrysy.
Jest to jeden z wielu wariantów umaszczenia "Panthera tigris", głównie podgatunku nominatywnego. Jego cechami charakterystycznymi są: białe umaszczenie sierści, ciemnobrązowe lub o barwie serpii pasy, niebieskie oczy, różowy nos oraz różowe poduszki łap. Nie są to osobniki albinotyczne. W antycznej indyjskiej literaturze odniesienia do białych tygrysów nie występowały. Były one jednak obecne w chińskich wierzeniach i przedstawiano je w figurach, stąd najpewniej były znane Chińczykom już w czasach antycznych. W Indiach donoszono o ich obserwacjach dopiero w XIX wieku.
Rzadziej białe osobniki występują u tygrysa amurskiego ("Panthera tigris altaica"). Wszystkie białe tygrysy trzymane w ogrodach zoologicznych pochodzą od jednego ojca o imieniu "Mohan", którego schwytano w 1851 roku. Był jednym z czterech kociąt zwyczajnie umaszczonej tygrysicy. Trójkę młodych i matkę zabito, zaś Mohana schwytano do niewoli. Gen warunkujący biały kolor sierści jest dziedziczony autosomalnie recesywnie. Tygrysy te mają stosunkowo więcej problemów zdrowotnych, niż umaszczone normalnie; dotykają ich m.in. rozszczep wargi i podniebienia, zez oraz skolioza. Jest to wynik chowu wsobnego, który stosowany jest ze względu na parcie na uzyskanie białych tygrysów, popularnych w ogrodach zoologicznych. Gen warunkujący białą sierść występuje naturalnie jedynie u 1 na 10 tys. osobników.
Czarne tygrysy.
Choć pojawiały się doniesienia o czarnych tygrysach, nie pozyskano nigdy żadnego okazu czy choćby skóry. Zachowały się jedynie doniesienia o upolowanych egzemplarzach. Te nietypowo umaszczone osobniki wzbudziły zainteresowanie kryptozoologów.
Niebieskie tygrysy.
W 1910 roku amerykański misjonarz Harry R. Caldwell podczas polowania na tygrysy zauważył osobnika maści niebieskiej na obrzeżach miasta Fuzhou. Okoliczni mieszkańcy mieli w okolicy dostrzec więcej takich tygrysów. Barwa sierści przypominała tę u kotów maltańskich.
Golden Tabby.
Tygrysy „Golden Tabby” (zwane również „Strawberry”) to odmiana kolorystyczna tygrysa występująca jedynie w niewoli. Powstaje w wyniku kojarzenia białych i zwykłych tygrysów. Barwa ich sierści jest złocista, jasna, mają jasne nogi i pomarańczowe pasy. Ich sierść jest grubsza niż u zwyczajnie umaszczonych tygrysów. W 2016 w niewoli żyło około 30 tak umaszczonych okazów. Przeciętnie są one większe od zwyczajnie umaszczonych osobników, podobnie jak białe tygrysy.
Tryb życia.
Większość tygrysów żyje w lasach tropikalnych oraz na terenach porośniętych przez zarośla trawiaste, trzcinowe i bambusowe. Są bardzo aktywnymi drapieżnikami naziemnymi, rzadko wchodzą na drzewa. Na miejsce odpoczynku najchętniej wybierają cień pod drzewami, a na stepach syberyjskich – rozpadliny skalne.
Pokarm i strategia polowania.
Tygrys jest drapieżnikiem stojącym na najwyższym poziomie piramidy ekologicznej. Poluje na wszelkie zwierzęta niezależnie od wielkości. Jedynie dorosłe, zdrowe nosorożce i słonie potrafią skutecznie obronić się przed jego atakiem, a mimo tego zdarzają się utarczki pomiędzy nimi a tygrysem. Podobnie wyglądają konfrontacje z większymi od tygrysa niedźwiedziami brunatnymi. Chociaż obydwa olbrzymy wzajemnie się unikają (obecnie obydwa gatunki są bardzo rzadkie) dochodzi między nimi do walk, w których niedźwiedź nierzadko zostaje pokonany. Zwykle tygrysy zabijają niedźwiedzie młode lub te, które zapadły w sen zimowy lub dopiero się z niego wybudziły.
Tygrys najchętniej poluje na duże ssaki kopytne (sambary, gaury, bawoły, dzikie świnie), nie gardzi młodym słoniem lub nosorożcem, który oddalił się od stada, zdarza mu się zabijać krokodyle, a nawet duże ryby, na które czatuje przy brzegu. Poluje z ukrycia. Wykorzystując słuch i wzrok oraz gęstwiny podkrada się do ofiary. Stąpa bardzo cicho, ponieważ – jak większość kotów – potrafi chować pazury i przyczajony wyczekuje, aż cel ataku zbliży się do niego. Potrafi biec z prędkością 60 km/h. Przednimi łapami powala atakowane zwierzę na ziemię i wbija kły w jego kark często przerywając tym uderzeniem rdzeń kręgowy, tchawicę, żyłę lub tętnicę szyjną ofiary. Dużym zwierzętom rozrywa gardło i czeka, aż ofiara skona. Tylko 1 na 10–20 ataków kończy się sukcesem drapieżnika. Duża zdobycz wystarcza mu na kilka dni. Jednorazowo zjada 20–35 kg mięsa, wygłodniały – nawet do 50 kg.
Podchodzi pod osiedla ludzkie. Stare tygrysy czasami wybierają na swoje ofiary ludzi i zwierzęta domowe, zwłaszcza bydło. Jest to spowodowane prawdopodobnie utratą sprawności łowieckiej, np. przez wady uzębienia. Osłabiony osobnik zmuszony jest do opuszczenia swojego terytorium w poszukiwaniu łatwiejszej zdobyczy. Zdarza się, że młody tygrys napada na człowieka, ale takie zdarzenia tłumaczone są jako przypadkowe. Poluje zarówno w dzień, jak i w nocy, przy czym największą aktywność wykazuje przed i po zachodzie słońca, nocą zwykle patrolując zajmowane terytorium. Zbiorowe polowania w małych grupach rodzinnych – podobnie jak to robią lwy – zdarzają się tygrysom, ale należy to do rzadkości. Wodę pije pobierając ją lekko wywiniętym językiem – sposobem stosowanym jedynie przez kotowate i psowate.
Terytorium.
Samce obejmują tereny o powierzchni 60–100 km², a samice do 20 km². Wielkość terytorium zależy od warunków środowiska, a szczególnie od ilości pokarmu jaką może dostarczyć tygrysowi. Im mniej pokarmu tym większe terytorium. Terytoria są znakowane moczem, odchodami i wydzieliną gruczołów zapachowych. Znakowanie przyczynia się do ograniczania liczby starć pomiędzy "gospodarzem" terenu a przybyszami poszukującymi nowych, nieobjętych we władanie terytoriów.
Obszar kontrolowany przez jednego samca może zawierać areały osobnicze kilku samic. Zarówno samce, jak i samice obejmują areały osobnicze nienakładające się z areałami innych przedstawicieli tej samej płci. Areał osobniczy samicy jest mniejszy, ponieważ w czasie polowania nie może się ona zbytnio oddalać od miejsca, w którym ukryła swoje młode.
Zachowania socjalne.
Zachowania socjalne tygrysów nie należą do skomplikowanych. Podstawową jednostkę rodzinną stanowi samica z młodymi. Samce czasem przebywają w towarzystwie samicy i swoich młodych. Spotykane czasami dorosłe tygrysy wędrujące w małych grupach są ze sobą spokrewnione. W przypadku samic jest to zwykle matka z córką. W warunkach naturalnych nie spotyka się grup niespokrewnionych ze sobą osobników. Sytuacje takie mają miejsce w niewoli i na terenach o wymuszonym, nienaturalnym dla tych zwierząt zagęszczeniu.
Dorosły samiec jest najczęściej samotnikiem z wysoko rozwiniętym terytorializmem. Tylko w okresie rozrodu tworzy rodziny, dzieląc swój rozległy rewir z kilkoma samicami. W konfrontacji z innymi osobnikami wykazuje silną agresję bez względu na to, czy ma do czynienia z samcem, czy z samicą. Z reguły dochodzi do demonstracji kłów i wymiany odgłosów. W skrajnych przypadkach – choć zdarza się to stosunkowo rzadko – konfrontacje między tygrysami kończą się śmiercią jednego z jej uczestników. Czasami obserwowano przypadki wzajemnej tolerancji.
Do komunikowania się pomiędzy sobą tygrysy używają różnorodnych dźwięków. Rycząc informują inne tygrysy o zajmowanej pozycji. Częściej od głośnego ryczenia wydają różnego rodzaju pomruki, warczenie, parskanie, prychanie i miauczenie. Wśród obserwatorów nie ma zgody co do tego, czy tygrysy potrafią mruczeć. W komunikacji bezpośredniej dużą rolę odgrywają ruchy ogona.
Rozród i rozwój.
Samice osiągają dojrzałość płciową pomiędzy 3–4 rokiem życia, samce średnio o rok później. W ciepłej strefie klimatycznej samice mogą przystępować do rozrodu o każdej porze roku, ale najczęściej (oraz w strefie zimnej) następuje to od końca listopada do początku kwietnia. Wchodząc w okres rui samice nawołują samca głośnym ryczeniem i spryskują moczem okoliczne drzewa i skały, sygnalizując w ten sposób gotowość do rozpoczęcia okresu godowego. Takie zachowania powtarza do czasu kopulacji lub zakończenia rui. Przy malejącej liczbie tygrysów zdarza się, że samica nie znajduje partnera do rozrodu. Do ponownej rui dochodzi po 10–60 dniach, okres ten jest różny u poszczególnych samic.
Ciąża trwa 93–114 dni (najczęściej 104–106 dni), w miocie rodzi się zwykle 3–4, ale zdarzają się mioty od 1–7 młodych. Młode tygrysię po urodzeniu jest ślepe i bezradne. Waży ok. 1 kg. Śmiertelność młodych w pierwszym roku życia sięga 1/3, a w dwóch pierwszych latach życia może przekroczyć 50%. Szacuje się, że tylko jedno tygrysię z miotu osiągnie dojrzały wiek. Najsłabsze w miocie często ginie tuż po urodzeniu. Wiele młodych ginie na skutek powodzi, a także pożarów wzniecanych przez ludzi przy wyrębie lasów pod uprawy rolne. Samiec obejmujący nowe terytorium, na którym znajdują się samice z młodymi zabija wszystkich potomków swojego poprzednika, aby przyspieszyć gotowość samicy do kopulacji. Po utracie młodych samica wchodzi w estrus w ciągu kilku miesięcy, a wychowując młode – po 2–3 latach od poprzedniej rui.
Około 8 tygodnia życia młode są zdolne do opuszczenia kryjówki i podążania za matką, która wychowuje je bez pomocy samca. Jego udział w wychowaniu potomstwa ogranicza się do obrony terytorium przed intruzami, czasem do zabawy z młodymi. W okresie wychowywania potomstwa tygrysica jest najbardziej niebezpieczna dla każdego potencjalnego wroga. Wiele z dokonanych przez tygrysicę ataków na człowieka miało miejsce w wyniku zaskoczenia jej w okresie opieki nad młodymi.
Wymiana zębów mlecznych na zęby stałe rozpoczyna się ok. 6 miesiąca życia. Młode tygrysy wdrapują się na drzewa, ale z wiekiem stają się cięższe i robią to coraz rzadziej. Samodzielność młode tygrysy uzyskują około 18 miesiąca życia, ale pozostają z matką do 2–2,5 roku. Młode samice obierają sobie nowe terytorium w pobliżu matki, natomiast samce wyruszają na poszukiwanie nowych terenów wdając się w walki z innymi samcami. Na wolności żyją 10–15 lat, w niewoli 16–20. Zanotowano jeden przypadek 26-letniego tygrysa.
Zagrożenia dla tygrysa.
Wysoka śmiertelność młodych, zwyczaje obejmowania terytorium poprzez walkę między samcami, upodobanie do polowania na duże ssaki kopytne, które broniąc się potrafią zabić tygrysa oraz walki z niedźwiedziami lub stadami wilków – to naturalne przyczyny śmierci tygrysów. Jednak największym wrogiem tygrysa jest człowiek i azjatycka medycyna ludowa, uznawana obecnie za „przekleństwo tygrysów”. Nowell i Jackson z Cat Specialist Group (IUCN) za największe zagrożenia dla istnienia gatunku uznali profesjonalnie zorganizowane kłusownictwo, zmniejszającą się na skutek przełowienia liczebność zwierząt stanowiących bazę pokarmową tygrysów oraz utratę siedlisk.
Futro z tygrysa – uważane za cenne trofeum myśliwskie – służy do zdobienia ubiorów, m.in. tybetańskie stroje ludowe "chuba", a kości, wibryssy i inne części ciała są wykorzystywane w chińskiej medycynie ludowej i jako afrodyzjaki, na które rośnie popyt wraz ze wzrostem zamożności w niektórych krajach azjatyckich. Małe tygrysy są szczególnie chętnie zabijane przez kłusowników, z powodu wysokiej ceny uzyskiwanej na czarnym rynku.
Działania wojenne na terenie Kambodży, Laosu i Wietnamu to kolejny czynnik, który zredukował liczbę zwierząt w południowej Azji.
Tygrysy są również zabijane lub trute z powodu ataków na ludzi i na żywy inwentarz. W większości przypadków ataków na ludzi dokonują osobniki zranione, nierzadko przez kłusowników.
Liczba tygrysów żyjących na wolności jest szacowana na 3200 osobników (dane World Wildlife Fund z 2010 roku). Nowell i Jackson (1996) oraz Seidensticker i inni (1999) szacowali, że dawna populacja licząca ok. 100 000 tygrysów została zredukowana do 2500 dorosłych osobników, z czego żadna z subpopulacji nie przekraczała 250 osobników zdolnych do rozrodu, a większość nie przekracza 120 osobników. Populacje te są zbyt nieliczne, aby zapewnić reprodukcję i wymianę genetyczną. Informacje rządu indyjskiego o szacowanej liczbie 3100–4500 osobników tygrysa bengalskiego (dane z 2002) są już prawdopodobnie nieaktualne. P.K. Sen, dyrektor WWF India’s tiger and wildlife program ocenia indyjską populację tygrysów na mniej niż 2000 osobników.
Ochrona.
Tygrys jest objęty konwencją CITES (załącznik I). W Czerwonej Księdze IUCN został wpisany w kategorii gatunków zagrożonych wyginięciem (EN) jako "Panthera tigris", dwa z dziewięciu wymienionych tam podgatunków zaliczono do kategorii krytycznie zagrożonych (CR), cztery do kategorii zagrożonych (EN) i trzy do wymarłych (EX).
Za rządów Indiry Gandhi tygrys został objęty ochroną rządu indyjskiego. W Parku Narodowym Jima Corbetta utworzono 23 rezerwaty w ramach "Project Tiger".
W ramach programu Conserving Tigers in the Wild: A WWF Framework Strategy for Action 2002–2010 określono siedem najważniejszych regionów oraz cztery dodatkowe obszary ochrony tygrysów. Na terenach tych World Wildlife Fund zamierza ustanowić i prowadzić obszary skutecznej ochrony, zredukować kłusownictwo i wyeliminować handel częściami ciała tygrysów.
Programy ochrony przewidują przenoszenie szczególnie agresywnych osobników na tereny oddalone od ludzkich osiedli (dotyczy osobników uznanych za niestanowiące bezpośredniego zagrożenia dla ludzi) lub umieszczane w ogrodach zoologicznych (uznane za szczególnie niebezpieczne dla ludzi). Złapane i wypuszczane ponownie na wolność tygrysy są wyposażane w nadajniki umożliwiające ich monitorowanie.
W 1900 roku światowa populacja tygrysów wynosiła 100 tysięcy. W 2010 roku żyło dziko ok. 3200 sztuk, w 2016 roku już 3890 – z czego 2226 w Indiach. 13 krajów, w których tygrysy żyją na wolności, przyjęło wspólny cel, jakim jest podwojenie światowej populacji tych zwierząt do 2022 roku.
Rezerwaty tygrysów w Indiach.
Stworzenie rezerwatów w Indiach wymagało bardzo zdecydowanej postawy rządu, aby narzucić politykę ochrony naturalnych zasobów kraju. Około 6000 wiosek przesiedlono poza teren rezerwatów do stref buforowych. Łącznie rezerwaty zajmują dzisiaj powierzchnie 28 000 km², z czego około 10 000 km² stanowi strefę całkowitej ochrony, wolnych od wszelkiej działalności człowieka, a reszta to strefy buforowe, w których działalność ludzka jest ograniczona. W ten sposób liczebność populacji tygrysów zwiększyła się z 262 osobników w 1972 roku do 1327 w 1989 roku, z czego 269 tygrysów zamieszkuje tylko jeden rezerwat Sunderbans. Z poprawy warunków siedlisk tygrysów skorzystały także inne zagrożone zwierzęta.
Świątynia tygrysów.
Jednym z najbardziej znanych miejsc ochrony tygrysów była założona w 1994 Świątynia Tygrysów Wat Pa Luangta Bua Yanasampanno Forest Monastery – buddyjski klasztor położony w Prowincji Kanchanaburi (zachodnia Tajlandia), ok. 300 km od Bangkoku. Mnisi z klasztoru opiekowali się tygrysimi sierotami przyniesionymi przez okolicznych wieśniaków. Pierwsze tygrysię trafiło do świątyni w 1999 roku. Tygrysy wychowane wśród ludzi są na wpół oswojone i akceptują mnichów jako członków swojej społeczności, choć podejrzewano także, iż zwierzęta były odurzane. Od czasu rozpoczęcia działalności Świątyni, zanotowano kilka ataków wielkiego kota na człowieka. Obecnie w klasztorze żyje ok. 120 tygrysów i wiele innych zwierząt, takich jak pawie, bydło domowe czy jelenie. Świątynia była otwarta dla turystów. Przed zamknięciem budowany był tam teren, na którym młode tygrysy mogłyby rosnąć przy minimalnym kontakcie z ludźmi. Dzięki temu tygrysy z nowego pokolenia można będzie w przyszłości przywrócić naturze. Hodowla ta jednak była nielegalna, a na skutek doniesień o znęcaniu się nad zwierzętami i nielegalnym nimi handlu, tajlandzkie organy ochrony przyrody w 2016 roku rozpoczęły przenoszenie tygrysów do uprawnionych ośrodków, przy okazji odkrywając kilkadziesiąt zwłok tygrysów.
Podgatunki.
Wyróżniono kilkanaście podgatunków tygrysa, z czego 8–9 jest raczej powszechnie akceptowanych przez badaczy, choć są autorzy postulujący inne koncepcje.
Niektórzy badacze na podstawie wyników badań molekularnych postulują wyodrębnienie do rangi gatunku "P. t. sumatrae" i †"P. t. sondaica" oraz uznanie †"P. t. balica" za podgatunek †"P. sondaica".
Zamiast wyróżniania podgatunków, które są do siebie bardzo podobne, Cracraft et al. (1998) zasugerował uznanie dwóch gatunków tygrysa:
Pięć tradycyjnie wyróżnianych podgatunków uznano za wymarłe, a jeden prawdopodobnie wymarł w stanie dzikim. Podgatunki te zostały zdefiniowane na podstawie rozmieszczenia geograficznego, wielkości ciała, budowy czaszki, różnic umaszczenia, kształtu i rozmieszczenia pręg. Dwa podgatunki wymarłe wiele tysięcy lat temu zostały zdefiniowane na podstawie nielicznych skamieniałości.
Analizy zmienności morfologicznej i genetycznej przeprowadzone w 2017 roku wykazały, że jest niewiele dowodów na zróżnicowanie podgatunkowe. Historycznie uznawano osiem podgatunków, ale dwa z nich wymarły: "balica" i "virgata". Niedawno zaproponowano wyróżnienie nowego podgatunku z Półwyspu Malajskiego ("jacksoni"), ale nie został on właściwie opisany i stanowi "nomen nudum", a jego ważność taksonomiczna jest nadal przedmiotem dyskusji. W takim ujęciu podgatunek nominatywmy "tigris" obejmuje taskony "virgata", "altaica", "amoyensis", "corbetti" i "jacksoni" jako synonimy, a podgatunek "sondaica" obejmuje "balica" i "sumatrae" jako synonimy.
Mieszańce.
Pokrewieństwo między przedstawicielami rodzaju "Panthera" jest na tyle bliskie, że poszczególne gatunki mogą się krzyżować między sobą. Mieszaniec tygrysicy i lwa nazywany jest legrysem. Legrysy osiągają rozmiary większe niż tygrysy. Są największymi współcześnie żyjącymi kotami i zachowują cechy fizyczne oraz behawioralne obojga rodziców. Osobniki płci męskiej są bezpłodne, ale legrysice zwykle zachowują płodność. Ze skrzyżowania lwicy i tygrysa pochodzi tyglew.
Podgatunki tygrysa są z sobą na tyle blisko spokrewnione, że potomstwo powstałe z ich skrzyżowania zachowuje płodność.
Tygrys w kulturze.
Mitologia i religia.
Tygrys jest powszechnym symbolem w kulturze i mitologii Dalekiego Wschodu. Zazwyczaj oznacza wojowniczość, piękno, odwagę, nieśmiertelność, ale i krwiożerczość, chciwość i gniew. Często ukazywany jako symbol ziemi, w opozycji do smoka – symbolu nieba. Szczególną czcią otaczane są białe tygrysy – w Chinach królowie zwierząt, w buddyzmie symbole gościnności i pobożności, w Japonii jeden z czterech dobrych duchów (obok Ciemnego Wojownika, Szkarłatnego Ptaka, i Lazurowego Smoka). Części ciała tego drapieżnika były uważane za talizmany chroniące przed złymi mocami – pazury dodawały odwagi, a także, tak jak wąsy, były amuletem miłosnym, zęby przynosiły szczęście, zwłaszcza w hazardzie.
Tygrys jest jednym z dwunastu chińskich znaków zodiaku. Zwierzęta te symbolizowały najwyższego generała armii w Cesarstwie Chińskim, jak również indyjską kastę wojowników.
W Grecji tygrys był symbolem pijaństwa, gdyż zwierzęta te ciągnęły wóz Dionizosa.
Literatura.
Tygrys od dawna był przedstawiany w literaturze. Zarówno Rudyard Kipling w "Księdze dżungli", jak i William Blake w "Pieśniach doświadczenia" przedstawiają tygrysa jako groźne i przerażające stworzenie. W "Księdze dżungli" tygrys Shere Khan jest śmiertelnym wrogiem głównego bohatera – Mowgliego. Jednakże inne przedstawienia są bardziej życzliwe: Tygrysek z "Kubusia Puchatka" A.A. Milne’a jest bardzo sympatyczną i lubianą przez dzieci postacią. Słynny komiks "Kelvin i Celsjusz" opowiada o przygodach chłopca Kelwina i jego pluszowego tygrysa Celsjusza.
Kultura masowa.
Tygrys jest jedną z najpopularniejszych maskotek drużyn sportowych. Przykładami są choćby amerykańska drużyna baseballowa Detroit Tigers, angielska drużyna rugby Leicester Tigers i angielska drużyna piłki nożnej Hull City.
W większej części Azji tygrys jest uważany za króla dżungli, gdyż pasy na jego głowie układają się w znak 王, co w chińskim piśmie oznacza króla. W związku z tym w chińskich filmach animowanych tygrysy zwykle są rysowane ze znakiem 王 na czole.
Tygrys Hodori był oficjalną maskotką Letnich Igrzysk Olimpijskich w 1988 w Seulu. Oficjalną maskotką kolejnej koreańskiej olimpiady, Zimowych Igrzysk 2018 w Pjongczangu był z kolei biały tygrys Soohorang.
Tygrysem jest popularnie zwany najsłynniejszy niemiecki czołg II wojny światowej – PzKpfw VI Tiger.
W 2004 w zorganizowanym przez telewizyjny kanał Animal Planet plebiscycie na ulubione zwierzę ludzkości tygrys zwyciężył, zdobywając 21% głosów, pokonując m.in. psa.
Mianem "tygrys gospodarczy" określa się firmy szybko zdobywające rynek. Porównanie szybkiego wzrostu gospodarczego w kilku państwach wschodnioazjatyckich do skoku tygrysa przyczyniło się do nadania im nazwy azjatyckich tygrysów.
Nazewnictwo biologiczne.
W nawiązaniu do pionowych ciemnych pręg, a czasem do innych cech tygrysa w nazwach zwyczajowych wielu gatunków nadawany jest epitet gatunkowy "tygrysi", np. żarłacz tygrysi, rekin tygrysi, wąż tygrysi, pyton tygrysi, gekon tygrysi, bocja tygrysia, żaba tygrysia, ambystoma tygrysia, rozdymka tygrysia, ptasznik tygrysi, a nawet lilia tygrysia. W nazwach systematycznych używany jest epitet "tigrinum", np. "Lilium tigrinum", "Ambystoma tigrinum", "Tricholoma tigrinum" (trująca gąska tygrysowata). Wymarły wilk workowaty nazywany jest "tygrysem tasmańskim".

</doc>
<doc id="45564" url="https://pl.wikipedia.org/wiki?curid=45564" title="Tygrys (ujednoznacznienie)">
Tygrys (ujednoznacznienie)



</doc>
<doc id="45567" url="https://pl.wikipedia.org/wiki?curid=45567" title="Flaga Sudanu">
Flaga Sudanu

Flaga Sudanu − prostokąt o proporcjach 1:2 podzielony na trzy poziome pasy (czerwony, biały i czarny) z zielonym trójkątem z lewej strony. Wzór flagi Sudanu został przyjęty 20 maja 1970 roku.

</doc>
<doc id="45572" url="https://pl.wikipedia.org/wiki?curid=45572" title="Moździerz (ujednoznacznienie)">
Moździerz (ujednoznacznienie)



</doc>
<doc id="45573" url="https://pl.wikipedia.org/wiki?curid=45573" title="BWT">
BWT



</doc>
<doc id="45574" url="https://pl.wikipedia.org/wiki?curid=45574" title="Św. Augustyn z Hippony">
Św. Augustyn z Hippony



</doc>
<doc id="45575" url="https://pl.wikipedia.org/wiki?curid=45575" title="Kongo (ujednoznacznienie)">
Kongo (ujednoznacznienie)

Inne:

</doc>
<doc id="45577" url="https://pl.wikipedia.org/wiki?curid=45577" title="Fale elektromagnetyczne">
Fale elektromagnetyczne



</doc>
<doc id="45578" url="https://pl.wikipedia.org/wiki?curid=45578" title="Data mining">
Data mining



</doc>
<doc id="45580" url="https://pl.wikipedia.org/wiki?curid=45580" title="Węzeł (ujednoznacznienie)">
Węzeł (ujednoznacznienie)

Biologia.
u ludzi i zwierząt:

</doc>
<doc id="45581" url="https://pl.wikipedia.org/wiki?curid=45581" title="Węzeł (jednostka długości)">
Węzeł (jednostka długości)

Węzeł – dawna jednostka długości, równa 14,63 metra (48 stóp).

</doc>
<doc id="45588" url="https://pl.wikipedia.org/wiki?curid=45588" title="Szczep (biologia)">
Szczep (biologia)

Szczep – wieloznaczny termin stosowany w biologii, zwykle dla określenia grupy gatunków wywodzących się od wspólnego przodka.
W mikrobiologii nazwę tę stosuje się na określenie populacji drobnoustrojów (zobacz: szczep (mikrobiologia)), w klasyfikacji biologicznej jako kategorię pomocniczą o różnej randze, np. w teriologii stosowana jest jako kategoria niższa od podgromady, a wyższa od rzędu, a z kolei w systematyce ptaków używa się jej dla kategorii niższej od podrodziny – "tribus". W tym ostatnim przypadku, ponieważ jest to niejednoznaczne i mylące, zaleca się raczej używanie nazwy plemię ("tribus"). W zoosocjologii mianem szczepu określa się grupę rozrodczą zwaną rodziną klanową, o minimum 3 pokoleniach, a w paleontologii jest to grupa organizmów wywodzących się od wspólnego przodka, tworząca linię filogenetyczną.

</doc>
<doc id="45589" url="https://pl.wikipedia.org/wiki?curid=45589" title="Podrząd">
Podrząd



</doc>
<doc id="45590" url="https://pl.wikipedia.org/wiki?curid=45590" title="Podtyp">
Podtyp



</doc>
<doc id="45591" url="https://pl.wikipedia.org/wiki?curid=45591" title="Nadrząd">
Nadrząd



</doc>
<doc id="45592" url="https://pl.wikipedia.org/wiki?curid=45592" title="Alberto Santos-Dumont">
Alberto Santos-Dumont

Alberto Santos-Dumont (ur. 20 lipca 1873 w Palmyrze, zm. 25 lipca 1932 w Guarujá) – brazylijski pionier lotnictwa.
Życiorys.
Urodził się 20 lipca 1873 w miejscowości Palmyra w stanie Minas Gerais w Brazylii w zamożnej rodzinie plantatorów kawy. Jego przodkowie wywodzili się z francuskiej emigracji z początku XIX w. W dzieciństwie przeczytał wszystkie dostępne książki Juliusza Verne'a. W wieku piętnastu lat wyjechał z rodzicami do Paryża, gdzie zamieszkał. Interesował się tam żywo nauką i osiągnięciami techniki, zwłaszcza silnikami spalinowymi. Pracował jako mechanik i kierowca, a jego znaczącym osiągnięciem w tej dziedzinie było w 1901 pokonanie samochodem Panhard-Levassor 6CV trasy Paryż – Nicea w 54 godziny.
Zafascynowany lotami balonowymi, podjął próby skonstruowania balonu, którym można by dowolnie sterować – sterowca. Pierwszy statek powietrzny tego typu skonstruował w 1898, nie był on jednak w pełni udany. W ciągu następnych kilku lat zbudował i wypróbował kolejne konstrukcje. Sukces przyniósł mu sterowiec No. 6 skonstruowany w 1901, którym 19 października 1901 wystartował z parku w Saint-Cloud, okrążył wieżę Eiffla i powrócił w czasie poniżej pół godziny. Przelot ten przyniósł mu wielką sławę i Nagrodę Deutscha de la Meurthe w wysokości 100 000 franków, z czego połowę oddał na pomoc dla biednych. Od 1903 Santos-Dumont prowadził komercyjne loty swoich sterowców nad Paryżem z bazy lotniczej w Neuilly. W 1905 podjął próbę skonstruowania śmigłowca, jednakże nie uwieńczoną powodzeniem.
W 1904 pojechał na wystawę do USA, gdzie m.in. spotkał się z prezydentem Theodorem Rooseveltem, zainteresowanym sterowcami. Dowiedział się tam też o sukcesach braci Wright. Pod ich wpływem, w 1906 sam zaczął konstruować samoloty, szybowce oraz śmigłowce.
30 września 1906 roku reprezentując USA wziął udział w Pucharze Gordona Bennetta zajmując 14 pozycję. Jako ciekawostkę można uznać, że jako jedyny w całym cyklu tych zawodów startował balonem wyposażonym w silnik. Podczas lotu kurtka pilota zaplątała się w śmigło wobec czego musiał zakończyć swój lot po pokonaniu 134,00 km.
23 października 1906 samolotem swojej konstrukcji No. 14-bis, Santos-Dumont przeleciał na oczach publiczności odległość 60 m, zdobywając nagrodę Ernesta Archdeacona, ufundowaną za przelot co najmniej 25 m. 12 listopada przeleciał dystans 220 m w czasie 22 sekund. Wprawdzie były to odległości mniejsze, niż osiągane już przez braci Wright, niemniej jednak stanowiły pierwsze europejskie i oficjalnie zatwierdzone rekordy długości przelotu. Ponadto, zwolennicy tezy, że to konstrukcja Santos-Dumonta była pierwszym udanym samolotem podkreślają, że w przeciwieństwie do samolotów braci Wright, jego No. 14bis miał podwozie, na którym mógł wystartować o własnych siłach ze zwykłego płaskiego terenu, bez użycia szyny lub potrzeby startu pod wiatr. Jego samolot No. 14-bis był maszyną dwupłatową w układzie kaczki, o skrzydłach zbudowanych na zasadzie latawca skrzynkowego, z silnikiem o mocy 50 KM, napędzającym śmigło pchające. Kolejny – ostatni projekt samolotu Santos-Dumonta z 1909, ultralekki (118 kg) „Demoiselle” („Ważka”) (numery od 19 do 22), odniósł spory sukces komercyjny jak na tamte czasy. Zbudowano pewną liczbę tych samolotów dzięki planom udostępnionym za darmo przez Santos-Dumonta entuzjastom lotnictwa.
Sukcesy Santos-Dumonta przyniosły mu zaskakującą sławę. Znany już wówczas producent zegarków Cartier zadedykował lotnikowi pierwszy w historii seryjny zegarek-bransoletę, nazwany: „Santos”. Sława lotnika-konstruktora dotarła również za ocean, gdzie jego rodzinne miasto zmieniło na jego cześć nazwę na „Santos Dumont”.
Po 1910 Santos-Dumont zapadł na stwardnienie rozsiane i zaprzestał konstrukcji nowych samolotów. Przez pewien czas przebywał w klinice Val Mont w Glion koło Montreux w Szwajcarii, a w latach 1927–1932 mieszkał w tej miejscowości w „Villa Ribaupierre”. Nabył tam nawet niewielką działkę z zamiarem budowy własnego domu.
W 1928 przyjechał do Brazylii w glorii pioniera lotnictwa. Ciężkim ciosem dla niego był jednak wypadek lotniczy, który rozegrał się na jego oczach: hydroplan wysłany na jego powitanie w Rio de Janeiro rozbił się na wodach zatoki, a nikt z załogi nie przeżył katastrofy.
Ponieważ od czasów I wojny światowej samoloty zaczęły stanowić istotny element uzbrojenia wszystkich armii, Santos-Dumonta pod koniec życia coraz dotkliwiej prześladowała wizja odpowiedzialności za cierpienia ludzi, do których przyczynił się swoimi konstrukcjami. Kiedy w 1932 Armia Brazylijska, głucha na jego apele, użyła samolotów do zbombardowania powstania w São Paulo, konstruktor całkowicie upadł na duchu. Zmarł wkrótce potem – 25 lipca 1932 (przypuszczalnie popełnił samobójstwo w związku z chorobą i depresją).

</doc>
<doc id="45605" url="https://pl.wikipedia.org/wiki?curid=45605" title="Gra wyobraźni">
Gra wyobraźni



</doc>
<doc id="45607" url="https://pl.wikipedia.org/wiki?curid=45607" title="Podgromada">
Podgromada



</doc>
<doc id="45609" url="https://pl.wikipedia.org/wiki?curid=45609" title="Nadrząd (biologia)">
Nadrząd (biologia)



</doc>
<doc id="45611" url="https://pl.wikipedia.org/wiki?curid=45611" title="Podkrólestwo">
Podkrólestwo



</doc>
<doc id="45613" url="https://pl.wikipedia.org/wiki?curid=45613" title="Góra Stołowa">
Góra Stołowa



</doc>
<doc id="45615" url="https://pl.wikipedia.org/wiki?curid=45615" title="Hydra">
Hydra



</doc>
<doc id="45616" url="https://pl.wikipedia.org/wiki?curid=45616" title="Korona Południowa">
Korona Południowa

Korona Południowa (łac. "Corona Australis", dop. "Coronae Australis", skrót "CrA") – jeden z 88 gwiazdozbiorów, 80. co do wielkości, oznaczony jeszcze przez Ptolemeusza, znajduje się na południowej półkuli nieba (częściowo widoczny w Polsce). Liczba gwiazd dostrzegalnych nieuzbrojonym okiem: około 25. Leżąc u stóp Strzelca składa się z gwiazd czwartej wielkości i słabszych. Istnieje także podobny gwiazdozbiór na północnej półkuli – Korona Północna.
Pochodzenie nazwy.
Korona Południowa była znana już starożytnym Grekom. Uważano, że przypomina wieniec podobny do noszonego przez atletów olimpijskich. Wyobraża wieniec laurowy mitologicznego centaura Krotosa lub jego kołczan ze strzałami.
Inny grecki astronom Artus, uznał tę grupę gwiazd za wieniec położony u stóp Strzelca. Chyba nie ma legend związanych z tą grupą gwiazd, chociaż można ją uważać za koronę, którą umieścił na niebie Dionizos po wyprowadzeniu z podziemi swej matki Semele. Ta legenda czasami jest wiązana z Koroną Północną, północnym odpowiednikiem Korony Południowej.
Najjaśniejsze gwiazdy.
Żadna z gwiazd konstelacji nie jest jasna, choć ich zbliżona jasność i regularne położenie sprawiają, że łatwo ją rozpoznać. Jeśli do kilku gwiazd półksiężyca dodać Thetę (θ), Kappę (κ) i Lambdę (λ), to na nowoczesnych „patyczkowych” mapach dostrzegalny jest cały okrąg.
Interesujące obiekty.
Chociaż gwiazdozbiór sąsiaduje ze Strzelcem, gdzie Droga Mleczna osiąga największy wymiar poprzeczny i jest najjaśniejsza, to nie ma on szczególnie jasnych obiektów, które mogłyby zainteresować astronomów amatorów. Jest to spowodowane głównie wielkimi pasami ciemnych mgławic i materii zasłaniającej dalsze obiekty tego fragmentu nieba.
Warta uwagi jest NGC 6541 – kulista, znajdująca się nieco poniżej zakresu widzialności gołym okiem. W 15-centymetrowym teleskopie można zobaczyć duże halo, jasne i mgliste, z wieloma bladymi gwiazdami w rejonach zewnętrznych oraz gwałtownie rosnącą w kierunku centrum koncentracją gwiazd.
Jedyną mgławicą planetarną tej konstelacji jest jasna IC 1297, którą widać w 20-centymetrowym teleskopie jako okrągły lazurowy dysk z wieloma gwiazdami w tle.
Kompleks mgławicy refleksyjnej i ciemnej, NGC 6726, NGC 6729 i IC 4812, widoczny w tym samym obszarze co jasna gromada kulista NGC 6723 (leżąca w Strzelcu), wygląda interesująco w 20-centymetrowym teleskopie. Jako bonus można też zobaczyć gwiazdę podwójną Brisbane 14 o składnikach niemal równej wielkości.

</doc>
<doc id="45617" url="https://pl.wikipedia.org/wiki?curid=45617" title="Korona Północna">
Korona Północna

Korona Północna (łac. "Corona Borealis", dop. "Coronae Borealis", skrót "CrB") – niewielki, 73. co do wielkości, lecz wyrazisty gwiazdozbiór nieba północnego, leżący między Wolarzem i Herkulesem. Jego gwiazdy układają się w łuk przypominający diadem bądź koronę. Jego najjaśniejszą gwiazdą jest Alphecca. Liczba gwiazd dostrzegalnych nieuzbrojonym okiem wynosi około 20. W Polsce widoczny od zimy do lata.
Gwiazdozbiór jest jednym z 48 wyznaczonych przez Ptolemeusza.
Podobnym gwiazdozbiorem na południowej półkuli nieba jest Korona Południowa.
Pochodzenie nazwy gwiazdozbioru.
Korona Północna jest jedną z tych konstelacji nieba, które naprawdę przypominają to, co mają przedstawiać, w tym przypadku koronę z klejnotami. Jest to jeden z pierwotnych greckich gwiazdozbiorów. Ariadna była córką króla Krety Minosa, który zbudował labirynt pod swoim pałacem w Knossos. W labiryncie mieszkał Minotaur, żywiący się ludzkim mięsem potwór z ciałem człowieka oraz głową i ogonem byka. W ramach trybutu dla potężnej Krety Ateny zobowiązane były dostarczać regularnie siedmiu młodzieńców i siedem dziewic, którzy stawali się ofiarami Minotaura. Tezeusz, syn króla Aten, bohatersko ofiarował się popłynąć na Kretę, by zabić potwora. Ariadna zakochała się w Tezeuszu i ofiarowała mu miecz i kłębek nici, które – gdyby przeżył – miały mu pomóc odnaleźć drogę w labiryncie. Tezeusz zabił Minotaura, uratował Ateńczyków, którzy przybyli wraz z nim, i opuścił Kretę z Ariadną na przygotowanym przez nią okręcie. Tezeusz jednak zostawił Ariadnę na wyspie Naksos. Dziewczyna była załamana, ale wkrótce spotkała i poślubiła boga Dionizosa (Bachusa). Podczas zaślubin dostała w darze ślubnym złoty diadem wykonany przez Hefajstosa. Po jej śmierci bóg przeniósł ten prezent na niebo w postaci gwiazd i tak powstał gwiazdozbiór Korony Północnej.
Gwiazdy Korony Północnej.
Alphecca, Alfa (α) Korony Północnej, jest członkiem Gromady Ruchomej w Wielkiej Niedźwiedzicy (Collinder 285), która to grupa zawiera też pięć centralnych gwiazd asteryzmu Wielkiego Wozu i rozmaite gwiazdy Wielkiej Niedźwiedzicy, Małego Lwa i Smoka. Jest to gromada najbliższa Układowi Słonecznemu, chociaż są kontrowersje, czy ta rzadka, szeroko rozrzucona grupa może być uważana za prawdziwą gromadę otwartą, skoro jej własna grawitacja nie jest w stanie utrzymać grupy w całości.
Wybrane obiekty.
Jedyne pozagalaktyczne obiekty to kilka galaktyk, bardzo bladych i rzadko obserwowanych, z wyjątkiem bardzo wymagającej Gromady Galaktyk w Koronie Północnej, Abell 2065. W 40-centymetrowym reflektorze zobaczymy osiem z ponad czterystu rojących się galaktyk tej gromady. Ta olbrzymia gromada jest tak odległa od nas – 1,5 mld lat świetlnych – że pokrywa obszar nieba o powierzchni równej zaledwie powierzchni Księżyca.

</doc>
<doc id="45618" url="https://pl.wikipedia.org/wiki?curid=45618" title="Krzyż Południa">
Krzyż Południa



</doc>
<doc id="45620" url="https://pl.wikipedia.org/wiki?curid=45620" title="Malarz (ujednoznacznienie)">
Malarz (ujednoznacznienie)



</doc>
<doc id="45621" url="https://pl.wikipedia.org/wiki?curid=45621" title="Trójkąt Południowy">
Trójkąt Południowy

Trójkąt Południowy (łac. "Triangulum Australe", dop. "Tranguli Australis", skrót "TrA") to mała, 83. co do wielkości, lecz wyraźna konstelacja nieba południowego. Nazwa wzięła się z faktu, że gwiazdy tej konstelacji układają się w kształt prawie równobocznego trójkąta. Liczba gwiazd dostrzegalnych nieuzbrojonym okiem: około 20. W Polsce niewidoczny. Mimo że jest mniejszy od swojego odpowiednika na półkuli północnej, to zawiera jaśniejsze gwiazdy. Jest łatwo rozpoznawalnym układem trzech gwiazd. Leży w obrębie Drogi Mlecznej, niedaleko jasnych gwiazd: Alfa (α) i Beta (β) Centauri.
Istnieje również gwiazdozbiór nieba północnego o nazwie Trójkąt (łac. "Triangulum").
Historia.
Gwiazdy konstelacji leżą zdecydowanie za daleko na południe, by starożytni astronomowie mogli je łatwo zobaczyć. Być może pierwszym Europejczykiem, który zwrócił uwagę na te gwiazdy, był włoski odkrywca i kartograf Amerigo Vespucci, który w latach 1499–1502 odkrywał wschodnie wybrzeża Ameryki Południowej.
Trójkąt Południowy jest najmniejszym z dwunastu gwiazdozbiorów rozpoznanych w XVI w. przez holenderskich nawigatorów Pietera Dikszoona Keysera i Fredericka de Houttmana podczas badań Indii Wschodnich. Petrus Plancius zamieścił konstelację na globusie nieba z 1598 roku, ale była to inna grupa gwiazd niż te, które opisali Keyser i Houtman. Został opisany po raz pierwszy w "Uranometrii" Johanna Bayera w roku 1603 i należy do 88 gwiazdozbiorów rozróżnianych współcześnie. Niewiele brakowało, aby jego żywot okazał się bardzo krótki. W XVII w. pisarz holenderski Pieter Cäsius zaproponował, by trzy tworzące Trójkąt gwiazdy nazwać imionami patriarchów: Abrahama, Izaaka i Jakuba. Nazwy nie przyjęły się, ale gwiazdy Trójkąta ciągle jeszcze nazywane są Gwiazdami Patriarchów.
Francuski astronom Nicolas-Louis de Lacaille w 1756 roku przedstawił konstelację jako poziomicę z dołączonym pionem i umieścił w jej pobliżu dwa inne gwiazdozbiory wyobrażające przyrządy miernicze – Cyrkiel i Węgielnicę. Nazwał ją "le Triangle Austral ou le Niveau". Interpretacja Lacaille’a nie przyjęła się i konstelacja wróciła do pierwotnej nazwy.
Gwiazdy Trójkąta Południowego.
Gwiazdozbiór, jeden z dwóch trójkątów na niebie, jest łatwiejszy do znalezienia niż jego odpowiednik z półkuli północnej.
Zachodni kraniec konstelacji graniczy z Drogą Mleczną. Podczas oglądania tego obszaru za pomocą lornetki lub teleskopu można ujrzeć mnóstwo gęsto upakowanych bladych gwiazd.

</doc>
<doc id="45622" url="https://pl.wikipedia.org/wiki?curid=45622" title="Węgielnica">
Węgielnica

2 miejscowości w Polsce:

</doc>
<doc id="45626" url="https://pl.wikipedia.org/wiki?curid=45626" title="Wężownik">
Wężownik



</doc>
<doc id="45629" url="https://pl.wikipedia.org/wiki?curid=45629" title="Kąty naprzemianległe">
Kąty naprzemianległe

Kąty naprzemianległe – pary kątów, utworzonych przez przecięcie dwóch prostych "p" i "q" trzecią prostą (sieczną), leżące po przeciwnych stronach siecznej i mające jednakowe miary, gdy prosta "p" jest równoległa do prostej "q".
Na rysunku: pary kątów 1 i 7 oraz 2 i 8 to kąty naprzemianległe zewnętrzne, pary 4, 6 i 3, 5 to kąty naprzemianległe wewnętrzne.
Pary 1, 5; 4, 8; 2, 6 i 3, 7 to kąty odpowiadające. Wreszcie, pary 4, 5 i 3, 6 to kąty jednostronne wewnętrzne, a pary 1, 8 i 2, 7 to kąty jednostronne zewnętrzne.
Proste "p" i "q" będą równoległe wtedy i tylko wtedy, gdy którekolwiek z kątów odpowiadających lub naprzemianległych są równe.

</doc>
<doc id="45630" url="https://pl.wikipedia.org/wiki?curid=45630" title="Proste równoległe">
Proste równoległe



</doc>
<doc id="45631" url="https://pl.wikipedia.org/wiki?curid=45631" title="Podklasa (biologia)">
Podklasa (biologia)



</doc>
<doc id="45632" url="https://pl.wikipedia.org/wiki?curid=45632" title="Gęsiowate">
Gęsiowate



</doc>
<doc id="45633" url="https://pl.wikipedia.org/wiki?curid=45633" title="Podrodzina (biologia)">
Podrodzina (biologia)



</doc>
<doc id="45642" url="https://pl.wikipedia.org/wiki?curid=45642" title="Krzyż heraldyczny">
Krzyż heraldyczny

Krzyż heraldyczny – element tarczy, jedno z popularnych godeł herbowych.
Zachodnia heraldyka zna około 300 krzyży heraldycznych, jednakże w polskiej heraldyce szlacheckiej stosowano tylko kilkanaście, m.in.: krzyż kawalerski i ćwiekowy, a także półtorakrzyż, półtrzeciakrzyż, krzyż potrójny, krzyż rozdarty, krzyż grecki i łaciński. 
Krzyż może występować na tarczy herbowej jako figura zaszczytna, tj. sięgająca brzegów tarczy, najczęściej w tej formie bywa stosowany krzyż grecki, łaciński, św. Andrzeja, rozdarty lub kawalerski. Nie sięgając brzegów tarczy te krzyże tworzą figury uszczerbione.
Pozostałe formy krzyża zaliczyć należy do obszernej grupy mobiliów herbowych, tj. godeł heraldycznych niebędących figurami wynikłymi z podziału tarczy, a przedmiotami czy symbolami umieszczanymi w tarczy luźno, pojedynczo lub grupami.

</doc>
<doc id="45647" url="https://pl.wikipedia.org/wiki?curid=45647" title="Figura uszczerbiona">
Figura uszczerbiona

Figura uszczerbiona – element tarczy herbu. Figura uszczerbiona jest jedną z figur heraldycznych i należy do szeroko pojętych godeł heraldycznych. Figury uszczerbione są pochodną figur zaszczytnych, powstają tak jak i one w wyniku geometrycznego podziału tarczy herbowej, różniąc się tym, że nie dochodzą do krawędzi tarczy.

</doc>
<doc id="45651" url="https://pl.wikipedia.org/wiki?curid=45651" title="Aparat cyfrowy">
Aparat cyfrowy



</doc>
<doc id="45654" url="https://pl.wikipedia.org/wiki?curid=45654" title="Ajchigier">
Ajchigier



</doc>
