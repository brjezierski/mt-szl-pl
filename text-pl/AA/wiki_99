<doc id="47969" url="https://pl.wikipedia.org/wiki?curid=47969" title="Krzyż Wiktorii">
Krzyż Wiktorii

Krzyż Wiktorii (ang. "Victoria Cross", w skrócie: VC) – najwyższe odznaczenie wojenne Imperium brytyjskiego. Wręczane jest wojskowym Wielkiej Brytanii lub Wspólnoty Brytyjskiej wszystkich rang lub osobom cywilnym pozostającym pod władzą wojskową. Nazwa pochodzi od królowej Wiktorii.
Odznaczenie wręczane jest za „przykładną odwagę, szczególny akt poświęcenia lub wyjątkowe oddanie obowiązkom w obliczu nieprzyjaciela”. Osoba odznaczona Krzyżem Wiktorii ma prawo umieszczać po swoim nazwisku litery „VC”, np. „John Doe, VC”.
Bardzo ważny jest fakt, że jako najwyższa nagroda w Brytyjskiej Wspólnocie Narodów (w kolejności starszeństwa nawet przed Orderem Podwiązki) Krzyż Wiktorii jest tylko odznaczeniem, a nie orderem. Nie posiada kapituły i innych cech charakterystycznych dla orderów. Występuje tu podobieństwo do następnego w kolejności starszeństwa brytyjskich orderów i odznaczeń Krzyża Jerzego "George Cross", który nadawany jest za czyny odpowiadające wagą Krzyżowi Wiktorii, z tym jednak, że nie w bezpośrednim starciu z przeciwnikiem ("under fire").
Historia.
Odznaczenie zostało ustanowione 29 stycznia 1856, po zakończeniu wojny krymskiej. Od tej pory nadano je 1356 razy oraz 3 razy po raz drugi (stan na rok 2015). Największą liczbę Krzyży jednego dnia – aż 24, przyznano 16 listopada 1857 po odsieczy Lucknow podczas powstania sipajów. Najwięcej Krzyży za jedną bitwę (11) wręczono po bitwie pod Rorke’s Drift podczas wojny angielsko-zuluskiej (22 stycznia 1879). Największą liczbę Krzyży za jeden konflikt nadano w okresie I wojny światowej - 634 (w tym tylko 19 Krzyży otrzymali lotnicy). Po II wojnie światowej nadano go jedynie 12 razy. Dwa Krzyże przyznano uczestnikom wojny o Falklandy (1982), a po dłuższej przerwie kolejnymi odznaczono 18 marca 2005 szer. Johnsona Beharry’ego za męstwo podczas działań w Iraku i 14 grudnia 2006 pośmiertnie kaprala Bryan Budda za działania w Afganistanie. 
Trzy osoby otrzymały Krzyż Wiktorii dwukrotnie, czyli tzw. "VC and Bar": Noel Chavasse, Arthur Martin-Leake i Charles Upham. Dwaj pierwsi byli oficerami medycznymi: Arthur Martin-Leake został odznaczony za ofiarność przy ratowaniu rannych podczas wojny burskiej (1902) i w czasie walk w Belgii w 1914 roku, podobnie jak Noel Chavasse, którego odznaczono kolejno w 1916 i 1917 roku. Natomiast Charles Upham, Nowozelandczyk, otrzymał Krzyż Wiktorii za odwagę: pierwszy za udział w walkach na Krecie w maju 1941 roku, a drugi po bitwie pod Minqar Qaim w Afryce Północnej w czerwcu 1942 roku.
Opis.
Odznaczenie ma formę krzyża kawalerskiego, z lwem Monarchii Brytyjskiej, siedzącym na koronie. Pod koroną znajduje się napis FOR VALOUR ("za waleczność"); wcześniej był tam tekst FOR BRAVERY ("za odwagę"), ale zmieniono go na życzenie królowej Wiktorii. Podaje się tradycyjnie, że wszystkie Krzyże Wiktorii zostały odlane z brązu pochodzącego z dwóch rosyjskich armat zdobytych pod Sewastopolem podczas wojny krymskiej, jednakże badania Johna Glanfielda wykazały, że wykonywane były z brązu różnego pochodzenia, a działa znajdujące się obecnie w arsenale w Woolwich są chińskiego pochodzenia (co nie wyklucza ich zdobycia podczas wojny krymskiej), lecz były używane do produkcji krzyży dopiero od 1914.
Początkowo wstążka krzyża była karmazynowa dla żołnierzy sił lądowych, zaś ciemnobłękitna dla marynarzy Royal Navy. Od powołania Królewskich Sił Powietrznych w 1918 roku odznaczenie jest noszone wyłącznie na wstążce karmazynowej, niezależnie od rodzaju sił zbrojnych. Osoby, które otrzymały krzyż dwukrotnie, noszą brązowe okucie na wstążce. Oficjalna nazwa takiego krzyża to "Victoria Cross and Bar".
Baretka odznaczenia jest karmazynowa; umieszczona jest na niej metalowa miniaturka krzyża. Kolejne nadanie odznaczenia jest na baretce oznaczane poprzez umieszczenie na niej dodatkowej miniaturki.
Nazwa odznaczenia może nawiązywać zarówno do łacińskiego słowa "victoria" („zwycięstwo”) lub imienia królowej.
Odpowiadające Krzyżowi Wiktorii odznaczenie cywilne za akty męstwa niekwalifikujące się jako „w obliczu wroga” to Krzyż Jerzego.
Z odznaczeniem tym związany jest zwyczaj (ale tylko zwyczaj, bez jakiegokolwiek odniesienia regulaminowego), że nawet żołnierze starsi stopniem jako pierwsi oddają honory odznaczonym Krzyżem Wiktorii.
Dewizą odznaczenia jest "For Valour (za waleczność)" oraz "Beyond the Call of Duty (ponad obowiązek)".
Odznaczenia dla obywateli innych państw.
Odznaczenie może być nadane również żołnierzom innych państw, których głową jest monarcha brytyjski. Od 1911 roku krzyż mogli otrzymywać żołnierze Brytyjskiej Armii Indyjskiej (1858–1947). W latach 90. XX w. Australia (1991), Kanada (1993) oraz Nowa Zelandia (1999) ustanowiły własne "Krzyże Wiktorii", niezależne od odznaczenia brytyjskiego. Oznaki pozostały praktycznie identyczne jak przy krzyżu brytyjskim, jedynie w odmianie kanadyjskiej, ze względu na dwujęzyczność państwa, ang. dewiza FOR VALOUR została zastąpiona łac. PRO VALORE.
Obywatele krajów, które nie uznają brytyjskiego monarchy za głowę państwa, nie kwalifikują się do odznaczenia "Krzyżem Wiktorii".

</doc>
<doc id="47970" url="https://pl.wikipedia.org/wiki?curid=47970" title="90125">
90125

90125 – jedenasty album grupy Yes wydany w roku 1983.
Historia.
Po nagraniu albumu "Drama" w 1980, mimo dobrych recenzji oraz udanej trasy koncertowej, zespół rozpadł się. Downes i Steve Howe sformowali inną supergrupę rockową Asia, natomiast Chris Squire i Alan White, po wydaniu singla „Run with the Fox” (ze słowami Petera Sinfielda) założyli, wspólnie z południowoafrykańskim gitarzystą Trevorem Rabinem, znanym zarówno z kariery solowej, jak i współpracy z grupą Manfreda Manna, zespół Cinema. W czasie nagrywania debiutanckiego albumu do zespołu przyłączył się Tony Kaye, a później Anderson, po czym grupa wróciła do nazwy "Yes". Producentem i inżynierem dźwięku został Trevor Horn, jest on także wymieniany jako współkompozytor części utworów. W rezultacie powstał album soft rockowy, nie pozbawiony jednak większych ambicji. Tytuł "90125" wzięto od numeru katalogowego płyty. Podczas produkcji m.in. zastosowano po raz pierwszy loopy perkusyjne. Z tego albumu pochodzi radiowy przebój "Owner of a Lonely Heart", a także instrumentalna kompozycja "Cinema" (za którą zespół zdobył nagrodę Grammy).
Lista utworów.
Album zawiera utwory:
Twórcy.
Twórcami albumu są:

</doc>
<doc id="47972" url="https://pl.wikipedia.org/wiki?curid=47972" title="Edmund Piszcz">
Edmund Piszcz

Edmund Michał Piszcz (ur. 17 listopada 1929 w Bydgoszczy, zm. 22 marca 2022 w Olsztynie) – polski duchowny rzymskokatolicki, doktor nauk teologicznych, biskup pomocniczy chełmiński w latach 1982–1985, administrator apostolski "sede plena" diecezji warmińskiej w latach 1985–1988, biskup diecezjalny warmiński w latach 1988–2006 (od 1992 arcybiskup metropolita warmiński), od 2006 arcybiskup senior archidiecezji warmińskiej.
Życiorys.
Urodził się 17 listopada 1929 w Bydgoszczy. W trakcie II wojny światowej od 1944 pracował jako uczeń krawiecki. W latach 1945–1948 kształcił się w I Państwowym Gimnazjum i Liceum w Bydgoszczy, uzyskując małą maturę. Następnie od 1948 do 1950 uczęszczał do Niższego Seminarium Duchownego w Olsztynie. Egzamin dojrzałości złożył w 1950 w Liceum Państwowym im. Adama Mickiewicza w Olsztynie. W latach 1950–1956 odbył studia filozoficzno-teologiczne w Wyższym Seminarium Duchownym w Pelplinie. Święcenia subdiakonatu (19 czerwca 1955) i diakonatu (29 czerwca 1955) otrzymał przez posługę biskupa diecezjalnego chełmińskiego Kazimierza Kowalskiego, który 10 maja 1956 w katedrze Wniebowzięcia Najświętszej Maryi Panny w Pelplinie udzielił mu również święceń prezbiteratu. W latach 1958–1962 kontynuował studia w zakresie historii Kościoła na Wydziale Teologicznym Katolickiego Uniwersytetu Lubelskiego, uzyskując w 1960 magisterium, a w 1962 doktorat nauk teologicznych na podstawie dysertacji "Geneza i przebieg toruńskiego «Colloquium Charitativum» za Władysława IV w 1645". W latach 1973–1974 pogłębiał specjalizację, przebywając na stypendium naukowym w Instytucie Historii Europy w Moguncji.
Od 1956 do 1958 pracował jako wikariusz w parafii katedralnej w Pelplinie, gdzie prowadził młodzieżowy chór parafialny. W tym samym czasie był prefektem w Collegium Marianum i w Państwowym Liceum Ogólnokształcącym w Pelplinie. Od 1962 do 1985 był kierownikiem archiwum diecezjalnego. W 1981 został członkiem diecezjalnej rady duszpasterskiej. W 1970 papież Paweł VI nadał mu godność kapelana honorowego Jego Świątobliwości.
W latach 1962–1982 wykładał historię Kościoła w Wyższym Seminarium Duchownym w Pelplinie. W pelplińskim seminarium prowadził także lektoraty z języka łacińskiego i niemieckiego, a od 1964 był prefektem studiów. Pełnił także funkcję sekretarza rektoratu. W 1985 rozpoczął prowadzenie wykładów z historii Kościoła na Warmińskim Instytucie Teologicznym w Olsztynie.
21 kwietnia 1982 został mianowany biskupem pomocniczym diecezji chełmińskiej ze stolicę tytularną Aurusuliana. Święcenia biskupie otrzymał 20 maja 1982 w bazylice katedralnej Wniebowzięcia Najświętszej Maryi Panny w Pelplinie. Udzielił mu ich prymas Polski Józef Glemp, któremu asystowali Marian Przykucki, biskup diecezjalny chełmiński, i Zygfryd Kowalski, biskup pomocniczy chełmiński. Jako dewizę biskupią przyjął słowa „"Diligimus opere ac veritate"” ("Miłujmy czynem i prawdą"). 8 maja 1982 został ustanowiony wikariuszem biskupim ds. duchowej i intelektualnej formacji kapłanów, a 25 maja 1982 wikariuszem generalnym diecezji. W kurii biskupiej objął urzędy wiceprzewodniczącego Wydziału Duszpasterskiego i referenta Duszpasterstwa Duszpasterzy. Został członkiem rady kurialnej, rady administracyjnej, rady kapłańskiej i rady duszpasterskiej. Objął funkcję deputata ds. dyscyplinarnych w seminarium pelplińskim. Wszedł w skład zespołu redakcyjnego miesięcznika kurialnego „Orędownik Diecezji Chełmińskiej”. W 1982 został mianowany prałatem i prepozytem chełmińskiej kapituły katedralnej.
11 listopada 1985 został przeniesiony na urząd administratora apostolskiego "sede plena" diecezji warmińskiej przy biskupie Janie Obłąku. Kanoniczne rządy nad diecezją objął 30 listopada 1985. 22 października 1988, po ustąpieniu Jana Obłąka z urzędu w związku z ukończeniem 75 lat, został mianowany biskupem diecezjalnym, a 25 marca 1992, w wyniku reorganizacji struktur administracyjnych Kościoła katolickiego w Polsce, został ustanowiony arcybiskupem metropolitą warmińskim. Paliusz metropolitalny otrzymał 29 czerwca 1992 w bazylice św. Piotra w Rzymie. Jako ordynariusz warmiński ustanowił w 1987 wikariaty biskupie w Elblągu i Ełku, utworzył kapituły kolegiackie w Gołdapi i Kętrzynie, wzniósł nowe gmachy Wyższego Seminarium Duchownego Hosianum w Olsztynie, kurii metropolitalnej i siedziby biskupów, założył Domy Samotnej Matki w Brąswałdzie i Elblągu oraz Hospicjum dla Chorych w Elblągu, a także otworzył katolickie przedszkole i liceum, trzy kolegia teologiczne kształcące katechetów oraz Katolicki Uniwersytet Ludowy w Kętrzynie. Erygował ponad 110 parafii i zreorganizował podział dekanatów. Utworzył Komisję Ekumeniczną Archidiecezji Warmińskiej oraz urząd delegata arcybiskupa ds. ekumenizmu. W 1988 przeprowadził Diecezjalny Kongres Eucharystyczny, a w 1994 I Archidiecezjalny Kongres Trzeźwości. W 1991 podejmował w Olsztynie papieża Jana Pawła II w trakcie jego IV podróży apostolskiej do Polski. Na antenie Polskiego Radia Olsztyn od 1990 wygłosił ponad 400 niedzielnych homilii zebranych w cyklach "Oczekiwanie" (przed wizytą papieską w Olsztynie) i "Droga". Przyczynił się do utworzenia na założonym w 1999 Uniwersytecie Warmińsko-Mazurskim w Olsztynie Wydziału Teologii, którego został wielkim kanclerzem. 30 maja 2006 papież Benedykt XVI przyjął jego rezygnację z obowiązków arcybiskupa metropolity warmińskiego.
W ramach prac Episkopatu Polski został przewodniczącym Komisji Misyjnej, Rady ds. Migracji, Turystyki i Pielgrzymek oraz Zespołu ds. Kontaktów z Kościołem Ewangelicko-Augsburskim, a ponadto wszedł w skład Zespołu ds. Kontaktów z Polską Radą Ekumeniczną i Zespołu ds. Kontaktów z Konferencją Episkopatu Niemiec. Przewodnicząc Komisji Misyjnej w latach 1983–1994, utworzył Centrum Formacji Misyjnej w Warszawie oraz zorganizował w 1992 Krajowy Kongres Misyjny w Częstochowie. Równocześnie przez 6 lat pełnił funkcję krajowego dyrektora Papieskich Dzieł Misyjnych w Polsce. W latach 1989–1994 był członkiem Kongregacji ds. Ewangelizacji Narodów.
Był współkonsekratorem podczas sakr biskupów pomocniczych warmińskich: Józefa Wysockiego (1989), Jacka Jezierskiego (1994) i Janusza Ostrowskiego (2018), a także biskupa polowego Wojska Polskiego Tadeusza Płoskiego (2004).
Zmarł 22 marca 2022 w Olsztynie. 28 marca 2022 po mszy pogrzebowej w bazylice konkatedralnej św. Jakuba Apostoła w Olsztynie został pochowany w znajdującej się w niej krypcie arcybiskupów warmińskich.
Odznaczenia i wyróżnienia.
Postanowieniem prezydenta RP Aleksandra Kwaśniewskiego z 21 stycznia 2005 został odznaczony Krzyżem Komandorskim Orderu Odrodzenia Polski. W 2004 za zaangażowanie na rzecz dialogu polsko-niemieckiego oraz działalność ekumeniczną na terenie Warmii i Mazur został udekorowany Wielkim Krzyżem Zasługi Orderu Zasługi Republiki Federalnej Niemiec.
Nadano mu honorowe obywatelstwo: Kętrzyna (1998), Olsztyna (2003), gminy Grunwald (2011), a także Górowa Iławeckiego. Został wyróżniony Odznaką Honorową za Zasługi dla Województwa Warmińsko-Mazurskiego (2006).
W 2014 nadano mu tytuł doktora honoris causa Uniwersytetu Warmińsko-Mazurskiego w Olsztynie. Za zasługi dla tego uniwersytetu w 2006 otrzymał medal Benemerenti Universitati Nostrae.

</doc>
<doc id="47973" url="https://pl.wikipedia.org/wiki?curid=47973" title="Prolaktyna">
Prolaktyna

Prolaktyna (PRL) – hormon peptydowy zbudowany ze 199 aminokwasów (u człowieka), o masie cząsteczkowej 23,4 kDa. Ma zbliżone efekty metaboliczne, budowę chemiczną i centrum aktywne do somatotropiny. Prolaktyna wiąże cynk, co prawdopodobnie zwiększa trwałość cząsteczki.
Pobudza wzrost gruczołów sutkowych podczas ciąży i wywołuje laktację. Działa także na gonady, komórki limfoidalne i wątrobę – narządy te mają swoiste receptory. U kobiet karmiących piersią prolaktyna hamuje wydzielanie hormonu folikulotropowego (FSH) i luteinizującego (LH), blokując owulację i menstruację, szczególnie w pierwszych miesiącach po porodzie.
Prolaktyna wytwarzana jest głównie w przysadce mózgowej przez laktotrofy. Jest to drugi rodzaj komórek kwasochłonnych (oznaczany też określeniem ε, a u kobiet ciężarnych i karmiących η), które stanowią około 20% komórek przedniego płata przysadki mózgowej. Ich kształt jest graniasty i zawierają liczne, nieregularne ziarna o wymiarach 400–700 nm. Właśnie z tych ziaren uwalniany jest hormon. Podwzgórze hamuje wydzielanie prolaktyny wydzielając prolaktostatynę (dopaminę), której receptory typu D2 są na laktotrofach. Wydzielanie jest zwiększane przez prolaktoliberynę i estrogeny.
Innymi źródłami syntezy prolaktyny mogą być komórki niektórych nowotworów oraz endometrium (błona śluzowa macicy).
Nadmiar prolaktyny (hiperprolaktynemia) może być odpowiedzialny za niepłodność oraz zespół "amenorrhea-galactorhea". Prawidłowe stężenie tego hormonu to mniej niż 20 ng/ml – oprócz ciężarnych i karmiących. U części osób z hiperprolaktynemią znaczna część obecnej we krwi prolaktyny pozostaje w formie kompleksu z immunoglobuliną G (makroprolaktyna (, BB-PRL)). Powstała forma jest biologicznie nieaktywna, ale jest wykrywana w niektórych testach. W takim przypadku występuje wysoki poziom prolaktyny przy braku objawów chorobowych.
Dopamina wraz z prolaktyną odpowiadają za ogólne napięcie woli, kojarzone zwykle z napięciem seksualnym. Neuroprzekaźnik dopamina utrzymuje się na obniżonym poziomie (za sprawą prolaktyny) jeszcze przez długi czas (do 2 tyg.) po orgazmie. Jest to prawdopodobnie jeden z istotniejszych mechanizmów odpowiadających za zaspokojenie seksualne (i związane z tym efekty psychologiczne).
Do wzrostu wydzielania prolaktyny dochodzi w fazie REM snu, po małych zabiegach chirurgicznych, po posiłkach, stosunku seksualnym, wysiłku, stymulacji brodawek (w tym w wyniku karmienia piersią), w czasie ciąży, w wyniku reakcji na stres i po napadach padaczkowych.
Karmienie piersią a możliwość zajścia w ciążę.
Karmienie piersią wywołuje wydzielanie prolaktyny z przysadki mózgowej matki. W czasie karmienia stężenie prolaktyny we krwi dosyć szybko rośnie, a po karmieniu stopniowo opada. Jeżeli czas pojedynczego karmienia jest dostatecznie długi oraz jeżeli ilość karmień w ciągu doby jest odpowiednio duża, stężenie prolaktyny we krwi kobiety utrzymuje się na poziomie, który uniemożliwia owulację. A więc to, czy kobieta, która karmi zajdzie w ciążę, czy nie, zależy od tego, ile czasu trwa jedno karmienie oraz od tego, jak często kobieta karmi dziecko. Im dłużej trwa karmienie i im częściej się karmi, tym szansa na zajście w ciążę jest mniejsza.
Leki wpływające na poziom prolaktyny.
Leki powodujące zwiększenie poziomu prolaktyny:
Leki wpływające hamująco na poziom prolaktyny:

</doc>
<doc id="47978" url="https://pl.wikipedia.org/wiki?curid=47978" title="Owczarnia (Pożarki)">
Owczarnia (Pożarki)

Owczarnia (niem. "Schäferei") – przysiółek wsi Pożarki w Polsce, położony w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Pożarki.
W latach 1975–1998 przysiółek administracyjnie należał do województwa olsztyńskiego.
Przysiółek położony jest przy drodze Kętrzyn – Giżycko (od drogi tej trzeba skręcić w prawo, dalej 3 km przez las). Przysiółek Owczarnia podobnie jak i niektóre wsie z gm. Kętrzyn np. Nakomiady do II wojny światowej znajdowała się na terenie powiatu mrągowskiego.
Historia.
W XIX w. był tu majątek ziemski o powierzchni 200 ha. W czasie kryzysu gospodarczego na początku lat 30. XX w. majątek za długi przejmuje państwo. We wsi powstają cztery gospodarstwa rolne, w których zabudowę stanowią budynki mieszczące pod jednym dachem część mieszkalną, pomieszczenia inwentarskie i stodołę. Resztówkę po majątku w 1938 roku wykupiła rodzina Rohde. Właścicielka mająteczku w czasie II wojny światowej zajmowała się rabatami kwiatowymi w Wilczym Szańcu. W czasie przejścia frontu w styczniu 1945 zniszczeniu uległ dwór i część zabudowań z nim związanych. Pozostał wybudowany w XIX w. folwarczny czworak. Budynek ten składał się z czterech mieszkań (każda izba z komorą), dwóch sieni i wspólnej czarnej kuchni usytuowanej w centralnej części budynku. Budynkowi temu groziła zagłada, ale wykupił go i odrestaurował Aleksander Puszko. W budynku w 11 pomieszczeniach wystawione są kolekcje pana Puszko prezentujące kulturę materialną z bliższych i dalszych okolic. Zbiory prezentowane są tematycznie. W dziale militaria można zobaczyć np. maskę przeciwgazową dla konia z I wojny światowej, czy betonową minę pochodzącą z Wilczego Szańca, w dziale starodruków np. mazurskie kancjonały – śpiewniki drukowane gotykiem, w których można znaleźć utwory Jana Kochanowskiego i Mikołaja Reja. Bogata kolekcja sprzętu domowego, w tym pokojowa lodówka użytkowana niegdyś bez użycia energii elektrycznej.
Przysiółek Owczarnia w 2000 miał 17 mieszkańców, ale znany jest dzięki funkcjonującemu tu Muzeum Ziemi Mazurskiej w Owczarni.

</doc>
<doc id="47979" url="https://pl.wikipedia.org/wiki?curid=47979" title="Kazimierz Kowalski (duchowny)">
Kazimierz Kowalski (duchowny)

Kazimierz Józef Kowalski (ur. 2 marca 1896 w Gnieźnie, zm. 6 maja 1972 w Częstochowie) – polski duchowny rzymskokatolicki, biskup diecezjalny chełmiński w latach 1946–1972.
Życiorys.
Urodził się 2 marca 1896 w Gnieźnie, w rodzinie Leona i Pelagii z Cellerów. Ukończył Królewskie Gimnazjum w Gnieźnie, maturę zdał w 1914. Podczas I wojny światowej został wcielony do armii niemieckiej i uczestniczył w działaniach wojennych.
W czasie powstania wielkopolskiego, w pierwszych dniach stycznia 1919 zgłosił się jako powstaniec do Legii Akademickiej. Przekazany do artylerii ciężkiej tworzył na Sołaczu pod Poznaniem 1. baterię I dywizjonu artylerii ciężkiej wielkopolskiej. 1 lutego wyruszył jako dowódca baterii na front Leszno. Udział w walkach pod Kąkolewem, Grodziskiem i Luboniem. Ostatnie walki pod Trzebinią. Czasowo dowódca I dywizjonu artylerii ciężkiej, przed przejęciem tego dywizjonu przez kapitana Kazimierza Abdank-Kozubskiego. 9 września 1920 został zatwierdzony z dniem 1 kwietnia 1920 w stopniu kapitana, w artylerii, w grupie oficerów byłej armii niemieckiej. 8 stycznia 1924 został zatwierdzony w stopniu kapitana ze starszeństwem z 1 czerwca 1919 i 419. lokatą w korpusie oficerów rezerwy artylerii. W 1922 posiadał przydział w rezerwie do 17 Pułku Artylerii Lekkiej w Gnieźnie, a od 1923 do 26 Pułku Artylerii Polowej w Skierniewicach. Później został przeniesiony do duchowieństwa wojskowego wyznania rzymsko-katolickiego w stopniu kapelana rezerwy ze starszeństwem z 1 listopada 1922 i 1. lokatą.
Studiował w Poznaniu, Strasburgu i Gnieźnie. Święcenia kapłańskie przyjął 8 października 1922. Uzupełniał następnie studia (głównie w kierunku filozoficznym) w Louvain, Rzymie i Monachium. Po powrocie ze studiów zagranicznych był profesorem w seminarium duchownym w Poznaniu i w Gnieźnie. W 1935 został rektorem seminarium poznańskiego. Był również profesorem Uniwersytetu Poznańskiego oraz duszpasterzem środowiska poznańskich intelektualistów. Od 1933 był kierownikiem Katedry Filozofii Chrześcijańskiej II na Wydziale Teologicznym Uniwersytetu Jana Kazimierza we Lwowie. Podczas II wojny światowej, z ciążącym na nim wyrokiem śmierci, ukrywał się w diecezji przemyskiej, gdzie wykonywał pracę duszpasterską.
4 marca 1946 został mianowany biskupem diecezjalnym diecezji chełmińskiej. Konsekrowany został 4 sierpnia 1946. W latach powojennych dbał szczególnie o rozwój powołań kapłańskich, tworzył nowe placówki duszpasterskie. W 1959 przeprowadził synod diecezjalny. W 1965 zwrócił się do papieża Pawła VI z prośbą o wydanie pisma zezwalającego na koronację cudownej figury Matki Boskiej Sianowskiej.
Uczestniczył we wszystkich czterech sesjach soboru watykańskiego II.
Autor wielu prac teologicznych i filozoficznych (filozofia chrześcijańska).

</doc>
<doc id="47981" url="https://pl.wikipedia.org/wiki?curid=47981" title="Barka koszarowa">
Barka koszarowa



</doc>
<doc id="47982" url="https://pl.wikipedia.org/wiki?curid=47982" title="Aleksandyr Stalijski (1924–2004)">
Aleksandyr Stalijski (1924–2004)

Aleksandyr Stalijski "młodszy" (; , zm. 13 stycznia 2004 w Sofii) – bułgarski polityk, prawnik.
Studiował prawo na Uniwersytecie w Sofii i od 1947 pracował jako adwokat. Rok wcześniej związał się z Partią Demokratyczną, której działalność została w 1947 zakazana; był prześladowany przez kolejne 16 lat, spędził je w więzieniu, areszcie domowym lub na robotach przymusowych. Po 1963 powrócił do zawodu prawnika.
Zaangażował się ponownie w działalność polityczną po upadku ustroju komunistycznego w 1989; wstąpił do Związku Sił Demokratycznych, z jego ramienia został wybrany do parlamentu w 1991. W okresie od maja do grudnia 1992 był ministrem obrony w mniejszościowym rządzie sił antykomunistycznych.
Jego ojciec, także Aleksandyr Stalijski ("starszy"), był ministrem sprawiedliwości w rządzie Iwana Bagrianowa od czerwca do września 1944; został stracony przez komunistów.

</doc>
<doc id="47983" url="https://pl.wikipedia.org/wiki?curid=47983" title="Guber">
Guber

Guber – rzeka, prawy dopływ Łyny o długości 83,54 km.
Rzeka płynie na terenie województwa warmińsko-mazurskiego. Jej źródła znajdują się na południowy zachód od jeziora Guber na terenie gminy Ryn. Przepływa przez tereny powiatów: giżyckiego, kętrzyńskiego i bartoszyckiego. Wzdłuż rzeki położone są: Salpik, Nakomiady, Karolewo, Kętrzyn, Biedaszki, Linkowo, Garbno, Saduny, Pomnik, Prosna i Sępopol, gdzie uchodzi do Łyny. Jej lewobrzeżnymi dopływami są Dajna i Sajna, a prawobrzeżnymi Rawa, Runia, Liwna i Mamłak.
Zlewnia Gubra należy do trzech mezoregionów: Krainy Wielkich Jezior Mazurskich, Pojezierza Mrągowskiego oraz Niziny Sępopolskiej. Pod względem geologicznym w zlewni (dorzeczu) przeważają gliny morenowe z płatami piasków fluwioglacjalnych i żwirów moreny czołowej, w dolinie rzeki nagromadzone są aluwia i torfy. W zlewni w strukturze użytkowania przeważają użytki rolne (głównie pola uprawne). Łąki i pastwiska dominują w dolinach rzek, lasy pozostały głównie na ubogich siedliskach lub na terenach z bogatą rzeźbą terenu, a przez to trudno dostępne dla rolnictwa (północna i południowa część zlewni).
Przepływy charakterystyczne (w m³/s) w latach 1969-1985 powyżej ujścia Gubra do Łyny: SWQ – 56,0, SSQ – 8,97, SNQ – 1,44.
Największe punktowe źródła zanieczyszczeń:
Badania jakości wody prowadzone przez WIOŚ w Olsztynie w jednym przekroju pomiarowo-kontrolnym poniżej Garbna, w odległości 37,4 km od ujścia Gubra do Łyny. Od 2003 r. punkt ten znajdował się w sieci europejskiego systemu monitoringu wód śródlądowych EUROWATERNET.
Według kontroli z roku 2005 jakość wód rzeki Guber na punkcie pomiarowym poniżej Garbna była niezadowalająca (wody IV klasy czystości). Na IV klasę wskazywały: barwa, zawartość związków organicznych i fosforany, stan sanitarny był obniżony do V klasy. Z pozostałych wskaźników tylko azot Kjeldahla, azotyny i saprobowość odpowiadały na ogół III klasie, większość jednak mieściła się w granicach norm I lub II klasy. Dzięki stosowanym oczyszczalniom ścieków w znacznym stopniu w rzece odrodziło się życie. Na całym jej odcinku występują bobry. Na Gubrze funkcjonuje kilka elektrowni wodnych.

</doc>
<doc id="47985" url="https://pl.wikipedia.org/wiki?curid=47985" title="Emil Cioran">
Emil Cioran

Emil Cioran (j. rum.: [t͡ʃoˈran]) (ur. 8 kwietnia 1911 w Rășinari, zm. 20 czerwca 1995 w Paryżu) – rumuński filozof, mizantrop. Przez większość życia związany z Francją. Przedstawiciel pokolenia wybitnych rumuńskich intelektualistów, do którego należeli m.in. Mircea Eliade, Eugène Ionesco czy Constantin Noica.
Życiorys.
Emil Cioran urodził się we wsi Rășinari w Transylwanii, w rodzinie prawosławnego popa Emiliana i jego żony Elviry Comanici. Spędził tam szczęśliwe dzieciństwo, a następnie przeprowadził się do Sybina, gdzie w latach 1920–1927 uczęszczał do liceum. Jak sam o sobie mówił, całą młodość spędził w dwóch przybytkach: bibliotekach oraz domach publicznych. W 1928 wstąpił na uniwersytet w Bukareszcie. Razem z grupą wykładowców i przyjaciół (Nae Ionescu, Mircea Eliade) współtworzył klub dyskusyjny „Axa” („Oś”). Magisterium uzyskał na podstawie pracy o Henrim Bergsonie, jednak w późniejszym czasie zainteresowanie epistemologią intuicyjną francuskiego filozofa miało być jedynie pretekstem do wyjazdu, którego celem był wymarzony Paryż.
W 1933 otrzymał stypendium naukowe na uniwersytecie w Berlinie, gdzie na krótko uległ fascynacji narodowym socjalizmem. Przez resztę życia będzie zmuszony odżegnywać się od tego błędu młodości. W 1934 opublikował swoją pierwszą książkę "Na szczytach rozpaczy". W 1937 wydał kolejną publikację pt. "Święci i łzy". W tym samym roku uzyskał stypendium Instytutu Francuskiego w Bukareszcie i wyjechał do Paryża.
Mieszkał w Paryżu aż do śmierci (od 1960 wynajmuje skromną mansardę przy Rue de l’Odéon). W czasie wojny poznał swoją życiową partnerkę, Simone Boué. Do jego paryskich znajomych należeli m.in. Samuel Beckett, Paul Celan, Józef Czapski, Gabriel Marcel, Henri Michaux czy Piotr Rawicz. W 1949 ukazały się "Zarys rozkładu" ("Precis de decomposition"), jego pierwsze dzieło po francusku. Odtąd Cioran pisał wyłącznie w tym języku, który opanował do perfekcji.
Porównywany czasem do takich autorów jak Blaise Pascal czy François de La Rochefoucauld, wśród swoich ulubieńców wymieniał jednak przede wszystkim: Johanna Sebastiana Bacha, Georges’a Bataille’a, Emily Dickinson, Fiodora Dostojewskiego, Friedricha Nietzschego czy Teresę z Ávili. Nie uznawał tytułów naukowych oraz nagród. Uwielbiał górskie wycieczki rowerowe (zdarzyło mu się w ten sposób przez trzy miesiące podróżować po Pirenejach).
Zmarł 20 czerwca 1995 w Paryżu. Został pochowany na Cmentarzu Montparnasse w pobliżu Samuela Becketta, Charlesa Baudelaire’a czy Jean-Paula Sartre’a.
Po śmierci partnerki Ciorana we wrześniu 1997 roku, Simon Baulez została wynajęta do opróżnienia jej lokalu w 1998 roku i znalazła w mieszkaniu wiele rękopisów pisarza. Zgodnie z umową mogła zabrać wszystko, na co natrafi. Oświadczyła, że znalazła 35 rękopisów, w tym dziennik Ciorana, które wystawiła na aukcji w 2005 roku. Simone Boué ofiarowała jednak wcześniej wiele rękopisów Ciorana Uniwersytetowi Paryskiemu, który zakwestionował prawo własności znalezionych manuskryptów. Decyzją sądu francuskiego Simon Baulez pozostała właścicielką odnalezionej spuścizny, którą uratowała od zniszczenia. Rękopisy zakupił rumuński biznesmen George Brăiloiu i przekazał je bibliotece Akademii Rumuńskiej.
Publikacje.
Pisma Ciorana opublikowane do tej pory w języku polskim:
Biografie wydane w języku polskim:
Książki na temat Ciorana polskich autorów:
Książki pod redakcją na temat Ciorana wydane przez polskich autorów:

</doc>
<doc id="47986" url="https://pl.wikipedia.org/wiki?curid=47986" title="Bitwa nad Isonzo (489)">
Bitwa nad Isonzo (489)

Bitwa nad rzeką Isonzo – pierwsze zwycięstwo Teodoryka nad Odoakrem, odniesione pod koniec sierpnia 489 roku. Pokonany Odoaker schronił się w Weronie.

</doc>
<doc id="47987" url="https://pl.wikipedia.org/wiki?curid=47987" title="Tyreotropina">
Tyreotropina

Tyreotropina, hormon tyreotropowy, TSH (od ) – hormon glikoproteinowy, o masie cząsteczkowej 28 000 Da, wytwarzany przez przysadkę mózgową.
Cząsteczka tyreotropiny składa się z podjednostek alfa i beta. Podjednostka alfa zbudowana jest z 92-aminokwasowego polipeptydu związanego z oligosacharydami. Jest ona identyczna z podjednostką alfa ludzkiej gonadotropiny kosmówkowej (hCG), a podjednostki beta tych dwóch hormonów są odmienne, choć wykazują trochę podobieństw. To sprawia, że gonadotropina kosmówkowa jest słabym agonistą tyreotropiny i wpływa na jej poziom – im wyższe stężenie hCG, tym niższe TSH.
U człowieka powoduje zwiększenie masy tarczycy, zwiększenie przepływu krwi przez ten narząd oraz nasilenie produkcji i wydzielania hormonów tarczycy: tyroksyny i trójjodotyroniny. Wytwarzana jest przez tyreotropy (komórki zasadochłonne β2), które są wielościenne i zawierają ziarna (średnicy 140–200 nm) ją magazynujące.
Regulacja wydzielania tyreotropiny odbywa się na zasadzie ujemnego sprzężenia zwrotnego z hormonami tarczycy; wydzielanie jest także hamowane przez somatostatynę i dopaminę, natomiast pobudzane przez tyreoliberynę oraz stres lub zimno.
Zwiększony poziom tyreotropiny zmniejsza szanse kobiety na zajście w ciążę, prawdopodobnie poprzez zaburzenia owulacji.
Prawidłowa ilość hormonu tyreotropowego to od 0,27 do 4,2 milijednostek na litr. Stężenie poniżej 0,1 mj/l oznacza znaczną nadczynność tarczycy. Stężenie między 0,1 a 0,27 mj/l może oznaczać nadczynność tarczycy. W tym wypadku należy wykonać test TRH. Stężenie w przedziale od 0,27 do 4,2 mj/l jest wartością prawidłową i świadczy o prawidłowej pracy tarczycy. Stężenie powyżej 4,2 mj/l najczęściej wskazuje na niedoczynność tarczycy.
W czasie ciąży u około 20% kobiet stężenie tyreotropiny jest niższe niż norma ogólnopopulacyjna; często spada poniżej granicy wykrywalności. Może to być wynikiem zwykłej nadczynności tarczycy, wywołanej na przykład przez chorobę Gravesa-Basedowa lub ciążową chorobę trofoblastyczną, ale w większości przypadków jest to przejściowa tyreotoksykoza ciążowa, stopniowo ustępująca od drugiego trymestru ciąży.
Hormon tyreotropowy przechodzi słabo przez łożysko.

</doc>
<doc id="47989" url="https://pl.wikipedia.org/wiki?curid=47989" title="Lata 2010–2019">
Lata 2010–2019

Lata 2010–2019
lub Lata 10. XXI wieku
Stulecia: XX wiek ~ XXI wiek ~ XXII wiek
Dziesięciolecia: 1960–1969 « 1970–1979 « 1980–1989 « 1990–1999 « 2000–2009 « 2010–2019 » 2020–2029 » 2030–2039 » 2040–2049 » 2050–2059 » 2060–2069
Lata: 2010 • 2011 • 2012 • 2013 • 2014 • 2015 • 2016 • 2017 • 2018 • 2019
Najważniejsze wydarzenia.
Najważniejsze wydarzenia w latach 2010–2019 ułożone według dat rozpoczęcia się:
Największy dysk około dekadę wcześniej(w 2006) miał pojemność 750GB. W ciągu dekady zanotowano więc ponad 20 krotny wzrost pojemności w stosunku do tych samych rozmiarów.

</doc>
<doc id="47991" url="https://pl.wikipedia.org/wiki?curid=47991" title="Sztuka Internetu">
Sztuka Internetu

Sztuka Internetu – sztuka, której głównym medium, a najczęściej również tematem jest Internet. Istnieje tu podobieństwo do sztuki wideo używającej przekazu wizualnego jako nośnika i jako tematu, lecz z większym jeszcze naciskiem na temat niż na ów nośnik. Cytując definicję stworzoną przez Steve’a Dietza, byłego kustosza działu nowych mediów w Centrum Sztuki Walkera w Minneapolis: internetowe projekty artystyczne to „projekty artystyczne, dla których sieć jest zarówno wystarczającym, jak i koniecznym warunkiem do zaistnienia”.
Sztuka internetu tworzona może być także poza czysto techniczną strukturą Internetu, gdy artyści używają pewnych
społecznych i kulturowych tradycji wywodzących się z internetu w projektach tworzonych poza nim. Sztuka internetowa jest często, ale nie zawsze, interaktywna, pozwalająca na współuczestnictwo i bazująca na multimediach w najszerszym tego słowa znaczeniu.
Sztuka internetu może przyjąć konkretną formę w postaci artystycznych stron www, sztuki w e-mail, artystycznego oprogramowania internetowego, bazujących na internecie lub połączonych w sieć instalacjach, online wideo, pracach radiowych lub audio, sieciowych występach i instalacjach lub występach offline.
Sztuka internetu jako „ruch” jest częścią sztuki mediów i sztuki elektronicznej. Kilkoma podgatunkami sztuki internetu są form art, net radio, browser art, sztuka web, sztuka spamu, ascii art i poezja kodu, a także (częściowo) software art. Inny możliwy podział to:
Problemy terminologiczne.
Nie istnieje jeszcze ustalona terminologia w zakresie sztuki internetu. W literaturze określenia "Sztuka internetu", "sztuka bazująca na internecie", "net art", "net.art", "sztuka Sieci" i "Web art" używane są zamiennie i żadna z tych nazw nie stała się dominująca do tej pory. Ewa Wójtowicz przytacza jeszcze takie propozycje jak: "net-specific art" i "art for networks". Niektórzy postulują użycie terminu "net.art" w odniesieniu do określonej grupy artystów działających w internecie od 1994-1999; zazwyczaj wymienia się tu artystów takich jak Vuk Ćosić, Jodi.org (Joan Heemskerk i Dirk Paesmans), Alexei Shulgin, Olia Lialina, Mark Napier i Heath Bunting. Może to jednak być mylące, gdyż w tym samym czasie pracowali:: Superbad (Ben Benjamin), Snarg, Zuper (Michael Samyn), i I/O/D (Collective) (Matthew Fuller, Colin Green, Simon Pope), 0100101110101101.org (Eva i Franco Mattes) by wymienić tylko kilku. Czasem wszystkich wyżej wymienionych zalicza się w poczet przedstawicieli net.artu.
Pochodzenie terminu net.art związane jest z pewną nieudokumentowaną opowieścią. Wedle niej Vuk Ćosić otrzymał w grudniu 1995 e-mail-anonim, którego jedynym czytelnym fragmentem były słowa „Net.Art”. Po odszyfrowaniu treści maila miało się okazać, że słowa te należały do dwóch różnych zdań, a kropka je oddzielająca wynikała po prostu z reguł interpunkcji. Nie jest jednak pewne, czy nie jest to mistyfikacja, a jedyna kopia owego e-maila miała zostać utracona podczas awarii twardego dysku. Termin przywołujący swą strukturą skojarzenia z nazwą pliku, bądź witryną internetową przyjął się jednak niezależnie od prawdziwości swojej historii.
Historia i kontekst.
Sztuka internetu ma swoje źródła w wielu różnych tradycjach i ruchach artystycznych. Niektóre internetowe projekty sztuki są szczególnie związane z takimi gatunkami jak sztuka konceptualna, Fluxus, pop art i performance. W latach 80. możliwości stwarzane przez internet zdawały się ziszczać marzenia o oderwaniu sztuki od jej nieustannie krytykowanego instytucjonalnego zaplecza, co wskazuje na pokrewieństwo net artu m.in. z konceptualizmem, Fluxusem, a zwłaszcza mail artem.
Podstawowe zdobycze, jakie net art zawdzięcza konceptualizmowi, to dematerializacja dzieła sztuki- zwrócenie uwagi na rolę języka zamiast na materialny wytwór, zatarcie granic pomiędzy sztuką a nie-sztuką (net art wprowadził nową kategorię nie-tylko-sztuki, np. projekt "Web Stalker" grupy I/O/D), oraz zwrócenie uwagi na rozmaite gry z semantyką dzieła.
Sztuka internetu jest także historycznie powiązana z interdyscyplinarnym polem sztuki bazującej na technologii i sztuki elektronicznej, która rozwija się od 1970 roku w instytutach badawczych i wyspecjalizowanych centrach sztuki w całej Europie, Japonii i Stanach Zjednoczonych – poza zwykłym „nie-technologicznym” obwodem muzeów i galerii. Przykładami są Ars Electronica Festival w Linz, File festival w São Paulo, wczesne eksperymenty z radiem internetowym na ORF
Kunstradio i znajdujące się w Paryżu IRCAM centrum badawcze muzyki elektronicznej.
Sztuka internetu zwróciła na siebie największą uwagę i przeżywała swój rozkwit od 1996 do 1998 roku; uwaga publiczna i aprobata dla sztuki internetowej w tym czasie była w znaczącym stopniu związana z dot-com manią. Jednakże sztuka w sieciach komputerowych ma znacznie dłuższą historię, którą można datować na wczesne lata osiemdziesiąte. Obecnie istnieje silna tendencja do patrzenia na dzieła sztuki związane z Internetem w szerszym kontekście sztuki technologicznej.
W pierwszym etapie trzon sztuki internetu stanowiło interaktywne funkcjonowanie w sieci, czyli po prostu zaanektowanie internetu jako pola/techniki twórczości artystycznej. Internet był postrzegany jako globalne pole nawiązywania kontaktów i łagodzenia różnic pozostałych po dopiero co zerwanej żelaznej kutynie. Pierwsze artystyczne działania w internecie wyróżnia się około roku 1993, przy czym były to zarówno działania artystów tworzących wcześniej za pomocą innych mediów, jak i debiuty młodego pokolenia. Pod koniec lat 90. przychodzi akceptacja net artu ze strony oficjalnych instytucji sztuki. Po roku 2000 projekty zaczynają być wystawiane na stronach internetowych muzeów (poczynając od pierwszej w londyńskiej Tate Gallery) W tym samym mniej więcej czasie demokratyczne i wolnościowe idee wiązane z internetem zaczynają się wyczerpywać, zmienia się też sam net art, przestaje być „sztuką dla sztuki”, ujawnia swój krytyczny i interwencyjny potencjał. Próby cenzurowania treści krytycznych w internecie przez korporacje, dokonywane za pomocą procesów sądowych doprowadzają w końcu do wybuchu różnych „infowojen”. Okazało się bowiem, że działania podejmowane w internecie mogą mieć realne konsekwencje, najlepszym przykładem może być tutaj przypadek znany jako "Toywar". Próby cenzurowania serwisu internetowego "Etoy" przez firmę o łudząco podobnej nazwie (powstałej jednak w kilka lat po "Etoy"), przez pewien czas zresztą skuteczne, doprowadziły w końcu do tyleż zmasowanych, co rozproszonych akcji internautów, balansujących często na granicy legalności, i w końcu do spadku wartości akcji firmy o ponad 40%.

</doc>
<doc id="47992" url="https://pl.wikipedia.org/wiki?curid=47992" title="Strona www">
Strona www



</doc>
<doc id="47993" url="https://pl.wikipedia.org/wiki?curid=47993" title="Netart">
Netart



</doc>
<doc id="47994" url="https://pl.wikipedia.org/wiki?curid=47994" title="Net art">
Net art



</doc>
<doc id="47995" url="https://pl.wikipedia.org/wiki?curid=47995" title="Sztuka Internetowa">
Sztuka Internetowa



</doc>
<doc id="47996" url="https://pl.wikipedia.org/wiki?curid=47996" title="Jedna Rosja">
Jedna Rosja

Jedna Rosja (, "Jedinaja Rossija", dosłownie Zjednoczona Rosja) – największa partia polityczna w Federacji Rosyjskiej, obecnie w posiadaniu 324 z 450 miejsc w Dumie Państwowej. Określa się jako partia konserwatywna i popiera politykę administracji premiera Michaiła Miszustina, jest także zapleczem politycznym Prezydenta Rosji, Władimira Putina. Partia została założona 2 grudnia 2001 na zjeździe scalającym trzy organizacje partyjne: "Jedność" (z liderem Siergiejem Szojgu), "Ojczyzna" (z liderem Jurijem Łużkowem) i "Cała Rosja" (z liderem Mintimerem Szajmijewem), powstała z niej nowa Wszechrosyjska Polityczna Partia Jedność i Ojczyzna – Jedna Rosja.
Według danych z dnia 20 września 2005, partia posiadała łącznie około 29 856 biur lokalnych na terenie całego kraju, a także jedno zagraniczne biuro w Izraelu, prowadzone w związku z umową z izraelską partią Kadima.
W 2018 r. partia przegrała drugie tury wyborów gubernatorów w Kraju Chabarowskim i obwodzie władimirskim, a w Chakasji kandydat JR wycofał się z drugiej tury mimo uzyskania w pierwszej drugiego miejsca.
Szefem Centralnego Komitetu Wykonawczego na zjeździe 4 grudnia 2021 roku został Aleksander Sidiakin.
Ideologia.
Partia określa się jako konserwatywna. Według manifestu politycznego partii z 2003 celem partii jest: „Ścieżka narodowego sukcesu, zjednoczenie sił politycznych odpowiedzialnych za kraj, mające na celu zminimalizować różnice między bogatymi i biednymi, młodymi i starymi, państwa, gospodarki i społeczeństwa. Gospodarka powinna łączyć wolność rynku i państwa, oraz jego odpowiednią regulację. Partia, przynajmniej oficjalnie, odrzuca ideologie lewicowe i prawicowe, w zamian za «polityczny centryzm», którym można zjednoczyć wszystkie warstwy społeczeństwa”. W partii istnieją lub istniały m.in. grupy liberalno-konserwatywne, konserwatywne, konserwatywno-liberalne i socjalkonserwatywne.
Badacze, mimo samych deklaracji partii, określają ją jako ugrupowanie nacjonalistyczne i skrajnie prawicowe.
Poparcie w wyborach.
Elektorat.
Według badań wyborcy Jednej Rosji byli młodsi i bardziej obeznani w sprawach rynkowych niż przeciętny wyborca. Dużą część elektoratu partii stanowią pracownicy państwowi, emeryci i personel wojskowy, czyli ludzie, których warunki bytowe uzależnione są od państwa. 64% wyborców Jednej Rosji to kobiety. W wyborach do Dumy Państwowej w 2011 zaobserwowano wzrost liczby wyborców wśród młodych osób.

</doc>
<doc id="47998" url="https://pl.wikipedia.org/wiki?curid=47998" title="2004 FH">
2004 FH

2004 FH – planetoida o średnicy ok. 30 m i masie 2,8×107 kg, należąca do grupy Atena. Została odkryta 16 marca 2004 roku w programie LINEAR.
18 marca 2004 ok. godz 22:00 czasu uniwersalnego planetoida minęła Ziemię w odległości ok. 43 000 km. Jej jasność wizualna osiągnęła wtedy ok. 10.
Obiekt ten w swoim ruchu orbitalnym przelatuje blisko Ziemi i Wenus, a ponieważ płaszczyzna jego orbity prawie pokrywa się z płaszczyzną orbity Ziemi, oznacza to, że 2004 FH będzie ponownie przelatywać w pobliżu naszej planety.

</doc>
<doc id="48001" url="https://pl.wikipedia.org/wiki?curid=48001" title="Zbocze">
Zbocze

Zbocze – pochylona powierzchnia terenu: góry, doliny, niecki lub kotliny.

</doc>
<doc id="48002" url="https://pl.wikipedia.org/wiki?curid=48002" title="Zachmurzenie">
Zachmurzenie

Zachmurzenie – stopień pokrycia nieba przez chmury. Do jego określania stosuje się skalę oktantową od 0 do 8 (9/8 oznacza całkowicie niewidoczne niebo, 8 oznacza pełne zachmurzenia, a 0 – brak). Przy podawaniu stopnia zachmurzenia podaje się także rodzaj i gatunek chmur.
Większe zachmurzenie występuje zwykle nad oceanami niż nad lądami (wyjątkiem jest strefa równikowa).
Sposoby pomiaru zachmurzenia.
Stosuje się sposoby pomiaru zachmurzenia:

</doc>
<doc id="48004" url="https://pl.wikipedia.org/wiki?curid=48004" title="Zorza polarna">
Zorza polarna

Zorza polarna ("Aurora borealis, aurora australis") – zjawisko świetlne obserwowane w górnej atmosferze w pobliżu biegunów magnetycznych planety, które ma silne pole magnetyczne.
Na Ziemi zorze występują na wysokich szerokościach geograficznych, głównie za kołami podbiegunowymi, chociaż w sprzyjających warunkach bywają widoczne nawet w okolicach 50. równoleżnika. Zdarza się, że zorze polarne obserwowane są nawet w krajach śródziemnomorskich. Na półkuli północnej zorza jest określana łacińską nazwą "Aurora borealis", a południowa zorza polarna nosi nazwę "Aurora australis".
Powstawanie zorzy polarnej.
Powstawanie zjawiska związane jest z przepływem prądu w jonosferze na wysokości około 100 km ponad powierzchnią Ziemi, w obszarze przenikania pasów radiacyjnych i górnej atmosfery ziemskiej.
Słońce stale emituje strumień naładowanych cząstek, czyli wiatr słoneczny. Podczas rozbłysków Słońce wyrzuca większe ilości takich cząstek; należą do nich protony o energiach do 1 GeV oraz elektrony o kilka rzędów wielkości mniejszej energii (co wynika z mniejszej masy spoczynkowej tych cząstek). W pobliżu Ziemi tory lotu tych cząstek są odchylane przez ziemskie pole magnetyczne. Schwytane przez ziemską magnetosferę cząstki poruszają się po torze o kształcie helisy wzdłuż linii pola magnetycznego łączących obydwa ziemskie bieguny magnetyczne, powodując wzbudzenia atomów w obszarze polarnym, a skutkiem tego świecenie zorzowe. Atmosfera na dużych wysokościach jest zjonizowana i rozrzedzona, co jest przyczyną także emisji linii wzbronionych. Świecenie zorzowe tworzy ponad 270 linii emisyjnych, głównie tlenu i azotu.
Wiatr słoneczny tworzą emitowane stale przez Słońce protony i elektrony o mniejszych prędkościach, a zatem i energiach, również wtedy, gdy na Słońcu nie obserwuje się plam. Także one są pułapkowane przez ziemskie pasy radiacyjne, ale z powodu mniejszej energii nie wzbudzają tak intensywnie plazmy jonosferycznej, jak cząstki emitowane podczas rozbłysków i nie powodują większych zórz. Cząstki elementarne z rozbłysków są wysokoenergetyczną fazą wiatru słonecznego. Z powodu przeciwnego ładunku protony i elektrony obiegają Ziemię w przeciwnych kierunkach wytwarzając różnicę potencjału na krańcach magnetosfery (około 40 kV), która może się zmieniać po rozbłyskach i powodować indukcyjne przepływy prądu elektrycznego w jonosferze. Z tego powodu zorze bywają widywane częściej przed lokalną północą niż nad ranem.
Po intensywnych rozbłyskach na Słońcu zorze obserwowano również na średnich szerokościach geograficznych, w tym ponad Polską, a nawet w okolicach równikowych. Zjawisko widywano także w dzień, oraz podczas prawie niezaburzonego magnetyzmu.
Zorze były wywoływane – co najmniej dwukrotnie – poprzez detonację ładunku jądrowego grzejącego jonosferę, co było krytykowane przez ekologów.
Zorze są obserwowane podczas burz jonosferycznych, a wysoka wówczas jonizacja powoduje zaburzenia w rozchodzeniu się fal radiowych, a nawet ich zupełny zanik. Nad zorzami unoszą się fale Alfvéna, które mają wpływ na poruszanie się elektronów w obrębie zorzy.
Kolory zórz.
Rozróżnia się typy systematyczne zórz: pasma, łuki, kurtyny, promienie, korony i inne. Stwierdzono emisje w zakresie barwy niebieskiej, zielonej, żółtej i czerwonej, a bardzo często białe. Kolor zjawiska jest skutkiem różnej intensywności linii emisyjnych.
Kolor zorzy zależy od rodzaju gazu oraz od wysokości, na jakiej występuje zjawisko. Na czerwono i na zielono świeci tlen, natomiast azot świeci w kolorach purpury i bordo. Zderzenie cząstek z mieszaniną azotu i tlenu daje barwę żółtą. Lżejsze gazy – wodór i hel – świecą w tonacji niebieskiej i fioletowej.
Występowanie poza Ziemią.
Zorze polarne były obserwowane na wszystkich planetach-olbrzymach w Układzie Słonecznym, przeważnie pierwsze rejestracje były spoza zakresu widzialnego. Szczególnie silne zjawiska zorzowe występują na Jowiszu; na kształt i rozciągłość tych zjawisk mają wpływ przepływy plazmy związane z księżycami galileuszowymi. Na Saturnie zorze obserwowano w ultrafiolecie i w świetle widzialnym, dzięki sondzie Cassini. Występują również na Uranie i Neptunie.
Teoretycznie również na planecie pozasłonecznej mającej pole magnetyczne i magnetosferę poddaną oddziaływaniu wiatru gwiazdowego mogą występować zorze polarne. Choć rozdzielczość teleskopów nie pozwala na uchwycenie obrazu takiego zjawiska, towarzysząca zorzom emisja fal radiowych może zostać wykryta za pomocą radioteleskopów. Sygnały, które mogą pochodzić od zórz polarnych, wychwycono z układów zawierających bardzo chłodne gwiazdy i brązowe karły.

</doc>
<doc id="48006" url="https://pl.wikipedia.org/wiki?curid=48006" title="Krzyż Wojenny (Francja)">
Krzyż Wojenny (Francja)

Krzyż Wojenny (fr. "Croix de Guerre", skr. CdG) – francuskie odznaczenie wojskowe.
Klasy nadań odznaczenia.
Nadania francuskiego Krzyża Wojennego oznacza się gwiazdami lub palmami (jedna gwiazda lub jedna palma oznacza jedno nadanie). Schemat ten został przyjęty we wszystkich wersjach CdG:
W przypadku Krzyża Wojennego za II wojnę światową stworzono szóstą wersję oznaczenia nadania CdG - złotą palmę ("palme de vermeil"). Przyznawana była tylko gdy nadanie wypływało od narodu francuskiego.
Krzyż Wojenny mogą otrzymywać również cudzoziemcy, osoby cywilne, jednostki wojskowe i miejscowości.
Odmiany odznaczenia.
Krzyż Wojenny 1914–1918 ("Croix de Guerre 1914–1918").
W czasie I wojny światowej, 23 grudnia 1914, grupa deputowanych na czele z Georges'em Bonnefous'em złożyła w Parlamencie projekt ustawy o stworzeniu nowego odznaczenia wojennego będącego nagrodą dla wszystkich żołnierzy, których zasługi nie zakwalifikowały ich do nagrodzenia Legią Honorową i Medalem Wojskowym. Projekt został przyjęty jednogłośnie i już 4 lutego 1915 senacka komisja wojskowa opracowała projekt odznaczenia.
Krzyż Wojenny 1914–1918 ustanowiono 2 kwietnia 1915, był wręczany wojskowym za odwagę, zwłaszcza żołnierzom wyróżnionym w rozkazach jako odznaczającym się. Od początku przyznawany był również całym wyróżniającym się w walce jednostkom wojskowym. Kawalerowie Medalu Wojskowego i Legii Honorowej automatycznie otrzymywali Krzyż Wojenny.
Wersje pierwszowojenne CdG różniły się między sobą tylko datami na rewersie: u góry zawsze znajdowała się data "1914" zaś pod nią aktualna data roczna konfliktu kończąc na "1918".
Przyznawanie Krzyża Wojennego za I wojnę światową zakończyło się 18 października 1921 i wyniosło ok. 2 mln 65 tys. nadań, z czego mniej więcej jedna trzecia pośmiertnie. Najwięcej, bo 30 razy otrzymał go lotnik kpt. Charles Nungesser – 28 rozkazem armii i 2 razy rozkazem pułku.
Krzyż Wojenny 1939–1945 ("Croix de Guerre 1939–1945").
Po wybuchu II wojny światowej, 26 września 1939, bazując na wersji pierwszowojennej ustanowiono nową odmianę Krzyża Wojennego z datą „1939” na rewersie i nieco zmienioną wstążką nawiązującą do pierwszowojennej.
30 września 1942 Komitet Wolnej Francji reaktywował CdG nadając z rewersem bez daty lub bez wykończonego rewersu (produkcja londyńska). Reszta wyglądu pozostała bez zmian. W 1943 nadawanie przejął Francuski Komitet Wyzwolenia Narodowego, który 7 stycznia 1944 powrócił do wersji z datą „1939” na rewersie (od czerwca nadawaniem zajmował się Rząd Tymczasowy Republiki Francuskiej) kończąc tym samym nadawanie wersji bez daty i bez wykończonego rewersu.
Ostateczna wersja odznaczenia wydawana po wojnie posiadała na rewersie daty „1939–1945”, była nadawana przez Rząd Tymczasowy i IV Republikę.
Przyznawanie Krzyża Wojennego za II wojnę światową zakończyło się 1 kwietnia 1956 a całkowita liczba nadań wyniosła ok. 250 tys. jednak wciąż możliwe jest przyznanie go pod warunkiem przedstawienia odpowiednich dokumentów. Najwięcej razy otrzymał go lotnik ppłk Pierre Clostermann - 27 nadań rozkazem armii i raz od narodu.
Krzyż Wojenny TOE ("Croix de guerre des Théâtres d’opérations extérieurs").
30 kwietnia 1921 ustanowiony został Krzyż Wojenny Zamorskich Teatrów Działań Wojennych (w skrócie "T.O.E.") dla żołnierzy francuskich walczących w koloniach, posiadłościach zamorskich i innych strefach francuskich interesów, poza oboma wojnami światowymi. Odpowiada ona wersją odznaczenia za wojny światowe.
Jak dotąd Krzyż Wojenny TOE został przyznany za udział w walkach w:
Nie jest znana dokładna liczba nadań Krzyża Wojennego TOE w czasie wszystkich konfliktów. Rekordzistą w ilości nadań był komandos gen. korpusu armii Marcel Bigeard - 12 nadań rozkazem armii, dwa rozkazem korpusu i trzy dywizji za I wojnę indochińską.
Wersje wycofane.
Prócz państwowych wersji za I i II wojnę światową oraz zamorskie teatry operacyjne istniały trzy drugowojenne odmiany Krzyża Wojennego, które dekretem CFLN z 7 stycznia 1944 nie weszły w skład systemu odznaczeń Republiki Francuskiej:
Wzór dla innych odznaczeń.
Francuski Krzyż Wojenny stanowił wzór dla analogicznych odznaczeń, ustanowionych m.in. w Belgii, Luksemburgu i Wietnamie.
Z powodu, iż wojna algierska aż do 1999 nie była we Francji określana mianem konfliktu zbrojnego (uznawano ją za operację bezpieczeństwa i utrzymania porządku) żołnierzom tam walczącym nie przysługiwał Krzyż Wojenny TOE. Z tego powodu władze francuskie ustanowiły 11 kwietnia 1956 nowe odznaczenie będące odpowiednikiem Krzyża Wojennego w czasie pokoju – Krzyż Waleczności Wojskowej. Przyznaje go się za zasługi w misjach pokojowych i w czasie służby w kraju.
Wygląd krzyża.
Wersje państwowe.
Wszystkie odmiany CdG zachowują tę samą formę krzyża równoramiennego z rozszerzającymi się ramionami (krzyż kawalerski) o wymiarach 37 × 37 mm i okrągłą tarczą pośrodku. Pomiędzy ramionami krzyża znajdują się dwa skrzyżowane miecze, skierowane ostrzami do góry. Na awersie na środku tarczy znajduje się popiersie Marianny, z prawego profilu, w czapce frygijskiej. W otoku tarczy znajduje się napis RÉPUBLIQUE FRANÇAISE (Republika Francuska) i wieniec. Na rewersie w tarczy widnieją daty/opisy, zależnie od wersji Krzyża:
Było dozwolone ozdabianie krzyży drogocennymi kamieniami (własnym sumptem posiadacza).
Wersje wycofane.
Giraudyjski CdG od podstawowej wersji za II wojnę światową różnił się awersem, na którym zamiast Marianny widniały dwie skrzyżowane flagi Francji. Na rewersie znajdowała się data "1943".
Mimo zmiany systemu i nazwy państwa awers Krzyża z Vichy z 1941 pozostał niezmieniony i jedynie na rewersie pojawiła się data "1939–1940". Opracowany później nowy projekt odznaczenia, którego nadawanie nie zostało rozpoczęte, odbiegał od tradycji: na awersie widniała petainowska franciska i podpis ÉTAT FRANÇAISE (Państwo Francuskie) a na rewersach miały widnieć daty "1941", "1942", "1943", "1944", "1939–1941", "1939–1942", "1939–1943" lub "1939–1944".
Krzyż Wojenny LVF ze wszystkich odmian odrzuconych przez Republikę Francuską wyróżniał się najbardziej: odznaczenie chociaż zachowało oryginalne rozmiary to utraciło skrzyżowane miecze, na awersie ramion pojawił się wieniec zaś pośrodku zamiast Marianny pojawił orzeł trzymający tarczę napisem FRANCE (Francja) i zarysem podziału na trzy barwy, spod której wychodziły cztery błyskawice. Na rewersie widniał napis CROIX DE GUERRE LÉGIONNAIRE (Krzyż Wojenny Legionisty).
Przykładowe baretki.
I wojna światowa (III Republika).
 wstążka zielona z siedmioma czerwonymi paskami baretka z brązową gwiazdą baretka ze srebrną gwiazdą baretka ze złotą gwiazdą baretka z brązową palmą baretka ze srebrną palmą
II wojna światowa (III Republika, Wolni Francuzi, CFLN, Rząd Tymczasowy i IV Republika).
 dwa pionowe szerokie paski czerwone na brzegach, cztery zielone paski przedzielone trzema wąskimi czerwonymi paskami pośrodku baretka z dwiema brązowymi gwiazdami baretka ze złotą gwiazdą baretka z brązową palmą
Wstążka do wersji giraudyjskiej miała paski koloru granatowego zamiast zielonego.
Zamorskie Teatry Działań Wojennych (III, IV i V Republika).
 środkowy pas niebieski szerokości 18 mm i dwa pasy czerwone na brzegach szerokości 9 mm baretka z brązową palmą baretka z trzema brązowymi palmami, dwiema złotymi i dwiema srebrnymi gwiazdami oraz jedną brązową
Państwo Francuskie.
 wstążka zielona z siedmioma czarnymi paskami, później szara z granatowymi paskami
 dwa pionowe szerokie paski czarne na brzegach, osiem zielonych pasków przedzielonych siedmioma wąskimi czarnymi paskami pośrodku

</doc>
<doc id="48007" url="https://pl.wikipedia.org/wiki?curid=48007" title="Croix de Guerre">
Croix de Guerre

Zobacz też:

</doc>
<doc id="48009" url="https://pl.wikipedia.org/wiki?curid=48009" title="Légion d'honneur">
Légion d'honneur



</doc>
<doc id="48011" url="https://pl.wikipedia.org/wiki?curid=48011" title="Legion d'honneur">
Legion d'honneur



</doc>
<doc id="48012" url="https://pl.wikipedia.org/wiki?curid=48012" title="Kondensat Bosego-Einsteina">
Kondensat Bosego-Einsteina

Kondensacja Bosego-Einsteina – efekt kwantowy zachodzący w układach podległych rozkładowi Bosego-Einsteina. W temperaturach niższych od temperatury krytycznej część cząstek (bozonów) przechodzi w zerowy stan pędowy – cząstki te mają identyczny pęd. Oznacza to, że w zerowej objętości przestrzeni pędów może znajdować się niezerowa liczba cząstek. Mówi się wtedy o makroskopowym obsadzeniu stanu podstawowego.
Efektem kondensacji jest kolektywne zachowanie wszystkich cząstek biorących w niej udział (w przybliżeniu wszystkie zachowują się jak jedna cząstka). Nie chodzi tu o kondensację w zwykłym sensie w przestrzeni położeń – cząstki nie znajdują się w jednym miejscu, lecz o „kondensację” cząstek w przestrzeni pędów – znaczna liczba cząstek ma taki sam pęd. Rozkład przestrzenny cząstek „skondensowanych” pozostaje równomierny (jeśli nie ma pól zewnętrznych). W kondensacie Bosego-Einsteina zachodzi zjawisko nadciekłości. Kondensat opisywany jest w przybliżeniu nieliniowym równaniem Grossa-Pitajewskiego. Równanie to ma rozwiązania solitonowe, o wielkim znaczeniu eksperymentalnym. Występują zarówno „jasne”, jak i „ciemne” rozwiązania solitonowe. Przybliżenie można polepszyć stosując rachunek zaburzeń – teorię Bogolubowa.
Historia.
Zjawisko przewidziane przez indyjskiego fizyka Satyendrę Natha Bosego i Alberta Einsteina w 1924, a po raz pierwszy zaobserwowane w 1995 dla rzadkiego, alkalicznego metalu – rubidu-87 (87Rb) – przez zespół badawczy z JILA w Boulder (Kolorado) Erica Cornella i Carla Wiemana. Kondensat Bosego-Einsteina otrzymał również w tym samym czasie zespół Wolfganga Ketterlego z MIT, który zaobserwował kondensację sodu-23 (23Na). Eric Cornell, Wolfgang Ketterle i Carl Wieman za swoje pionierskie badania i otrzymanie po raz pierwszy kondensatu, w 2001 roku zostali nagrodzeni Nagrodą Nobla w dziedzinie fizyki. W ciągu kolejnych lat udało się również otrzymać kondensaty Bosego-Einsteina gazów takich izotopów jak 7Li, 23Na, 39K, 41K, 85Rb, 87Rb, 133Cs, 52Cr, 40Ca, 84Sr, 88Sr i 174Yb.
Stosując technikę magnetoasocjacji w 2003 roku otrzymano pierwsze kondensaty Bosego-Einsteina cząsteczek (Li2, i K2), przy czym były to kondensaty słabo związanych cząsteczek Feshbacha.
Pierwszy polski kondensat rubidu-87 otrzymany został 2 marca 2007 roku w Krajowym Laboratorium Fizyki Atomowej, Molekularnej i Optycznej (KL FAMO) w Toruniu, z wykorzystaniem aparatury skonstruowanej przez grupę Wojciecha Gawlika w Zakładzie Fotoniki Instytutu Fizyki Uniwersytetu Jagiellońskiego w Krakowie (budowa aparatury próżniowej i toru optycznego oraz uruchomienie dwóch pułapek magnetooptycznych) oraz grupę Włodzimierza Jastrzębskiego w Instytucie Fizyki PAN w Warszawie (pułapka magnetyczna), a następnie przewiezionej do KL FAMO.
Ujęcie matematyczne.
Liczba cząstek znajdujących się w stanie podstawowym zależy od warunków fizycznych, w jakich doprowadza się do kondensacji. Dla gazu swobodnego wzór jako pierwsi znaleźli właśnie Bose i Einstein, i ma on postać:
W sytuacji bardziej realistycznej, gdy układ znajduje się w pułapce harmonicznej, zależność ta ma postać:
gdzie:
Dla innych sytuacji fizycznych, tzw. wykładnik krytyczny (potęga przy stosunku temperatury do temperatury krytycznej) może być inny. Powyżej temperatury krytycznej nie ma makroskopowego obsadzenia stanu podstawowego i gaz zachowuje się prawie jak gaz doskonały z małymi poprawkami wynikającymi ze statystyki kwantowej.

</doc>
<doc id="48013" url="https://pl.wikipedia.org/wiki?curid=48013" title="Drezyna">
Drezyna

Drezyna – pomocniczy pojazd kolejowy z napędem mechanicznym ręcznym lub spalinowym, służący do nadzoru stanu linii kolejowych, a także do diagnostyki lub przewozu pracowników i materiałów w celu utrzymywania nawierzchni linii kolejowej. Pierwotnie drezyną nazwany został zaprezentowany 12 czerwca 1817 roku w Mannheim dwukołowy welocyped zaprojektowany przez Karla Draisa. Podczas drugiej wojny światowej eksploatowano drezyny pancerne przeznaczone do rozpoznania, patrolowania linii kolejowych i wykonywania innych pomocniczych zadań bojowych. Przez polskie koleje dawniej wykorzystywane były przebudowane samochody Warszawa M20. Na niektórych nieeksploatowanych liniach kolejowych prowadzone są koleje drezynowe z wykorzystaniem turystycznych drezyn. W Polsce prowadzonych jest dziesięć kolejek drezynowych. Do utrzymywania polskiej infrastruktury kolejowej wykorzystywane są drezyny WM-10, WM-15 oraz drezyna do pomiaru geometrii toru EM120.

</doc>
<doc id="48014" url="https://pl.wikipedia.org/wiki?curid=48014" title="Kodeń">
Kodeń

Kodeń – wieś w Polsce, położona w województwie lubelskim, w powiecie bialskim, w gminie Kodeń, na Równinie Kodeńskiej, na terasa nadzalewowej kilka metrów nad doliną Bugu, niedaleko ujścia rzeczki o nazwie Kałamanka. Siedziba gminy Kodeń. Dawne miasto – Kodeń uzyskał lokację miejską w 1511 roku, zdegradowany w 1869 roku. Miasto magnackie położone było w końcu XVIII wieku w hrabstwie kodeńskim w powiecie brzeskolitewskim województwa brzeskolitewskiego. W latach 1954–1972 wieś należała i była siedzibą władz gromady Kodeń. W latach 1975–1998 miejscowość administracyjnie należała do województwa bialskopodlaskiego.
Miejscowość jest siedzibą dwóch parafii: rzymskokatolickiej św. Anny oraz prawosławnej św. Michała Archanioła. Administracyjnie jest podzielona na trzy sołectwa Kodeń I, Kodeń II i Kodeń III.
Historia.
Pierwsze wzmianki o Kodniu pochodzą z wieku XVI, ale wiadomo, że już w XV w. istniały tu młyny wodne będące, podobnie jak cała najbliższa okolica, własnością czterech braci Ruszczyców. Od nich to pod koniec XV w. Jan Sapieha, syn Siemiona Sunigaiły, wojewoda trocki, nabył Kodeń z przyległościami. "Tenże sam Sapieha, marszałek, od Zygmunta Starego nadzwyczaj lubiony, otrzymawszy darem od tego króla wiele dóbr, dostał razem przywilej w roku 1511 na założenie miasta Kodeń, obdarzył takowo prawem magdeburskiem, ustanowił targi tygodniowe i trzy jarmarki do roku. Zasadzając się na takim przywileju, wydał inny od Siebie Sapieha 1513 roku, stanowiąc burmistrza i 3 radców, w połowie wyznania rzymskiego i greckiego, z oznaczeniem sposobu ich wybierania". Jan (Iwan) Sapieha (zm. 1517) lub jego syn Paweł Sapieha, wybudował otoczony murem i wałem zespół zamkowy wraz z kaplicą, którą po raz pierwszy wzmiankuje się w 1530 roku. Między miastem a wzgórzem zamkowym zbudowano port rzeczny. W 1518 roku powstała tu parafia rzymskokatolicka, równocześnie z nią rozpoczęto budowę pierwszej cerkwi prawosławnej, którą również fundował Paweł Sapieha.
W latach 30. XVII wieku Mikołaj Sapieha wybudował w mieście renesansowy kościół św. Anny. Od 1631 roku, po przywiezieniu przez Mikołaja Sapiehę z Rzymu skradzionego obrazu (później obraz Matki Bożej Kodeńskiej), przedstawiającego malarską kopię hiszpańskiej rzeźby Matki Bożej z Guadalupe, Kodeń stał się miejscowością pielgrzymkową – obraz wprowadzono do kaplicy zamkowej 15 września 1631.
Wiek XVII i XVIII to złote lata Kodnia, który był wtedy bogatym i dobrze prosperującym miastem, mimo złupienia kościoła św. Anny przez Szwedów w 1657 roku oraz pożaru miasta i bazyliki w roku 1680. W 1686 roku odbyła się ponowna konsekracja kościoła po jego przebudowie. 15 sierpnia 1723 z inicjatywy Jana Fryderyka Sapiehy biskup łucki Stefan Rupniewski dokonał koronacji słynącego z cudów obrazu. Był to trzeci obraz koronowany na ziemiach Rzeczypospolitej, po obrazie Matki Bożej Częstochowskiej i obrazie Matki Bożej Trockiej. W XVIII wieku Elżbieta z Branickich Sapieżyna wzniosła na peryferiach Kodnia pałacyk zwany "Placencją", który przejął funkcje rezydencji. W czasie zaborów właścicielami miasta zostali Braniccy, następnie Flemingowie i Czartoryscy. Kres temu okresowi położyły wojny napoleońskie, kiedy to większość zabudowań uległa spaleniu. Kolejny pożar miasta miał miejsce w 1821 roku; wtedy też bazylika doznała znacznych zniszczeń. Po upadku powstania styczniowego, w którym mieszkańcy Kodnia brali aktywny udział, utracił prawa miejskie. 6 kwietnia 1875 r. z rozkazu cara kościół św. Anny zamieniono na cerkiew prawosławną, natomiast obraz Matki Bożej w sierpniu 1875 wywieziono na Jasną Górę, skąd powrócił 4 września 1927 r.
W 1941 Niemcy utworzyli w Kodniu getto dla ludności żydowskiej. Przebywało w nim ok. 200 osób. We wrześniu 1942 getto zostało zlikwidowane, a jego mieszkańcy wywiezieni do getta w Międzyrzecu Podlaskim.
Po roku 1945 Kodeń znalazł się przy granicy – początkowo ze Związkiem Radzieckim, później z Białorusią.
Transport.
Przez Kodeń prowadzi droga wojewódzka:
Kodeń posiada bezpośrednie połączenia autobusowe z Białą Podlaską, Lublinem oraz Warszawą.
Dawniej Kodeń miał również połączenie kolejowe przez stację Kodeń. Obecnie z miejscowości nie ma do niej bezpośredniego dostępu.

</doc>
<doc id="48021" url="https://pl.wikipedia.org/wiki?curid=48021" title="Ostra białaczka szpikowa">
Ostra białaczka szpikowa

Ostra białaczka szpikowa, ostra białaczka mieloblastyczna, ostra białaczka nielimfoblastyczna (łac. "myelosis leukaemica acuta"), AML (od ang. "acute myeloid leukemia"), ANLL (od ang. "acute nonlymphocytic leukemia") – grupa chorób spowodowana nowotworowym rozrostem w szpiku wczesnych komórek prekursorowych krwi. U jej podstaw leży klonalna proliferacja i nagromadzenie się w organizmie niedojrzałych morfologicznie i upośledzonych czynnościowo komórek blastycznych wywodzących się ze stransformowanej komórki hematopoetycznej. W mechanizmie powstawania choroby kluczowe są zaburzenia genetyczne zakłócające dojrzewanie i apoptozę wczesnych prekursorów mielopoezy. Zaburzenie hierarchicznej struktury krwiotworzenia powoduje niewydolność szpiku i objawy niedoboru krwinek czerwonych, płytek krwi i leukocytów, a jednocześnie często występuje nagromadzenie się dysfunkcyjnego klonu białaczkowego, którego nadmiar może przyczyniać się do zaburzeń mikrokrążenia, nacieczenia różnych narządów i zatrucia organizmu produktami rozpadu komórek blastycznych.
Ostra białaczka szpikowa stanowi około 80% ostrych białaczek u osób dorosłych, ale u dzieci jest nowotworem rzadszym od ostrej białaczki limfoblastycznej. Zapadalność na chorobę rośnie wraz z wiekiem. Najważniejszymi czynnikami ryzyka zachorowania jest ekspozycja na promieniowanie jonizujące, zespoły mielodysplastyczne, zespoły mieloproliferacyjne, kontakt z niektórymi czynnikami chemicznymi, a także leczenie niektórymi cytostatykami.
Rozpoznanie ostrej białaczki szpikowej jest stawiane na podstawie udziału komórek blastycznych albo ich równoważników we krwi lub szpiku przekraczającego 20%. Stwierdzenie typowych powtarzalnych zmian cytogenetycznych pozwala na rozpoznanie choroby niezależnie od odsetka blastów. W diagnostyce konieczne jest pobranie szpiku kostnego, który umożliwia szczegółowe badania, w tym badania genetyczne i molekularne pozwalające określić typ białaczki oraz zakwalifikować do odpowiedniej grupy ryzyka, co jest istotne dla wyboru najlepszej strategii leczniczej.
Leczenie ostrej białaczki szpikowej jest oparte na chemioterapii i jest złożone z trzech faz: indukcji remisji, konsolidacji (utrwalania) remisji i leczenia poremisyjnego. W indukcji remisji u chorych poniżej 60. roku życia podaje się antracykliny w połączeniu z cytarabiną. Leczenie konsolidacyjne jest zróżnicowane dla różnych grup ryzyka i w grupie korzystnego ryzyka stosuje się cytarabinę w wysokiej dawce, a w grupie pośredniego i wysokiego ryzyka wykonuje się przeszczepienie szpiku. Leczenie poremisyjne również jest zróżnicowane dla poszczególnych grup ryzyka. W grupie korzystnego ryzyka zaleca się kilka cykli cytarabiny w wysokiej dawce i monitorowanie choroby resztkowej. U chorych w grupie pośredniego i niekorzystnego ryzyka zalecaną strategią jest przeszczepienie szpiku. Dla chorych powyżej 60. roku życia stosuje się postępowanie o obniżonej toksyczności. Odmienne jest leczenie ostrej białaczki promielocytowej, gdzie najważniejszą rolę pełni tretynoina oraz trójtlenek arsenu. Ważna jest terapia wspomagająca, która zapobiega potencjalnie śmiertelnym powikłaniom choroby i może wydłużać przeżycie całkowite.
Rokowanie zależy przede wszystkim od grupy ryzyka cytogenetyczno-molekularnego i jest znacząco lepsze w grupach niższego rokowania, u których po osiągniętej remisji przeprowadzono allogeniczne przeszczepienie szpiku.
Objawy.
Większość objawów ostrej białaczki szpikowej jest związana z zastąpieniem prawidłowych komórek krwi komórkami nowotworowymi. W wyniku wyparcia prawidłowych prekursorów i zastąpienia ich klonem nowotworowym, który nie pełni swojej funkcji, dochodzi do jednoczesnego zaburzenia funkcji trzech linii hematopoezy niedoborów dojrzałych krwinek czerwonych, płytek krwi i funkcjonalnych krwinek białych obecnych we krwi obwodowej.
W wyniku niedoboru erytrocytów pojawiają się typowe objawy anemii, występuje osłabienie, szybka męczliwość, duszność, bladość skóry i błon śluzowych oraz przyspieszenie akcji serca. W wyniku niedoboru trombocytów rozwija się skaza krwotoczna. Małopłytkowość powoduje krwawienia z dziąseł i nosa oraz plamicę na skórze i błonach śluzowych. Może pojawić się krwawienie z przewodu pokarmowego, krwawienie z dróg rodnych i krwawienie do ośrodkowego układu nerwowego, które jest zagrożeniem dla życia chorego. Silne krwawienie może być skutkiem zespołu rozsianego wykrzepiania wewnątrznaczyniowego (DIC), który może towarzyszyć białaczce promielocytowej (APL).
Brak prawidłowych krwinek białych przyczynia się do wzmożonej podatności chorego na infekcje, mimo że we krwi często są obecne bardzo liczne prekursory dojrzałych leukocytów, które jednak są niezdolne do pełnienia funkcji fizjologicznych. Upośledzenie odporności skutkuje licznymi infekcjami, zwykle bakteryjnymi lub grzybiczymi. Występują ciężkie anginy, zapalenia płuc, zakażenia okolic odbytu oraz zmiany w jamie ustnej obejmujące bolesne afty i owrzodzenia, uaktywnienie opryszczki oraz zmiany okołozębowe. Przebieg tych zakażeń, zwłaszcza w zaawansowanym etapie choroby, może być bardzo ciężki. Jednocześnie nadmierna liczba niedojrzałych leukocytów we krwi może powodować leukostazę, czyli zaburzenia mikrokrążenia krwi spowodowane nadmierną liczbą białych krwinek. Leukostaza występuje u 5% chorych, objawia się zaburzeniami świadomości, zaburzeniami widzenia, bólem głowy oraz hipoksemią (spowodowaną upośledzeniem przepływu krwi przez płuca).
Powiększenie śledziony może występować w ostrej białaczce szpikowej, ale zwykle jest bezobjawowe. Powiększenie węzłów chłonnych występuje u 30% chorych i jest znacznie rzadsze niż w ostrej białaczce limfoblastycznej.
Często w skórze występują płaskie wykwity, które są naciekiem komórek nowotworowych. Podobne mogą pojawiać się na dziąsłach, co jest typowym objawem białaczki z linii monocytów. Nacieki mogą występować również w innych narządach, w tym układzie oddechowym oraz w sercu, co może spowodować niewydolność oddechową lub niewydolność serca. U większości chorych występują bezobjawowe nacieki w układzie moczowym. W białaczce monocytowej często dochodzi do nacieczenia opon mózgowo-rdzeniowych, w pozostałych typach jest rzadsze niż ostrej białaczce limfoblastycznej.
Rzadko pierwszym objawem jest wystąpienie litej masy pozaszpikowej zbudowanej z komórek nowotworowych, zwanej mięsakiem mieloidalnym (chloroma, pozaszpikowy guz mieloidalny). Jest to guz zbudowany z blastów, najczęściej występuje w skórze, węzłach chłonnych, kościach, przewodzie pokarmowym, jądrze i tkankach miękkich.
W przebiegu ostrej białaczki szpikowej może wystąpić zespół Sweeta, który jest paranowotworowym zapaleniem skóry.
Czasami choroba nie daje jakichkolwiek objawów i jest wykrywana przypadkowo podczas rutynowych badań krwi.
Czynniki ryzyka.
Do czynników ryzyka ostrej białaczki szpikowej należą:
Zespoły mielodysplastyczne (MDS).
Zespoły mielodysplastyczne są to klonalne zaburzenia układu krwiotwórczego z obecnością nieefektywnej hematopoezy, cytopenii (zmniejszenia ilości poszczególnych składników krwi) we krwi obwodowej oraz dysplazją (nieprawidłowym ukształtowaniem) dwóch lub więcej linii krwiotworzenia, prowadzące do zwiększonego ryzyka ostrej białaczki szpikowej. Ostra białaczka szpikowa może pojawić się u 20–25% chorych z zespołem mielodysplastycznym. Przebieg choroby oraz ryzyko rozwinięcia ostrej białaczki szpikowej zależy od udziału liczby blastów w szpiku kostnym, rodzaju nieprawidłowości chromosomowych oraz nasilenia cytopenii. Rokowanie zależy również od wieku chorego, płci i konieczności transfuzji. Ryzyko progresji jest znacznie większe w grupach z gorszym rokowaniem.
Czynniki chemiczne.
Zawodowy kontakt z benzenem zwiększa ryzyko zachorowania na ostrą białaczkę szpikową. Występuje związek pomiędzy wielkością narażenia na benzen a ryzykiem powstawania ostrej białaczki szpikowej. Palenie tytoniu zwiększa ryzyko zachorowania na ostrą białaczkę szpikową. Pestycydy i herbicydy również należą do czynników ryzyka zachorowania.
Białaczka wtórna do chemioterapii.
Część przypadków ostrej białaczki szpikowej jest związana z leczeniem przeciwnowotworowym, z którym największym ryzykiem obarczona jest chemioterapia za pomocą leków alkilujących i inhibitorami topoizomerazy (etopozyd, tenipozyd). Jest to najczęściej rozpoznawany wtórny nowotwór po chemioterapii. Białaczki wtórne stanowią niejednolitą grupę chorób zdefiniowaną cytogenetycznie. Białaczki powstałe po leczeniu lekami alkilującymi zwykle wykazują nieprawidłowości w chromosomach 5 lub 7 (głównie delecje), a w białaczkach wtórnych do inhibitorów topoizomerazy II zamianami w 11q. Znacznie rzadziej w związku z leczeniem mogą powstawać typy z mutacjami t(15;17), inv(16) i t(8;21). Zwiększone ryzyko występuje w okresie od 2 do 10 lat po zakończonym leczeniu. Inhibitory topoizomerazy charakteryzują się krótszym okresem latencji (okresu od zakończenia leczenia tymi lekami do wystąpienia objawów choroby) w stosunku do leków alkilujących. Skumulowane 10-letnie ryzyko wystąpienia ostrej białaczki szpikowej po leczeniu raka piersi wynosi 0,7%, a po leczeniu chłoniaka Hodgkina wynosi 2–10%, choć te w przypadku chłoniaka Hodgkina jest związane z radioterapią. Część badań wskazuje, że po 10 latach od zakończenia leczenia nie ma zwiększonego ryzyka zachorowania, jednak inne nie potwierdzają tego. Różnice mogą wynikać z metodologii tych badań.
Promieniowanie jonizujące.
Narażenie na promieniowanie jonizujące jest czynnikiem ryzyka wystąpienia ostrej białaczki szpikowej. Wielkość ryzyka prawdopodobnie jest proporcjonalna do otrzymanej dawki promieniowania.
Czynniki genetyczne.
Ważnym czynnikiem genetycznym jest zespół Downa, chorzy mają 10-20-krotnie zwiększone ryzyko zachorowania na ostrą białaczkę szpikową w porównaniu do osób zdrowych, choć ryzyko rozwinięcia niektórych typów jest znacznie większe. Ostra białaczka megakarioblastyczna występuje 500-krotnie częściej niż u chorych bez zespołu Downa.
Niedokrwistość Fanconiego, zespół Blooma, zespół ataksja-teleangiektazja, zespół Shwachmana-Diamonda, zespół Noonan, choroba Kostmanna, dyskeratoza wrodzona ("dyskeratosis congenita"), niektóre wrodzone choroby trombocytów są czynnikami ryzyka zachorowania na ostrą białaczkę szpikową.
Rozpoznanie.
Rozpoznanie ostrej białaczki szpikowej wymaga pobrania krwi obwodowej i szpiku kostnego oraz wykonania dalszych szczegółowych badań. Podstawą do rozpoznania choroby jest stwierdzenie odsetka ≥20% blastów (mieloblastów lub ich równoważników: monoblastów, promonocytów, megakarioblastów) w szpiku lub we krwi obwodowej. Blasty są to wczesne niedojrzałe komórki prekursorowe, które zwykle wykazują ekspresję pewnych wspólnych markerów linii mieloidalnej (CD13, CD33) i jednocześnie markerów komórek macierzystych szpiku (CD34, rzadziej CD117).
Obecność pewnych powtarzalnych zmian cytogenetycznych, w tym t(8;21), t(15;17), inv (16), t(16;16), pozwala rozpoznać ostrą białaczkę szpikową bez względu na odsetek blastów. Erytroblasty nie są liczone jako blasty z wyjątkiem ostrej białaczki erytroblastycznej. W przypadku wartości odsetka blastów w szpiku kostnym w zakresie 6–19% umownie rozpoznaje się zespół mielodysplastyczny. Mięsak mieloidalny jest rozpoznawany na podstawie obrazu morfologicznego szpiku. Szczegółowe rozpoznanie typu AML opiera się na badaniach cytogenetycznych, molekularnych i immunofenotypowych.
Badanie krwi obwodowej.
Badanie morfologii krwi jest badaniem wstępnym, jednak może wykazać nieprawidłowości ostatecznie nakierowujące na rozpoznanie ostrej białaczki szpikowej. Wyparcie pozostałych linii hematopoetycznych ze szpiku i zastąpienie ich klonem nowotworowym znajduje odzwierciedlenie w obrazie krwi obwodowej. W morfologii zwykle występuje umiarkowana leukocytoza, ale możliwa jest leukopenia. Leukocytoza powyżej 100 000/μl występuje tylko u 5% chorych. W rozmazie występują komórki blastyczne, jednak ich odsetek jest różny w zależności od typu i etapu choroby. Stwierdzenie &gt;1000–2000 blastów/μl wystarcza do postawienia diagnozy ostrej białaczki szpikowej, przez co pobranie szpiku i szczegółowe badania nie opóźniają rozpoczęcia leczenia.
W obrazie choroby obserwuje się wyparcie dojrzałych komórek. U większości chorych w morfologii krwi stwierdza się znaczną niedokrwistość i małopłytkowość, a liczba neutrofilów nie przekracza 1000/μl. Niedokrwistość jest normochroniczna (prawidłowy poziom MCH) i normocytowa (prawidłowy poziom MCV).
Możliwe jest występowanie tzw. przerwy białaczkowej, czyli brak lub występowanie tylko nielicznych form pośrednich obok bardzo licznych komórek blastycznych i nielicznych komórek dojrzałych.
Szpik kostny.
Przed rozpoczęciem leczenia należy pobrać szpik kostny. Rutynowo jest wykonywana biopsja aspiracyjna szpiku, a w niektórych przypadkach konieczna jest trepanobiopsja. Ocena szpiku pozwala ustalić wstępne rozpoznanie, rozpoznać postać choroby bez specyficznych zmian cytogenetycznych oraz ocenić komórkowość szpiku, zmiany zrębowe i wzór dojrzewania. Zaleca się ocenę przynajmniej 500 komórek z rozmazu szpiku. Pobranie szpiku dostarcza materiału do badań cytogenetycznych i molekularnych, które pozwalają ustalić typ białaczki oraz czynniki rokownicze.
Szpik po wybarwieniu metodą Maya-Grünwalda-Giemsy lub Wrighta-Giemsy jest badany pod mikroskopem optycznym, a następnie poddawany immunofenotypowaniu metodą cytometrii przepływowej oraz badaniom genetycznym. Ocena liczby blastów za pomocą oznaczenia CD34 w cytometrii przepływowej nie jest zalecana jako substytut oceny wzrokowej. Morfologia komórek nowotworowych jest różna w poszczególnych typach. Jądro blastu zawiera niespecyficzne ziarnistości, jego chromatyna jest rozproszona, występuje jedno lub więcej jąderek. Nieprawidłowe ziarnistości azurofilne układają się w kształt fioletowoczerowonych pałeczek i są nazywane pałeczkami Auera. Ich obecność jednoznacznie wskazuje na pochodzenie mieloidalne blastów.
Badania cytochemiczne.
Badania cytochemiczne pomagają odróżnić ostrą białaczkę szpikową od ostrej białaczki limfoblastycznej, a także często określić typ morfologiczny AML. Metoda wymaga pobrania szpiku kostnego. Największe znaczenie z badań cytochemicznych ma oznaczenie aktywności mieloperoksydazy (MPO/POX), aktywności esterazy nieswoistej (NSE), obecności lipidów za pomocą Sudanu B (SB) oraz oznaczenie obecności glikogenu (odczynnik Schiffa, reakcja PAS). Stwierdzenie mieloperoksydazy u więcej niż 3% blastów wskazuje na białaczkę zróżnicowaną, ale jej brak nie wyklucza linii mieloidalnej. Podobne zastosowanie ma Sudan B, choć jest mniej specyficzny. Oznaczenie aktywności esterazy nieswoistej wykazuje jej rozproszoną aktywność w cytoplazmie monoblastów (w 80% przypadków reakcja pozytywna) i monocytów (w 20% przypadków reakcja pozytywna). Reakcja PAS daje pozytywny wynik w ostrej białaczce erytroblastycznej (erytroleukemia). Barwienia cytoenzymatyczne w coraz większym stopniu są zastępowane badaniem immunofenotypowym za pomocą cytometrii przepływowej. Badania cytochemiczne w znacznym stopniu zostały zastąpione przez inne badania i obecnie nie są wymagane do diagnozy.
Immunofenotypowanie.
Immunofenotypowanie jest to oznaczenie występowania pewnych antygenów (immunofenotyp) za pomocą metod immunochemicznych lub cytometrycznych. W diagnostyce ostrej białaczki szpikowej stosuje się cytometrię przepływową przy zastosowaniu co najmniej 3–4 parametrów. Nie ma konsensusu co do wysokości punktu odcięcia przy jakim uważa się dany marker za pozytywny. Dla większości markerów przyjęto, że przynajmniej 20% komórek białaczkowych musi wykazywać ekspresję tego markera, ale dla niektórych markerów dolna granica została zdefiniowana przy 10%. Immunofenotypowanie jest niezbędne do ustalenia rozpoznania ostrej białaczki szpikowej mało zróżnicowanej, ostrej białaczki megakarioblastycznej i ostrej białaczki o niejednoznacznym pochodzeniu liniowym.
Ostrą białaczkę szpikową mało zróżnicowaną cechuje brak morfologicznych i cytochemicznych cech dojrzewania, a w większości przypadków są obecne markery wczesnej hematopoezy (CD34, CD38 i HLA-DR) i brak większości antygenów świadczących o dojrzewaniu. Mieloperoksydaza jest niewykrywalna metodami cytochemicznymi, ale w cytometrii przepływowej może być rozpoznana.
Ostra białaczka megakarioblastyczna jest białaczką, w której w szpiku występuje co najmniej 20% blastów i 50% z nich stanowi linię megakariocytową, a megakarioblasty typowo posiadają markery CD41 i/lub CD61, a rzadziej CD42.
Ostre białaczki szpikowe o niejednoznacznym pochodzeniu liniowym obejmują przypadki braku zróżnicowania liniowego (ostra białaczka niezróżnicowana – "acute undifferentiated leukemia" (AUL)) oraz takie, w których blasty zawierają markery więcej niż jednej linii (ostra białaczka o mieszanym fenotypie – "mixed phenotype acute leukemia" (MPAL)). Ostra białaczka niezróżnicowana często wykazuje ekspresje HLA-DR, CD34 lub CD38 i nie ma markerów liniowych. Ostra białaczka o mieszanym fenotypie może zawierać odrębne populacje z różnych linii lub jedną populację z markerami różnych linii albo jest kombinacją tych możliwości. Cytometria przepływowa w oparciu o antygeny stwierdzone w danym klonie białaczkowym jest wykorzystywana do oceny występowania minimalnej choroby resztkowej.
Badania cytogenetyczne i diagnostyka molekularna.
Badania cytogenetyczne są standardowym badaniem chorego z podejrzeniem ostrej białaczki szpikowej. Pewne zaburzenia cytogenetyczne są często obserwowane w ostrej białaczce szpikowej, a część z nich jest związana z poszczególnymi typami morfologicznymi ostrej białaczki szpikowej. Nieprawidłowości chromosomalne są stwierdzane u ponad 50% chorych z ostrą białaczką szpikową. Obecna klasyfikacja choroby według WHO w znacznej mierze opiera się na stwierdzeniu charakterystycznych, powtarzalnych zmian cytogenetycznych i stwierdzenie niektórych z nich upoważnia do rozpoznania choroby niezależnie od liczby blastów w szpiku czy krwi obwodowej. Stwierdzenie poszczególnych zmian genetycznych ma podstawowe znaczenie rokownicze i przekłada się na strategię leczniczą dopasowaną do grup ryzyka. Do oceny wymagana jest biopsja szpiku i ocena przynajmniej 20 komórek w metafazie. Komórki z nieprawidłowym kariotypem również mogą być ocenione z krwi obwodowej. Powtarzalne aberracje chromosomowe są wykrywane za pomocą klasycznego badania cytogenetycznego i uzupełniająco fluorescencyjną hybrydyzacją in situ.
Krew obwodowa oraz szpik kostny są poddawane badaniom molekularnym. RNA i DNA są ekstrahowane, a komórki są zamrażane. Metodą łańcuchowej reakcji polimerazy z odwrotną transkrypcją ocenia się obecność niektórych genów fuzyjnych oraz mutacji somatycznych związanych z białaczką.
Badania laboratoryjne.
W wyniku samoistnego lub indukowanego leczeniem rozpadu klonu nowotworowego dochodzi do uwolnienia zawartości ich komórek. U chorych na ostrą białaczkę szpikową stwierdza się podwyższone stężenie kwasu moczowego (hiperurykemia), podwyższone stężenie potasu (hiperkaliemia) oraz podwyższoną aktywność LDH. W badaniach laboratoryjnych może wystąpić rzekoma hipoglikemia i hipoksemia spowodowana bardzo wysoką leukocytozą i zużywaniem przez nie tlenu i glukozy w pobranej próbce do badania.
Klasyfikacja.
Klasyfikacja WHO z 2008.
Obecnie obowiązującą klasyfikacją ostrej białaczki szpikowej jest klasyfikacja WHO z 2008 roku. Jest ona oparta na cechach morfologicznych, immunofenotypowych, nieprawidłowościach molekularnych i cytogenetycznych. Ostre białaczki szpikowe z powtarzalnymi zmianami cytogenetycznymi są kwalifikowane do grupy na podstawie stwierdzonych nieprawidłowości cytogenetycznych.
Ostre białaczki szpikowe związane ze zmianami mielodysplastycznymi są rozpoznawane w trzech sytuacjach:
Nowotwory mieloidalne zależne od terapii są odrębną jednostką, choć ze względu na polichemioterapię nie zawsze jest możliwe dokładne ustalenie podtypu.
Klasyfikacja FAB.
Klasyfikacja francusko-amerykańsko-brytyjska obecnie ma znaczenie historyczne, choć bywa stosowana. Została opracowana w roku 1976 i jest oparta na cechach morfologicznych i cytochemicznych.
Patogeneza ostrej białaczki szpikowej.
Ostra białaczka szpikowa charakteryzuje się niekontrolowanym wytwarzaniem i akumulacją niedojrzałych, nieprawidłowych komórek hematopoetycznych. Jednocześnie nagromadzenie się komórek nowotworowych upośledza produkcję prawidłowych elementów morfotycznych krwi. Klon komórki nowotworowej powstaje w wyniku transformacji komórki macierzystej lub wczesnych komórek progenitorowych. U podstaw transformacji nowotworowej leżą zaburzenia genetyczne, które ostatecznie zakłócają regulację podziałów oraz różnicowanie się komórek. Ostra białaczka szpikowa może powstać "de novo", jak to ma miejsce w 80% przypadków, lub po etapie przewlekłym obejmującym zespoły mielodysplastyczne i zespoły mieloproliferacyjne – jako wtórna ostra białaczka szpikowa.
Fizjologicznie hematopoeza jest zorganizowana w sposób hierarchiczny. Spoczynkowe komórki macierzyste są prekursorami kolejnych typów komórek, z których w wyniku procesu dojrzewania ostatecznie powstają dojrzałe komórki krwi. Komórki macierzyste mają zdolność do ciągłego podziału komórkowego i jednocześnie do samoodnawiania się, która zależy między innymi od telomerazy, która jest enzymem zapobiegającym skracaniu telomerów i ograniczaniu liczby możliwych podziałów. Komórki potomne stopniowo tracą zdolność do samoodnowiania się, co jest cechą komórek macierzystych, które są nieśmiertelne, jednocześnie jednak komórki potomne stają się bardziej aktywne mitotycznie. Liczba komórek macierzystych jest regulowana przez apoptozę.
W ostrej białaczce szpikowej dochodzi do stopniowego nagromadzenia zaburzeń genetycznych, stopniowo wykształcając klon wczesnych komórek prekursorowych z zaburzeniami podziałów komórkowych, zahamowaniem różnicowania, nabytą zdolnością do samoodnawiania się, zablokowaniem apoptozy, niestabilnością genetyczną i zaburzoną kontrolą cyklu komórkowego. W wyniku wzmożonych podziałów, zaburzonego różnicowania się i zmniejszonej wrażliwości na apoptozę dochodzi do gromadzenia się niedojrzałych komórek. Zmniejszenie śmierci komórek nowotworowych jest uważane za główny mechanizm powstawania tej choroby.
Zgodnie z teorią „dwóch uderzeń” dla powstania choroby kluczowe jest wystąpienie zmian genetycznych stymulacyjnych proliferację lub przeżycie oraz zmian prowadzących do zahamowania dojrzewania. Zmianami genetycznymi są zarówno mutacje cytogenetyczne lub zmiany epigenetyczne – zmiany ekspresji genów bez zmian w materiale genetycznym.
Niewydolność szpiku.
W ostrej białaczce szpikowej dochodzi do niewydolności szpiku. Mimo że w szpiku znajdują się często bardzo liczne nowotworowo zmienione komórki progenitorowe, to w wyniku zaburzeń dojrzewania nie powstają z nich dojrzałe i funkcjonalne komórki, które mogłyby pojawić się we krwi. Brak dojrzałych komórek powoduje objawy niedokrwistości, zaburzeń krzepnięcia, a także upośledzenie odporności. Objawy te powodują znaczną chorobowość i śmiertelność z powodu białaczki, pogarszając jakość życia chorych. Niewydolność utrudnia leczenie, uniemożliwiając zastosowanie odpowiednio intensywnej chemioterapii.
Namnożenie dużej liczby nieulegających dojrzewaniu i akumulujących się komórek nowotworowych skutkuje wyparciem prawidłowych komórek progenitorowych. Prawdopodobnie proces ten w mniejszym stopniu jest spowodowany samym zmniejszeniem liczby prawidłowych komórek macierzystych, a raczej zahamowaniem ich różnicowania przez oddziaływanie z komórkami nowotworowymi. Proces prawdopodobnie odbywa się za pośrednictwem chemokin.
Niewydolność szpiku wydaje się być procesem odwracalnym.
Mutacje genetyczne i epigenetyczne.
W ostrej białaczce szpikowej nielosowe aberracje chromosomowe są obserwowane u 50–60% chorych. Tylko niektóre mutacje dają korzyści selektywne i mają znaczenie w patogenezie (tzw. „mutacje kierujące”) i rokowaniu choroby, w odróżnieniu od „mutacji tła”, które nie dają przewagi selektywnej. Nieprzypadkowe zmiany genetyczne obejmują translokacje zrównoważone, w tym t(8;21)(q22;q22) i t(15;17)(q22;q21), delecje (del(5q), del(7q)) oraz inwersje (inv(3), inv(8), inv(16)), trisomie, liczne mutacje punktowe oraz zmiany epigenetyczne. Wiele z odkrytych mutacji wpływa na te same mechanizmy powodujące chorobę, wywierając podobny skutek, a także istnieje wiele różnych możliwości mutacji pojedynczego genu. Dodatkowo niektóre geny podlegają zmianom niestrukturalnym (zmiany epigenetyczne), które mogą je wyłączać i wpływać na powstawanie choroby.
Prawdopodobnie do wywołania ostrej białaczki szpikowej konieczne jest powstanie więcej niż jednej mutacji genetycznej (teoria dwóch uderzeń). W wielostopniowej patogenezie ostrej białaczki szpikowej dochodzi do zmian w obrębie dwóch grup komplementarnych mutacji. Do pierwszej grupy zalicza się geny odpowiadające za proliferację i zwiększające przeżycie komórek progenitorowych. Są to geny FLT3, RAS i KIT, rzadziej BCL/ABL i TEL/PDGFβR. Choć mutacje genów tej grupy występują u około 50% chorych, to rzadko są obserwowane razem u tego samego chorego. Do drugiej grupy zalicza się geny odpowiadające za różnicowanie i samoodnawianie (unieśmiertelnienie). Należą do niej CBF, PML/RARα, mutacje MLL, mutacje HOX, zmiany w obrębie koaktywatorów p300/TIF2 i CBP. Również mutacje tej grupy niemal nigdy nie występują razem u tego samego chorego. Mutacje tej grupy, powodując zaburzenie różnicowania i unieśmiertelniając klon, jako samodzielne mutacje nie umożliwiają powstania ostrej białaczki szpikowej. Z kolei jednoczesne mutacje genów z obu grup bardzo często występują łącznie. Do kolejnych mutacji dochodzi w wyniku nasilenia proliferacji i narastającej niestabilności genetycznej. Prowadzi to do oligoklonalności nowotworu, gdzie występuje kilka populacji o różnych posiadanych mutacjach, a wczesne mutacje dotyczą większości komórek białaczkowych. Faktycznie model dwóch uderzeń wydaje się modelem uproszczonym, ponieważ już w etapie przewlekłym AML można obserwować kilka mutacji i mutacje obu klas są częścią bardziej złożonego obrazu, szczególnie wobec badań podkreślających znaczenie zmian epigenetycznych. Dodatkowo niektóre badania sugerują, że mutacje muszą zachodzić w odpowiednim etapie rozwoju białaczki w określonej kolejności.
Niektóre mutacje są związane z kliniczno-fenotypowym typem białaczki. Translokacja genu MLL zlokalizowanego w 11q23 jest związana z fenotypem mielomonocytowym lub monocytowym (dawniej FAB M4 i M5), z kolei t(15;17)(q22;q21) jest związana z fenotypem promielocytowym (FAB M3). Występowanie pewnych powtarzalnych mutacji jest podstawą do klasyfikacji AML.
Mutacje, szczególnie translokacje, mogą powodować powstawanie genów fuzyjnych, które zawierają sekwencje obu genów macierzystych. W konsekwencji występowania genów fuzyjnych powstają białka fuzyjne o zmienionych właściwościach biologicznych.
Translokacje chromosomalne modyfikujące "Core-Binding Factor".
"Core-Binding Factor" (CBF) jest czynnikiem transkrypcyjnym odpowiedzialnym za różnicowanie się komórek. Czynnik jest heterodimerem i składa się z 3 różnych podjednostek CBFa – RUNX1, RUNX2 i RUNX3 oraz wspólnej podjednostki CBFb niewiążącej DNA. Czynnik jest niezbędny do wytworzenia komórek macierzystych szpiku i wystąpienia hematopoezy. Homozygotyczny brak obu alleli genu RUNX1 lub CBFB uniemożliwia hematopoezę i powoduje śmierć zarodka. Odpowiada za transkrypcję wielu genów ważnych dla rozwoju białaczki, w tym za geny odpowiadające za produkcję cytokin, również GM-CSF, oraz za receptory cytokin.
Białaczki ze zmianami CBF należą do najczęstszych podtypów cytogenetycznych, zmiany są wykrywane w około 13–15% przypadków AML. Translokacja t(8;21) powoduje przeniesienie genu RUNX1 z 21q22 do genu RUNX1T1 (ETO) z 8q22, powoduje to powstanie genu fuzyjnego RUNX1/RUNX1T1 (AML1-ETO). Z kolei inwersja w chromosomie 16 i translokacja t(16;16) powodują przeniesienie genu CBFB z genem miozyny mięśni gładkich (MYH11) zlokalizowanego 16q22, powodując powstanie genu fuzyjnego CBFB/MYH11.
Translokacja t(8;21) występuje u młodszych chorych w 5% przypadków ostrej białaczki szpikowej, a inv(16) lub t(16;16) jest znajdowana w 5–8% przypadków tej choroby. Translokacja t (8;21) jest często obecna w typie morfologicznym FAB M2 (ostra białaczka mielobastyczna z cechami dojrzewania), występując w 40% jej przypadków, a inv(16) z FAB M4Eo (ostra białaczka szpikowa mielomonocytowa z eozynofilią). Rzadziej inv(16) występuje z podtypie FAB M2, M5 i M4.
W konsekwencji powstania białek fuzyjnych dochodzi do aktywacji kolejnych czynników transkrypcyjnych i białek regulatorowych, które ogrywają rolę w powstawaniu i progresji ostrej białaczki szpikowej, a także zaburzając różnicowanie komórek nowotworowych. Choć białka fuzyjne RUNX1-RUNX1T1 i CBFB-MYH11 są krytyczne do wystąpienia białaczki, to samodzielne ich występowanie nie jest wystarczające do wystąpienia choroby i konieczne są inne zmiany genetyczne lub epigenetyczne.
Mutacja CBF należy do korzystnych czynników ryzyka.
Translokacje chromosomalne modyfikujące receptor alfa kwasu retynoinowego.
W 95% ostrej białaczki promielocytowej (podtyp FAB M3) wykrywa się translokację t(15;17)(q22;q21). Translokacja powoduje połączenie genu białka białaczki promielocytowej (PML) będącym czynnikiem transkrypcyjnym (palcem cynkowym) i genem supresorowym, z receptorem α kwasu retynoinowego (RARα). Powoduje to powstanie białka fuzyjnego PML/RARα, który hamuje transkrypcję i blokuje różnicowanie komórkowe, ograniczając odpowiedź na kwas retinowy. Dochodzi do zatrzymania różnicowania w fazie promielocyta. Dodatkowo białko fuzyjne zakłóca działanie białka PML, które działa jako antyonkogen. Leczenie kwasem retinowym powoduje związanie białka fuzyjnego PML/RARα i odwrócenia tłumienia genów docelowych niezbędnych do prawidłowego rozwoju układu krwiotwórczego.
Translokacje chromosomalne w genach HOX.
Geny HOX pełnią wiele ważnych funkcji podczas rozwoju zarodkowego kręgowców. Funkcja tych genów jest kluczowa dla prawidłowej proliferacji i różnicowania się macierzystych i progenitorowych komórek macierzystych. W ostrej białaczce szpikowej często dochodzi do nadekspresji tych genów. Geny HOX ulegają bardzo ścisłej ekspresji w kolejności zgodnej z ich ułożeniem w chromosomie (kolinearność). Prawidłowo gen HOXA9 ulega ekspresji we wczesnym etapie hematopoezy, a w dojrzałych komórkach jego ekspresja nie jest wykrywalna.
Geny HOX mogą być rozregulowane w wyniku kilku różnych mechanizmów. Może do nich dochodzić w wyniku translokacji chromosomalnej. Translokacja t(7;11) powoduje fuzję genów NUP98 i HOXA9, a translokacja t(2;11) fuzję genów NUP98 z HOXD13. Translokacje t(v;11q23) powodują rearanżacje genu MLL ("mixed-lineage leukemia") i zaburzeń funkcji genów HOX, wówczas często obserwuje się nadekspresję HOXA4, FOXA9, HOXA10, PBX, MEIS1 ("myeloid ecotropic viral integration site 1"). Translokacja t(8;16)(p11;p13) prowadzi do powstawania białka fuzyjnego MYST3-CREBBP, które również jest związane z nadekspresją HOXA9, HOXB9, HOXA10 i MEIS1.
Prawdopodobnie nieprawidłowo regulowana i nadmierna ekspresja HOXA9 z aktywnym promotorem NUP98 powoduje nieprawidłowe różnicowanie. NUP98 może rekrutować niektóre aktywatory transkrypcyjne, w tym CBP/p300. W modelach zwierzęcych sama nadekpresja HOXA9 jest niewystarczająca do złośliwej transformacji, jednak dochodzi do niej w obecności aktywatorów transkrypcji. Nadekspresja HOXA9 i Meis1, którą mogą powodować białka fuzyjne MLL, są wystarczające dla przemiany białaczkowej szpiku kostnego u myszy.
W 90% przypadków ostrej białaczki szpikowej nadekspresji ulega czynnik transkrypcyjny CDX2 ("caudal-type homeobox transcription factor 2"), który jest związany z określeniem osi przód-tył podczas rozwoju embrionalnego oraz różnicowaniem się komórek nabłonka jelitowego, regulując ekspresję genów HOX. W warunkach fizjologicznych nie ulega on ekspresji w komórkach progenitorowych szpiku kostnego. Prawdopodobnie wysoki poziom ekspresji CDX2 powoduje upośledzenie różnicowania się komórek progenitorowych. W badaniach na myszach wykazano, że nadmierna ekspresja CDX2 powoduje ostrą białaczkę szpikową oraz nadmiermierną ekspresję HOXB6. Zaburzona ekspresja CDX2 jest stwierdzana w 25% AML, co może wskazywać, że CDX2 jest ważną drogą prowadzącą do ostrej białaczki szpikowej.
Mutacje chromosomalne w obrębie genu MLL.
Zrównoważone translokacje chromosomalne obejmujące gen MLL ("mixed-lineage leukemia") powiązano w niejednorodną grupę białaczek, obejmujące ostrą białaczkę szpikową, ostrą białaczkę limfoblastyczną, białaczki o mieszanym fenotypie i białaczki wtórnej do leczenia inhibitorami topoizomerazy II.
Gen jest zlokalizowany na długim ramieniu chromosomu 11 (11q23).
Mutacje 11q23, które zakłócają funkcję genu MLL obejmują 6% AML i 5–10% ALL. Jednak w szczególnych grupach chorych odsetek ten jest większy, u dzieci poniżej 12 miesiąca życia zmiany genetyczne genu MLL występują u 80% chorych niemowląt. Również u chorych leczonych inhibitorami topoizomerazy II częściej dochodzi do rearanżacji tego genu.
Gen MLL w ostrej białaczce szpikowej i limfoblastycznej często jest objęty różnymi translokacjami, których opisano około 40–50. Mimo dużej liczby opisanych kombinacji tylko 5 translokacji stanowi 80% wszystkich występujących w ostrej białaczce szpikowej: t(4;11)(q21;q23) – MLL-AF4, t(6;11)(q27;q23) – MLL-AF6, t(9;11)(p22;q23) – MLL-AF9, t(11;19)(q23;p13.1) – MLL-ELL, t(11;19)(q23;p13.3) – MLL-ENL. W większości gen jest związany z ostrą białaczką mielomonocytową (FAB M4) oraz monoblastyczną i monocytową (FAB M5), a rzadziej z ostrą białaczką szpikową z dojrzewaniem (FAB M2).
Geny fuzyjne MLL mogą wywołać AML, jednak mechanizm skutkujący tym następstwem nie jest poznany. Przypuszcza się, że białko fuzyjne MLL może blokować różnicowanie komórek hematopoetycznych oraz zwiększać ich apoptozę. Białko MLL powszechnie ulega ekspresji podczas rozwoju oraz później w wielu tkankach, w tym również komórkach mieloidalnych i limfoidalnych. MLL wiąże się do regionów regulatorowych genów HOX, w tym HOXA9 i HOXC8. Ekspresja białek fuzyjnych MLL prowadzi do nadekspresji genów HOXA7, HOXA9 i Meis1, co prawdopodobnie tłumaczy onkogenność tego transkryptu. Nadekspresja HOXA9 i Meis1 są wystarczające dla przemiany białaczkowej szpiku kostnego u myszy. Jednak nadekspresja HOXA9 nie jest wymagana do wywołania białaczki w fuzji MLL-GAS7, gdzie występują niedobory HOXA9. Możliwe, że zwiększenie ekspresji innych genów, takich jak HOXA7 lub HOXA10 jest onkogenne. Co ciekawe białka fuzyjne MLL wydają się być onkogenne wyłącznie dla komórek hematopoetycznych.
Zaburzenia obejmujące gen MLL generalnie są niekorzystnym czynnikiem predykcyjnym odpowiedzi na chemioterapię, choć istnieją doniesienia, że niektóre specyficzne rearanżacje należą do korzystnych lub pośrednich czynników rokowniczych odpowiedzi na leczenie i tym samym na rokowanie.
Translokacja t(1;22) i mutacje GATA-1.
Ostra białaczka megakarioblastyczna jest częstsza u dzieci niż u dorosłych. U chorych z zespołem Downa jest związana mutacja GATA-1, a u niemowląt pojawia się translokacja t(1;22)(q13;p13), która prowadzi do powstania białka fuzyjnego OTT-MAL. MAL jest kofaktorem SRF ("serum response factor"), który posiada silną zdolność aktywacji transkrypcji. Połączenie z genem OTT prowadzi do rozregulowania jego funkcji. OTT jest związany z czynnikiem transkrypcyjnym SHARP, który oddziałuje na szlak Notch/RBP-Jκ. Ekspresja OTT-MAL dereguluje ten szlak, co powoduje deregulację megakariopoezy.
Delecje i zaburzenia liczbowe.
Podczas podziałów komórki w wyniku błędów segregacji może dochodzić do utraty lub zyskania dodatkowych chromosomów w komórkach potomnych. Utrata części lub całego chromosomu należy do najczęstszych aberracji spotykanych w ostrej białaczce szpikowej. Delecje są często osiągane w wyniku niezrównoważonych translokacji i utraty części materiału genetycznego. Zmiany zwykle prowadzą do utraty lub unieczynnienia jednego allelu genów supresorowych, ważnych do ochrony komórki przed procesem nowotworzenia. Prawdopodobnie drugi zostaje wyłączony w wyniku kolejnych mutacji lub zmian epigenetycznych. Większość delecji wiąże się z dobrym rokowaniem, choć te złożone wiążą się z agresywnym przebiegiem choroby.
Do najczęstszych delecji w AML należy del 5q, del 7q i del 20q.
Delecja 5q jest dość zróżnicowanym zespołem o wspólnym fenotypie klinicznym. Utrata tej części chromosomu występuje również w zespołach mielodysplastycznych (MDS), w którym dochodzi do ciężkiej niedokrwistości i szybkiej progresji do ostrej białaczki szpikowej. Na długim ramieniu chromosomu 5 występuje kilka genów ważnych dla hematopoezy, w tym genów czynników krwiotwórczych i ich receptorów. Obecnie utrata 9 genów supresorowych zlokalizowanych na tym chromosomie jest podejrzewana o role w powstawaniu ostrej białaczki szpikowej. Są to SSBP2, RIL, APC, SMAD5, EGRI, CTNNA, RPS14, SPARC i NPM.
Częściowa lub całkowita delecja 7q wywołuje różne choroby rozrostowe, szczególnie zespoły mielodysplastyczne i ostrą białaczkę szpikową, a delecja jest obserwowana w różnych guzach litych. Prawdopodobnie krytycznym miejscem jest utrata 7q22 oraz 7q32-q35, jednak nie udało się zidentyfikować żadnego genu odpowiedzialnego za chorobę.
Najczęstszą trisomią spotykaną w AML jest trisomia 8, która pojawia się w 10–15% przypadków ostrej białaczki szpikowej. Trisomia 8 występuje również w MDS oraz kilku guzach litych. Dodatkowa kopia chromosomu 8 prawdopodobnie nie tylko wpływa na ekspresję genów zlokalizowanych w tym chromosomie, ale również globalnie na ekspresję wielu innych genów w innych lokalizacjach. Dochodzi między innymi do zmniejszonej ekspresji genów odpowiedzialnych za apoptozę. Mutacja jest związana ze złym rokowaniem.
Mutacje chromosomalne związane z koaktywatorami transkrypcyjnymi.
Opisano kilka mutacji związanych z białkami o funkcji koaktywatora transkrypcji. Należą do nich fuzje MLL/CBP i MOZ/CBP, które dotyczą koaktywatora transkrypcyjnego CBP ("CREB binding protein"), oraz MLL/p300 i MOZ/TIF2, które obejmują koaktywator p300 i TIF2. TIF2 pełni funkcje rekrutującą CBP, a zatem aktywacja p300 i CBP jest wspólnym elementem obu grup białek fuzyjnych. Cele transkrypcyjne tych białek i ich właściwości nie są jasne. Zmutowane białka powodują zaburzenie różnicowania oraz nieprawidłową proliferację i żywotność komórek.
Zmiany epigenetyczne.
Ekspresja genów nie zależy wyłącznie od samego kodu genetycznego zapisanego w sekwencji nukleotydowej w DNA. Zmiany epigenetyczne to dziedziczne modyfikacje regulacji ekspresji genów, która nie zależy od zmian w sekwencji DNA. Obejmują one zmiany metylacji DNA i modyfikację histonów, wpływając na zmiany struktury chromatyny i regulację ekspresji. Zmiany regulacji tych procesów prowadzą do deregulacji struktury chromatyny i zaburzenia ekspresji genów.
Zmiany epigenetyczne współdziałają ze zmianami cytogenetycznymi i mają istotny wpływ na patogenezę ostrej białaczki szpikowej.
Wskazuje się na nieprawidłowy profil metylacji DNA u chorych z AML. Występuje obniżony poziom 5-metylocytozyny (5-mc) z jednoczesną hipermetylacją regionów promotorowych, w szczególności wysp CpG. Skutkuje to wyciszeniem antyonkogenów.
Mutacje IDH1 i IDH2.
Mutacje IDH1 i IDH2 są obecne w 5–30% przypadków ostrej białaczki szpikowej. Geny IDH1 i IDH2 kodują dehydrogenazy izocytrynianu 1 i 2 – enzymy zaangażowane w reakcje cyklu Krebsa. IDH1 katalizuje dekarboksylacje izocytrynianu do α-ketoglutaranu (α-KG) i produkcji NADP+. Z kolei IDH2 katalizuje podobną reakcję w mitochondriach.
Zmutowany gen IDH1/2 powoduje katalizuje przemianę α-ketoglutaranu (α-KG) do 2-hydroksyglutaranu (2-HG), który w warunkach prawidłowych występuje w komórkach w bardzo małej liczbie, a w wyniku mutacji jest nadmiernie wytwarzany. Zmieniony poziom α-KG hamuje aktywność enzymów wykorzystujących go jako substrat, które jednocześnie są hamowane kompetytywne przez 2-HG. Hamuje to demetylazy histonów JHDM ("Jumonij family of histone demethylases"), co ostatecznie prowadzi do hipermetylacji reszt histonowych. 2-HG wpływa na hydroksylazę prolinową, która reguluje czynnik transkrypcyjny HIF-1α, który bierze udział w patogenezie wielu nowotworów.
Mutacje TET2.
TET2 należy do rodziny białek TET, które katalizuje reakcję oksydacji 5-metylocytozyny (5-mc) do 5-hydroksymetylocytozyny (5-hmc) w łańcuchu DNA. Proces prawdopodobnie bierze udział w regulacji ekspresji genów. 5-hmc blokuje metylację DNA poprzez blokowanie wiązania białek MDB (methyl-DNA binding proteins) do zmetylowanego DNA i zapobiega wyciszaniu transkrypcji. Jednocześnie konwersja 5-mc do 5-hmc prowadzi do biernej demetylacji DNA.
Mutacje TET2 prowadzą do obniżenia aktywności tego enzymu i spadku stężenia 5-hmc. W badaniach na myszach wykazano, że wyłączenie genu TET2 powoduje zahamowanie różnicowania komórek prekursorowych. Niektóre badania sugerują, że zaburzenie procesu metylacji może być związane z mutacjami IDH1/2, ponieważ TET2 jako enzym zależny od α-KG jest hamowany przez 2-HG, którego podwyższony poziom jest obserwowany przy mutacjach IDH1/2. Prawdopodobnie obie mutacje współdziałają ze sobą w procesie nowotworzenia.
Mutacje DNMT3A.
DNMT3A jest metylotransferazą DNA odpowiedzialną za dodawanie grupy metylowej do reszt cytozyny dinukleotydów wysp CpG łańcucha DNA. Zwiększona metylacja wysp CpG wiąże się ze spadkiem ekspresji genów. Mimo że generalnie genom komórek nowotworowych jest hipometylowany, to hipermetylacja w obrębie promotorów wielu genów supresorowych jest powszechna w wielu typach nowotworów. Mutacje DNMT3A najczęściej powodują skrócenie białka oraz spadek zdolności do wiązania DNA, a w konsekwencji spadek zdolności katalitycznych metylotransferazy.
Funkcja i następstwa mutacji DNMT3A nie zostały w pełni wyjaśnione. Niektóre badania sugerują brak istotnych różnic w ekspresji różnych genów, mimo różnic w nasileniu metylacji różnych regionów DNA. Inne wskazują, że mutacja prowadzi do zwiększonej ekspresji genów HOX. Zaobserwowano niższy poziom metylacji genów HOX.
Mutacja DNMT3A występuje u 18–22% chorych na ostrą białaczkę szpikową i należy do niekorzystnych czynników ryzyka.
Mutacje ASXL1.
Mutacje genu ASML1 występują w 6–20% przypadków ostrej białaczki szpikowej i są związane z niekorzystnym rokowaniem. Częstość mutacji wyraźnie wzrasta wraz z wiekiem chorych na białaczkę i u chorych powyżej 60. roku życia występują one 4–5-krotnie częściej niż u chorych w wieku 16–60 lat. Biologiczna rola ASXL1 pozostaje mało poznana. Prawdopodobnie wraz z białkiem BAP1 tworzy kompleks usuwający ubikwitynę z histonu H2A. Prawdopodobnie ASXL1 oddziałuje z innymi białkami odpowiedzialnymi za metylację H3K27, hamując transkrypcję.
Mutacje EZH2.
EZH2 wraz z białkami SUZ12 i EED współtworzą kompleks PRC2 (grupa białek Polycomb – PcG), który poprzez potrójną metylację histonu H3 prowadzi do wyciszania genów. Nadekspresja EZH2 występuje w wielu zaawansowanych nowotworach i została również zidentyfikowana w ostrej białaczce szpikowej.
Mutacje punktowe.
Mutacje punktowe obejmujące pojedyncze geny odgrywają istotną rolę w patogenezie białaczek. Część z tych mutacji pozostaje wciąż nieopisana.
Białka RAS.
Białka RAS należą do protoonkogenów, a ich aktywacja do onkogenu jest jedną z najczęstszych zmian genetycznych obserwowanych w nowotworach u ludzi. W ostrej białaczce szpikowej może występować od 10 do 20% wszystkich przypadków tej choroby. Mutacja wiąże się z gorszym rokowaniem. Nadrodzina genów RAS koduje białka błonowe wiążące GTP, które regulują przekazanie sygnału po przyłączeniu ligandu. Regulują wiele procesów komórkowych, w tym różnicowanie, apoptozę, organizacje cytoszkieletu i transport jonowy. Mutacje genów RAS powodują zwiększoną oporność na apoptozę i działanie proproliferacyjne.
Choć mutacje RAS występują dość często w ostrej białaczce szpikowej, to ich rola w patogenezie choroby pozostaje nieustalona. Onkogen RAS prowadzi do stałej stymulacji, która jest niezależna od zewnętrznych bodźców. Część badań wskazuje, że mutacja powstaje na wczesnym etapie karcynogenezy, a inne, że następuje ona w etapie progresji.
Mutacja RAS jest potencjalnym miejscem działania leków celowanych.
Mutacje aktywujące kinazę tyrozynową.
Kinaza tyrozynowa jest kinazą białkową, która reguluje wiele procesów komórkowych. Aktywująca mutacja kinazy tyrozynowej stanowi kluczowy element patogenezy przewlekłej białaczki szpikowej, gdzie w wyniku translokacji chromosomalnej powstaje białko fuzyjne BCL/Abl o aktywności kinazy tyrozynowej.
Mutacje punktowe aktywujące kinazy tyrozynowe są częste w ostrej białaczce szpikowej. Mutacje powodują trwałą aktywność bez obecności ligandu. Do najczęstszych należy FLT3 i c-KIT, przy czym mutacja FLT3 występuje aż w 30% przypadków ostrej białaczki szpikowej.
Fizjologicznie FLT3 po związaniu ligandu ulega dimeryzacji i zmianom konformacyjnym, następnie aktywuje kinazę tyrozynową i przekazuje sygnał na kolejne mediatory, w których biorą udział między innymi kinaza PI3, AKT, kinaza MAP i STAT5. Ekspresja FLT3 prawidłowo występuje głównie w początkowym stadium hematopoezy w komórkach CD34+. Eksperymentalnie brak FLT3 powoduje znaczne upośledzenie hematopoezy. W ostrej białaczce szpikowej wewnętrzna tandemowa duplikacja ("internal tandem duplication", ITD) lub mutacja aktywująca receptora FLT3 powoduje, że nie jest on związany wyłącznie z komórkami CD34+, w niektórych komórkach może występować nadekspresja lub mutacja aktywująca białko FLT3. Wykazano, że mutacje w genie FTL3 wpływają negatywnie na przeżycie całkowite chorych.
Nukleofosmina.
Nukleofosmina (NPM) jest fosfoproteiną występującą głównie w jąderku biorącą udział w licznych procesach komórkowych. Bierze udział w transkrypcyjnej modyfikacji rRNA, składaniu rybosomów, stymulując tym samym wzrost i proliferację komórki. NPM wiąże kwasy nukleinowe, przetwarza pre-RNA i pełni rolę białka opiekuńczego. NPM oddziałuje z antyonkogenami, w tym z p53 i ARF. Białko może modulować aktywność p53, gdy czynniki uszkadzające powodują przemieszczenie NPM do cytoplazmy i aktywację p53. Również chroni ARF przed degradacją. Białko wpływa na stabilność genomu poprzez wpływ na naprawę DNA oraz reguluje duplikację centrosomów podczas podziału.
Mutacja NPM1 wydaje się być swoista dla ostrej białaczki szpikowej i tylko sporadycznie opisuje się ją w chłoniakach i zespołach mielodysplastycznych. Jest obserwowana od 25 do 30% przypadków AML u dorosłych. Mutacje genu NPM skutkują nieprawidłową cytoplazmatyczną lokalizacją białka. W efekcie dochodzi do zakłócania różnych sygnałów komórkowych poprzez oddziaływanie zmutowanego białka NPM z innymi białkami i utratę funkcji prawidłowych form NPM w wyniku związania niezmutowanej formy ze zmutowaną i wspólny transport do cytoplazmy. Niektóre badania wskazują, że zmutowana NPM wpływa na zwiększenia poziomu protoonkogenu c-MYC. Zmutowany NPM upośledza zdolność ARF do stabilizowania p53. Cytoplazmatyczny NPM blokuje aktywne kaspazy 6 i 8, co nasila przeżycie komórek białaczkowych.
Istnieją dowody sugerujące, że mutacja NPM może być jedną z pierwotnych mutacji prowadzących do kolejnych wtórnych mutacji, co wskazuje na jej kluczową rolę w patogenezie ostrej białaczki szpikowej.
Białaczkowe komórki macierzyste.
W prawidłowym szpiku kostnym istnieje niewielka liczba komórek macierzystych, mających zdolność do samoodnawiania się i do nieograniczonej liczby podziałów, które w wyniku różnicowania dają multipotencjalne hematopoetyczne komórki progenitorowe już pozbawione funkcji samoodnowy, ale mogące ulegać dojrzewaniu do zróżnicowanych komórek krwi obwodowej. Przypuszcza się, że istnieje klon komórek macierzystych posiadający zdolność do nieograniczonego namnażania, który daje białaczkowe komórki progenitorowe bez zdolności do samoodnawiania i bez zdolności do dojrzewania w prawidłowe elementy morfotyczne krwi. Badania na myszach, u których przeszczepiono komórki ludzkiej białaczki wskazują na istnienie populacji komórek zdolnych do samoodnowy, o podobnym immunofenotypie do prawidłowych komórek macierzystych szpiku. Wykazano, że stosunkowo bardzo mała (0,1–0,01% komórek) frakcja komórek CD34+ CD38− wystarcza do odnowy białaczki u myszy. Wskazuje to, że ostra białaczka szpikowa, podobnie jak prawidłowa hematopoeza jest zorganizowana hierarchicznie i niewielka liczba komórek macierzystych wystarcza do wzrostu nowotworu. Dodatkowo wykazano istnienie populacji komórek macierzystych ze zmianami cytogenetycznymi typowymi dla ostrej białaczki szpikowej w prymitywnych komórkach progenitorowych CD34+ CD38−.
Leczenie.
Intensywna chemioterapia jest dzielona na trzy fazy: indukcję, konsolidację i podtrzymanie remisji.
Leczenie indukcyjne.
Celem leczenia indukcyjnego jest usunięcie widocznych oznak białaczki w szpiku i przywrócenie normalnej hematopoezy. Leczenie indukcyjne rozpoczyna się po zebraniu odpowiedniego materiału do dalszych badań i u większości chorych leczenie można bezpiecznie przełożyć do czasu uzyskania wyników badań genetycznych i molekularnych. Jednak opóźnienie leczenia powyżej 5 dni może przekładać się negatywnie na wyniki terapii.
Wytyczne NCCN zalecają jeden z trzech programów leczniczych:
Wykazano, że wyższa dawka daunorubicyny (90 mg/m²) wywołuje wyższy odsetek odpowiedzi całkowitych i wydłuża przeżycie całkowite w porównaniu do standardowej dawki (90 mg/m²) daunorubicyny, która była stosowana w dotychczasowych schematach. W tym badaniu największe korzyści z wysokiej dawki cytarabiny uzyskali chorzy w grupie wysokiego ryzyka, w mniejszym stopniu chorzy w grupie pośredniego ryzyka, z kolei korzyści u chorych o niskim ryzyku były ograniczone.
W dużym polskim badaniu wykazano, że dodanie kladrybiny do daunorubicyny (60 mg/m²) z cytarabiną (200 mg/m²) powoduje znacząco większą odpowiedź całkowitą (67,5% z kladrybiną, 56% bez kladrybiny) oraz zwiększone trzyletnie przeżycie całkowite (45% z kladrybiną, 33% bez kladrybiny). Schemat DAC wiąże się z lepszym przeżyciem całkowitym również u chorych w grupie wysokiego ryzyka.
W badaniu SWOG oceniono leczenie indukcyjne za pomocą wysokich dawek cytarabiny (HiDAC). W tym badaniu leczeni wysoką dawką cytarabiny osiągnęli podobne przeżycie wolne od choroby oraz przeżycie całkowite w porównaniu do standardowej dawki cytarabiny, jednocześnie leczenie wysokimi dawkami cytarabiny było związane z wyższą śmiertelnością związaną z leczeniem. W związku z porównywalnymi efektami stosowanie wysokiej dawki cytarabiny w leczeniu indukcyjnym jest kontrowersyjne. Jednak decyzja o zastosowaniu wysokiej dawki może być konieczna przed zastosowaniem autogenicznego przeszczepienia szpiku (allo-HCT), ponieważ dwa badania wskazują na szybsze usunięcie blastów po jednym cyklu chemioterapii i wyższe przeżycie wolne od choroby u leczonych poniżej pięćdziesiątego roku życia.
Odsetek remisji jest uzależniony od grupy ryzyka cytogenetycznego. Remisję osiąga nawet 87% chorych ze zmianami cytogenetycznymi korzystnego ryzyka, 79% ze zmianami pośredniego ryzyka i 62% w grupie niekorzystnego ryzyka.
Badano czynniki wzrostu G-CSF i GM-CSF pod kątem zwiększenia wrażliwości komórek białaczkowych na leczenie. Część badań wskazuje na korzyści wynikające ze stosowania G-CSF, a część ich nie potwierdza.
Chorzy z nadmierną leukocytozą i objawami klinicznymi leukostazy mogą wymagać leukaferezy, która jest koordynowana z rozpoczęciem chemioterapii. Są to chorzy o szczególnym ryzyku wystąpienia zespołu ostrego rozpadu guza i wymagają odpowiedniego monitorowania.
Ocena skuteczności.
Ocena skuteczności terapii indukcyjnej następuje po 7–10 dniach, wykonuje się wówczas biopsję aspiracyjną szpiku. Zwykle stwierdza się niską komórkowość szpiku (&lt;20%) i mały odsetek blastów (5–10%), potwierdza to skuteczność leczenia indukcyjnego. Przed dalszym leczeniem należy poczekać na regenerację hematopoezy, co zwykle trwa około 3–4 tygodni i następnie powtarza się biopsję szpiku celem potwierdzenia remisji.
Stwierdzenie w pierwszej biopsji dużego odsetka wskazuje na oporność i zmusza do modyfikacji leczenia.
Leczenie w nieskuteczności chemioterapii indukcyjnej.
W przypadku nieskuteczności leczenia indukcyjnego dalsze postępowanie zależy od stopnia uzyskanej odpowiedzi. W przypadku występowania częściowej remisji (PR) i występowania rezydualnych blastów można rozważyć podanie dodatkowego cyklu leczenia w standardowej dawce antracykliny i cytarabiny. Dla większej liczby blastów można zastosować cytarabinę w wysokich dawkach (HiDAC) lub cytarabinę w standardowych dawkach z antracykliną. W przypadku niepowodzenia leczenia wysokimi dawkami cytarabiny opcjami są allo-HCT, udział w badaniach klinicznych lub schematy ratujące.
Konsolidacja remisji.
Konsolidacja jest uzasadniona u chorych, którzy osiągnęli remisję hematologiczną i kliniczną.
Celem leczenia konsolidacyjnego jest likwidacja pozostałej populacji komórek nowotworowych, czyli choroby resztkowej. Jest to populacja, którą można rozpoznać tylko w bardzo czułych badaniach, takich jak cytometria przepływowa czy w metodach molekularnych. Przetrwałe komórki mogą być bardziej oporne na leczenia, dodatkowo mogą występować w strefach o ograniczonej zdolności penetracji leków. Leczenie jest powtarzane w regularnych cyklach, tak by zniszczyć komórki znajdujące się w tych etapach cyklu komórkowego, w których są niewrażliwe na cytostatyki. Leczenie jest uzależnione od określonej grupy ryzyka chorych.
Grupa korzystnego ryzyka.
W grupie korzystnego ryzyka, jeśli nie ma wskazań do allo-HCT zaleca się podanie 3–4 cykli HiDAC.
W badaniu CALGB 4-letnie przeżycie bez objawów choroby (DFS) chorych leczonych cytarabiną w wysokiej dawce 4 g/m² wynosiło 44%. W tym innym badaniu wykazano, że przeżycie wolne od nawrotu choroby (RFS) w różnych grupach cytogenetycznych jest odmienne. W grupie chorych z normalnym kariotypem 5-letnie RFS wynosiło 32%, a z nieprawidłowościami cytogenetycznymi 15%.
Badanie HOVON/SAKK sugeruje, że dwa cykle pośredniej dawki cytarabiny mogą być alternatywą dla trzech cykli cytarabiny w wysokiej dawce.
Alternatywnym postępowaniem jest wysoka dawka lub zwiększona liczba cykli cytarabiny, a następnie autogeniczne (auto-HCT) lub allogeniczne przeszczepienie szpiku (allo-HCT) od spokrewnionego lub niespokrewnionego dawcy (szczególnie w mutacji C-KIT). Wybór najkorzystnej metody leczenia uwzględnia ryzyko nawrotu białaczki oraz ryzyko związane z procedurą przeszczepu.
Grupa pośredniego ryzyka.
U chorych z grupy pośredniego i wysokiego ryzyka zakwalifikowanych do allo-HCT konsolidacja powinna osiągnąć jak najlepszą całkowitą remisję i nie opóźniać transplantacji.
W grupie pośredniego ryzyka stosuje się 3–4 cykli HiDAC, jednak wyniki są niezadowalające. Wykazano korzyści przeszczepienia szpiku (allo-HCT) u chorych z pośrednim ryzykiem cytogenetycznym. Przeszczepienie szpiku (allo-HCT) jest korzystniejsze dla osób z wysokim ryzykiem nawrotu i niskim lub pośrednim ryzykiem przeszczepu. Z kolei wysokodawkowa chemioterapia i autogeniczne przeszczepienie szpiku jest postępowaniem kontrowersyjnym w grupie pośredniego ryzyka. Część danych sugeruje, że może być ono alternatywą dla przeszczepienia autogenicznego, jednak choć prawdopodobnie wydłuża okres remisji, to zdolność do wydłużenia przeżycia całkowitego jest niepewna. Zalecenia NCCN nie zalecają go poza badaniami klinicznymi.
Grupa wysokiego ryzyka.
Leczenie jest oparte na allogenicznym przeszczepie szpiku od dawcy spokrewnionego lub niespokrewnionego. Konsolidacja do czasu uzyskania zgodnego dawcy jest oparta na cytarabinie w wysokiej dawce.
Leczenie pokonsolidacyjne (podtrzymujące).
Leczenie po konsolidacji służy utrwaleniu stanu remisji. W grupie korzystnego ryzyka po konsolidacji zaleca się jedynie monitorowanie choroby resztkowej. W przypadku stwierdzenia nawrotu przeprowadza się ponowną indukcje remisji i następnie wykonuje się allogeniczne przeszczepienie szpiku. U chorych w grupie pośredniego i wysokiego ryzyka w ramach konsolidacji zaleca się przeszczepienie szpiku.
Przeszczepienie szpiku.
Allogeniczne przeszczepienie szpiku.
Allogeniczne przeszczepienie szpiku (allo-HCT) jest strategią leczenia poremisyjnego związanego z najniższym odsetkiem nawrotu, jednak korzyści wynikające z tej terapii są ograniczane przez śmiertelność związaną z leczeniem. Efekt przeciwbiałaczkowy wynika z wysokodawkowej chemioterapii stosowanej w kondycjonowaniu (leczenie mające na celu zniszczenie szpiku kostnego biorcy) oraz reakcji przeszczep przeciw białaczce ("graft versus leukemia" – GvL).
Allogeniczne limfocyty T rozpoznają antygeny białaczkowe specyficzne i towarzyszące, a także niezgodności słabych antygenów zgodności tkankowej (MHA) jako obcy antygen, co skutkuje odpowiedzią immunologiczną na antygeny białaczkowe w reakcji przeszczep przeciw białaczce. Jednocześnie dochodzi do rozwoju niekorzystnej reakcji przeszczep przeciw gospodarzowi ("graft-versus-host disease", GvHD). Najczęściej korzyściom wynikającym z reakcji przeciw białaczce towarzyszy reakcja przeciw gospodarzowi, wywołując uszkodzenia głównie w skórze, przewodzie pokarmowym, wątrobie i płucach. Niekontrolowana reakcja GvHD może doprowadzić do śmierci biorcy przeszczepu. Z drugiej strony chorzy z GvHD, szczególnie z postacią przewlekłą choroby, rzadziej rozwijają nawroty ostrej białaczki szpikowej. W przyszłości nowoczesna immunoterapia może pomóc wykorzystać zjawisko GvL bez niekorzystnej reakcji GvHD.
Istotnym problemem jest śmiertelność towarzysząca temu leczeniu ("transplant-related mortality" – TRM), która wynosi około 15–20%. Śmiertelność jest związana głównie z chorobą przeszczep przeciwko gospodarzowi oraz powikłaniami wynikającymi z immunosupresji.
Bardzo ważna jest odpowiednia kwalifikacja kandydatów do przeszczepu, w której korzyści wynikające z leczenia przewyższają ryzyko związane z procedurą. W ocenie ryzyka śmiertelności bierze się pod uwagę obecne zmiany genetyczne, typ dawcy (spokrewniony, niespokrewniony), zastosowanie kondycjonowania o zmniejszonej intensywności (RIC), wiek, współistniejące choroby, stadium choroby, czas od rozpoznania do transplantacji, rodzaj dawcy i dopasowanie pomiędzy dawcą i biorcą. W ocenie pomocna może być skala HCTCI.
Allogeniczne przeszczepienie szpiku jest wskazane u:
Metaanaliza badań klinicznych porównująca allogeniczne przeszczepienie szpiku z innymi metodami terapii konsolidacyjnej wskazuje, że daje ono znaczne korzyści chorym o pośrednim lub wysokim ryzyku.
Przeszczep uzyskany od zgodnego dawcy niespokrewnionego zapewnia porównywalne, choć gorsze, wyniki leczenia z dawcą spokrewnionym. W jednym badaniu wykazano, że 3-letnie przeżycie wolne od choroby po przeszczepie od dawcy spokrewnionego wynosiło 34%, a od niespokrewnionego 42%. Podobne wyniki osiąga się również u chorych o pośrednim ryzyku. Najdłuższe przeżycie całkowite osiągają chorzy o pełnej zgodności pomiędzy dawcą i biorcą przeszczepu od dawcy niespokrewnionego w układzie HLA.
Allogeniczne przeszczepienie szpiku jest jedną z możliwych opcji terapeutycznych u chorych w grupie korzystnego ryzyka. Kilka badań sugeruje korzyści wynikające z niego w grupie o korzystnym ryzyku, szczególnie u chorych poniżej 55. roku życia.
Procedura allo-HCT u chorych bez całkowitej remisji pozostaje kontrowersyjnym zagadnieniem. Problem aktywnej choroby obejmuje zróżnicowaną grupę chorych z pierwotną opornością, wczesnym nawrotem, oporną wznową, czy kolejnymi wznowami. Badanie CIBMTR wykazało 19% odsetek 3-letniego przeżycia całkowitego u chorych po przeszczepie bez całkowitej remisji. Prawdopodobnie leczenie sekwencyjne z chemioterapią poprzedzającą przeszczepienie szpiku poprawia wyniki; na taki efekt wskazuje wieolośrodkowe badanie, w którym trzyletnie przeżycie całkowite po przeszczepieniu osiągnęło 30% leczonych.
Autogeniczne przeszczepienie szpiku.
Autogeniczne przeszczepienie szpiku może być uważane za alternatywę dla allogenicznego przeszczepienia szpiku w postępowaniu poremisyjnym dla chorych o korzystnym lub pośrednim ryzyku, jednak nie jest zalecane u chorych z grupy wysokiego ryzyka. Zaletą metody jest niska śmiertelność związana z leczeniem, jednak towarzyszy temu stosunkowo wysoki odsetek nawrotów. Wyniki po autogenicznym przeszczepieniu szpiku są podobne do leczenia wysokimi dawkami cytarabiny, jednak nie ma dowodu na poprawę przeżycia.
Leczenie nawrotów choroby.
Postępowanie w nawrocie choroby jest odmienne w zależności od okresu, który upłynął od remisji. W przypadku późnego nawrotu (według wytycznych NCCN jest to nawrót po 12 mięsiącach od uzyskania remisji całkowitej) stosuje się ten sam schemat co w indukcji remisji. Wczesne remisje traktuje się jak przypadki oporne i stosuje się schematy ratujące. Po uzyskaniu remisji należy dążyć do przeszczepu, ponieważ kolejne remisje są mniej trwałe.
Schematy ratujące zalecane przez NCCN:
Leczenie o zmniejszonej toksyczności.
Chorzy w starszym wieku lub ze współistniejącymi poważnymi schorzeniami często nie kwalifikują się do leczenia, dlatego wymagają oni osobnej strategii leczniczej.
U chorych powyżej 60. roku życia leczenie indukcyjne jest uzależnione od stanu ogólnego chorego, które jest oceniane w skali ECOG, a także od obecności niekorzystnych mutacji, występowania zespołu mielodysplastycznego, białaczki wtórnej do leczenia oraz współwystępujących istotnych chorób. Sam wiek nie jest wyłącznym kryterium wyboru opcji terapeutycznych.
Chorzy w stopniu PS0-PS2 bez istotnych chorób współistniejących i bez niekorzystnych mutacji genetycznych mogą być leczeni:
Chorzy w stopniu PS0-PS2 bez istotnych chorób współistniejących z mutacjami wysokiego ryzyka, białaczką wtórną do leczenia lub zespołu mielodysplastycznego mogą być leczeni:
Chorzy w złym stanie ogólnym (≥PS3) lub chorzy z istotnymi chorobami towarzyszącymi mogą być leczeni:
Leczenie indukcyjne u chorych powyżej 60. roku życia w dobrym stanie ogólnym, czyli poniżej PS2, bez istotnych chorób współistniejących składa się z terapii antracykliną (daunorubicyna w 45–60 mg² lub innej antracykliny w równoważnej dawce) przez 3 dni, a następnie przez 7 dni cytarabina w dawce 100–200 mg². Kilka badań wykazało, że antracykliny nie wykazują pomiędzy sobą znaczących różnic w leczeniu indukcyjnym chorych powyżej 60. roku życia. Jednak dwa francuskie badania wskazują na pewną przewagę idarubicyny u chorych powyżej 50. roku życia, dlatego w zaleceniach NCCN idarubicyna jest preferowana wśród pozostałych antracyklin w leczeniu indukcyjnym chorych powyżej 60. roku życia. Badanie HOVON/SAKK/AMLSG wskazuje, że daunorubicyna w wysokiej dawce (3×90 mg²) powoduje większy odsetek całkowitych remisji i dłuższe przeżycie całkowite u chorych powyżej 60. roku życia.
Występowanie niekorzystnych mutacji cytogenetycznych jest silnym i niezależnym czynnikiem predykcyjnym osiągnięcia całkowitej remisji i osiąganego przeżycia całkowitego.
Dla chorych nienadających się do standardowej terapii indukcyjnej stosuje się chemioterapię o niskiej intensywności, która obejmuje niskie dawki cytarabiny, azacytydynę lub decytabinę.
Azacytydyna zwiększa przeżycie całkowite w porównaniu z najlepszą terapią wspomagającą, z małą dawką cytarabiny lub intensywną chemioterapią. Mediana przeżycia całkowitego wynosiła 24,4 miesiąca dla leczonych azacytydyną i 16 miesięcy dla leczonych standardowym leczeniem.
Decytabina w jednym badaniu wywoływała 24% odsetek odpowiedzi całkowitych. W innym badaniu lek wykazywał lepszy odsetek odpowiedzi całkowitej w porównaniu do małych dawek cytarabiny lub intensywnej chemioterapii, jednak nie zwiększał znacząco przeżycia całkowitego.
Chorzy w złym stanie ogólnym i istotnymi chorobami współistniejącymi są bardziej narażeni na efekty toksyczne leczenia oraz osiągają mniejsze korzyści ze standardowego leczenia indukcyjnego. Dla tych pacjentów zalecana jest chemioterapia o niskiej intensywności lub najlepsza opieka wspomagająca.
U chorych powyżej 60. roku życia zalecenia NCCN przewidują konsolidację remisji za pomocą:
Badanie CALGB porównało 2 schematy leczenia dla osób powyżej 60. roku życia i nie wykazano różnicy pomiędzy intensywnym leczeniem cytarabiną (500 mg/m²) z mitoksantronem a cytarabiną w standardowej dawce (100 mg/m²). Badanie ALFA 98 wykazało wyższość 6 ambulatoryjnych cykli cytarabiny (60 mg/m²) i antracyklin nad 1 intensywnym cyklem antacyklin i cytarabiny (200 mg/m²) w schemacie „4+7”. Szwedzkie badanie na rejestrach sugeruje, że u chorych w dobrym stanie ogólnym i brakiem istotnych chorób współistniejących schemat „3 + 7" zastosowany w indukcji może być użyty w mniejszych dawkach.
Allogeniczne przeszczepienie szpiku ma ograniczoną rolę w leczeniu osób powyżej 65. roku życia lub ze współistniejącymi chorobami. Jednak obiecujące wyniki dają badania nad przeszczepianiem szpiku o zmniejszonej intensywności kondycjonowania ("reduced-intensity conditioning", RIC). Kondycjonowanie jest to leczenie za pomocą megachemioterapii lub radioterapii, która ma na celu zniszczenie szpiku kostnego, co poprzedza przeszczepienie.
Niektóre serie przypadków sugerują wydłużenie przeżycia całkowitego po przeszczepieniu szpiku ze zmniejszoną intensywnością kondycjonowania w porównaniu ze standardowym kondycjonowaniem. Z kolei badanie retrospektywne porównujące chorych 50–70-letnich, którzy otrzymali przeszczep szpiku (metodą o standardowym kondycjonowaniu oraz RIC) z chorymi, którzy nie otrzymali przeszczepu wskazuje na wyższe przeżycie wolne od nawrotu choroby (RFS), wyższe 3-letnie przeżycia całkowite u chorych po przeszczepie i mniejszy odsetek nawrotów choroby. W badaniu większość chorych z przeszczepem szpiku przeszła procedurę o zmniejszonej intensywności kondycjonowania. W innym badaniu porównano RIC ze standardową chemioterapią indukcyjną i poindukcyjną. Chory po allogenicznym przeszczepie wykazywali dłuższe przeżycie wolne od choroby oraz niższy odsetek nawrotów, jednak przeżycie całkowite nie różniło się istotnie między grupami. Według zaleceń NCCN allogeniczne przeszczepienie szpiku o zmniejszonej intensywności kondycjnowanie (RIC) jest opcją terapeutyczną w leczeniu poremisyjnym dla chorych powyżej 60. roku życia, szczególnie przy dobrym stanie ogólnym.
Leczenie ostrej białaczki promielocytowej z t(15;17).
Ostra białaczka promielocytowa (APL) jest pierwszym podtypem, który można opanować poprzez pobudzenie zablokowanego dojrzewania i indukcję apoptozy. W celu zmniejszenia wczesnej śmiertelności z powodu koagulopatii leczenie APL jest włączane niezwłocznie przed ostatecznym rozpoznaniem molekularnym, po wstępnym rozpoznaniu APL na podstawie morfologii, immunofenotypowania lub występowania zespołu rozsianego wykrzepiania wewnątrznaczyniowego. Do ostatecznego rozpoznania jest wymagane badanie molekularne.
W leczeniu indukcyjnym stosuje się kwas całkowicie "trans"-retinowy (ATRA, od ang. "all"-trans "retinoic acid") oraz antracykliny. Schemat prowadzi do wystąpienia całkowitej remisji u aż 90–95% leczonych, a oporność jest wyjątkowo rzadka.
ATRA nie może być podawana w monoterapii, bo choć samodzielnie wywołuje znaczny odsetek remisji, to szybko dochodzi do rozwoju nawrotu, dlatego ATRA jest łączona z innymi lekami, przede wszystkim antracyklinami. Wybór optymalnej antracykliny i czy antracyklinę należy łączyć z innym lekiem jest przedmiotem badań klinicznych.
Porównywalny odsetek całkowitych remisji uzyskano za pomocą ATRA z daunorubicyną i z cytarabiną oraz ATRA z idurubicyną. Wstępne wyniki randomizowanego badania nie wykazują różnic między ATRA z idarubicyną a ATRA z daunorubicyną i cytarabiną. Część badań sugeruje efekty hiperaddycyjne dodania cytarabiny do ATRA w połączeniu z antracyklinami.
Trójtlenek arsenu (ATO) jest silnym promotorem apoptozy w promieloblastów.
ATO wykazuje podobnie wysokie wyniki w leczeniu APL, odsetek całkowitej odpowiedzi przekraczający 90%, zarówno w monoterapii, jak i w połączeniu z ATRA. Jednak w połączeniu z ATRA zaobserwowano bardziej nasilone obniżenie liczby transkryptów PML/RARα. Randomizowane badanie wykazało równoważność ATRA w połączeniu z trójtlenkiem arsenu ze schematem AIDA (ATRA i idarubicyna) u chorych z niskim lub pośrednim ryzykiem. Niektóre badania wskazują na korzyści w leczeniu chorych o dużym ryzyku.
Dla chorych o niskim lub pośrednim ryzyku (liczba krwinek białych &lt;10 000/μl) wytyczne NCCN zalecają stosowanie ATRA w połączeniu z trójtlenkiem arsenu (ATO), ewentualnie ATRA z daunorubicyną i cytarabiną, trzecią opcją jest ATRA i idarubicyna (schemat AIDA). Dla chorych o wysokim ryzyku stosuje się połączenie ATRA z cytarabiną i daunoruicyną, połączenie ATRA z idarubicyną, połączenie ATRA z idarubicyną i trójtlenkiem arsenu.
Po 6–8 tygodniach od przeprowadzenia leczenia indukcyjnego pobiera się szpik kostny celem oceny skuteczności leczenia. Zwykle badanie cytogenetyczne jest prawidłowe, ale uzyskanie remisji molekularnej wymaga leczenia konsolidacyjnego i ocena remisji molekularnej jest przeprowadzana po leczeniu konsolidacyjnym.
W drugim badaniu PETHEMA wykazano, że dodanie ATRA do konsolidacji opartej na antracyklinach w grupie wysokiego ryzyka zmniejsza odsetek nawrotów (z 20,1% do 8,7%), w grupie o pośrednim ryzyku dodanie również ATRA zmniejszała odsetek nawrotów (14% do 2,5%), ale w grupie o niskim ryzyku dodanie leku nie dawało dodatkowych korzyści. W badaniu PETHEMA LPA 2005 porównano różne schematy leczenia z ATRA i cytarabiną, badanie wskazuje, że połączenie ATRA, cytarabiny oraz idarubicyny zmniejsza odsetek nawrotów w grupie wysokiego ryzyka. Również badanie GIMEMA AIDA-2000 potwierdza, że ATRA z cytarabiną i idarubicyną redukuje odsetek nawrotów.
W badaniu APL 2000 wykazano, że chorzy otrzymujący w konsolidacji remisji cytarabinę w połączeniu z daunorubicyną wykazują mniejszy odsetek nawrotów w grupie wysokiego ryzyka w porównaniu do chorych otrzymujących samą daunorubicynę.
Amerykańskie badanie wskazuje na skuteczność zastosowania w konsolidacji schematu składającego się z 2 cykli ATRA w połączeniu z ATO, a następnie 2 cykli ATRA i daunorubicyny, który porównano do leczenia wyłącznie ATRA i daunorubicyną. Schemat z ATO wykazał wyższe przeżycie wolne od choroby (90% z ATO, 70% bez ATO) i trzyletnie przeżycie całkowite (86% z ATO, 81% bez ATO), a korzyści były obserwowane we wszystkich grupach ryzyka. Wyniki nie są znacząco lepsze od mniej skomplikowanych schematów dla grupy niskiego i pośredniego ryzyka, jednak w grupie wysokiego ryzyka schemat poprawia przeżywalność.
W badaniu APL0406 u chorych o niskim lub pośrednim ryzyku badano połączenie ATRA i ATO w leczeniu konsolidacyjnym, które porównano z ATRA z antacyklinami. Wykazano przedłużenie odsetka dwuletniego przeżycia całkowitego, bez wydłużenia przeżycia wolnego od choroby i odsetka nawrotów.
Wytyczne NCCN dla chorych o niskim lub pośrednim ryzyku zalecają stosowanie w konsolidacji ATRA w połączeniu z ATO. Wytyczne NCCN dla chorych o wysokim ryzyku zalecają stosowanie w konsolidacji połączenia cytarabiny z ATRA z idarubicyną, połączenia cytarabiny i daunorubicyny (ATRA tylko w indukcji), połączenia 2 cykli ATO, z kolejnymi 2 cyklami standardowej chemioterapii, a w przypadku nietolerancji antracyklin połączenia ATO z ATRA.
Po osiągnięciu remisji chorzy są oceniani pod kątem osiągnięcia remisji molekularnej. Jeśli leczony osiągnął remisję molekularną może otrzymać 1–2-letnie leczenie podtrzymujące za pomocą ATRA. Leczenie podtrzymujące może być połączone z 6-merkaptopuryną i metotreksatem.
Profilaktyka ośrodkowego układu nerwowego.
Zajęcie OUN w momencie rozpoznania występuje u 5% chorych. Obecnie nie zaleca się dokanałowej profilaktyki bez objawów, ale może być rozważona w przypadku znacznej hiperleukocytozy.
W przypadku zajęcia OUN podaje się dokanałowo 40–50 mg cytarabiny 2 lub 3 razy w tygodniu do czasu oczyszczenia z blastów, a następnie trzy dalsze podania w tej samej dawce. W celu zapobiegnięcia zapaleniu pajęczynówki podaje się 4 mg trzy razy dziennie deksametazonu. U chorych z nawrotami może być przydatna radioterapia lub dooponowe podanie leków.
Leczenie wspomagające.
W leczenie ostrej białaczki szpikowej istotne jest leczenie wspomagające. Leczenie wspomagające, choć nie może wyleczyć białaczki, to często poprawia przeżywalność chorych, zapobiega ostrym powikłaniom choroby i poprawia jakość życia chorych.
Leczenie małopłytkowości w przebiegu ostrej białaczki szpikowej za pomocą koncentratu krwinek płytkowych (KPP) stosuje się wyłącznie w przypadku krwotoku. Profilaktycznie podaje się koncentrat krwinek płytkowych przy liczbie płytek poniżej 10 000 tys./mm³.
W przypadku niedokrwistości ze stężeniem hemoglobiny poniżej 8 g/dl podaje się koncentrat krwinek czerwonych. Nie ma dowodów na skuteczność podawania koncentratu granulocytarnego.
Podaje się preparaty ubogoleukocytarne, aby zapobiec alloimmunizacji i transmisji zakażenia cytomegalowirusem, który jest potencjalnie groźny dla chorych z upośledzoną odpornością bez przebytego zakażenia. Napromieniowane preparaty mogą zapobiec TA-GVHD. Nie wypracowano konsensusu w sprawie momentu włączenia napromieniowanych preparatów krwiopochodnych, zwykle stosuje się je od momentu kondycjonowania do 6 miesięcy po allogenicznym przeszczepie szpiku, a także 7 dni przed kolekcją komórek macierzystych i 3 miesiące po allogenicznym przeszczepie.
Liczne badania wykazały, że czynniki wzrostu (GM-CSF i G-CSF) przyspieszają regenerację liczby neutrofili od 2 do 5 dni i mogą zmniejszać zapotrzebowanie na antybiotyki, czas trwania gorączki neutropenicznej bez negatywnego wpływu na regenerację liczby płytek krwi i stymulacji namnażania komórek białaczkowych. Jednak czynniki wzrostu nie przekładają się na poprawę przeżycia całkowitego. Czynniki wzrostu należy rozważyć w przypadku ciężkich zakażeń przy jednoczesnej neutropenii.
Choroby infekcyjne są przyczyną znacznej śmiertelności u chorych z neutopenią. Istotna jest profilaktyka zakażeń, w tym poprzez profilaktyczne stosowanie chemioprofilaktyki przeciwbakteryjnej i przeciwgrzybiczej. W prewencji stosuje fluorochinolony (ciprofloksacynę, lewofloksacynę), jednak wybór antybiotyku jest również uwarunkowany profilem występujących patogenów i opornością na antybiotyki. Wykazano, że profilaktyka antybiotykami zmniejsza śmiertelność u chorych z neutopenią.
Stosuje się profilaktykę zakażeń grzybiczych, szczególnie za pomocą leków aktywnych wobec "Aspergillus". Do tego celu wykorzystuje się itrakonazol, posakonazol i amfoterycyna B. Profilaktyka przeciwgrzybicza prawdopodobnie zmniejsza śmiertelność chorych z neutopenią.
Znaczna hiperleukocytoza jest definiowana jako liczba leukocytów we krwi powyżej 100 000/μl. Jest ona związana ze znaczną śmiertelnością z powodu powikłań krwotocznych, zespołu lizy guza i powikłań infekcyjnych. Również z powodu leukostazy znaczna hiperlekocytoza wymaga szybkiego leczenia. Zaleca się podawanie hydroksymocznika w dawce 50–60 mg dziennie, tak aby obniżyć liczbę leukocytów do 20 000/μl. Przydatna w obniżeniu nadmiernej leukocytozy może być leukafereza. Jednocześnie należy wdrożyć profilaktykę zespołu lizy guza poprzez odpowiednie nawodnienie i allopurynol.
Czynniki prognostyczne i stratyfikacja ryzyka.
Rokowanie chorego zależy od stanu jego zdrowia i czynników ryzyka związanych z chorobą
Czynniki ryzyka związane z chorym.
Starszy wiek jest najważniejszym czynnikiem prognostycznym związanym z chorym. Chorzy w podeszłym wieku osiągają gorsze wyniki leczenia niezależnie od innych czynników ryzyka. Sam wiek nie jest jednak powodem do dyskwalifikacji z leczenia, a także nie jest najważniejszym czynnikiem ryzyka śmiertelności związanej z leczeniem oraz oporności na leczenie. Kluczowe jest wydzielenie grupy chorych, którzy osiągną korzyści z intensywnej chemioterapii. Bardzo istotne są choroby współistniejące i stan ogólny chorego.
Czynniki ryzyka związane z chorobą.
Czynniki ryzyka związane z chorobą obejmują liczbę krwinek białych, wcześniejszy zespół mielodysplastyczny, wcześniejsze leczenie przeciwnowotworowe, ale przede wszystkim zależą od zmian cytogenetycznych i molekularnych. Kariotyp komórek nowotworowych jest najsilniejszym czynnikiem prognostycznym odpowiedzi na leczenie. Wytyczne European LeukemiaNet wyróżniają 4 grupy ryzyka cytogenetycznego w zależności od rokowania: korzystne, pośrednie I, pośrednie II i niekorzystne.
Rokowanie.
Największe szanse mają chorzy z korzystnymi zmianami cytogenetycznymi, bez istotnych chorób współistniejących w wieku &lt;60 lat, u których leczenie indukcyjne szybko doprowadziło do remisji całkowitej.
Całkowitą remisję osiąga 80–90% leczonych w grupie korzystnego ryzyka, 50–80% leczonych w grupie pośredniego I ryzyka, 40–60% leczonych w grupie pośredniego II ryzyka i około 50% leczonych w grupie niekorzystnego ryzyka. Do nawrotu w grupie korzystnego ryzyka u chorych bez przeszczepionego szpiku dochodzi u około 30–40% chorych, a u chorych po przeszczepieniu u około 15–20%. W grupie pośredniego I ryzyka do nawrotu u chorych bez przeszczepienia i po przeszczepieniu dochodzi odpowiednio w 50–60% oraz 20–25% przypadków. W grupie ryzyka pośredniego II wielkości te wynoszą 70–80% bez przeszczepienia i 30–40% po przeszczepieniu. W grupie wysokiego ryzyka nawrót u chorych niepoddanych przeszczepieniu szpiku dotyczy aż 90%, przeszczep redukuje te ryzyko do 40–50%.
Nawroty są najczęstsze w pierwszym roku leczenia, w miarę upływu czasu są coraz mniej prawdopodobne. Zastosowanie samej chemioterapii daje bardzo duże szanse wyleczenia ostrej białaczki promielocytowej oraz AML z t(8;21) i inv(16). W innych sytuacjach chemioterapia bez przeszczepienia szpiku nie daje dużych szans na całkowite wyleczenie. W grupie pośredniego ryzyka chemioterapia i przeszczepienie szpiku pozwala na całkowite wyleczenie aż u 60% chorych. Wyniki w grupie wysokiego ryzyka są złe.
Epidemiologia.
Ostra białaczka szpikowa stanowi 80% ostrych białaczek u dorosłych i 25% wszystkich białaczek u dorosłych, ale jest stosunkowo rzadka u dzieci, które częściej chorują na ostrą białaczkę limfoblastyczną. Zapadalność zwiększa się wraz z wiekiem. Ryzyko zachorowania w sześćdziesiątym roku życia wynosi 10/100 000, a w osiemdziesiątym roku życia około 20/100 000.
U dzieci ostra białaczka szpikowa jest rzadsza od ostrej białaczki limfoblastycznej i stanowi 18% wszystkich przypadków białaczki u dzieci. AML u dzieci występuje z częstością 7-8 przypadków na milion dzieci poniżej 15. roku życia. Największa zapadalność u dzieci występuje około 1. roku życia, zapadalność w tej grupie wiekowej wynosi 18,4 przypadków na milion dzieci, następnie spada do 4,3 przypadków na milion w grupie wiekowej dzieci 5-9-letnich, następnie zapadalność znów rośnie do 7,7 przypadków na milion.
Ryzyko zachorowania w Polsce na AML u osób powyżej 18. roku życia wynosi 2,1/100 000.
Mężczyźni chorują znacząco częściej niż kobiety.
Historia.
Pierwszy opis choroby jest przypisywany wielu lekarzom. W 1811 roku Peter Cullen opisał przypadek młodej kobiety z gorączką, bólami brzucha i powiększeniem śledziony. Podczas upustów krwi, którym poddawano chorą, zauważył, że jej krew przyjmuje mleczne zabarwienie i konsystencję.
W 1825 roku Alfred Velpeau opisał chorobę, która charakteryzowała się osłabieniem, gorączką, świądem w obrębie skóry brzucha i kamicą moczową. Podczas sekcji zwłok stwierdził znaczne powiększenie wątroby i śledziony oraz zmienioną konsystencję krwi przypominającą kaszę lub ropę. Kolejne opisy podali Jacques Charles Collineau w 1829 roku oraz A. Duplay w 1834 roku. W 1845 roku John Hughes Bennett powiązał stwierdzone zmiany patologiczne z nagromadzeniem leukocytów w organizmie, które określił jako "„leukocytemia”". Rudolf Virchow zauważył, że zmieniony wygląd krwi chorych wynika ze zmniejszenia liczby krwinek czerwonych przy jednoczesnym zwiększeniu liczby krwinek białych. W 1847 roku wprowadził on pojęcie białaczki ("leukämie"), a w 1856 roku wyróżnił białaczkę śledzionową i limfatyczną.
Pierwszym lekarzem, który rozpoznał białaczkę za życia chorego był Henry William Fuller. Wilhelm Ebstein w 1869 roku wyróżnił ostre białaczki, które charakteryzują się szybszym przebiegiem choroby od przewlekłych białaczek. Franz Ernst Christian Neumann w 1869 roku zlokalizował hematopoezę w szpiku kostnym. Wkrótce potem F. Mosler wprowadził biopsję szpiku kostnego do diagnostyki białaczki, która wcześniej była stwierdzana głównie po śmierci. W 1900 roku Otto Naegeli opisał mieloblasty oraz limfoblasty, co dało podstawę do podziału na białaczki szpikowe i limfoblastyczne.
Początkowo ostrą białaczkę szpikową leczono upustami krwi. Następnie do lat 30. XX wieku choroba była leczona poprzez uzupełnianie niedoborów żelaza. W latach 50. próbowano leczyć ostrą białaczkę szpikową za pomocą radioaktywnego fosforu, jednak wyniki leczenia były słabe. Dopiero wprowadzenie pierwszych skutecznych cytostatyków dało nadzieję na skuteczne leczenie choroby. W 1948 roku Sidney Farber wprowadził do leczenia ostrej białaczki limfoblastycznej aminopterynę. Gertrude Elion oraz George Hitchings w latach 1950–1951 opracowali jeden z pierwszych skutecznych leków przeciw ostrej białaczce szpikowej – merkaptopurynę. E. Donnall Thomas w latach 70. wprowadził przeszczepianie szpiku kostnego do leczenia ostrej białaczki szpikowej. W 1976 roku wprowadzono klasyfikację francusko-amerykańsko-brytyjską, a w 2008 klasyfikację opartą na zmianach cytogenetycznych.

</doc>
<doc id="48025" url="https://pl.wikipedia.org/wiki?curid=48025" title="Franciszek Kuhschmalz">
Franciszek Kuhschmalz

Franciszek Kuhschmalz (zm. 10 czerwca 1457 we Wrocławiu) – biskup warmiński, następnie biskup pomocniczy wrocławski.
Życiorys.
Urodził się pod koniec XIV wieku w Reszlu lub Ramtach koło Reszla; prawdopodobnie jego rodzina pochodziła ze Śląska. Studiował w Lipsku (1410 bakałarz sztuk), Pradze (1412 magister praw) i Wiedniu (1414 lub 1415 doktor praw).
Przez wiele lat współpracował z zakonem krzyżackim. W 1422 reprezentował zakon na rokowaniach z Polską; był wysłannikiem krzyżackim na sobory w Konstancji (1417) i w Bazylei (1435). Pełnił funkcję sekretarza wielkiego mistrza Michała Küchmeistera, później doradzał kolejnym mistrzom - Konradowi Erlichshausenowi i Ludwikowi Erlichshausenowi.
Gromadził jednocześnie prebendy kościelne, był od 1419 kanonikiem dorpackim, a od 1420 proboszczem kapituły warmińskiej. 8 lutego 1424 został wybrany biskupem warmińskim po śmierci Jana Abeziera; 8 kwietnia 1424 uzyskał zatwierdzenie papieskie. Brał udział w synodzie prowincji ryskiej, odprawionym w Elblągu (1427), przeprowadził także warmiński synod diecezjalny (1447). Mimo bliskich kontaktów z Krzyżakami, przeciwstawiał się obsadzaniu kanonii warmińskich duchownymi należącymi do zakonu.
W 1453 wraz z Henrykiem von Plauen reprezentował wielkiego mistrza na procesie cesarskim w Wiedniu, w którym przeciwko zakonowi występował Związek Pruski. Przebywał następnie na dworze wielkiego mistrza w Malborku, a po wybuchu wojny trzynastoletniej wyjechał do Wrocławia. Tam spełniał obowiązki biskupa pomocniczego. 
Na Warmii spotkał się z niechęcią - 25 lutego 1454 stany warmińskie formalnie wypowiedziały posłuszeństwo jego namiestnikowi, kanonikowi Wichardowi.
Po jego śmierci doszło do potrójnego wyboru biskupa. Kilku kanoników warmińskich wybrało Eneasza Sylwiusza Piccolominiego, który uzyskał zatwierdzenie papieskie; inni, ulegając wpływom odpowiednio króla Kazimierza Jagiellończyka i wielkiego mistrza, wybrali Jana Lutkowica z Brzezia i Arnolda Venrade. Oficjalnym następcą Kuhschmalza uznaje się Piccolominiego. 

</doc>
<doc id="48026" url="https://pl.wikipedia.org/wiki?curid=48026" title="Przewlekła białaczka szpikowa">
Przewlekła białaczka szpikowa

Przewlekła białaczka szpikowa (łac. "myelosis leukaemica chronica", używany jest skrót CML od ang. "chronic myeloid leukemia") – zespół mieloproliferacyjny polegający na rozroście klonalnym przekształconej nowotworowo komórki macierzystej szpiku kostnego.
Historia.
Przewlekła białaczka szpikowa została opisana w 1845 roku przez Rudolfa Virchowa i był to pierwszy w historii opis choroby nowotworowej szpiku kostnego, białaczki szpikowej. Początkowo Virchow sądził, że ma do czynienia z ciężką infekcją bakteryjną, manifestującą się olbrzymią liczbą leukocytów we krwi obwodowej. Ponieważ krew opisywanego przez niego pacjenta miała białawy odcień, nazwał tę chorobę mianem „białaczki”. 
Patogeneza.
W większości przypadków przyczyna rozwoju tej choroby nie jest znana. Jedynym czynnikiem etiologicznym, którego znaczenie zostało bezsprzecznie udowodnione, jest promieniowanie jonizujące (stąd gwałtowny wzrost zachorowań na tę chorobę w Japonii po atomowych atakach na Hiroszimę i Nagasaki). 
Ponieważ nie stwierdzono jednoczesnego występowania PBS u bliźniąt jednojajowych, przyjmuje się, iż jest to schorzenie nabyte. 
Biologia molekularna.
Molekularną podstawą przewlekłej białaczki szpikowej jest mutacja genowa: następuje połączenie genu BCR ("breakpoint cluster region", locus 22q11.21 – jego produktem jest kinaza serynowo-treoninowa) z genem Abl (gen mysiej białaczki Abelsona, locus 9q34.1 – jego produktem jest kinaza tyrozynowa). W efekcie powstaje gen fuzyjny BCR-Abl odpowiadający za produkcję nieprawidłowego białka (tzw. kinazy tyrozynowej BCR-Abl). Kinaza tyrozynowa BCR-Abl wykazuje stałą aktywność, co prowadzi do wzmożonej proliferacji (namnażania) macierzystych komórek szpikowych. Ów gen fuzyjny najczęściej pojawia się na nieprawidłowym chromosomie – tak zwanym chromosomie Philadelphia – ale nie jest to regułą. 
Stwierdzenie obecności chromosomu Philadelphia lub produktu genu BCR-Abl w rozmazie szpiku kostnego jest konieczne do potwierdzenia rozpoznania przewlekłej białaczki szpikowej. 
Epidemiologia.
Na PBS przypada około 25% białaczek u dorosłych. Roczna zapadalność wynosi 1–1,5:100 000. Nieco częściej chorują mężczyźni niż kobiety (1,3:1). Najczęściej chorują ludzie w wieku 30–40 lat, lecz może występować także u dzieci (u których stanowi 1–3% nowotworów układu krwiotwórczego). 
Objawy.
U około 20–40% pacjentów początek choroby jest bezobjawowy i choroba jest rozpoznawana na przykład poprzez stwierdzenie hepatosplenomegalii w badaniu fizykalnym lub nieprawidłowości w rutynowych badaniach laboratoryjnych (leukocytoza, niedokrwistość, trombocytoza). 
Nieprawidłowości wykrywane w badaniach laboratoryjnych.
Badanie cytogenetyczne.
Obecność chromosomu Philadelphia, czyli translokacji codice_1. Inne zmiany cytogenetyczne pojawiają się w bardziej zaawansowanych etapach. 
Badanie molekularne.
Obecny gen BCR-Abl w badaniu metodą łańcuchowej reakcji polimerazy. 
Przebieg naturalny.
Nieleczona przewlekła białaczka szpikowa przebiega w trzech (rzadziej dwóch) etapach: 
Faza przewlekła.
Faza przewlekła choroby trwa około 3–4 lata. 
Faza akceleracji.
W tej fazie choroby następuje przyspieszenie produkcji nieprawidłowych białych krwinek. 
Faza przełomu blastycznego.
W fazie przełomu blastycznego, zwanego też kryzą blastyczną, dochodzi do wzrostu liczby komórek blastycznych, co przypomina ostrą białaczkę. Na tym etapie choroby u 50% pacjentów komórki blastyczne mają fenotyp mieloblastów, u 30% limfoblastów, zaś u 10% megakarioblastów. U pozostałych 10% dochodzi do włóknienia szpiku. 
Fazy akceleracji i przełomu blastycznego charakteryzują się nagromadzeniem aberracji cytogenetycznych, opornością na leczenie i złym rokowaniem. 
Celem leczenia jest niedopuszczenie do progresji choroby (przejścia z fazy przewlekłej do bardziej zaawansowanych okresów).
Rozpoznanie.
Kryteria.
Rozpoznanie przewlekłej białaczki szpikowej możliwe jest wyłącznie po stwierdzeniu obecności chromosomu Philadelphia badaniem cytogenetycznym lub genu BCR-Abl metodą fluorescencyjnej hybrydyzacji in situ lub łańcuchowej reakcji polimerazy. 
Zmodyfikowane kryteria rozpoznania fazy akceleracji i przełomu blastycznego według WHO.
Kryteria fazy akceleracji.
Obecność co najmniej jednego z wymienionych objawów jest konieczna do rozpoznania fazy akceleracji PBS.
Kryteria przełomu blastycznego.
Obecność co najmniej jednego z wymienionych objawów jest konieczna do rozpoznania fazy przełomu blastycznego PBS.
Leczenie.
Celem leczenia jest osiągnięcie trzech rodzajów remisji choroby: remisji hematologicznej (doprowadzenie parametrów krwi obwodowej do stanu zbliżonego do normy), remisji cytogenetycznej (zmniejszenie ilości komórek szpikowych zawierających chromosom Philadelphia – najlepiej do 0) oraz remisji molekularnej (zmniejszenie liczby cząsteczek kinazy tyrozynowej BCR-Abl – najlepiej do 0). 
Leczenie farmakologiczne.
Hydroksymocznik.
Jest to lek stosowany w początkowej fazie leczenia. Ma on działanie cytoredukcyjne, to znaczy zmniejsza ilość leukocytów, nie wpływa jednak na przebieg choroby (nie usuwa komórek z chromosomem Philadelphia) oraz nie wydłuża przeżycia. Hydroksymocznik działa cytotoksycznie i antymitotycznie (hamuje podziały komórkowe) poprzez blokowanie enzymu reduktazy rybonukleotydowej, przekształcającej rybonukleotydy do deoksyrybonukleotydów (kluczowy etap syntezy DNA). 
W wyniku wzmożonego rozpadu komórek w trakcie terapii hydroksymocznikiem obserwuje się wzrost stężenia kwasu moczowego w surowicy krwi, co może powodować efekty toksyczne. Aby im zapobiec, profilaktycznie podaje się allopurynol (inhibitor oksydazy ksantynowej, hamujący przemiany kwasu moczowego). 
Ze względu na teratogenność hydroksymocznika kobiety w wieku rozrodczym powinny unikać zajścia w ciążę przez cały okres jego przyjmowania oraz przez trzy miesiące po zakończeniu terapii.
Inhibitory kinazy tyrozynowej BCR-Abl.
Obecnie są to leki pierwszego wyboru w terapii przewlekłej białaczki szpikowej. Leki z grupy inhibitorów kinazy tyrozynowej BCR-Abl przyłączają się do cząsteczki tej kinazy w miejscu wiążącym ATP. Uniemożliwia to przenoszenie grupy fosforanowej z ATP na tyrozynę białka substratowego i tym samym blokuje zdolność kinaz do aktywacji białek przekazujących sygnał proliferacyjny do jądra komórkowego oraz wywołuje apoptozę komórek białaczkowych. Dopuszczenie imatynibu (leku z tej grupy) przez amerykańską Agencję Żywności i Leków na rynek w Stanach Zjednoczonych w 2001 roku było przełomem w leczeniu przewlekłej białaczki szpikowej. Badanie IRIS ("International Randomized Study of Interferon and STI571") wykazało, że w ciągu 60 miesięcy (5 lat) przyjmowania imatynibu przeżywalność pacjentów z PBS wynosiła 89%, co było wynikiem znacznie lepszym w porównaniu z dotychczas dostępnymi terapiami. 93% chorych przyjmujących imatynib pozytywnie odpowiadało na ten lek. 
W chwili obecnej dostępne są następujące leki z grupy inhibitorów kinazy tyrozynowej BCR-Abl: 
Interferon alfa.
Obecnie, ze względu na nasilone objawy niepożądane oraz dostępność imatynibu, stosowanie interferonu alfa w monoterapii lub w skojarzeniu z cytostatykami (hydroksymocznik, arabinozyd cytozyny, daunorubicyna) nie jest wskazane. 
Stosowany jest jednak u kobiet w ciąży w monoterapii, u chorych niebędących kandydatkami do allo-HCT po niepowodzeniu leczenie TKI. 
Allogeniczne przeszczepienie szpiku kostnego ("allo-BMT").
Ten wariant leczenia powinno się rozważać u pacjentów poniżej 45 roku życia mających dawcę rodzinnego. Wprawdzie nadal jest to jedyna metoda umożliwiająca całkowite wyleczenie, to jednak ze względu na znaczne ryzyko oraz skuteczność inhibitorów kinazy tyrozynowej BCR-Abl stosuje się ją coraz rzadziej.
Ciąża.
W leczeniu PBS u kobiet w ciąży dopuszcza się stosowanie interferonu alfa. Celem szybkiej cytoredukcji (obniżenia leukocytozy) stosuje się zabieg leukaferezy. Nie wolno stosować hydroksymocznika i busulfanu (ze względu na teratogenność) oraz imatynibu.

</doc>
<doc id="48027" url="https://pl.wikipedia.org/wiki?curid=48027" title="Przyimek">
Przyimek

Przyimek () – nieodmienna i niesamodzielna część mowy, która łączy się z innymi wyrazami i nadaje im inny sens.
Na przykład rzeczownik "stół" tworzy z przyimkami wiele zestawień: "na stole", "o stole", "za stołem", "obok stołu", "po stole", "pod stołem", "zza stołu", "koło stołu", "przy stole", "ponad stołem", "od stołu", "ku stołowi" itp.
Przyimki dzieli się na:
Przyimek w połączeniu z rzeczownikiem, przymiotnikiem lub liczebnikiem tworzy wyrażenie przyimkowe, np. "z nudów", "ze strachu", "sklep z butami", "zeszyt w kratkę", "z piętnaście", "ze sto", "z milion".
Język polski.
Zasadniczo przyimki z następującymi po nich wyrazami pisze się oddzielnie, np. "do domu", "po drodze". Niektóre przyimki jednosylabowe mogą przyjmować końcówkę -e, zazwyczaj w utartych frazach, np. "beze mnie", "przeze mnie", "ode mnie", "nade wszystko", "przede wszystkim".
Pisownię łączną stosuje się:
Przyimki złożone zawsze pisze się łącznie. W przypadku przyimków złożonych z przyimkiem "z", jeśli pierwsza głoska drugiego przyimka jest bezdźwięczna, przyimek zapisuje się jako "s", np. "spod", "sponad" (ale "znad").
Inne języki.
W wielu językach (np. język japoński, koreański, węgierski, języki tureckie, indyjskie, drawidyjskie) przyimki stawiane są po rzeczowniku. Wówczas określa się je mianem postpozycji (rzadziej poimków).
Przykłady japońskie:
Przykłady węgierskie:
Przykłady koreańskie: 

</doc>
<doc id="48029" url="https://pl.wikipedia.org/wiki?curid=48029" title="Ostra białaczka limfoblastyczna">
Ostra białaczka limfoblastyczna

Ostre białaczki/chłoniaki limfoblastyczne, OBL, ALL (od ), LLA (od ) – grupa chorób nowotworowych linii limfoidalnej komórek krwi, w której dochodzi do rozwoju ogromnej liczby niedojrzałych limfocytów. Komórki te to prekursory limfocytów B lub T (limfoblasty), które w wyniku nadmiernego rozrostu zajmują najczęściej szpik i krew (nazywane są wtedy białaczkami), rzadziej węzły chłonne i inne tkanki pozawęzłowe (nazywane są wtedy chłoniakami). Do głównych objawów należą: uczucie zmęczenia, blade zabarwienie skóry, gorączka, bardzo łatwe siniaczenie i wydłużone krwawienie, powiększone węzły chłonne, wątroba i śledziona i ból kości i stawów. Ponieważ jest to białaczka ostra, ALL postępuje bardzo szybko i nieleczona kończy się śmiercią w ciągu tygodni lub miesięcy. Jest najczęstszą białaczką u dzieci, pojawia się najczęściej między drugim a piątym rokiem życia.
Liczba leukocytów może być prawidłowa, niższa lub wyższa od normy, a w rozmazie 90–95% stanowią limfocyty. 
Leczenie.
Podstawową metodą leczenia ALL jest chemioterapia. Leczenie odbywa się w specjalistycznym ośrodku hematologicznym. Odpowiedź na leczenie cytostatykami jest bardzo dobra, szczególnie u dzieci (ok. 70-80% wyleczeń). Leczenie ALL składa się z 4 etapów i trwa łącznie ok. 3 lat. Protokół leczenia chorych z ALL zależy od kwalifikacji do grup zaawansowania na podstawie objawów klinicznych, wyników badań diagnostycznych i reakcji na wstępne leczenie. W przypadku ALL u dzieci od 2002 roku w Europie stosowany jest protokół ALL-IC (trzy grupy ryzyka: SR – standard risk, ryzyko standardowe, IR – intermediate risk, ryzyko pośrednie, HR – high risk, wysokie ryzyko).
Ogólny schemat leczenia:
Cytogenetyka i rokowanie.
Cytogenetyka jest badaniem charakterystycznych, dużych zmian w chromosomach komórek nowotworowych, które zyskuje coraz większe znaczenie w określeniu rokowania w ALL. Najlepsze rokowanie mają dzieci w wieku 2-10 lat. Po intensywnej chemioterapii w 80% uzyskuje się wyleczenie. Do niekorzystnych czynników należą:

</doc>
<doc id="48030" url="https://pl.wikipedia.org/wiki?curid=48030" title="Przewlekłe białaczki limfatyczne">
Przewlekłe białaczki limfatyczne

Przewlekłe białaczki limfatyczne (łac. "lymphadenosis leucaemica chronica", ang. "chronic lymphocytic leukemia" lub "chronic lymphoid leukemia"), określana także skrótem LLC i CLL (częściej) - grupa chorób hematologicznych należących do klonalnych chorób limfoproliferacyjnych. Występują głównie u osób starszych po 60 roku życia. Częściej u mężczyzn niż u kobiet. Mają łagodniejszy przebieg niż reszta odmian białaczek i przy dobrej odpowiedzi na leczenia rokują kilkunastoletnie przeżycie. 
Objawiają się powiększeniem węzłów chłonnych, wątroby, śledziony, zmęczeniem, osłabieniem, niedokrwistością, dusznością, obrzękiem kostek, wysypką. Niekiedy mogą nie dawać żadnych objawów, szczególnie na początku choroby. W końcowym okresie występują nacieki nowotworowe prawie we wszystkich narządach, a chory umiera z powodu niedokrwistości, skazy krwotocznej i powikłań. Dochodzi do rozplemu (rozrostu klonalnego) limfocytów i limfoblastów.
Do przewlekłych białaczek limfatycznych należą:

</doc>
<doc id="48031" url="https://pl.wikipedia.org/wiki?curid=48031" title="Joe Viterelli">
Joe Viterelli

Joseph „Joe” Viterelli (ur. 10 marca 1937 w Nowym Jorku, zm. 28 stycznia 2004 w Las Vegas) – amerykański aktor filmowy i telewizyjny.
Życiorys.
Urodził się w rodzinie włoskich emigrantów. Dorastał w Bronksie. Przez większą część życia pracował w różnych zawodach, m.in. był kierowcą ciężarówki i przedsiębiorcą. Namówiony do aktorstwa został przez znajomego reżysera, Leo Penna, ojca aktora Seana Penna, z powodu swojego wyjątkowego wyglądu. Zadebiutował w dramacie kryminalnym Phila Joanou "Stan łaski" (1990). Specjalizował się potem przede wszystkim w rolach gangsterów.

</doc>
<doc id="48033" url="https://pl.wikipedia.org/wiki?curid=48033" title="Zdzisław Krygowski">
Zdzisław Krygowski

Zdzisław Jan Ewangeli Antoni Krygowski (ur. 22 grudnia 1872 we Lwowie, zm. 10 sierpnia 1955 w Poznaniu) – polski matematyk, inicjator badań kryptologicznych nad Enigmą, rektor Politechniki Lwowskiej.
Życiorys.
Rodzina.
Zdzisław Krygowski był synem Antoniego Krygowskiego (1824–1904), z wykształcenia matematyka i fizyka, pedagoga, profesora gimnazjów w Tarnopolu, Tarnowie i Lwowie, który w latach 1876–1887 był dyrektorem gimnazjum w Wadowicach.
Uczęszczał do gimnazjum w Wadowicach (I-V kl. do 1882) potem do gimnazjum III im. Sobieskiego w Krakowie w latach 1882–1887.
Kraków.
Opublikował około 30 prac o funkcjach eliptycznych i hipereliptycznych i ich całkach w czasopismach polskich i francuskich („Prace Matematyczno-Fizyczne”, „Wiadomości Matematyczne”, „Comptes rendus de l’Académie des Sciences de Paris”, w „Bulletin de la Société Mathematique de France”), m.in. „O rozwijaniu funkcji Z(n) Jacobiego na szeregi trygonometryczne” („Prace Poznańskiego Towarzystwa Przyjaciół Nauki” 1922).
Przemyśl.
W latach 1899–1901 był nauczycielem w C.K. Gimnazjum w Przemyślu.
Lwów.
Prócz prac opublikowanych w tym czasie w czasopismach Krygowski opracował:
Poznań.
Zorganizował Seminarium poświęcone funkcjom analitycznym, którym kierował przez 19 lat. W 1919 r. powołano go na wiceprzewodniczącego do pierwszej w Poznaniu Komisji Egzaminacyjnej na kandydatów na nauczycieli.
Do wybuchu wojny mieszkał w Poznaniu przy ul. Focha 54, II p. W czasie wojny, na skutek wysiedlenia przez okupanta w grudniu 1939 roku stracił cale swoje mienie, a w tym bezcenny księgozbiór około 3000 książek. Deportowany najpierw do baraków na ul. Głównej, potem do Radomska, a następnie przebywał w Krakowie. Tutaj też po wyzwoleniu objął wykłady w tworzącej się Politechnice Krakowskiej.
W latach 1946 i następnych współpracował z katedrą chemii fizjologicznej Uniwersytetu Poznańskiego publikując wspólnie z prof. Stefanem Dąbrowskim prace dotyczące dyfuzji ciał w cieczy.
Krygowski był prezesem "Oddziału Lwowskiego" Polskiego Towarzystwa Matematycznego i "Oddziału Poznańskiego" tegoż towarzystwa. W 1926 r. został prezesem towarzystwa.
Interesował się muzyką, szczególnie szopenistyką. Jako członek "Société de Frédéric Chopin" był w stałym kontakcie z prezesem „Commité d’Action” tegoż towarzystwa Édouardem Ganche, wydawcą dzieł Chopina.
Zdzisław Krygowski zmarł 10 sierpnia 1955 o godzinie 5:30 w Poznaniu. Pochowany 13 sierpnia 1955 na cmentarzu przy ul. Lutyckiej i Szczawnickiej.

</doc>
<doc id="48034" url="https://pl.wikipedia.org/wiki?curid=48034" title="Tropik">
Tropik



</doc>
<doc id="48035" url="https://pl.wikipedia.org/wiki?curid=48035" title="Salvador Laurel">
Salvador Laurel

Salvador Roman Hidalgo Laurel, zwany Doy (ur. 18 listopada 1928 w Paco, Manila, zm. 27 stycznia 2004 w Kalifornii, USA), polityk filipiński, prawnik.
Był synem prezydenta Filipin w latach 1943-1945 Jose Laurela. Studiował medycynę, po dwóch latach zdecydował się jednak na prawo (na Uniwersytecie Filipińskim w Manili). W latach 1967-1972 był senatorem, następnie członkiem Izby Reprezentantów. Współtwórca reformy sądownictwa filipińskiego, był także autorem aktów rangi ustawowej zapewniających prawa osób ubogich przed sądami (nazywanych "prawem Laurela"). W latach 1968-1970 był delegatem Filipin w Zgromadzeniu Ogólnym ONZ, pod koniec lat 70. pracował również w Unii Międzyparlamentarnej.
W 1983 zrezygnował z pracy w parlamencie, zaangażował się w działalność opozycyjną wobec prezydenta Marcosa. Założył Zjednoczoną Narodową Organizację Demokratyczną; przyczynił się do zjednoczenia opozycji przeciw Marcosowi, wycofując się z wyborów prezydenckich w 1986 i wspierając kandydaturę Corazon Aquino. Po zwycięstwie Aquino został wiceprezydentem (25 lutego 1986 - 30 czerwca 1992), przez miesiąc (luty-marzec 1986) pełnił także funkcję premiera, ponadto w latach 1986-1987 kierował sekretariatem (ministerstwem) spraw zagranicznych.
W 1996 odznaczony filipińskim Krzyżem Wielkim Gawad Mabini.
W 1998 został mianowany przewodniczącym Narodowej Komisji Wystawy Stulecia Niepodległości Filipin; odpowiadał później przed parlamentem za nadużycia finansowe związane z budową obiektów wystawowych.
Zmarł po długiej chorobie (ostatnie pół roku życia spędził na kuracji w USA); po jego śmierci prezydent Gloria Macapagal Arroyo ogłosiła 7-dniową żałobę narodową.

</doc>
<doc id="48036" url="https://pl.wikipedia.org/wiki?curid=48036" title="Jan Lutek z Brzezia">
Jan Lutek z Brzezia



</doc>
<doc id="48038" url="https://pl.wikipedia.org/wiki?curid=48038" title="Pascha">
Pascha



</doc>
<doc id="48039" url="https://pl.wikipedia.org/wiki?curid=48039" title="Lista orderów i odznaczeń">
Lista orderów i odznaczeń



</doc>
<doc id="48040" url="https://pl.wikipedia.org/wiki?curid=48040" title="Pesach">
Pesach

Pesach (hebr. פֶּסַח najprawdopodobniej: "przejść nad", ew. "przejście", "pominięty", "oszczędzony"), Pejsech (jid.), Pascha (gr.), Pasach, Święto Wiosny (hebr.: "Chag ha-Awiw"), Święto Przaśników lub Święto Macy (hebr. "Chag ha-macot"), Święto Wolności (hebr. "Chag ha-Cherut" –חג החרות), lokalnie w Polsce także nazywane Żydowską Wielkanocą, a w literaturze chrześcijańskiej Paschą lub Paschą żydowską – najważniejsze i najstarsze święto żydowskie cyklu rocznego obchodzone na pamiątkę wyzwolenia Izraelitów z niewoli egipskiej. Nazwa święta najprawdopodobniej związana jest z biblijnymi opisami „przejścia” (Boga nad domami Izraelitów w Egipcie, Izraelitów przez morze) lub „ominięcia” w czasie wspomnianej, ostatniej z plag egipskich tych domów Izraelitów, których odrzwia były pokropione krwią baranka. Święto rozpoczyna się 15 dnia miesiąca nisan. W Izraelu ("Erec Jisrael") i judaizmie reformowanym trwa 7 dni, natomiast w diasporze – ze względu na brak pewności, czy w danym kraju nów księżyca przypada w tym samym czasie co w Palestynie – 8 dni ("jom tow szeni szel galujot"). Główne uroczystości odbywają się w pierwszym (w diasporze także i w drugim) dniu ("Leil ha Seder"). Centralnym wydarzeniem jest wieczerza sederowa z odczytywaniem Hagady – historii wyjścia z Egiptu, która rozpoczyna się od słów: „Byliśmy niewolnikami faraona w Egipcie...”. Pesach jest przez Żydów nazywany także świętem wolności ("z’man cheruteinu"). Dzień siódmy święta Pesach (lub ósmy w diasporze) upamiętnia przejście Żydów przez "Jam Suf" – Morze Czerwone. W drugim dniu Pesach, czyli 16 nisan, rozpoczyna się „liczenie omeru” ("sfirat ha-omer") – tradycyjne, publiczne odliczanie kolejnych 49 dni do Szawuot (Święto Tygodni, zwane też Świętem Żniw), kiedy składana była ofiara z pszenicy.
Historia święta.
Pierwowzór święta Pesach był obchodzony jeszcze przed wyjściem Izraelitów z Egiptu – było świętem łączącym zwyczaj ludów pasterskich składających ofiary z pierworodnego baranka lub koźlęcia, z celebrowanym przez ludy rolnicze wiosennym Świętem Przaśników (hebr. "Chag ha-Macot"), które z kolei wiązało się z cyklem odradzającej się przyrody oraz początkiem zbiorów jęczmienia i ofiarowania pierwszego chleba z nowych zbiorów.
Biblijny przekaz wskazuje na datę 14 dnia miesiąca nisan, gdy Izraelici składali ofiarę z baranka, a po zmroku spożywali w gronie rodzinnym uroczystą wieczerzę. Zgodnie z żydowskim sposobem liczenia czasu, owa wieczerza odbywała się już następnego dnia, bowiem judaistyczna tradycja nawiązując do biblijnego opisu stworzenia świata („I tak upłynął wieczór i poranek – dzień...” – kolejno: pierwszy, drugi, trzeci...) uznawała, że „dzień” trwa od zmroku poprzedniego dnia do następnego zachodu słońca. Księga Wyjścia wiąże zwyczaj składania ofiary z baranka i spożycie go z niekwaszonym chlebem (macą) oraz gorzkimi ziołami, z boskim nakazem, który Izraelitom tuż przed wyjściem z Egiptu przekazali Mojżesz i Aaron. Od tego czasu Pesach stała się świętem wyzwolenia z niewoli – stąd też Pesach zostało przez Żydów nazywane także „świętem wolności” ("z’man cheruteinu").
Od czasów króla Ezechiasza Pesach stało się świętem pielgrzymim. Podczas głównych uroczystości, które gromadziły w Świątyni w Jerozolimie tłumy pielgrzymów, lewici składali ofiary z baranków i odśpiewywano Hallel. W pozostałe dni uroczystości nazywano „Świętem Mac” (hebr. "Chag ha-Maccot"). Od czasu zburzenia Drugiej Świątyni w I w. zaprzestano składania krwawych ofiar.
W Biblii zachowane są liczne opisy święta: Wj 12; Lb 9,1–14; Joz 5,10–12; 2 Krl 23,21–23; 2 Krn 35,1–19; 30-31; Ezd 6,19–22.
Zasadnicza forma święta została sformułowana w pochodzącym z przełomu II i III w. traktacie Miszny – "Pesachim". Traktat skodyfikował wcześniejsze elementy tradycji oraz przekazy środowiska soferów i faryzeuszy. Echa opisu uczty paschalnej Izraelitów (w noc ostatniej plagi w Egipcie), podczas którego pito wino, odnotowano także w apokryficznej Księdze Jubileuszów. Pesach sukcesywnie zaczęło nabierać istotnego znaczenia dla żydowskiej autoidentyfikacji.
Do czasu zburzenia Świątyni Jerozolimskiej w 70 roku funkcjonowało także "Pesach Szeni" czyli „Drugie Pesach”, które mogło być świętowane 14 dnia ijar przez osoby, które podczas Pesach (14 nisan) nie mogły uczestniczyć w składaniu ofiary z powodu nieczystości rytualnej lub nieobecności w Jerozolimie. Biblia tylko raz ("Diwre Hajamim Bet" – 2 Krn 30) wspomina o „obchodzeniu Paschy w drugim miesiącu”, gdyż król Hiskiasz wraz z naczelnikami i ludnością nie mogli sprawować Pesach w miesiącu nisan, bowiem kapłani jeszcze nie dostąpili oczyszczenia, a lud nie zebrał się w Jerozolimie. Od czasu zburzenia Świątyni w dniu 14 nisan nie składa się już ofiary z baranka i przy obchodzeniu Pesach nie jest wymagana rytualna czystość, a święto obchodzi się wszędzie, gdzie są Żydzi. Tym samym nie było potrzeby obchodzenia "Pesach Szeni".
W roku 2020 polski historyk Łukasz Niesiołowski-Spano zaproponował historyczną rekonstrukcje dziejów i ewolucję Święta Paschy od czasów jej funkcjonowania w królestwie Judy, przez czasy niewoli babilońskiej po epokę perską.
Etymologia nazwy.
Etymologia semickiej nazwy święta jest przedmiotem dyskusji. Niektóre hipotezy sięgają do źródłosłowów obcych i wiążą hebrajskie פֶּסַח z asyryjskim "pasahu" („ułagodzić”) albo z egipskim "pa-sh" („uderzenie”). Biblijny rzeczownik "pesah" wiąże się z czasownikiem "pasah" – „utykać”, „kuleć” lub „wykonywać rytualny taniec wokół ofiary” (1 Krl 18,26), a w szerszym znaczeniu także „przechodzić”, „przeskakiwać”, „oszczędzać”, „omijać” (Wj 12,13.23.27; Iz 31,5). Hieronim ze Strydonu wyjaśniał znaczenie nazwy święta (łac. "Phase"): „Phase, id est transistus Domini” („"Phase", to znaczy przejście Pana”).
Teksty masoreckie używają rzeczownika פֶּסַח czterdziestodziewięciokrotnie, zaś Nowy Testament stosuje aramejskie פסחא w greckiej formie "πάσχα" 29 razy. Forma ta zastosowana była także w Septuagincie, gdzie tylko dwukrotnie użyto innego określenia – "φασεκ". Poszczególne frazy mają jednak nieco zróżnicowane znaczenie. Określenie bywa używane na określenie święta, towarzyszącej mu uczty albo ofiarowywanego baranka. Związek czasownika פֶּסַח z opisanym w Biblii świętem Paschy wynika z trzech zapisów w Księdze Wyjścia (Wj 12):
Użyta hebrajska fraza פָּ֠סַח עַל jest w przekładach biblijnych tłumaczona jednolicie jako „przeszedł obok”, „przeszedł ponad” i odnosi się do Boga, który przechodząc przez Egipt omija („przechodzi nad”) domostwa Izraelitów, których odrzwia są oznaczone krwią baranka.
Wariantem wyjaśnienia bywa także wiązanie "pesach" z „roztaczaniem opieki”. Taka sugestia wypływa z paralelizmu (Iz 31,5), gdzie פסח wiązane jest z czasownikiem „roztaczać opiekę”. Także midrasz halachiczny "Mechilta" wyjaśnia, że „«przechodzić nad» oznacza jedynie ochronę” (za tłumaczeniem z ang. [J. Z. Lauterbach]: „Passing over merely means protecting”). Ostatecznie zdaje się przeważać pogląd, że znaczeniem łączącym poszczególne interwencje Boga jest „przejście”: przejście ponad domami Izraelitów w Egipcie podczas ostatniej plagi, przejście przez Morze Czerwone oraz przejście z niewoli egipskiej do wolności.
Pesach według Miszny.
Traktat "Pesachim", który opisuje zasady obchodzenia święta Pesach zawarty jest w "Moed", drugim z sześciu porządków (działów) Miszny. Pierwsze trzy rozdziały traktatu omawiają kwestię zakwaszanych pokarmów, których spożywanie było zabronione. W rozdziałach mówi się między innymi o szukaniu zakwasu (1,1–3), czasie spożywania go (1,4–5), o tym, z czego robiona jest maca, i jakości ciasta (2,5; 3,2–5), jakie warzywa (zioła) można stosować (2,6). Rozdział czwarty opisuje prace dozwolone i zabronione. Rozdziały pięć do osiem omawiają szczegółowo sprawy związane z barankiem paschalnym, m.in. kwestia godziny, o której można dokonywać uboju baranka (5,1), kto zabija baranka (5,2–4). Rozdział szósty omawia kwestie baranka i związane z nim naruszenie szabatu (6,1–2), nieprzydatności ofiary z baranka (6,6). Rozdział siódmy omawia sposób pieczenia „paschy” (tak określany jest również baranek lub koźlę zabijane na ofiarę), w tym wymóg nabicia zwierzęcia na rożen z drewna granatu, zakaz pieczenia na rożnie metalowym lub ruszcie (7,1–2), sam proces pieczenia i sposób spożywania tej ofiary paschalnej (7,2–12). Rozdział ósmy dotyczy kwestii osób spożywających, w tym kobiet, sierot, niewolników, chorych (8,1–8). Rozdział dziewiąty omawia obchodzenie tzw. drugiej Paschy i kto oraz kiedy może ją spożyć (np. osoba, która była nieczysta lub odbywała daleką podróż) (9,1). Rozdział dziesiąty opisuje rozpoczęcie świątecznej nocy (10,1) i rytuał picia czterech kolejnych kielichów (10,2–7).
Przebieg święta.
Święto rozpoczyna się 15 dnia miesiąca nisan. W Izraelu ("Erec Jisrael") i judaizmie reformowanym trwa 7 dni, natomiast w diasporze – ze względu na brak pewności, czy w danym kraju nów księżyca przypada w tym samym czasie co w Palestynie – 8 dni ("jom tow szeni szel galujot"). Główne uroczystości odbywają się w pierwszym (w diasporze także i w drugim) dniu, a raczej podczas rozpoczynającej go – nocy sederowej ("leil haseder"). Pozostałe dni Pesach są „półświętami” ("chol hamoed").
Podczas obchodów święta ściśle przestrzegane są rytuały opisane w Misznie i zasady koszerności na Pesach. Szczegóły tradycji Żydów mieszkających w Izraelu i poza nim mogą się różnić.
1. Przygotowanie.
Przez dziesięć dni przed rozpoczęciem Pesach każdy Żyd powinien studiować tzw. prawa pesachowe (hebr. "hilchot pesach"). Samo święto poprzedzają przygotowania, które kończą się w dniu "erew Pesach", będącym dniem postu ("taanit bechorim") dla pierworodnych synów w celu „upamiętnienia cudu, jaki miał miejsce podczas dziesiątej plagi”, jak również dniem, w którym w domu wyszukiwany jest „zakwas” ("chamec"). Pierwszą czynnością w tym zakresie, przeprowadzaną wieczorem 14 nisan, jest poszukiwanie "chamecu" – "bedikat chamec", później odbywa się "bitul chamec" – ceremonia zrzeczenia się własności zakwasu, który może jeszcze znajdować się w domu. Następnego dnia (15 nisan) rano dokonywane jest "biur chamec" – rytualne spalenie zakwasu.
2. Seder.
Główną częścią święta jest wieczerza sederowa ("szulchan orech"), którą spożywa się w domu, w gronie rodziny w pierwszą noc Pesach. W diasporze wieczerza spożywana jest w pierwszy i drugi wieczór. Wieczerza ta zawiera elementy wieczerzy szabatowej: kidusz, "urchac" (rytualne obmycie rąk), "moci" (błogosławieństwo przed jedzeniem chleba) oraz "birkat hamazon" (błogosławieństwo po jedzeniu). Ucztę sederową wyróżnia jednak szereg wyjątkowych elementów, które mają przypominać wyjście z Egiptu. Należy do nich spożywanie warzyw zanurzonych w słonej wodzie ("mei melach") – symbolu łez w niewoli, oraz gorzkich ziół ("chazeret", "karpas", "maror"), które są symbolem goryczy cierpienia Izraelitów w Egipcie. Na stole pojawia się także mieszanka pokrojonych owoców ("charoset"), która ma przypominać biblijną glinę, używaną przez Izraelitów do wyrobu cegieł w Egipcie. Podawane potrawy mają także walor edukacyjny – mają powodować zadawanie dorosłym pytań ("ma nisztana") przez najmłodszych uczestników Sederu. Znacznymi elementami uczty są dwa rytuały: jedzenie przełamanej macy i picie „Kielicha Odkupienia” (czerwone wino).
3. "Magid" (Opowieści): czytanie Hagady.
Podczas uczty sederowej konieczne jest opowiedzenie historii Wyjścia z Egiptu. Jej opowiadanie jest wypełnieniem przykazania zapisanego w Księdze Wyjścia (Szemot), by opowiedzieć synowi ("wehigadta lewincha") o Wyjściu z Egiptu ("sipur jeciat Micrajim"): „[Musisz] powiedzieć swojemu synowi w tym dniu: To ze względu na to, co Bóg uczynił dla mnie, gdy wychodziłem z Egiptu” (Szemot 13:8). Z tego powodu wiele elementów uczty sederowej, a szczególnie Hagada, ukierunkowuje się na dzieci. Dlatego opowiada się ją w języku lokalnym – arabskim, rosyjskim, angielskim czy polskim. Z założenia Hadaga winna być przekazywana w sposób lekki, radosny, tak by dzieci z chęcią słuchały i się dobrze bawiły. Hagada może być mówiona wierszem jak poemat.
Podczas tej części Pesach odczytuje się cztery opowiadania. Każde z opowiadań składa się z trzech stałych części: pytanie – odpowiedź – wychwalanie Boga. Część pierwsza zaczyna się od zadania przez najmłodszego uczestnika (lub najmłodszych uczestników) słynnych czterech pytań ("Ma nisztana"), na które odpowiada Hagada. Ten fragment Hagady powinny odmawiać dzieci. W rzeczywistości jest w nim zawarte jedno główne pytanie: „czym różni się ta noc od innych nocy?”, kolejne pytania są czterema dopełniającymi je zdaniami:
Ze strony dorosłych powinny paść wyczerpujące odpowiedzi na zadane pytania. Odpowiedź jest także ukryta w całej opowieści Hagady, która rozpoczyna się od słów: „Byliśmy niewolnikami faraona w Egipcie...” ("Awadim hajinu lefaro bemicrajim...").
Tradycja żydowska wymienia cztery typy dzieci zadających pytania:
Na zakończenie tej części świętowania biesiadnicy odmawiają psalmy "Hallelu".
Uczta.
Sama uczta musi być przygotowana w sposób szczególnie odświętny. Stół winien być przykryty białym obrusem i ozdobiony kwiatami. Na stole stawiane są dwie świece, kielichy, a jeden z nich – tak zwany Kielich Eliasza – winien być najpiękniejszy. Ważnym elementem uczty są jajka gotowane na twardo. Od nich zazwyczaj rozpoczyna się uczta, lecz nie mogą to być te jajka, które zostaną użyte jako "bejca" na talerzu sederowym. Talerz sederowy to specjalny element nakrycia, podzielony na pięć lub sześć miejsc-przegródek na poszczególne, symboliczne potrawy:
Podczas każdego z dwóch sederów powinno się spożywać "maca szmura" – macę przygotowywaną na Pesach według specjalnych procedur. Jest ona spożywana trzy razy podczas Pesach:
Cztery kielichy wina.
Wieczerzy sederowej towarzyszy rytuał wypijania czterech kielichów (hebr. "arba kosot"; jid. "arbe kojses"):
Wspomniane cztery kielichy wina i towarzyszące im rytuały w tej samej liczbie symbolizują cztery obietnice Boga (Księga Wyjścia 6:6–7):
„Wyprowadzę ("hoceti") was spod ciężaru robót w Egipcie i
wyratuję ("hicalti") was z niewoli.
Wybawię ("gaalti") was okazując wielką moc i wielkie wyroki.
Wezmę ("lakachti") was dla Siebie jako naród, będę dla was Bogiem”.
Podczas Sederu napełniany jest jednak i piąty kielich. Nalewa się do niego czerwone, słodkie wino – co ma symbolizować krew baranka, którą oznaczano odrzwia domów Izraelitów podczas ostatniej plagi egipskiej – lecz nie jest ono wypijane. Kielich jest przeznaczony dla proroka Elijachu (Eliasza), który – według tradycji – ma przybyć tuż przed Mesjaszem. Żydzi czekają więc na spełnienie ostatniej, największej obietnicy:
„Zaprowadzę ("heweti") was do ziemi, którą przysiągłem dać Abrahamowi, Icchakowi i Jaakowowi” (Szemot 6:8). Do tej obietnicy nawiązują słowa wypowiadane tradycyjnie na zakończenie Sederu: „Na przyszły rok – w Jerozolimie!” ("Leszana haba biruszalaim").
4. Odkupienie.
W ostatniej części odmawiane są modlitwy: „Wylej swój gniew” ("Szefoch Chamatecha") i „Eliasz Prorok” ("Elijachu Hanawi"), która stanowi zaproszenie proroka Eliasza. Później kontynuowana jest recytacja psalmów ("Halel") rozpoczętych przed wieczerzą, a po niej śpiewane są pieśni ("Zemirot"). W drugim dniu Pesach, czyli 16 nisan, rozpoczyna się „liczenie omeru” ("sfirat ha-omer") – tradycyjne, publiczne odliczanie kolejnych 49 dni do Szawuot (Święto Tygodni, zwane też Świętem Żniw), kiedy składana była ofiara z pszenicy. Na koniec wznoszony jest Czwarty Kielich Wina ("Kos Rewii"), po czym odmawiana jest "Nirca", modlitwa o przyjęcie Sederu i wypełnienie obietnicy odkupienia. Kończy się wezwaniem: „Na przyszły rok – w Jerozolimie!”.
Dzień siódmy Pesach.
Dzień siódmy święta Pesach (czyli 21 dnia miesiąca nisan) upamiętnia przejście Żydów przez "Jam Suf" – Morze Czerwone (zwane także Morzem Sitowia, Morzem Traw lub Morzem Trzcin). Jest "jom tow", czyli pełnym dniem świątecznym. Czytana tego dnia jest Parasza z Księgi Wyjścia 14–15 zawierająca opis przejścia przez morze i „Pieśń Morza” ("Szirat hajam"), która miała być śpiewana przez uciekinierów po cudownym ocaleniu.
Znaczenie.
Według Elio Toaffa znaczenie i popularność święta Pesach można zmierzyć liczbą wydań hagady paschalnej, znacznie przewyższającą inne tradycyjne księgi hebrajskie. Jak podał Josef Haim Yerushalmi w swej książce «Haggadah and History», udało mu się skatalogować 3,5 tys. wydań hagady, które ukazały się w ciągu pięciu ostatnich stuleci. „Jest to pierwsze wielkie święto liturgiczne – pisał zmarły w 2015 r. wielki rabin Rzymu – powierzone nie tylko publicznej celebracji synagogalnej, ale także intymności wieczerzy rodzinnej”. To święto sprawuje się w „noc różną od wszystkich innych”, poddając refleksji czas prześladowań, „próby zniszczenia narodu hebrajskiego, w którym rozbłyska światło zbawienia i wolności, będące darem od Boga, nagrodą za absolutną wierność także w bólu i ucisku”. Drugą podobną księgą jest Księga Estery ("Megillà Estery"). Wszystkie antyczne i współczesne diaspory mają swoje wydania hagady w języku kraju, w którym żyją. Żydzi kontynuują celebrację Pesach, dlatego że uznają wydarzenie wyjścia z Egiptu za wciąż aktualne w ich własnej sytuacji. Historia ojców staje się ich własną, „uznają siebie samych, jakby to oni osobiście wychodzili z Egiptu”. Stąd rytuał Pesach został zachowany w stanie niezmienionym nie tylko w judaizmie ortodoksyjnym, ale także w reformowanym i u wszystkich Żydów, także uznających siebie za całkowicie „świeckich”. Pesach wyraża najgłębszą ludzką tęsknotę za ludzkością odkupioną, wyzwoloną. Emil Toaff ujął to następująco:
Jak wyraził się Dante Lattes, nadzieja celebrowana w trakcie Pesach dotyczy rzeczywistości, w której „ci, którzy kiedyś byli nieprzyjaciółmi i tyranami spotkają się już nie na polu bitwy, lecz na drogach pokoju. A Egipt, Asyria, Izrael – prześladowcy i prześladowani, zwycięzcy i zwyciężeni, zdobywcy i niewolnicy – utworzą nową ludzkość błogosławioną przez Boga”.
Tradycje lokalne.
W poszczególnych kahałach zwyczaje pesachowe różnią się od siebie w różnych szczegółach. Najwięcej lokalnych zwyczajów związanych jest z "Leil ha Seder", czyli pierwszym wieczorem święta. U Żydów sefardyjskich temu wieczorowi towarzyszą także inscenizacje, w których historia Wyjścia jest prezentowana dzieciom w formie przedstawienia teatralnego. W tradycji perskiej jeden z uczestników wieczerzy sederowej przebierał się za wędrowca i z workiem na plecach pukał do sali, gdzie zbierała się rodzina. W rozbudowanej formie inscenizacji objaśniał dialogowanym wierszem, że przybył z Egiptu, zmierza do Jerozolimy, a w worku niesie macę. Wiele zwyczajów związanych jest z deserem ("afikoman"). W gminach Żydów aszkenazyjskich zwyczaj przewidywał chowanie przez ojca rodziny połowy macy, a jeśli dzieci ją odnalazły, to otrzymywały podarunek. Aszkenazyjczycy stosują także odrębne zasady w zakresie wykluczonych potraw. W czasie Pesach nie spożywają pokarmów, które zawierają proso, fasolę, groch, sezam, soczewicę, grykę, ryż, mak, słonecznik i orzeszki ziemne (tzw. "kitniot").
W niektórych lokalnych społecznościach żydowskich pozostał zwyczaj dodatkowego spożywania macy 14 ijar – na pamiątkę dawnego święta "Pesach Szeni", zaś niektórzy Żydzi ortodoksyjni zachowują podczas Pesach trzy kawałki macy, aby je spożyć miesiąc później i tym samym w sposób symboliczny nawiązać tym do "Pesach Szeni".
Chrześcijańska Ostatnia Wieczerza a Pesach.
Homilia paschalna żyjącego w II wieku Melitona, biskupa Sardes koło Smyrny w zachodniej Anatolii, wyraża przekonanie o wypełnieniu się starotestamentowych proroctw przez przyjście Mesjasza w osobie Chrystusa, spełnieniu się Paschy: „Tak więc zabicie baranka, i uroczystość Paschy, i litera Prawa wypełniły się w Chrystusie Jezusie, do którego zmierzało wszystko w Starym Prawie, a tym bardziej jeszcze w porządku nowym”.
Homilia Melitona była wygłaszana w czasie nocnych celebracji Wielkiejnocy, czyli paschy chrześcijańskiej, odbywanej – zgodnie z tradycją kwartodecyman – 14 nisan.
Również wśród nowożytnych egzegetów chrześcijańskich przeważa pogląd, że Ostatnia Wieczerza odzwierciedla ucztę o charakterze paschalnym. Z analiz biblistycznych wyłaniają się dwie tradycje. Jedna, odnosząca się do Ewangelii synoptycznych, podkreśla, że Jezus nakazał uczniom przygotowanie Paschy w Jerozolimie, we wskazanej sali, przygotowanej na pierwszy dzień Święta Przaśników: „«Gdzie chcesz, żebyśmy Ci przygotowali Paschę do spożycia?» On odrzekł: «Idźcie do miasta, do znanego nam człowieka, i powiedzcie mu: „Nauczyciel mówi: Czas mój jest bliski; u ciebie chcę urządzić Paschę z moimi uczniami"». Uczniowie uczynili tak, jak im polecił Jezus, i przygotowali Paschę. Z nastaniem wieczoru zajął miejsce u stołu razem z dwunastu [uczniami]” (Mt 26,17b–20). Ten trop zdaje się potwierdzać deklaracja Jezusa po przyjściu do Wieczernika: „Gorąco pragnąłem spożyć tę Paschę z wami, zanim będę cierpiał” (Łk 22, 15), a w konsekwencji uzasadniona zdaje się być konkluzja, że Ostatnia Wieczerza była rytualną żydowską ucztą paschalną spożywaną w Jerozolimie, w porze wieczornej, świętowaniem w pozycji leżącej, z opowieścią o Wyjściu, z hymnami, błogosławieństwami, spożywaniem rytualnych pokarmów, łamaniem chleba i wznoszeniem kielicha z winem i odśpiewaniem na końcu Hallelu. Druga, opierająca się na Ewangelii Jana, twierdzi że odbyła się ona w przeddzień święta Paschy, więc nie była uroczystością Pesach i mogła stanowić jedynie pożegnalną ucztę o charakterze zbliżonym do tego święta. Badacze zauważają, że brakuje jednak zapisów historycznych opisujących ryty żydowskiej Paschy na początku I wieku, które umożliwiłyby bliższe analizy porównawcze, a znany współcześnie kanon jest oparty na traktacie Miszny "Pesahim", który został spisany po hebrajsku dopiero na przełomie II i III wieku n.e. Rozbieżność między Ewangeliami synoptycznymi a Ewangelią Jana w określeniu dnia Święta Paschy próbuje wyjaśnić hipoteza, która przyznaje rację obu stronom, wskazując, że Pesach sprawowano wówczas w dwóch terminach – faryzeusze w czwartek, zaś saduceusze w piątek. Jedna z wersji tej hipotezy zakładała, że w I wieku stosowano jeszcze wprost zalecenia z Wj 12,6; Kpł 23,5; Lb 9,3.5 i zwierzęta na ofiary paschalne zabijano o zmierzchu z 14 na 15 dzień nisan, a w roku śmierci Jezusa 15 nisan przypadał w szabat, więc baranki ofiarne zabijano o dzień wcześniej (13/14 nisan), tak by nie naruszyć zasad tego święta. Faryzeusze sprawowali ucztę bezpośrednio w wieczór zabicia baranków, zaś saduceusze (z którymi niektórzy egzegeci lokują Galilejczyków) o dzień później, czyli w dniu śmierci Jezusa. Inna wersja hipotezy zakłada różnice w obserwacjach nowiu przez saduceuszy i faryzeuszy, co miało podobny skutek w postaci świętowania w obu wskazanych dniach, więc Jezus, podobnie jak faryzeusze, sprawował Paschę o dzień wcześniej (w czwartek) niż saduceusze (w piątek). Inna teoria próbuje pogodzić różnice w określaniu dnia Paschy w roku śmierci Jezusa i przyjmuje, że czas wyznaczano wówczas według (oficjalnego) kalendarza księżycowego lub (dawnego) słonecznego. Ten drugi używany był między innymi przez mieszkańców Kumran, a być może był użyty i przez Jezusa. Tym samym Ostatnia Wieczerza jako Pascha mogła być spożywana o dzień wcześniej niż przez większość Żydów.
Hermann L. Strack i Paul Billerbeck komentując wersety Księgi Powtórzonego Prawa (Pwt 16,2–8) i 2 Księgi Kronik (2 Krn 35, 7–18) zwracali uwagę, że nazwą "Pesach" określano także świąteczne ofiary ("chagiga"), które były spożywane przez okres siedmiu dni uroczystości pesachowych, a więc w okresie od 7 do 19 nisan. Tym samym nie byłoby sprzeczności między Ewangeliami synoptycznymi a Ewangelią Jana.
Jakkolwiek brakuje końcowego rozstrzygnięcia problemu, egzegeci podkreślają, że istnieje wiele elementów zbieżnych między znanym z Ewangelii opisem Ostatniej Wieczerzy a znanym rytem święta Pesach i wieczerzy sederowej.

</doc>
<doc id="48041" url="https://pl.wikipedia.org/wiki?curid=48041" title="Arnold Venrade">
Arnold Venrade

Arnold Coster de Venrade (ur. 1398 zm. po 15 maja 1461 we Fromborku ?) – kanonik warmiński, prawnik; niedoszły biskup warmiński.
Życiorys.
Pochodził z holenderskiego miasta Vendrai. Jako kleryk z diecezji leodyjskiej przybył na Warmię. Został sekretarzem kolejnych biskupów – Jana Abeziera (1421) i Franciszka Kuhschmalza. Otrzymał wiele godności kościelnych – był kanonikiem i dziekanem w Dobrym Mieście (1425), proboszczem w Lidzbarku Warmińskim (1426), kanonikiem warmińskim (1437), kantorem i oficjałem kapituły (1438).
Opowiedział się po stronie zakonu krzyżackiego po wybuchu wojny trzynastoletniej; w kwietniu 1455 trafił do niewoli powstańców antykrzyżackich w Pieniężnie, był więziony w Lidzbarku. Udało mu się zbiec do Krzyżaków.
Po śmierci Kuhschmalza (1457) został wybrany na biskupa warmińskiego przez grupę kanoników warmińskich, popierających wielkiego mistrza krzyżackiego. Tymczasem stronnicy królewscy wybrali Jana Lutkowica z Brzezia, a ponadto grupa kanoników wybrała kandydata neutralnego, Eneasza Sylwiusza Piccolominiego; ten ostatni uzyskał zatwierdzenie papieża Kaliksta III, w związku z czym zarówno Jan Lutek, jak i Venrade musieli wycofać się ze swoich roszczeń.
Piccolomini nie objął diecezji (został rychło powołany na następcę Kaliksta III jako Pius II); z kolejnym biskupem warmińskim, Pawłem Legendorfem Venrade współpracował, a nawet zapisał mu w testamencie swój majątek.
Venrade cieszył się uznaniem jako prawnik. Był także bibliofilem, w jego zbiorach znajdowały się m.in. dzieła Seneki, Petrarki, proroctwa Hildegardy z Bingen ("Speculum futurorum temporum"), kodeksy; kolekcja uległa rozproszeniu, sprzedana po śmierci właściciela (zgodnie z jego testamentem).

</doc>
<doc id="48044" url="https://pl.wikipedia.org/wiki?curid=48044" title="Laktotropina">
Laktotropina



</doc>
<doc id="48045" url="https://pl.wikipedia.org/wiki?curid=48045" title="Hormon laktotropowy">
Hormon laktotropowy



</doc>
<doc id="48046" url="https://pl.wikipedia.org/wiki?curid=48046" title="Pascha (potrawa)">
Pascha (potrawa)

Pascha – tradycyjna potrawa wielkanocna (zob.: Pascha) pochodzenia północno-rosyjskiego, przygotowywana z twarogu lub z mleka, śmietany, masła, zwykle z dodatkiem żółtek, cukru, wanilii i innych składników, również bakalii. Zwykle bardzo słodka, podawana zazwyczaj w postaci ściętej piramidki ozdobionej rodzynkami i skórką pomarańczową.
W południowej Rosji i na Ukrainie paska – tzw. chleb wielkanocny (w północnej Rosji kulicz, ros. кулич). Pod nazwą pascha ("paska") spotyka się w niektórych rejonach Polski także inne ludowe potrawy wielkanocne – rodzaj przyrządzanego w Wielkim Tygodniu wypieku, słodkiego aromatycznego chleba lub też zbożowej polewki.
Tradycja i symbolika paschy.
Rosyjska tradycyjna pascha jest przyrządzana i podawana zasadniczo tylko raz do roku, na Wielkanoc. Robi się ją przede wszystkim z mleka i jajek, które kojarzone są z wiosennym odradzaniem się przyrody i od zawsze obciążone były religijnymi znaczeniami symbolicznymi, także w chrześcijaństwie. Dodatki do paschy – cukier, bakalie itp. są produktami luksusowymi, symbolizującymi bogactwo i dobrobyt. Kształt ściętej piramidy symbolizować ma Grób Chrystusa.
Pascha jako potrawa Wielkanocna znana jest również w Polsce, zwłaszcza wśród rodzin wywodzących się z Kresów Wschodnich. W ostatnich czasach, w związku z zanikiem znajomości tradycji i symboliki, traktowana bywa jako zwykły deser, podawany przez cały rok, także w dni powszednie.
Przyrządzanie paschy.
Są dwa podstawowe sposoby przyrządzania paschy – na zimno i na gorąco. Paschę na zimno przyrządza się z twarogu ucieranego z dodatkami – śmietaną, masłem, żółtkiem i cukrem. Paschę na gorąco przyrządza się z użyciem utartego wstępnie twarogu lub bez niego. W tym drugim przypadku używa się kwaśnego mleka lub mleka słodkiego, do którego dodaje się kwaśnej śmietany. W trakcie gotowania mleko się warzy (ścina). Szczegółowych przepisów jest tu wiele. Warunkiem zrobienia dobrej paschy z twarogu na zimno czy na gorąco jest użycie twarogu absolutnie świeżego, nieprzegrzanego podczas przyrządzania i jak najbardziej suchego – całkowicie odciśniętego z serwatki.
Do gotowej, tartej na zimno czy gotowanej masy można dodać bakalie i inne dodatki, następnie się ją odsącza. Do odsączania i zarazem formowania paschy służą tradycyjnie „pasocznice” – drewniane rozkładane formy, z pięciu deseczek tworzące po złożeniu kształt piramidy. Pasocznice bywają zdobione w środku snycerską negatywową dekoracją. W braku pasocznicy użyć można doniczki z otworem w dnie, wyłożonej czystą, białą szmatką. W Polsce używa się często wyłożonego szmatką sita – durszlaka. Odsączanie paschy powinno się przeprowadzać w chłodnym pomieszczeniu, pod obciążeniem, przez kilka do kilkunastu godzin. Po odsączeniu dekoruje się paschę z wierzchu orzechami, migdałami czy innymi bakaliami. Gotową paschę należy przechowywać w suchym i chłodnym pomieszczeniu. Paschy przyrządzane na zimno są mniej trwałe, wytrzymują dwa – trzy dni, podczas gdy przyrządzane na gorąco - tydzień i dłużej.
Kuchnia rosyjska zna wiele odmian paschy różniących się szczegółowym sposobem przygotowania i doborem dodatków. Paschy „bogate”, tłuste, przyrządzone z dużą ilością jaj, masła i śmietany nazywane są "bojarska" i "carska". Jako dodatki, poza już wymienionymi, służyć mogą: czekolada, marmolada, przeciery owocowe, owoce kandyzowane, cykata. Paschę aromatyzuje się zwykle wanilią, ale także kardamonem czy badianem.

</doc>
<doc id="48047" url="https://pl.wikipedia.org/wiki?curid=48047" title="Hierarchical Token Bucket">
Hierarchical Token Bucket

Hierarchical Token Bucket, HTB – algorytm hierarchicznego podziału łącza.
Umożliwia on:
HTB zostało włączone do jądra Linuksa poczynając od wersji 2.4.20. Koncepcję HTB opracował i dokonał pierwszej implementacji Martin Devera.
Zbliżone cechy posiada inny algorytm kolejkowania – CBQ ().
Token Bucket.
Algorytm "Token Bucket" ma wiele znaczeń, najlepiej jednak jest go rozumieć w kontekście sterowania natężenia ruchu w sieci lub ograniczania pasma. Algorytm jest wykorzystywany do kontrolowania ilości danych transmitowanych w sieci, pozwalając na szybsze ich wysłanie.
Algorytmy sterowania natężeniem ruchu.
Istnieją dwie dominujące metody sterowania ruchem: model „cieknącego wiadra” () i model „wiadra z żetonami” (). Często algorytm "Leaky Bucket" utożsamiany jest niesłusznie z algorytmem "Token Bucket". Obydwa modele mają odrębne działanie i są używane do różnych celów. Ich różnica polega głównie na tym, że algorytm "Leaky Bucket" nakłada duży limit na szybkość transmitowanych danych, podczas gdy algorytm "Token Bucket" pozwala na dokładne ustalenie ograniczenia prędkości transmisji w odniesieniu do różnorodnej wielkości napływających pakietów danych.
Zasada działania algorytmu "Token Bucket".
"Token Bucket" to mechanizm kontrolujący, który dyktuje kiedy pakiety danych mogą być przesłane. "Token Bucket" posługuje się wzorcem w postaci bufora – kubełka (Bucket), do którego wpadają „żetony” (Tokens) z określonym administracyjnie natężeniem. Wysyłanie określonych porcji danych z kolejki powoduje skasowanie żetonu z kubełka. Przepływ danych może więc opróżnić kubełek z żetonów i na skutek tego zostać chwilowo wstrzymany, ograniczając pasmo. Jego brak czy spowolnienie może wypełnić bufor żetonami (tylko do pojemności bufora), pozostawiając pewną rezerwę na chwilowy wzrost natężenia ruchu.
Sytuacje które występują w algorytmie "Token Bucket":

</doc>
<doc id="48048" url="https://pl.wikipedia.org/wiki?curid=48048" title="Josef Stingl">
Josef Stingl

Josef Stingl (ur. 19 marca 1919 w Maria-Kulm, zm. 19 marca 2004 w Leutesdorf) – polityk niemiecki.
Działacz chadecji, był czołowym ekspertem CDU ds. społecznych i rzecznikiem interesów bezrobotnych. W latach 1968-1984 kierował Państwową Agencją Pracy. W latach 1953-1968 zasiadał w Bundestagu.
Po przejściu na emeryturę działał w środowiskach bliskich Kościołowi katolickiemu, a także na rzecz praw uchodźców. Zmarł w dniu swoich 85. urodzin.

</doc>
<doc id="48050" url="https://pl.wikipedia.org/wiki?curid=48050" title="MLC">
MLC



</doc>
<doc id="48051" url="https://pl.wikipedia.org/wiki?curid=48051" title="Współczynnik dwumienny Newtona">
Współczynnik dwumienny Newtona



</doc>
<doc id="48052" url="https://pl.wikipedia.org/wiki?curid=48052" title="Durandal (miecz)">
Durandal (miecz)

Durandal, Durendal, Durandan(a) – miecz należący do hrabiego Rolanda, tytułowego bohatera średniowiecznej "chanson de geste" pt. "Pieśń o Rolandzie" oraz występującego w wielu innych romansach rycerskich.
Miecz ten miał być wykonany z najlepszych stopów metali i w rękach hrabiego Rolanda siał postrach wśród wrogów i przynosił chwałę rycerstwu Karola Wielkiego. Podarować go miał Rolandowi właśnie Karol Wielki za natchnieniem anioła, w innych wersjach legendy był darem Maugisa. Niekiedy podawano, że należał wcześniej do Hektora z Troi (tak np. w późniejszym "Orlandzie szalonym" Ariosta).
Według "Pieśni o Rolandzie" w jego rękojeści znajdowały się święte relikwie: ząb świętego Piotra, krew świętego Bazylego, włosy świętego Dionizego i strzęp szaty Najświętszej Marii Panny. 
W eposie umierający Roland próbuje miecz zniszczyć, uderzając nim o skałę, aby nie wpadł w ręce wrogich Saracenów. Rezultatem tych prób miało być według tradycji powstanie w grani Pirenejów ponad doliną Gavarnie przełęczy zwanej Brèche de Roland – "Szczerba Rolanda". Miecz jednak okazał się niezniszczalny. Według lokalnej tradycji można go do dziś oglądać w Rocamadour we Francji.

</doc>
<doc id="48053" url="https://pl.wikipedia.org/wiki?curid=48053" title="ORP Czajka">
ORP Czajka

ORP „Czajka” – nazwa noszona na przestrzeni dziejów przez trałowce polskiej Marynarki Wojennej. Pochodzi od czajki, wędrownego ptaka powszechnie występującego w Polsce:

</doc>
<doc id="48054" url="https://pl.wikipedia.org/wiki?curid=48054" title="Poławiacz torped">
Poławiacz torped

Poławiacz torped – pomocnicza jednostka pływająca służąca do wyławiania z wody wystrzelonych torped ćwiczebnych w celu ich zbadania lub ponownego użycia; niewielkich rozmiarów, wyposażony w odpowiednie dźwigi i pochylnie do wyławiania torped.
Poławiacze torped mogą zwykle służyć również do transportu torped lub do zaopatrywania innych okrętów w torpedy. Zazwyczaj bywają lekko uzbrojone w działka przeciwlotnicze do samoobrony.
Poławiacze torped są nieliczną klasą okrętów, zwłaszcza że obecnie zmniejsza się znaczenie broni torpedowej i liczba okrętów uzbrojonych w wyrzutnie torped.
Polska Marynarka Wojenna posiadała dwa poławiacze torped K-8 i K-11 typu "Kormoran", w służbie od 1971.

</doc>
<doc id="48055" url="https://pl.wikipedia.org/wiki?curid=48055" title="Symbole kanadyjskiej prowincji Nowa Szkocja">
Symbole kanadyjskiej prowincji Nowa Szkocja

Oficjalne symbole prowincji Nowej Szkocji

</doc>
<doc id="48067" url="https://pl.wikipedia.org/wiki?curid=48067" title="Pojazd szynowy">
Pojazd szynowy

Pojazd szynowy – ruchome urządzenie poruszające się wyłącznie po szynach, wprawiane w ruch za pomocą własnego układu napędowego (pojazdy trakcyjne) lub też ciągnięte przez inny pojazd (wagony osobowe, wagony doczepne wagonów silnikowych, wagony kryte i wagony towarowe).
W zależności od miejsca zastosowania wyróżnić można:
Wśród pojazdów szynowych wyróżnić można pojazdy trakcyjne mające własny napęd (poruszające się na zasadzie adhezyjnej lub przy pomocy zębatki) oraz wagony, czyli pojazdy doczepne pozbawione napędu. W historii i współcześnie stosowane są też systemy z napędem centralnym – pneumatycznym lub linowym, a także napędzane przez silnik liniowy (metro).
Ustawa o transporcie kolejowym definiuje w Polsce pojęcie pojazdu kolejowego – jako pojazdu dostosowanego do poruszania się na własnych kołach po torach trakcyjnych, a tym samym na wstępie zawęża definicję pojazdu szynowego do pojazdów kolejowych oraz pomija (niewystępujące w zasadzie w Polsce) pojazdy szynowe na poduszce magnetycznej. Tak więc pojazdami szynowymi są zarówno pojazdy kolejowe (w tym wąskotorowe), a także tramwaje, metro, kolej przemysłowa (np. kopalniana) oraz część pojazdów liniowych (np. kolejka na Górę Parkową w Krynicy czy na Gubałówkę w Zakopanem).

</doc>
<doc id="48068" url="https://pl.wikipedia.org/wiki?curid=48068" title="Tachos">
Tachos

Tachos (Teos) (362-360 p.n.e.) – drugi faraon XXX dynastii, syn Nektanebo I.
Wyniesiony przez ojca do godności koregenta w 364 p.n.e. Od początku panowania, jeszcze za życia ojca, prowadził aktywną politykę zagraniczną. Umacniał stosunki z Grecją (głównie z Atenami i Spartą). W kraju prowadził bezwzględną politykę finansową zwiększając podatki i konfiskując dobra świątynne, co wywołało niezadowolenie kapłanów i ludu.
W obliczu rozpadu państwa perskiego po powstaniu satrapów zachodnich prowincji zdecydował się na wyprawę wojenną do Palestyny i Syrii, pragnąc zdobyć te ziemie dla Egiptu. Wspierały go oddziały najemników greckich pod dowództwem Agiselaosa ze Sparty i flota złożona z 200 trier dowodzona przez ateńskiego stratega Chabriasa. Wyprawa, która wyruszyła wiosną 360 p.n.e., nie natrafiła na większy opór, co pozwoliło zrealizować cele przedsięwzięcia.
Zdobycze wyprawy zostały jednak zaprzepaszczone w wyniku przewrotu pałacowego pod wodzą brata królewskiego Czahapimu, sprawującego pod nieobecność faraona urząd namiestnika Egiptu. Osadził on na tronie swojego syna Nektanebo II, uzyskując poparcie armii i kapłanów.
W tej sytuacji Tachos uciekł do Persji i otrzymał azyl na dworze perskiego władcy Artakserksesa II.

</doc>
<doc id="48069" url="https://pl.wikipedia.org/wiki?curid=48069" title="Polifem (cyklop)">
Polifem (cyklop)

Polifem (także Polifemos, Polyfem, Polyfemos; gr. Polýphēmos, łac. Polyphemus) – w mitologii greckiej jeden z cyklopów.
Uchodził za syna boga Posejdona i jego kochanki, nimfy Toosy. Mieszkał na Sycylii.
Według "Odysei" Homera Polifem uwięził w swojej jaskini Odyseusza i jego towarzyszy, zamykając wejście wielkim głazem. Następnie pożarł kilku z nich. Odyseusz jednak zdołał upić go winem, a kiedy Polifem zasnął, wypalił mu rozżarzonym drągiem jedyne oko. Ponieważ Odyseusz wcześniej przedstawił mu się jako: "Nikt", krzyki Polifema: "Nikt mnie oślepił" (co w grece jest równoważne do "nikt mnie nie oślepił") zostały zignorowane przez innych cyklopów. Oślepiony Polifem odsunął następnie głaz u wejścia do pieczary i czekał tam na uchodzących Greków. Odyseusz przywiązał wówczas siebie i towarzyszy do podbrzuszy baranów. Polifem gładził wychodzące barany jedynie po grzbietach, i w ten sposób Grecy razem ze stadem wyszli na wolność. Powodowany dumą Odys, gdy znalazł się w bezpiecznej odległości, wyjawił cyklopowi swe prawdziwe imię, ten zaś przeklął go, co sprowadziło na Odyseusza gniew Posejdona, który następnie krzyżował plany jego powrotu do Itaki.
Grecki poeta Teokryt napisał około 275 p.n.e. dwa poematy, w których opisał miłość Polifema do nimfy morskiej Galatei. Kiedy Galatea pokochała śmiertelnika Akisa, Polifem zabił go rzucając olbrzymią skałę. Galatea następnie zamieniła jego krew w sycylijską rzekę Acis.

</doc>
<doc id="48072" url="https://pl.wikipedia.org/wiki?curid=48072" title="Grasica">
Grasica

Grasica (łac. "glandula thymus") – gruczoł, będący narządem wchodzącym w skład układu limfatycznego.
Grasica znajduje się w śródpiersiu górnym, tuż za mostkiem. Jest otoczona torebką łącznotkankową. Zbudowana jest z kory podzielonej na zraziki przegrodami łącznotkankowymi i z rdzenia wspólnego dla wszystkich zrazików kory. Zrąb tego narządu stanowią, w przeciwieństwie do innych narządów limfatycznych, komórki nabłonkowe pochodzenia endodermalnego.
Charakterystycznymi cechami grasicy są: zjawisko inwolucji (czyli powrotu do pierwotnego rozmiaru, zanik), gromadzenia się w narządzie tkanki tłuszczowej, oraz występowanie w części rdzennej tzw. ciałek Hassalla.
Grasica produkuje szerszą grupę hormonów takich jak:
Głównymi komórkami grasicy są limfocyty (tymocyty) i komórki nabłonkowe.
Grasica powiększa się do 2. roku życia, pozostaje duża do okresu dojrzewania (waży ok. 25 g), po czym zmniejsza się (po 60. roku życia waży nawet mniej niż 0,5 g). Jest centralnym (pierwotnym) narządem limfatycznym, kontrolującym rozwój obwodowych (wtórnych) tkanek limfatycznych (węzły chłonne, śledziona) w życiu zarodkowym i okresie dojrzewania, ich kompetencji immunologicznej w okresie poporodowym. W przeciwieństwie do innych narządów limfatycznych, grasica powstaje z endodermy i mezodermy. Nabłonek endodermalny III i IV kieszonki skrzelowej wytwarza sieć komórek nabłonkowych, która jest zasiedlana komórkami macierzystymi limfocytów (z mezodermy). Z sieci komórek nabłonkowych powstaje zrąb grasicy.
Komórki grasicy wędrują do obwodowych tkanek limfatycznych i zasiedlają je. Po tym procesie układ chłonny może funkcjonować nawet po usunięciu grasicy.
Niezbędna jest dla rozwoju odporności organizmu.
We wrodzonym braku tego narządu układ chłonny jest niewykształcony i istnieje upośledzona immunologiczna odporność komórkowa wraz z całkowitym brakiem gamma-globulin lub zbyt małą ich ilością.
Przerostom oraz nowotworom (grasiczak) grasicy często towarzyszą:
Grasica jako potrawa.
Grasica jest uznawana przez niektórych za przysmak kulinarny. Wykorzystywana w tym celu jest zwłaszcza grasica cielęca i jagnięca.

</doc>
<doc id="48077" url="https://pl.wikipedia.org/wiki?curid=48077" title="2C-I">
2C-I

2C-I – organiczny związek chemiczny, psychodeliczna substancja psychoaktywna z rodziny 2C, pochodna fenyloetyloaminy.
Efekty działania, podobnie jak w przypadku wszystkich psychodelików są bardzo zróżnicowane i indywidualne. Zwykle jednak obejmują: silne pobudzenie, podniesienie nastroju, euforia, uczucie szczęścia i efekty wizualne. Zgodnie z PIHKAL dawkowanie 2C-I waha się w przedziale 10–20 mg a efekty utrzymują się 6–12 godzin. Mechanizm działania 2C-I opiera się na działaniu agonistycznym na receptory serotoninowe.
2C-I po raz pierwszy zostało otrzymane przez Alexandra Shulgina. Od roku 2001 substancją tą zainteresowały się nielegalnie lub półlegalnie działające wytwórnie chemiczne. Celem było poszukiwanie legalnego odpowiednika 2C-B. Substancja zdobyła uznanie i popularność jako legalny psychodelik. Nie są znane śmiertelne przedawkowania 2C-I.

</doc>
<doc id="48078" url="https://pl.wikipedia.org/wiki?curid=48078" title="PZWL">
PZWL



</doc>
<doc id="48079" url="https://pl.wikipedia.org/wiki?curid=48079" title="Państwowe Zakłady Wydawnictw Lekarskich">
Państwowe Zakłady Wydawnictw Lekarskich



</doc>
<doc id="48080" url="https://pl.wikipedia.org/wiki?curid=48080" title="Wydawnictwo Lekarskie PZWL">
Wydawnictwo Lekarskie PZWL

Wydawnictwo Lekarskie PZWL (WL PZWL), do 1993 Państwowy Zakład Wydawnictw Lekarskich (PZWL) – największe i najstarsze polskie wydawnictwo medyczne, którego powstanie zainicjował Stanisław Konopka w 1945 w Warszawie, od 1998 należy do grupy kapitałowej PWN. 1 kwietnia 2022 doszło do przejęcia przez spółkę Wydawnictwo Naukowe PWN SA spółki PZWL Wydawnictwo Lekarskie sp. z o.o. 
Historia.
8 czerwca 1945 r., z inicjatywy prof. Stanisława Konopki, w Ministerstwie Zdrowia został utworzony Wydział Naukowo-Wydawniczy, w którego miejsce 1 kwietnia 1946 r. powołano pod wspólnym kierownictwem Główną Bibliotekę Lekarską i Lekarski Instytut Naukowo-Wydawniczy. Głównym zadaniem tych instytucji była odbudowa polskiego zaplecza naukowo-wydawniczego w dziedzinie medycyny i nauk pokrewnych, ponieważ podczas II wojny światowej, zniszczeniu uległo prawie 80% zbiorów. W kolejnych latach utworzono sieć bibliotek lekarskich na terenie całego kraju, zabezpieczano tysięcy zbiorów naukowych i księgozbiorów oraz wznowiono działalność naukowo-wydawniczą w sektorze czasopism i książek medycznych.
5 listopada 1949 r. na mocy zarządzenia ówczesnego Ministra Zdrowia dra Tadeusza Michejdy, Lekarski Instytut Naukowo-Wydawniczy został przekształcony w samodzielny Państwowy Zakład Wydawnictw Lekarskich (PZWL).
W 1993 r., po przemianach ustrojowych, państwowe przedsiębiorstwo przekształciło się w prywatną spółkę pracowniczą, która w 1998 r. stała się częścią Grupy PWN (obecnie sp. z o.o.).
Pierwsza siedziba wydawnictwa znajdowała się w budynku Państwowa Szkoła Higieny (PZH) przy ul. Chocimskiej 24 w Warszawie.
Działalność wydawnicza.
PZWL wydaje publikacje medyczne, w tym: podręczniki akademickie dla studentów uczelni medycznych, podręczniki dla uczniów średnich szkół medycznych, literaturę dla lekarzy i personelu medycznego, encyklopedie, leksykony, monografie, książki popularnonaukowe i poradniki oraz publikacje z dziedzin okołomedycznych, takich jak: biologia, botanika, zoologia. Każdego roku wydaje ponad 100 nowych publikacji i do 2020 roku opublikowało ponad 15 tysięcy tytułów w łącznym nakładzie przekraczającym 320 mln egzemplarzy.
Oprócz książek PZWL wydaje także czasopisma, między innymi kwartalnik „Położna. Nauka i Praktyka” i kwartalnik "Analiza Przypadków. Pediatria". Tematyka czasopism dotyczy głównie takich dziedzin medycyny jak: ginekologia, położnictwo, stomatologia, pediatria, diabetologia, hematologia i onkologia.
Działalność edukacyjna.
PZWL prowadzi działalność edukacyjno-szkoleniową, w ramach której oferuje bezpłatne konferencje i szkolenia, skierowane do sektora medycznego, przygotowywane w formie webinarów. Prowadzi serwis nursing.com.pl dla pielęgniarek.
Współpracuje z uczelniami medycznymi, instytucjami medycznymi i naukowymi, takimi jak: Narodowy Instytut Onkologii, Narodowy Instytut Kardiologii, Instytut Matki i Dziecka, Centrum Zdrowia Matki Polki, Centrum Zdrowia Dziecka, Narodowy Instytut Zdrowia Publicznego – PZH oraz zagranicznymi wydawnictwami: Masson z Francji, Georg Thieme Verlag, Springer-Verlag, Schattauer z Niemiec, McGraw-Hill i Lippincott Williams &amp; Wilkins z USA oraz Blackwell Publishing i Oxford University Press z Wielkiej Brytanii.

</doc>
<doc id="48082" url="https://pl.wikipedia.org/wiki?curid=48082" title="Uniwersytet Poznański">
Uniwersytet Poznański



</doc>
<doc id="48083" url="https://pl.wikipedia.org/wiki?curid=48083" title="Skrzynia biegów">
Skrzynia biegów

Skrzynia biegów – mechanizm umożliwiający zmianę przełożenia, a przez to służący do efektywnego przekazywania mocy wytwarzanej przez silnik do napędu maszyny roboczej lub pojazdu. Przełożeniem nazywa się stosunek prędkości obrotowej na wale wyjściowym, do prędkości obrotowej na wale wejściowym. Zmiana przełożenia jest wprost proporcjonalna do zmiany przekazywanego momentu obrotowego.
Skrzynie biegów nie mogące przenosić obciążenia podczas zmiany biegów łączone są z silnikiem (napędem) za pomocą sprzęgła, albo są przełączane na postoju urządzenia.
Biegiem w skrzyni biegów nazywa się realizowanie konkretnego przełożenia.
Usterki skrzyń biegów.
Skrzynia biegów jest bardzo złożonym elementem każdego samochodu. Mimo że jest wykonana bardzo precyzyjnie i z materiałów najwyższej jakości to jest narażona na bardzo duże przeciążenia. Do najczęściej występujących objawów usterek samochodowych skrzyń biegów można zaliczyć:

</doc>
<doc id="48085" url="https://pl.wikipedia.org/wiki?curid=48085" title="Honor (mitologia)">
Honor (mitologia)

Honos, Honor (łac. cześć, zaszczyt) – w mitologii rzymskiej jedno z bóstw będących personifikacją pojęć moralnych – honoru i czci. 
Honos uosabiał sławę wojenną jako nagrodę za męstwo. Związany był ściśle z kultem Marsa. Należy do nielicznych bóstw opiekuńczych mężczyzn.
Na rewersach monet rzymskich przedstawiany z gałązką oliwną lub z berłem i rogiem obfitości. Często przedstawiany wspólnie z Virtusem (męstwo, dzielność) jako symboliczne połączenie obu cnót.
Zobacz też: 

</doc>
<doc id="48086" url="https://pl.wikipedia.org/wiki?curid=48086" title="Altamira (jaskinia)">
Altamira (jaskinia)

Altamira – jaskinia krasowa w górach Kantabryjskich w północnej Hiszpanii, w pobliżu miejscowości Santillana del Mar. Odkrył ją w 1868 r. Modesto Cubillas. Jej wnętrze pokryte jest wielobarwnymi rysunkami należącymi do kultury magdaleńskiej.
Historia odkrycia.
Jaskinię odkrył w 1868 r. miejscowy myśliwy. Jego pies rzucił się w pogoń za lisem, który skrył się w szczelinie skalnej. Pies, który skoczył za zdobyczą, utknął jednak w zbyt wąskim otworze. Gdy myśliwy, uwalniając zwierzę, odwalił kilka głazów, poczuł wyraźny powiew chłodnego powietrza, świadczący o istnieniu większej jaskini.
O odkryciu jaskini dowiedział się od niego miejscowy posiadacz ziemski, prawnik i paleontolog amator, Marcelino Sanz de Sautuola, jednak po raz pierwszy wszedł do jaskini dopiero w 1875 lub 1876 r. Już podczas wstępnego kopania znalazł w niej obrobione ułomki krzemienia oraz kości różnych zwierząt. Po kolejnych 3 lub 4 latach Satuola wybrał się ponownie do jaskini, tym razem wraz ze swą kilkuletnią córką imieniem Maria. Podczas gdy ojciec zajęty był penetrowaniem spągu jaskini, jego córka odkryła na stropie doskonale zachowane malowidła, przedstawiające różne zwierzęta. Zaskoczony odkryciem, Satuola zaczął je badać w miarę swojej wiedzy, a wyniki ogłosił w 1880 r. w niewielkiej broszurze pt. "Breves apuntes sobre algunos objetos prehistóricos de la provincia de Santander" ("Krótkie notatki o niektórych prehistorycznych obiektach z prowincji Santander").
Charakterystyka jaskini.
Długość jaskini ok. 270 m, wysokość w niektórych odgałęzieniach i komorach: 1–2,6 m. W części głównej jaskini na stropie o pow. ponad 100 m² odkryto sylwetki zwierząt. Kilkanaście żubrów, jelenie, sarny, konie i koziorożce oraz znaki geometryczne, malowane w trzech kolorach: czerwień, czerń i fiolet. Wymiary fryzu to 18,0 m długości i 9,0 m szerokości. Wysokość jaskini, w której został znaleziony, wynosi ok. 2,0 m. Artysta wykorzystał naturalną rzeźbę skalną, jej wybrzuszenia i załamania, malując na nich sylwetki żubrów w różnych pozycjach: klęku, skoku, upadku. Całe przedstawione stado żubrów znajduje się w ruchu. Sprawia wrażenie stada zatrzymującego się w pędzie przed postacią 12-metrowej łani namalowanej na najbardziej oddalonej płaszczyźnie. Głowa łani zwrócona jest w kierunku otworu jaskini. Na ścianach znajdują się także ryty antropomorficzne oraz odciski i kontury dłoni. Większość rysunków powstała około 13 000 lat p.n.e., jednak niektóre fragmenty rysunków datuje się, stosując datowanie radiowęglowe, na wiek od 25 000 do 35 000 lat.
Jest to jedno z największych osiągnięć sztuki górnopaleolitycznej. Badacze chętnie przypisują rysunkom charakter magiczny, ale wydaje się, że lepiej jest traktować je jako wyraz dążenia do poznawania świata: umiejętność odzwierciedlenia rzeczywistości, początek sztuki, nauki, a nawet pisma.
Ochrona jaskini.
Od czasu udowodnienia, że malowidła pochodzą z paleolitu, liczba odwiedzających wciąż rosła. W 1973 roku jaskinię odwiedziło 174 000 ludzi. Wpływ wydychanego dwutlenku węgla oraz pyłu odzieżowego nie był obojętny, co doprowadziło do zamknięcia jaskini dla publiczności w 1977 roku. Ponownie otwarto w 1982, lecz dostęp był ograniczony do kilku osób dziennie i aby wejść do jaskini, trzeba było wpisać się na listę oczekujących trzy lata wcześniej. W 2001 roku zamknięto ponownie jaskinię, zezwalając na wstęp tylko naukowcom i konserwatorom. Jednocześnie zbudowano replikę jaskini, którą otwarto w 2008 roku.
Od 1985 roku jaskinia znajduje się na liście UNESCO Światowego Dziedzictwa Kulturowego i Przyrodniczego Ludzkości.

</doc>
<doc id="48088" url="https://pl.wikipedia.org/wiki?curid=48088" title="Sztuka prehistoryczna">
Sztuka prehistoryczna

Sztuka prehistoryczna – nazwa stosowana dla przejawów działalności człowieka z epoki prehistorycznej. Przedmiotem sztuki prehistorycznej są wytwory rąk ludzkich, o których historia nie posiada żadnych źródeł pisanych.
Najstarsza sztuka prehistoryczna to sztuka paleolityczna. Jej rozwój przypadł na okres ostatniego zlodowacenia. Występowała na obszarach dzisiejszych południowo-zachodniej Francji oraz Hiszpanii. Po cofnięciu się lodowca zaczęły się pojawiać lokalne zespoły sztuki prehistorycznej. Do dwóch największych i najwyraźniejszych odnoszą się sztuka wschodniohiszpańska i sztuka arktyczna. W epoce neolitu w Półwyspie Iberyjskim rozwinęła się schematyczna sztuka iberyjska. W Afryce występowała sztuka południowa i sztuka saharyjska.
Charakterystyka sztuki prehistorycznej.
Trudno jest oddzielić poszczególne zagadnienia związane ze sztuką tych najstarszych dziejów ludzkości. Jedynym „zapisem” mówiącym nam o dokonaniach człowieka są znaleziska archeologiczne pochodzące z tamtych czasów. Jest to jednak wiedza dość wyrywkowa, nadal dokonywane są odkrycia, które mogą obraz uzupełnić, ale także nieco zmienić. Wystarczy wspomnieć, że słynne znaleziska w jaskiniach w Salève i Chaffaund we Francji, Thayngen w Szwajcarii, Altamira w Hiszpanii zostały odkryte dopiero w XIX w. Jaskinię Lascaux we Francji odkryto w 1940 roku. Jest to czas „odkrycia” sztuki związanej z pradziejami.
Głównym przejawem sztuki paleolitu są małe, mobilne formy rzeźbiarskie oraz sztuka naskalna, która obejmuje dwie główne formy: malarstwo jaskiniowe oraz ryty naskalne, tzw. petroglify. Najstarsze znane okazy malarstwa jaskiniowego pochodzą sprzed około 40 tysięcy lat z Indii. W Europie najstarsze znalezisko, pochodzące z groty Chauveta we Francji, datowane jest na okres 32-30 tysięcy lat p.n.e. Jak pisze znawca tematu, francuski archeolog Jean Clottes:
"Sztuka paleolitu od początku do końca jest sztuką zwierzęcą. Przedstawia bestiarium, bogate i różnorodne (...). Sceny są rzadkie i brakuje w nich pewnych motywów, takich jak np. wyobrażenia stada lub spółkowania. (...) Wizerunki ludzi charakteryzują się dwoma podstawowymi cechami: są niemal zawsze niekompletne, tudzież zredukowane do jednego segmentu ciała, po drugie – mało naturalistyczne, w przeciwieństwie do zwierząt. (...) O wiele liczniejsze są fragmenty ciała, dłonie w pozytywie lub negatywie, głowy, sromy i fallusy, czy też nieco rozmyte sylwetki, co do których nie ma pewności, czy są ludzkie. (...) Szczególnym motywem są istoty hybrydowe, nazywane czasami antropozoomorfami, teriantropami lub też czarownikami. Postacie te posiadają cechy zarówno ludzkie, jak i zwierzęce".
Jean Clottes opowiada się za tak zwaną „szamańską” interpretacją sztuki paleolitu, zaproponowaną przez południowoafrykańskiego archeologa Davida Lewisa-Williamsa. Wedle tej koncepcji malowidła tworzone były przez szamanów wprawiających się w stany transowe i stanowią przedstawienia świata z punktu widzenia ówczesnych wierzeń religijnych.
Według polskiego religioznawcy prof. Andrzeja Wiercińskiego sztuka paleolityczna jest symbolicznym ujęciem dostrzeżonej przez ówczesnego człowieka prostej pary przeciwieństw: „kobieta – mężczyzna”, czy nieco bardziej ogólnie: „męskie – żeńskie”, w skojarzeniu z drugą taką podstawową dychotomią: „życie – śmierć”. Były to tematy naczelne, inspirowane przez panujące wówczas wierzenia religijne. Rola społeczna obu płci była jednak wyrównana, na co wskazuje rola magii płodnościowej w odniesieniu do zwierząt i do życia pośmiertnego oraz dominacja ilościowa postaci kobiecych nad męskimi w drobnej rzeźbie, a przewaga z kolei męskich postaci szamanów w malowidłach naskalnych.
Inne teorie wiążą te malowidła z obrzędami magicznymi, rytuałami błagalnymi lub destrukcyjnymi. Możliwa jest ich funkcja estetyczna – „ozdobna” lub dydaktyczna (nauka dla młodych łowców). Nowe ramy interpretacyjne oscylujące wokół koncepcji szamanizmu zaproponował David Lewis-Williams.
Wśród obiektów rzeźby mobilnej dominują wyobrażenia zwierząt, ale często odnajdywane są też figurki przedstawiające postacie kobiet. Badaczy zastanawia różnica sposobu w artystycznym pokazaniu sylwetki zwierząt i człowieka. O ile zwierzęta rysowane są w sposób naturalistyczny to postacie kobiet mają wygląd mocno przerysowany. Wyolbrzymienie ich cech płciowych może być związane z kultem płodności oraz preferencjami seksualnymi (prokreacyjnymi) – starsze, tłuste kobiety zapewniały płodność i większe szanse przeżycia potomstwa.
Owe niewielkie figurki nagich kobiet, które zyskały sobie miano paleolitycznych „Wenus”, pojawiają się dość obficie w wykopaliskach. Najstarsza z nich, z jaskini Hohle Fels w Badenii-Wirtembergii, pochodzi sprzed około 35 tysięcy lat i wykonana została z kości mamuta. Znanych jest obecnie około 250 takich figurek wykonanych z kamienia, gliny czy kości, znalezionych na obszarze od Hiszpanii do Syberii. Najczęściej mówi się o ich funkcji wizualno-erotycznej, co miałoby przypominać dzisiejszą sztukę erotyczną czy wręcz pornografię. Niektórzy badacze wiążą je z funkcjami religijnymi lub magicznymi. W tych ostatnich funkcjach figurki Wenus mogły być wyrazem kultu płodności, kultu bogini-matki albo zapewniały posiadaczom ochronę przed złymi wpływami. Według J.A. Kowalskiego figurki są prototypem późniejszych bogiń płodności, w pierwszym rzędzie bogiń płodności zwierzyny łownej, a inspirację dla takiej właśnie formy i idei stanowiły pierwotne strażniczki ogniska, które dzięki oszczędnemu trybowi życia i dobremu odżywianiu się jako pierwsze mogły w czasach ogólnego niedożywienia pozwolić sobie na odkładanie zapasów tkanki tłuszczowej, a ponieważ symulowało to brzemienność, zostało skojarzone z płodnością. Kult strażniczek ognia przetrwał do czasów historycznych w postaci świątyń Westy i westalek w Rzymie czy domowych kapliczek Hestii w Grecji.
Wraz z nastaniem osiadłego trybu życia, poznaniem nowych materiałów (ceramiki, miedzi, brązu a później żelaza), zmieniają się motywy zdobnicze spotykane w zachowanych zabytkach kultury. Pojawiają się abstrakcyjne układy linii, plam. Z tego typu dekoracjami związane są motywy falistej wstęgi opasującej naczynia, koncentryczne koła, linie łamane, ząbkowania występujące na przemian z powierzchniami gładkimi. Okres narodzin architektury wiąże się z przekształceniem gospodarki zbieracko-rybacko-łowieckiej w gospodarkę związaną z uprawą roślin i hodowlą zwierząt, przyjmowany jest wraz z pojawieniem się budowli związanych z pochówkiem (one, jako najstarsze przetrwały do naszych czasów).
Najdawniejsze, znane obecnie znaleziska to głowa człowieka znaleziona w jaskini Grimaldi chroniona dwoma pionowymi kamieniami i spoczywającymi na nich głazami. Kolejne to kurhany pochodzące nawet sprzed siedmiu tysięcy lat, tolos z ok. 3270 p.n.e. wyspy Carn i z ok. 3215 p.n.e. w wyspy Borno. W trzecim tysiącleciu pojawiają się na terenach Europy Zachodniej dolmeny i menhiry, których wiele znalezisk pochodzi z drugiego tysiąclecia p.n.e. Ciekawym odkryciem jest także miejsce pochówku w jaskini Menga w Altequera w Hiszpanii – strop jaskini podparty jest potężnymi filarami. Komorę grobową długości 25 m, szerokości 6,5 m i wysokości 3,3 m tworzy 8 płyt kamiennych. Najbardziej znanym zabytkiem okresu budowli megalitycznych jest Stonehenge w Anglii.
Sztuka pradziejowa na terenach Polski.
Najstarsze ślady działalności człowieka pochodzą z okresu paleolitu. Są to narzędzia wykonane z krzemienia znalezione w Grocie Nietoperzowej w Jerzmanowicach, wyroby kościane zdobione geometrycznym wzorem z Jaskini Maszyckiej koło Krakowa. W północnej Polsce znaleziono wyroby z kości renifera, figurki bursztynowe. W połowie piątego tysiąclecia ziemie znalazły się pod oddziaływaniem kultury ceramiki wstęgowej, a tysiąc lat później wykształciła się kultura pucharów lejkowatych. Te znaleziska uważane są za rodzime dla kultur Niżu Europejskiego. W kopalni w Krzemionkach Opatowskich wydobywany jest w tym czasie pasiasty krzemień. Z niego wytwarzane są przedmioty ozdobne. Przykładem megalitycznych budowli ziemno-kamiennych są grobowce kujawskie zwane żalkami, np. znajdujące się w okolicach Izbicy Kujawskiej (Sarnowo, Wietrzychowice, Gaj) w województwie kujawsko-pomorskim, datowane na ok. 2500 p.n.e. W okresie młodszego neolitu (2600-1800 p.n.e.) kultury ceramiczne zmieniają się znacznie szybciej. Z tego okresu pochodzą znaleziska amfor kulistych, ceramiki sznurowej (za najpiękniejsze uważane są znaleziska odkryte w miejscowości Złota k. Sandomierza). Ceramice towarzyszą znaleziska ozdób wykonanych z bursztynu. W epoce brązu wykształciła się kultura łużycka. Z tego okresu pochodzą ozdoby i narzędzia z brązu, wyroby ceramiczne w postaci naczyń zdobionych ornamentem figuralnym przedstawiającym sceny kultowe, figurki zwierząt, ptaków, ludzi.
Pod koniec epoki brązu powstały na ziemiach polskich duże osady obronne. Koncentracja osadnictwa tego typu miała miejsce w okresie halsztackim (700-400 p.n.e.) epoki żelaza. Z tego okresu pochodzi najlepiej zachowana w Europie osada w Biskupinie. U schyłku okresu halsztackiego, wykształciła się kultura zwana wschodniopomorską. Wyróżniała się obrzędami grzebalnymi, w których stosowano urny twarzowe i domkowe, podobne do znalezionych w Etrurii. Upadek kultury łużyckiej nastąpił na przełomie V i IV w. p.n.e. Do Polski napłynęła ludność związana z kulturą tracką i celtycką. Z Celtami wiązane są znaleziska monumentalnych rzeźb kamiennych w rejonie góry Ślęża na Śląsku. Ze szlakiem bursztynowym związany jest okres wpływów rzymskich. Rodzima sztuka trwała w zdobnictwie ceramiki. Odrębność kulturowa zaczęła się kształtować w VI-X w. Z tego okresu pochodzą grody obronne, rzeźby z drewna i kamienia o przeznaczeniu kultowym.

</doc>
<doc id="48091" url="https://pl.wikipedia.org/wiki?curid=48091" title="Odon Mieszkowic">
Odon Mieszkowic

Odon (Odo) poznański (wielkopolski, Mieszkowic) (ur. pomiędzy 1141 a 1149, zm. 20 kwietnia 1194) – książę poznański 1177/79-1182, książę w południowej Wielkopolsce 1177/79-1194, książę kaliski w latach 1193–1194.
Odon był najstarszym synem księcia wielkopolskiego Mieszka Starego i jego pierwszej żony Elżbiety węgierskiej.
Imię otrzymał zapewne na cześć wuja, margrabiego brandenburskiego Ottona I Askańczyka, który ożenił się z Judytą, siostrą Mieszka Starego, w 1148.
Nie wiadomo kiedy dokładnie się urodził, nastąpiło to jednak około roku 1145.
Osoba Odona po raz pierwszy pojawia się 21 maja 1161 na zjeździe w Łęczycy, gdzie książę poświadczył dokument, który został wydany przez Bolesława IV Kędzierzawego i Henryka Sandomierskiego.
W 1177 Odon przyłączył się do ogólnopolskiego powstania przeciw władzy Mieszka III. Podstawową przyczyną oprócz próby wywalczenia własnej dzielnicy było faworyzowanie przez ojca przyrodniego rodzeństwa Odona zrodzonego z drugiej małżonki księcia wielkopolskiego Eudoksji. Walki Odona z Mieszkiem przeciągnęły się zapewne do 1179, kiedy to Mieszko Stary musiał ostatecznie uchodzić z kraju. Usadowienie się Odona w Poznaniu zaakceptował nowy książę senior – Kazimierz II Sprawiedliwy.
W 1181, gdy Mieszko III powraca do kraju, dochodzi do porozumienia pomiędzy ojcem i synem, na mocy którego Mieszko zostaje zwierzchnim księciem wielkopolskim i ponownie przejmuje władzę w Poznaniu – Odon zostaje wtedy władcą terytoriów położonych w południowej Wielkopolsce nad rzeką Obrą (część historyków uważa, że Odon utrzymał się w stolicy Wielkopolski do swej śmierci).
O rządach Odona w Wielkopolsce nie zachowało się wiele informacji: wiemy tylko, że uruchomił własną mennicę. Zachowała się także konna pieczęć władcy z napisem "Odo Dux" (Odo książę).
2 sierpnia 1193 umiera jego młodszy brat Mieszko Młodszy, Odon przejmuje wtedy za zgodą Mieszka III Kalisz.
Odon Poznański zmarł 20 kwietnia 1194 i został pochowany w katedrze w Poznaniu. Po śmierci Odona dzielnicę nad Obrą objął w zastępstwie małoletniego syna księcia Władysława najmłodszy syn Mieszka Starego Władysław III Laskonogi, Kalisz przejął zaś Mieszko Stary.
Rodzina.
Małżeństwo i potomstwo.
Żoną Odona była Wyszesława, córka Jarosława Ośmiomysła, księcia halickiego, albo jego syna Włodzimierza. Dokładna data zawarcia tego małżeństwa nie jest znana. Badacze sądzą, że doszło do niego po 1184 roku.
Dziećmi Odona i Wyszesławy byli:
W literaturze przedmiotu czasem ukazuje się informacja, że dziećmi Odona byli również:

</doc>
<doc id="48092" url="https://pl.wikipedia.org/wiki?curid=48092" title="Mieszko Młodszy">
Mieszko Młodszy

Mieszko Młodszy, Mieszko kaliski (ur. między 1160 a 1165, zm. 2 sierpnia 1193 w Kaliszu) – polski książę z dynastii Piastów, z linii Piastów wielkopolskich, czwarty syn Mieszka III Starego, książę kaliski w latach 1191–1193.
Mieszko Młodszy był drugim pod względem starszeństwa synem Mieszka III Starego i jego drugiej żony Eudoksji, prawdopodobnie córki wielkiego księcia kijowskiego Izjasława (Mieszko III Stary posiadał jeszcze synów z pierwszego małżeństwa: Odona i Stefana).
Na kartach historii Mieszko pojawił się po raz pierwszy w 1167 w dokumencie Kazimierza II Sprawiedliwego i Mieszka III, wydanym na zjeździe w Jędrzejowie, jako jeden z synów księcia wielkopolskiego.
W 1177 lub 1179 w wyniku ogólnokrajowej rewolty przeciwko Mieszkowi Staremu, młody książę wraz z rodzicami i rodzeństwem znalazł się na wygnaniu. Do kraju powrócił zapewne razem z ojcem w roku 1181.
W 1184 dzięki sprytnym zabiegom dyplomatycznym ojca Mieszko Młodszy został wyznaczony przez schorowanego księcia Leszka Bolesławowica namiestnikiem dzielnicy mazowieckiej i kujawskiej, z prawem do sukcesji po swojej śmierci. Samowolne i okrutne rządy Mieszka Młodszego skłoniły jednak Leszka do ugody z Kazimierzem II Sprawiedliwym i wygnania namiestnika (zmieniono wtedy również testament).
W 1191, kiedy Mieszko Stary opanował chwilowo Małopolskę, postanowił, że jeden z jego synów (Mieszko Młodszy lub Bolesław Mieszkowic) ma sprawować tam w jego imieniu władzę. Jednak Kazimierz Sprawiedliwy szybko odzyskał kontrolę nad dzielnicą, a Mieszko Młodszy (lub Bolesław) trafił na krótko do niewoli.
W tym to też momencie Mieszko III Stary zdecydował się wyznaczyć księstwo kaliskie, jako uposażenie swojego syna – imiennika.
Mieszko Młodszy zmarł 2 sierpnia 1193 i został pochowany w kolegiacie św. Pawła Apostoła w Kaliszu. Grobowiec księcia odnaleziono podczas badań archeologicznych prowadzonych w latach 1958–1960 przez Krzysztofa Dąbrowskiego.
Z nieznanych powodów książę kaliski nigdy się nie ożenił i nie pozostawił potomstwa; po jego śmierci Mieszko III Stary przekazał księstwo kaliskie swojemu najstarszemu synowi Odonowi Mieszkowicowi.

</doc>
<doc id="48093" url="https://pl.wikipedia.org/wiki?curid=48093" title="Sanktuaria maryjne">
Sanktuaria maryjne

Sanktuarium maryjne – ośrodek kultu religijnego Marii z Nazaretu, szczególnie jako Matki Bożej i Najświętszej Panny. Różne formy pobożności maryjnej związane z funkcjonowaniem sanktuariów występują szczególnie w katolicyzmie i prawosławiu.
Wraz z rosnącą w XV wieku dominacją kultu maryjnego rozwinęło się pątnictwo do sanktuariów z cudownymi wizerunkami i figurami maryjnymi.

</doc>
<doc id="48094" url="https://pl.wikipedia.org/wiki?curid=48094" title="Prawo karne">
Prawo karne

Prawo karne "sensu largo" – zespół przepisów prawa normujących kwestie odpowiedzialności karnej za czyny zabronione pod groźbą kary kryminalnej.
Klasyfikacja norm prawa karnego.
Prawo karne "sensu largo" jako jedna z dziedzin w naukach prawnych (w szerokim tego słowa znaczeniu) dzieli się według kryterium przedmiotu regulacji na:
Prawo karne jest również dzielone według kryterium zakresu zastosowania na: 
Ze względu na wagę zabronionych czynów prawo karne dzieli się na:
Z prawem karnym związane blisko jest prawo karne nieletnich, formułuje zasady postępowania z nieletnimi sprawcami czynów karalnych. Jednak nie należy ono do prawa karnego, ponieważ czyny popełniane przez nieletnich co do zasady nie stanowią przestępstw, a odpowiedzialność za nie nie ma charakteru odpowiedzialności karnej. Podobnie bliską prawu karnemu, jednak różną od niego gałęzią prawa, jest prawo wykroczeń.
Źródła prawa karnego.
Podstawowymi źródłami aktualnie obowiązującego w Polsce pisanego prawa karnego są ustawy uchwalone 6 czerwca 1997 r.: Kodeks karny, Kodeks postępowania karnego, Kodeks karny wykonawczy. Z kolei najważniejszym aktem regulującym prawo karne skarbowe jest ustawa z 10 września 1999 r. Kodeks karny skarbowy. Nie jest to w żadnej mierze katalog wymieniony enumeratywnie źródeł prawa karnego, bowiem szereg norm zostaje zamieszczony również w rozporządzeniach do tych ustaw lub też w umowach międzynarodowych.
Funkcje prawa karnego.
Wyróżnia się następujące funkcje prawa karnego:
Podkreślenia wymaga, że poszczególne przepisy prawa karnego mogą spełniać równocześnie kilka z wyżej wymienionych funkcji.

</doc>
<doc id="48096" url="https://pl.wikipedia.org/wiki?curid=48096" title="A Trick of the Tail">
A Trick of the Tail

A Trick of the Tail – album studyjny zespołu Genesis wydany w 1976 roku.
Pierwszy album po odejściu z grupy Petera Gabriela. Sytuacja przy nagrywaniu płyty przypominała tę przy pracach nad poprzednim albumem. Czterech instrumentalistów pracowało samodzielnie nad kompozycjami starannie je nagrywając. W tym samym czasie trwały przesłuchania wokalistów w celu wybrania następcy Gabriela. Jako że proces się przeciągał, Phil Collins – jedyny z grupy posiadający zdolności wokalne – przystąpił do nagrywania ścieżki wokalnej (w celu łatwiejszej synchronizacji z podkładem instrumentalnym). Gdy po przesłuchaniu setek kandydatów nie znaleziono godnego następcy poprzedniego wokalisty, postanowiono wydać płytę ze śpiewem Collinsa. Jego mocny, czysty głos w brzmieniu przypominał Gabriela, był jednak charakterystyczny i łatwo go było odróżnić. Od tego czasu aż do roku 1996 Collins został wokalistą i frontmanem zespołu. Podczas koncertów zespół wspomagał dodatkowy perkusista, początkowo Bill Bruford, a następnie Chester Thompson.

</doc>
<doc id="48101" url="https://pl.wikipedia.org/wiki?curid=48101" title="Reszelskie kalendarium">
Reszelskie kalendarium

Reszelskie kalendarium – ważniejsze daty związane z historią Reszla.

</doc>
<doc id="48108" url="https://pl.wikipedia.org/wiki?curid=48108" title="Encarta">
Encarta

Encarta – multimedialna encyklopedia wydawana do 2009 przez Microsoft Corporation. W 2005 roku angielska wersja, "Encarta Premium", zawierała około 100 tys. artykułów wraz z ilustracjami oraz nagraniami wideo i była dostępna w Internecie dzięki subskrypcji lub poprzez zakupienie wersji pudełkowej. Większość artykułów dostępna była za darmo w serwisie Microsoftu utrzymywanym z reklam.
Microsoft publikował pod tym samym tytułem podobne encyklopedie w innych językach, m.in. niemieckim, francuskim, hiszpańskim, niderlandzkim, włoskim i japońskim. Poszczególne wersje narodowe różniły się między sobą zawartością.
Edycja Encarty z roku 2003 wywołała w Polsce skandal, który szerokim echem odbił się w mediach. Polska przedstawiona została w sposób nierzetelny. Dostarczane ilustracje nie były zgodne z rzeczywistością roku 2003, chociaż były przedstawiane jako aktualne.
Microsoft zamknął wszystkie wersje językowe (z wyjątkiem japońskiej) encyklopedii 31 października, a wersję japońską 31 grudnia 2009. Obecnie w wersji online działa tylko słownik. 

</doc>
<doc id="48114" url="https://pl.wikipedia.org/wiki?curid=48114" title="Psychometria">
Psychometria

Psychometria (od "Psyche" = dusza, oraz łac. -metria, od gr. μετρεῖν metrein, „mierzyć”) – dział psychologii, który zajmuje się teorią i praktyką stosowania testów psychologicznych. 
Charakterystyka.
Opiera się na zdobyczach statystyki i matematyki, tworząc procedury badania testowego w psychologii poprzez obiektywizację, pomiar rzetelności i trafności, standaryzację, normalizację i ewentualną właściwą adaptację narzędzi badawczych, jakimi są kwestionariusze osobowości, testy uzdolnień i inteligencji, ankiety oraz skale.
Umożliwia ujęcie zachowania jednostki w postaci pomiaru liczbowego, dzięki czemu daje nadzieję na obiektywny i naukowy opis człowieka. Koncentruje się na różnicach indywidualnych. Stwarza jednak niebezpieczeństwo etykietowania jednostki i sztywnego kategoryzowania jednostek. Psychometrii często zarzuca się tworzenie pojęć bez dostatecznej podbudowy w teorii – na zasadzie: "skoro coś jest mierzalne, to znaczy, że istnieje", np. IQ często jest definiowany jako wartość, którą mierzy test IQ.

</doc>
<doc id="48115" url="https://pl.wikipedia.org/wiki?curid=48115" title="Wojna króla Wilhelma">
Wojna króla Wilhelma

Wojna króla Wilhelma – wojna kolonialna (część Wojny Ligi Augsburskiej) w Ameryce Północnej, prowadzona pomiędzy Anglią a Francją w latach 1689 do 1697. Teatrem działań były północno-wschodnie obszary kontynentu.
W pierwszej fazie wojny siły francuskie prowadzone przez przyszłego założyciela Luizjany, Pierre LeMoyne d’Iberville, działając z bazy w Nowej Francji, uderzyły na tereny zajmowane przez Kompanię Zatoki Hudsona na Ziemi Ruperta i zajęły wszystkie forty i faktorie kompanii. Kulminacją tych działań była bitwa na Zatoce Hudsona. Francuzi zdołali opanować również Nową Fundlandię. Przy pomocy indiańskich sojuszników, Francuzi prowadzili działania dywersyjne wzdłuż północnych granic Nowej Anglii. W odpowiedzi na ofensywne kroki Francuzów, William Phips, pierwszy gubernator królewski Massachusetts, przeprowadził kontrofensywę, która doprowadziła do zajęcia Akadii. Brytyjczycy planowali dalszą ofensywę na Nową Francję, lecz utknęła ona w martwym punkcie, sprowadzając się do granicznych potyczek. Wojnę zakończył traktat w Rijswijk zawarty w 1697, przywracający status quo ante bellum.

</doc>
<doc id="48116" url="https://pl.wikipedia.org/wiki?curid=48116" title="Sable (ujednoznacznienie)">
Sable (ujednoznacznienie)



</doc>
<doc id="48117" url="https://pl.wikipedia.org/wiki?curid=48117" title="Cape Sable">
Cape Sable

Cape Sable – przylądek ("cape"), najbardziej na południe wysunięta część w kanadyjskiej prowincji Nowa Szkocja (43°23′26″ N, 65°37′17″ W), na wyspie Cape Sable Island; nazwa urzędowo zatwierdzona 2 lipca 1953. Nazwa przylądka, która pojawiła się na mapach Samuela de Champlaina z początku XVII w. (w formie "Cap de Sable"), jest późniejsza niż wcześniejsze o pół wieku miano wyspy Cape Sable Island widoczne na mapie Lopo Homema, ale pochodzi od tego samego francuskiego określenia piasku – "sable", nadanego podczas wyprawy Pierre’a du Gua de Monsa, od 1861 znajduje się tu latarnia morska.

</doc>
<doc id="48119" url="https://pl.wikipedia.org/wiki?curid=48119" title="Sable">
Sable

Sable, Cape Sable - przylądek, będący najdalej na południe wysuniętym punktem na Florydzie (południowo-wschodni półwysep w USA). Oblewa go Ocean Atlantycki na wschodzie i Zatoka Meksykańska na zachodzie.

</doc>
<doc id="48120" url="https://pl.wikipedia.org/wiki?curid=48120" title="Emblemat">
Emblemat

Emblemat (gr. "ἔμβλημα" „wypukła dekoracja”) – kompozycja literacko-obrazowa, gatunek powstały w XVI wieku. Na dojrzałą postać emblematu (druga poł. XVI w. i wiek XVII) składały się:
Celem emblematu było wyszukanie związków pomiędzy słowem a obrazem – przez zestawienie treści motta z treścią imago na zasadzie intrygującej gry znaczeń, enigmatycznego rebusu, a następnie wyjaśnienie ich związku treściowego w subskrypcji. W XVI i XVII wieku popularne były książki zawierające zbiór emblematów. Pierwszą taką książką emblematyczną była wydana w Augsburgu w 1531 "Emblematum liber" ("Książka emblematów"), której autorem był Andrea Alciato.
W epoce baroku emblemat wpisywał się w znamienne dla tego okresu poszukiwanie wspólnoty sztuk, czego innym przejawem była barokowa opera.
W Polsce do najsłynniejszych twórców emblematów należeli Mikołaj Rej, Zbigniew Morsztyn i Stanisław Herakliusz Lubomirski. Najważniejsze polskie zbiory emblematów to:

</doc>
<doc id="48125" url="https://pl.wikipedia.org/wiki?curid=48125" title="Nektanebo II">
Nektanebo II

Nektanebo II, także Neferheruenhebit (360-342 p.n.e.) – władca starożytnego Egiptu – trzeci i ostatni faraon XXX dynastii, syn Czahapimu, bratanek Tachosa. Ostatni rodzimy władca Egiptu.
Dojście do władzy.
Podczas wyprawy wojennej Tachosa do Azji młody Naktenebo wybrał się razem z nim. Dowodził wtedy oddziałami rodzimymi. Czahapim wezwał jednak syna do siebie, zdradzając brata. Doprowadził do przewrotu i obalił Tachosa, osadzając na tronie własnego syna. Dzięki wsparciu oddziałów najemników greckich pod wodzą Agesilaosa ze Sparty Naktenebo II pokonał nieznanego z imienia pretendenta do tronu z Mendes.
Panowanie.
W trakcie swego panowania podjął wiele inicjatyw budowlanych w Delcie Nilu.
Pierwsze 10 lat jego rządów upłynęło spokojnie. Jednak na przełomie 351/350 p.n.e. król Persji Artakserkses III Ochos podjął kolejną próbę podbicia Egiptu i został odparty przez wojska Nektanebo m.in. dzięki zarazie, która zdziesiątkowała wojska najeźdźców. To niepowodzenie władcy perskiego spowodowało secesję Fenicji i Cypru od Persji i zawarcie przez te kraje przymierza z Egiptem. Jednak ze względu na trudną sytuację gospodarczą i polityczną Nektanebo mógł udzielić sojusznikom tylko ograniczonego poparcia. Doprowadziło to do katastrofy. Do 343 p.n.e. po Persowie odzyskali odłączone terytoria, a następnie liczącą 300 000 żołnierzy armią uderzyli na Egipt i pokonali wojska Nektanebo w bitwie o Peluzjum, opanowując Deltę, a następnie cały Górny i Dolny Egipt. Sam faraon ratował się ucieczką do Dolnej Nubii.

</doc>
<doc id="48126" url="https://pl.wikipedia.org/wiki?curid=48126" title="Sable Island">
Sable Island

Sable Island (fr. "Île de Sable") – wyspa o zmiennej powierzchni, w południowej części kanadyjskiego szelfu kontynentalnego na Oceanie Atlantyckim.
Geologia i geografia.
Wyspa składająca się z pasm piaszczystych wydm, zbudowana jest z utworów jurajskich i trzeciorzędowych, pokrytych osadami czwartorzędowymi (także pochodzenia lodowcowego), współcześnie jest dzielona na cztery jednostki fizjograficzne obejmujące odpowiednio część wschodnią, zachodnią, centralną i plaże (w tym wyschłe w 2012 Wallace Lake) w południowym fragmencie wyspy i cechuje się zmienną powierzchnią, w najszerszym miejscu (zgodnie z badaniami z połowy drugiej dekady XXI w.), osiągając odległość 1,4 km między oboma brzegami.
Położenie.
Wyspa ma kształt półksiężyca i leży w kanadyjskiej prowincji Nowa Szkocja (hrabstwo Halifax), w obszarze atlantyckiego szelfu kontynentalnego, o 300 km w kierunku południowo-wschodnim oddalona od Halifaksu (a o 156 km od najbliższego fragmentu półwyspu Nowa Szkocja), będąc jedynym fragmentem ławicy Sable Island Bank położonym powyżej poziomu morza.
Nazewnictwo i historia.
Wyspa, której współczesne miano (od niego nazwana też cała ławica) pochodzi od francuskiego określenia piasku – "sable" (w tym języku miano to: "Île de Sable"), została prawdopodobnie dostrzeżona (najpewniej w 1520) przez portugalskiego odkrywcę João Alvaresa Fagundesa i jest utożsamiana z tą, nazwaną przez niego mianem "Santa Cruz", na portugalskich mapach z XVI w. figurującą pod nazwą "Fagunda". Wyspa określana była aż po XX w. „cmentarzyskiem Atlantyku” ze względu na niezliczone wraki statków osiadłych na okolicznych mieliznach, począwszy od 1583 (pierwsze udokumentowane zdarzenie; statek angielski należący do Humphreya Gilberta), dlatego w myśl zarządzenia gubernatora Nowej Szkocji Johna Wentwortha z 1800 ustanowiono na niej stację ratunkową (jej działanie wspierał długoletni skarbnik kolonii Michael Wallace), którą od 1873 wspomagały latarnie morskie. Pomiarów jej wybrzeża dokonał w XIX w. Henry Wolsey Bayfield.
Ludność.
U schyłku XX w. wobec automatyzacji obsługi latarni morskich (jeszcze w latach 60. XX w.) jedyną stałą ludnością wyspy pozostawały osoby zatrudnione przez władze federalnej służby meteorologicznej i nawigacyjnej, okresowo w lecie powiększaną przez przybywających tu w celach badawczych naukowców.
Gospodarka.
W pobliżu wyspy znajdują się ujęcia gazu ziemnego, transportowanego gazociągiem do Country Harbour.

</doc>
<doc id="48127" url="https://pl.wikipedia.org/wiki?curid=48127" title="Bitwa na Zatoce Hudsona">
Bitwa na Zatoce Hudsona



</doc>
<doc id="48130" url="https://pl.wikipedia.org/wiki?curid=48130" title="Irena Malkiewicz">
Irena Malkiewicz

Irena Malkiewicz, również Irena Malkiewicz-Domańska ps. „Lira”, „Włada” (ur. 15 września 1911 w Moskwie, zm. 23 stycznia 2004 w Warszawie) – polska aktorka teatralna i filmowa, żołnierz Armii Krajowej, uczestniczka powstania warszawskiego.
Życiorys.
Urodziła się 15 września 1911 w Moskwie, w rodzinie Władysława Malkiewicza i Genowefy z domu Werakso. Była młodszą siostrą Izabeli (1908–2010).
W 1935 ukończyła studia w Państwowym Instytucie Sztuki Teatralnej. Debiutowała w 1936 w Teatrze Polskim w Warszawie w sztuce Żeromskiego "Sułkowski". Przed II wojną światową występowała w teatrze u boku m.in. Juliusza Osterwy i Kazimierza Junoszy-Stępowskiego. Wystąpiła także w wielu filmach przedwojennych, m.in. "Serce matki" (reż. Michał Waszyński), "Przez łzy do szczęścia" (reż. Jan Fethke), "U kresu drogi" (reż. Michał Waszyński).
Od 1940 występowała w teatrzyku "Na Antresoli" w Warszawie. W marcu 1941 została aresztowana przez niemieckie władze okupacyjne w związku ze sprawą zabójstwa Igo Syma.
W czasie powstania warszawskiego walczyła w szeregach Obwodu Praga Armii Krajowej (pluton 1671).
Krótko po wojnie pracowała w teatrach Lublina – Teatrze Miejskim i Domu Wojska Polskiego. W 1946 przeniosła się do Łodzi i występowała w Teatrze Syrena. Kontynuowała występy w tym teatrze po jego przeniesieniu się do Warszawy (1948); ponadto była związana ze scenami Teatru Nowego w Warszawie, Teatru Nowej Warszawy, Teatru im. Juliusza Osterwy w Gorzowie, Teatru Rozmaitości we Wrocławiu i Teatru Powszechnego w Łodzi. W 1955 jako wokalistka Orkiestry Ryszarda Damrosza nagrała piosenkę „Przysięgałam wiele razy”, która ukazała się na płycie "Piosenki Paryża" wydanej przez Polskie Nagrania „Muza” (L 0034).
Została pochowana na cmentarzu Powązkowskim (kwatera 346-1-1).

</doc>
<doc id="48131" url="https://pl.wikipedia.org/wiki?curid=48131" title="Marmit">
Marmit

Marmit (garniec lodowcowy) – zagłębienie eworsyjne w formie cylindra o wygładzonych ścianach i zaokrąglonym dnie, wyżłobione w litej skale pod ciałem lodowca przez wody subglacjalne lub też przez wody supraglacjalne, spadające w głąb lodowca młynem lodowcowym i wprawiające w ruch wirowy kamienie znajdujące się na dnie tego zagłębienia. Marmity rozwijają się z reguły w lokalnych zagłębieniach lub szczelinach skały i mogą osiągać głębokość kilkunastu metrów.

</doc>
<doc id="48132" url="https://pl.wikipedia.org/wiki?curid=48132" title="Uchwyt rewolwerowy obiektywów">
Uchwyt rewolwerowy obiektywów

Uchwyt rewolwerowy obiektywów - obiektywy mikroskopu są osadzone w gniazdach obrotowej tarczy - "rewolweru". Jego obracanie umożliwia prostą zmianę obiektywu, a tym samym używanego powiększenia.
Identyczne rozwiązanie było stosowane w niektórych kamerach filmowych i celownikach.

</doc>
<doc id="48133" url="https://pl.wikipedia.org/wiki?curid=48133" title="Wietrzenie">
Wietrzenie

Wietrzenie – rozpad mechaniczny i rozkład chemiczny skał wskutek działania energii słonecznej, powietrza, wody i organizmów. Zachodzi na powierzchni Ziemi i w jej powierzchniowej strefie zwanej strefą wietrzenia (głębokość od kilku do kilkudziesięciu metrów).
Produktami wietrzenia są między innymi: zwietrzelina, rumowisko, glina, arkoza.
Odmiany wietrzenia.
Wietrzenie można podzielić na:
Wietrzenie fizyczne.
Rozsadzanie skał spowodowane jest dobowymi wahaniami temperatury. W ciągu dnia, wskutek działania promieni słonecznych nagrzewa i rozszerza się zewnętrzna, cienka powłoka skały. W nocy, w wyniku obniżania temperatury, powłoka kurczy się, powodując znaczne naprężenia pomiędzy wystawioną na bezpośrednie oddziaływanie temperatury, zewnętrzną częścią, a resztą skały.
Wysokie dobowe zmiany temperatury prowadzą do występowania wielkich naprężeń, odpęknięcia i odpadania zewnętrznych części skały. Zjawisko eksfoliacji najczęściej zaobserwować można w górach, na stepach i pustyniach, obszarach pozostających pod wpływem klimatów kontynentalnych.
Rodzaje wietrzenia fizycznego:
Wietrzenie biologiczne (organiczne).
Produktem wietrzenia (zarówno fizycznego, jak i chemicznego) jest zwietrzelina.
Intensywność i charakter wietrzenia zależą od rodzaju skały oraz od warunków klimatycznych (głównie od ilości wody oraz temperatury). W klimacie suchym (pustynnym) przeważa wietrzenie fizyczne. W klimacie gorącym i wilgotnym – wietrzenie chemiczne. W wyniku wietrzenia fizycznego tworzą się skały okruchowe, wskutek wietrzenia chemicznego niektóre skały chemiczne jak na przykład boksyty, lateryty, terra rossa.
Procesy wietrzenia ułatwiają erozję. Powodują powstanie gleby i tworzenie swoistych form skalnych.

</doc>
<doc id="48134" url="https://pl.wikipedia.org/wiki?curid=48134" title="Ameryk">
Ameryk

Ameryk (Am, łac. "americium") – pierwiastek chemiczny z grupy aktynowców. Otrzymał go Glenn Seaborg ze współpracownikami w 1944 roku, bombardując pluton przyspieszonymi cząstkami α: formula_1 Utworzony izotop pluton 241 ulega spontanicznemu rozpadowi promieniotwórczemu beta minus, w wyniku którego powstaje izotop ameryk 241. Został nazwany na cześć Ameryki. Jest miękkim, srebrzystobiałym metalem. Wszystkie jego izotopy są promieniotwórcze.
Pierwsza informacja o wytworzeniu ameryku została publicznie ujawniona przez Seaborga w dziecięcym quizie radiowym "Quiz Kids" stacji NBC w 1945, w odpowiedzi na pytanie jednego z uczestników, czy Seaborg odkrył jakieś inne nowe pierwiastki poza plutonem i neptunem. Oficjalnie odkrycie zakomunikowano 5 dni później.
Cena 1 grama wynosi ok. 1500 USD (cena ustalona w 1962 r., od tego czasu pozostała na zbliżonym poziomie – stan na 2018 r.).
Właściwości chemiczne.
Jest odpowiednikiem europu w szeregu lantanowców. Własnościami przypomina uran, neptun i pluton. Rozpuszczalny w kwasie solnym. Nierozpuszczalny w amoniaku.
W związkach występuje na stopniach utlenienia od III (najtrwalszy) do VI. Współstrąca się z solami lantanu. Adsorbuje na pentatlenku tantalu. Pod działaniem silnych utleniaczy powstają łatwo redukowalne jony amerycylowe AmO2+ i AmO22+.
Właściwości fizyczne.
Jest metalem niemagnetycznym i wykazuje nadprzewodnictwo.
242Am ma największy ze wszystkich aktynowców przekrój na wychwyt neutronów, ok. 8000 ±1000 barnów.
Ameryk-241 jest materiałem rozszczepialnym. Jego promień krytyczny wynosi 11,5 cm, a masa krytyczna 83 kg.
Otrzymywanie.
W śladowych ilościach niektóre izotopy mogły występować wraz z rudami uranowymi, np. w naturalnym reaktorze w Oklo w Gabonie. Na większą skalę (kilku gramów rocznie) jest produkowany w reaktorach jądrowych podczas bombardowania uranu (plutonu) neutronami i przejść beta, np.:
Otrzymane izotopy ameryku mają liczby masowe z zakresu od 237 do 246 (plus izomer jądrowy 242m). Powstaje również podczas detonacji bomb jądrowych i termojądrowych.
Wolny metal można otrzymać przez redukcję fluorku AmF3 mieszaniną wodoru i fluorowodoru lub parami baru w wysokich temperaturach ().
Wykorzystanie.
Do najważniejszych izotopów należą 241Am i 243Am. Izotop 241Am wykorzystywany jest w precyzyjnych urządzeniach pomiarowych (np. przemysłowych licznikach przepływu, lotniczych wskaźnikach paliwa, miernikach grubości) i czujnikach dymu (w ilości ok. 0,0002 grama i o aktywności ok. 33 kBq). Jest także wygodnym źródłem promieniowania γ o energii 59,5 keV.
Bezpieczeństwo.
Dopuszczalna aktywność izotopu 241Am w organizmie człowieka wynosi 18 kBq, a narządami krytycznymi są nerki i kości.

</doc>
<doc id="48136" url="https://pl.wikipedia.org/wiki?curid=48136" title="Teniodonty">
Teniodonty

Teniodonty (Taeniodonta) – klad wymarłych ssaków wyższych. Żyły w Ameryce Północnej od późnej kredy do środkowego eocenu. Teniodonty były pierwszymi ssakami, które po wymieraniu kredowym osiągnęły duże rozmiary, a także pierwszymi, u których powstało uzębienie hipsodontyczne. Cechowały się dużą różnorodnością pod względem biologii w porównaniu do innych współczesnych im grup ssaków, grupa ta obejmowała m.in. niewielkich owadożerców i dużych, kopiących roślinożerców.
Taksonomia i ewolucja.
Pochodzenie i pokrewieństwo teniodontów było przedmiotem sporów. Dawniej łączono je np. z gryzoniami i szczerbakami. Nowsze badania sugerują jednak, że teniodonty to ssaki wyższe nienależące do łożyskowców. Ich najbliższymi krewnymi są prawdopodobnie "Procerberus", "Cimolestes" i "Alveugena".
Pokrewieństwo wewnątrz Taeniodonta również nie jest dokładnie ustalone. Nowsze analizy kladystyczne wskazują, że najbardziej bazalnym teniodontem jest "Schowalteria", a pozostałe rodzaje należą do rodzin (klasyfikowanych niekiedy w randze podrodzin) Conoryctidae i Stylinodontidae. Według Williamsona i Brusattego (2013) grupa Conoryctidae może jednak nie być monofiletyczna.
Klasyfikacja na podstawie Rook i Huntera (2014):

</doc>
<doc id="48137" url="https://pl.wikipedia.org/wiki?curid=48137" title="Wietrzenie fizyczne">
Wietrzenie fizyczne

Wietrzenie fizyczne (mechaniczne) – proces wietrzenia prowadzący do zmian fizycznych skały – jest ona rozdrabniana na coraz mniejsze okruchy, lecz nie zmienia się jej skład chemiczny.
Może być ono wywołane:
Prowadzi do rozpadu skały na bloki, gruz, okruchy lub poszczególne ziarna. W jego wyniku powstają m.in. gołoborza i stożki usypiskowe.

</doc>
<doc id="48138" url="https://pl.wikipedia.org/wiki?curid=48138" title="Wietrzenie chemiczne">
Wietrzenie chemiczne

Wietrzenie chemiczne, dekompozycja – procesy chemicznego rozkładu, w trakcie których dochodzi do rozpuszczania i uwalniania składników oraz syntezy nowych minerałów bądź pozostawiania trwałych produktów końcowych rozpadu. Wietrzenie chemiczne jest głównie spowodowane procesami rozpuszczania, hydratacji, hydrolizy, utleniania, redukcji i uwęglanowienia (karbonatyzacji) przebiegającymi głównie pod działaniem wody, tlenu, dwutlenku węgla, kwasów humusowych i bakterii. Składniki zwietrzeliny wietrzenia chemicznego mają odmienny skład i właściwości chemiczne niż skały od których zwietrzelina ta pochodzi. Dzieje się tak dlatego, że podczas wietrzenia chemicznego (w przeciwieństwie do wietrzenia fizycznego) zachodzi reakcja chemiczna.

</doc>
<doc id="48140" url="https://pl.wikipedia.org/wiki?curid=48140" title="Bitwa w Zatoce Hudson">
Bitwa w Zatoce Hudson



</doc>
<doc id="48142" url="https://pl.wikipedia.org/wiki?curid=48142" title="À la grecque">
À la grecque

À la grecque (z francuskiego: „na sposób grecki”) - strój i uczesanie popularne w modzie kobiecej na dworze francuskim pod koniec XVIII w. Włosy przepasane opaską, z lokami spiętrzonymi nad czołem, suknie z lekkiej przewiewnej tkaniny z podniesioną talią, obuwie to tzw. rzymianki - płaskie sandały wiązane rzemykami do stóp.
Ornament.
Inne znaczenie - alagrek - to spolszczone określenie ornamentu pasowego, występującego w architekturze oraz zdobnictwie mebli, ceramiki i wnętrz w formie przeważnie prostego meandra. Termin używany w Polsce od połowy XVIII wieku.

</doc>
<doc id="48143" url="https://pl.wikipedia.org/wiki?curid=48143" title="Państwo Samona">
Państwo Samona

Państwo Samona – najstarsze znane państwo Słowian, którego dokładne lata istnienia nie zostały potwierdzone. Przyjmuje się, iż organizm ten funkcjonował w latach 623–660, 623–658 lub 626–661, obejmując tereny przyszłych Czech, Moraw, Dolnej Austrii, Styrii, Karyntii i Karnioli, a także część zachodnich Węgier, zachodniej i środkowej Słowacji oraz części Polski i Łużyc. Prawdopodobnie przed Państwem Samona istniały na ziemiach słowiańskich podobne zrzeszenia państwowe o charakterze demokracji wojennej, jednak nie ma na to dowodów historycznych.
Geneza.
W ostatnich dziesięcioleciach VI wieku Słowianie żyjący w Kotlinie Panońskiej i w jej sąsiedztwie zetknęli się z Kaganatem Awarskim. Rozdrobnieni na wiele plemion Słowianie rychło dali sobie narzucić zwierzchnictwo awarskich władców, sprzymierzonych z Bizancjum. Na niektórych obszarach, szczególnie tam, gdzie nie występowały silne więzi plemienne, słowiańska ludność poddawała się bez walki. Awarowie oszczędzali dobrowolnie poddających się, pozwalając im żyć na swojej ziemi, sami zaś zakładali warownie, tzw. ringi, w których składowano łupy oraz żywność ściąganą od Słowian. Nomadzi wykorzystywali podporządkowanych Słowian, jako tanią piechotę, mięso armatnie, dla swoich jednostek konnych. Według przekazów, co roku na zimę, Awarowie przybywali do słowiańskich wiosek, gdzie zbierali od ludności obowiązkowe daniny oraz "gwałcili słowiańskie żony i córki".
Rosnące niezadowolenie uciśnionej ludności słowiańskiej, sromotna klęska Awarów pod murami Konstantynopola z 626 r., gdzie słabo uzbrojona piechota słowiańska rzucana była do oblężenia świetnie ufortyfikowanego miasta, oraz, być może, (niepotwierdzona źródłowo) działalność dyplomacji bizantyjskiej wywołały, w połowie lat dwudziestych VII w., ogólnosłowiańskie powstanie przeciwko Awarom.
Ośrodek pierwszego buntu Słowian leżał prawdopodobnie na Morawach. Tam były najdogodniejsze możliwości zorganizowania obrony oraz tam można było najszybciej liczyć na pomoc okolicznych plemion słowiańskich. Prawdopodobnie z czasem powstanie ogarnęło również Słowian zamieszkujących na południe od Dunaju. Wobec wyższości organizacyjnej i przewagi militarnej Awarów bunt ten miał niewielkie szanse powodzenia. Utrzymał się jednak i rozwinął dzięki m.in. poparciu ze strony Bizancjum i Państwa Franków – mocarstw zainteresowanych wyniszczeniem potęgi awarskiej. Lecz dopiero połączenie się Słowian morawskich, a w drugiej kolejności również panońskich, z siłami wędrujących na południe plemion chorwacko-serbskich pozwoliło Słowianom morawskim uwolnić się spod jarzma awarskiego i zabezpieczyć zdobytą wolność własną organizacją państwową. W toku walk wielką sławę zdobył frankijski kupiec Samon (również Samo), którego wybrano na władcę przyszłego państwa.
Chorwaci i Serbowie przeszli dalej na południe i tam też, w Panonii, przyczynili się do wyzwolenia spod jarzma awarskiego Słowian mieszkających w dorzeczu Drawy i Sawy (zob. Karantania).
Trwanie państwa.
Prawdopodobnie ok. 625 r., po udanym powstaniu, coś na kształt słowiańskiego wiecu – samorodnie wytworzonego organu publicznego, oddało Samonowi władzę dobrowolnie. Jego zasługi mogły polegać na zorganizowaniu pomocy frankijskiej dla buntowników oraz, być może, na podjęciu akcji pośredniczącej między poszczególnymi plemionami słowiańskimi celem wspólnego buntu przeciwko ciemięzcy. Nie ma jednak podstaw, aby traktować Samona jako emisariusza frankijskiego.
Kronika Fredegara podaje, iż ok. 630 r. nieznani kupcy frankijscy, utrzymujący stosunki handlowe z poddanymi Samona, zostali w jegu kraju zabici i obrabowani. Dagobert I wysłał do Samona swego posła – Sychariusza, którego jednak Samon nie chciał przyjąć. Według Fredegara, Sychariusz, przebrawszy się w szaty słowiańskie, przedostał się na dwór Samona. Pertraktacje okazały się niełatwe. Samon odmówił żądanego wydania morderców oraz bezwzględnego podporządkowania się Dagobertowi. Poseł frankijski czując się w pozycji silniejszego, przerzucił się z nastawienia koncyliacyjnego na gwałt i pogróżki, które jednak również nie przyniosły pożądanego rezultatu. Samon zaręczył, iż zaprowadził w swym państwie sądy, które wymierzą karę, a ziemia słowiańska może uznać Dagoberta za swego pana tylko, jeśli król Franków zechce rozmawiać na drodze pokoju, a nie szantażu. Sychariusz odpowiedział, że „nie godzi się, aby chrześcijanie i słudzy Boży zawierali przymierze z psami”. Oburzony zachowaniem posła Samon wyrzucił go "sprzed swego oblicza", dodając: „wolno psom Bożym kąsać sługi Boże, jeżeli sługi te ciągle postępują przeciw jego woli”. Według G. Labudy, Dagobert zrozumiał to jako wezwanie do wojny, co może nie było w zamiarze Samona. Władca w słowach swych mógł mieć na myśli tylko kupców frankijskich przybywających na teren Słowiańszczyzny, a nie całe Państwo Franków.
Wyprawa przeciw Samonowi ruszyła w 631 r. Zaplanowana z dużym rozmachem, miała przynieść całkowity kres państwu Samona. Armia przemieszczała się najprawdopodobniej w trzech korpusach. Obok Franków maszerowali również Longobardowie oraz Alamanowie. Cichym sprzymierzeńcem Słowian byli Bizantyjczycy, a sprzymierzeńcem Franków mogli być Awarowie. W przypadku sukcesu frankijskiej wyprawy Awarowie mogli liczyć na przywrócenie zwierzchności nad plemionami słowiańskimi. Od Dagoberta odłączył się książę plemienia Serbów – Derwan, który do tej pory był pod jego zwierzchnością. Wszedł on prawdopodobnie w podobny stosunek prawno-polityczny z Państwem Samona, tzn. stosunek protekcyjny, odwzajemniony ze strony Derwana płaceniem trybutu. Początkowo Słowianie unikali otwartych bitew, jednak ok. 631/632 r. doszło do bitwy pod Wogastisburgiem. Samon skupił się na obronie grodu (lub obozu wojskowego) Wogastisburg, o nieznanej lokalizacji. Jego wojska składały się ze słabo uzbrojonej piechoty słowiańskiej i konnicy średniozbrojnej, utworzonej na wzór awarski. Jednostki łucznicze mogli uzupełniać konni słowiańscy. Bitwa prawdopodobnie trwała 3 dni, w czasie, których frankijski atak słabł, co skrzętnie wykorzystały broniące się oddziały Samona, rozbijając Franków, porzucających obóz, by ratować swoje życie. Po zwycięstwie Samon przeszedł do kontrofensywy i najechał ziemie frankijskie. Atak zakończył się emancypacją Turyngii i rozbiciem jedności państwa austrazyjskiego. Walki ustały, a Frankowie zmuszeni byli uznać powstanie organizmu słowiańskiego na swych wschodnich rubieżach.
Państwo Samona istniało bardzo krótko. Władca nie zadbał o sprawy dotyczące dziedziczności tronu i po jego śmierci, ok. 658–661 r., słuch o państwie Samona zanika. Przypuszczalnie rozpadło się na kilka samodzielnych księstewek.
Miejsce w historiografii.
Źródeł traktujących o Państwie Samona jest bardzo niewiele. Właściwie jedynym, mającym realne znaczenie naukowe, jest, niemalże współczesna Samonowi, tzw. Kronika Fredegara. Dziejopis wspomina w niej państwo Słowian trzykrotnie: w rozdz. 48, 68 oraz 75/77 księgi IV. Pozostałe, późniejsze źródła pisane powtarzają jedynie za Kroniką Fredegara, nierzadko ubarwiając jego opowieści. Ma to miejsce np. w przypadku "Gesta Dagoberti regis" – dokumentu powstałego ok. 835 r., będącego wygładzoną stylistycznie przeróbką słów Fredegara, mającą na celu wychwalenie św. Dagoberta.
Hipoteza przetrwania.
Istnieje hipoteza, że państwo Samona, po oderwaniu się od niego, ok. 658 r., większości sfederowanych ludów słowiańskich, przetrwało w szczątkowej formie w swej głównej domenie morawskiej i dało początek późniejszemu państwu wielkomorawskiemu. XVII-wieczny kronikarz czeski Tomáš Pešina wymienia władców „wczesnomorawskich”, lecz jego źródła są nieznane, a skomponowany przez niego wykazu władców oraz dat ich panowania kwestionowany w środowisku naukowym. Istnieje jednak jeszcze jedna, znacznie wiarygodniejsza poszlaka łącząca państwo Samona z państwem wielkomorawskim – Rotunda św. Katarzyny. Kaplica ta znajduje się w grodzisku morawskim, w Znojmie. Na jej ścianach znajdują się freski przedstawiające m.in. 24 władców wielkomorawskich i czeskich. Pierwszy władca to ZAMO (czyli Samon), po nim następuje trzech władców, których imiona uległy zatarciu, a następnie Mojmir I. Oznacza to, że XII-wieczna elita czeska uznawała państwo Samona i państwo wielkomorawskie za ten sam organizm polityczny, rządzony przez nieprzerwaną linię władców. 

</doc>
<doc id="48145" url="https://pl.wikipedia.org/wiki?curid=48145" title="Abudża">
Abudża

Abudża (ang. "Abuja") – miasto w Nigerii, od 1991 stolica tego państwa, leży w stanie Federalne Terytorium Stołeczne. Węzeł komunikacyjny, port lotniczy, uniwersytet.
W 1976 z powodu przeludnienia Lagos zdecydowano się przenieść stolicę państwa do innego miasta. Wybrano Abudżę, gdyż była położona w centrum kraju. Miasto Abudża zostało wybudowane od podstaw w latach 80. XX wieku na obszarze wzgórz Chukuku. Nowe miasto zaplanował japoński architekt Kenzō Tange. Oficjalnie została ogłoszona stolicą Nigerii w 1991. Jej populacja, zgodnie z danymi z 1991, wynosiła 378,7 tys., obecnie liczba mieszkańców wynosi ponad 1 mln.
Miasta partnerskie.
Miasta partnerskie Abudży:

</doc>
<doc id="48149" url="https://pl.wikipedia.org/wiki?curid=48149" title="Lista państw świata według liczby ludności">
Lista państw świata według liczby ludności

Lista państw świata i terytoriów zależnych według liczby ludności – przedstawia państwa świata i terytoria zależne uszeregowane według liczby ludności. Tabelę opracowano na podstawie danych amerykańskiej Centralnej Agencji Wywiadowczej (pochodzą one z lipca danego roku). Należy zauważyć, że dane te niejednokrotnie dalece odbiegają od danych podawanych przez Organizację Narodów Zjednoczonych oraz wyników spisów powszechnych.
Ludność departamentów zamorskich Francji (Gujana Francuska, Gwadelupa, Majotta, Martynika, Reunion) i gmin zamorskich Holandii (Bonaire, Saba, Sint Eustatius) zawarta jest w ludności tych krajów. Terytorium Sahary Zachodniej od 2020 zawarte jest w ludności Maroka.

</doc>
<doc id="48151" url="https://pl.wikipedia.org/wiki?curid=48151" title="Kościoły unickie">
Kościoły unickie



</doc>
<doc id="48152" url="https://pl.wikipedia.org/wiki?curid=48152" title="Kościół greckokatolicki">
Kościół greckokatolicki



</doc>
<doc id="48156" url="https://pl.wikipedia.org/wiki?curid=48156" title="Parada Równości w Warszawie">
Parada Równości w Warszawie

Parada Równości – demonstracja w postaci przemarszu ulicami Warszawy. Organizatorzy parady domagają się realizacji trzynastu postulatów, z których pierwszym jest „Ochrona przed dyskryminacją i wykluczeniem obowiązkiem państwa”.
Historia.
Pomysłodawcą i współorganizatorem pierwszych Parad Równości był Szymon Niemiec, były prezes Międzynarodowego Stowarzyszenia Gejów i Lesbijek na Rzecz Kultury w Polsce. W latach 2005–2010 organizacją Parady zajmowała się specjalnie w tym celu powołana Fundacja Równości. Od roku 2011 organizacją Parady Równości zajmuje się oddolnie utworzony Komitet Organizacyjny – nieformalne zrzeszenie osób prywatnych oraz przedstawicieli organizacji, partii, mediów, fundacji i innych podmiotów.
W latach 2001, 2002 i 2003 1 maja na ulicach Warszawy organizowany był przemarsz osób sprzeciwiających się dyskryminacji mniejszości seksualnych. W 2004 i 2005 roku ówczesny prezydent miasta, Lech Kaczyński, zakazywał organizowania Parad Równości. W 2004 roku przed ratuszem odbył się alternatywny Wiec Wolności, a w 2005 roku parada przeszła ulicami stolicy mimo formalnego zakazu. W kolejnym roku (2006) wobec niewydania zakazu przez p.o. prezydenta, Mirosława Kochalskiego, odbyła się kolejna Parada. W roku 2010 Parada Równości połączona została z obchodami paneuropejskiej Europride.
Parada Równości w 2005 i konsekwencje.
Próba zorganizowania Parady w 2005 roku była przedmiotem zainteresowania mediów. Działania prezydenta Warszawy, Lecha Kaczyńskiego, zmierzające do zablokowania Parady, spotkały się z protestem części mediów publicznych i prywatnych oraz części polityków. Lech Kaczyński i wspierający go politycy zakaz Parady tłumaczyli względami bezpieczeństwa i możliwymi zamieszkami prowokowanymi przez przeciwników Parady; zakaz motywowano również prywatnymi poglądami polityków.
Ponieważ władze Warszawy wydały Fundacji Równości zakaz przeprowadzenia Parady, alternatywni organizatorzy, jako osoby prywatne (m.in. Tomasz Bączkowski, Robert Biedroń, Krzysztof Kliszczyński, Inga Kostrzewa, Tomasz Szypuła) ogłosili serię Wieców Równości, których nie można było zablokować formalną decyzją administracyjną. Pomiędzy wiecami zamierzano zorganizować nieoficjalny przemarsz. Nie wydano zakazu jedynie na dwa wiece, co władze Warszawy ponownie uzasadniły względami bezpieczeństwa (na ten sam dzień zaplanowano kontrmanifestacje organizacji prawicowych) oraz utrudnieniami w ruchu miejskim.
Zdaniem policji w Paradzie wzięło udział około 2,5 tys. osób, zdaniem organizatorów – 10 tys., w tym wielu polityków lewicy, takich jak wicepremier Izabela Jaruga-Nowacka, wicemarszałek Sejmu Tomasz Nałęcz, senatorzy Maria Szyszkowska i Kazimierz Kutz, a także Claudia Roth i Volker Beck (niemieccy parlamentarzyści z partii Zielonych).
Parada spotkała się z protestami zorganizowanymi przez Młodzież Wszechpolską i próbami zablokowania; manifestanci zostali obrzuceni jajkami. Podczas parady zatrzymano 20 kontrmanifestantów, którzy według policji próbowali doprowadzić do starć z uczestnikami parady. Ranne zostały także dwie uczestniczki Parady.
W związku z Paradą 10 czerwca do Warszawy przyjechał pastor Åke Green, skazany w 2004 roku za „nawoływanie do nienawiści wobec osób LGBT” (w 2005 uniewinniony przez szwedzki Sąd Najwyższy). Pastor prezentował krytyczne stanowisko wobec Parady.
Po Paradzie Równości władze Warszawy oraz część polityków skrytykowała zachowanie policji, która ochraniała, ich zdaniem, nielegalną demonstrację.
Rzecznik Praw Obywatelskich Andrzej Zoll na wniosek Magdaleny Środy, Pełnomocnika Rządu ds. Równego Statusu Kobiet i Mężczyzn, 30 czerwca 2005 roku wystąpił do Trybunału Konstytucyjnego o uznanie przepisów, na które powołał się Prezydent, za niezgodne z Konstytucją. Rozprawa odbyła się 18 stycznia 2006 roku pod przewodnictwem Ewy Łętowskiej. Trybunał orzekł, że przepis, na który prezydent Kaczyński powołał się, zabraniając demonstracji, jest niezgodny z Konstytucją w takim zakresie, w jakim narusza on wolność do zgromadzeń.
18 stycznia 2006 roku Parlament Europejski wystąpił z rezolucją potępiającą wszelką dyskryminację ze względu na orientację seksualną oraz wezwał państwa członkowskie Unii Europejskiej i Komisję Europejską do potępienia homofobii i jej objawów, a także podjęcia działań mających na celu ich zwalczanie.
3 maja 2007 roku Europejski Trybunał Praw Człowieka orzekł, że władze Warszawy naruszyły Europejską Konwencję Praw Człowieka, zakazując przeprowadzenia Parady Równości w 2005 roku.
Kontrparada.
W odpowiedzi na nielegalną Paradę Równości Młodzież Wszechpolska wspólnie z Ligą Polskich Rodzin oraz Obozem Narodowo-Radykalnym zorganizowały legalną kontrparadę, za zgodą ówczesnego prezydenta Warszawy, Lecha Kaczyńskiego. Manifestacja odbyła się 18 czerwca 2005 roku w Warszawie pod nazwą „Parada Normalności”. Podczas manifestacji uczestnicy wznosili pogardliwe hasła w stosunku do osób homoseksualnych, a działacz Młodzieży Wszechpolskiej, student pedagogiki z Ustki, zasłynął wyemitowaną przez TVN wypowiedzią, w której stwierdził, że „pedalstwo wyplenił Adolf Hitler”. Ówczesny poseł Wojciech Wierzejski zapowiedział delegalizację w Polsce organizacji lesbijsko-gejowskich.
Parada Równości w 2006 roku.
Parada Równości w 2006 roku odbyła się 10 czerwca. Zapoczątkował ją o godzinie 13:00 wiec pod Sejmem z udziałem około 3000 osób. Podczas marszu klubowa muzyka płynęła z jadącej platformy z wiszącymi hasłami: „Polskie rodziny kochają polskich gejów”, „Homofobia zabija”. Niesiono transparenty: „Każda miłość jest świętością”, „Model rodziny – Jarek plus kot”, „Homofobia szkodzi”. W kolorowym korowodzie, szły pary gejowskie, lesbijskie i heteroseksualne. Niektórzy również tańczyli na ulicy. Były również małżeństwa z małymi dziećmi oraz ludzie starsi.
Udział w marszu wzięli także znani politycy centrum i lewicy: Jan Kułakowski, Marcin Święcicki, Ryszard Kalisz, Joanna Senyszyn, Marek Borowski, Magdalena Mosiewicz, Dariusz Szwed, Piotr Musiał. Przyjechała też duża grupa uczestników z zachodniej i północnej Europy, m.in. z Niemiec, Szwecji, Finlandii i Holandii (według szacunków NOP 2/3 demonstracji stanowili cudzoziemcy). Obecny był również konserwatywny eurodeputowany ze Szwecji Christofer Fjellner, który powiedział: „Znałem Polskę jako kraj tolerancji. Dlatego zdziwiły mnie wypowiedzi Wojciecha Wierzejskiego nawołujące do nietolerancji wobec mniejszości. To zwyczajna głupota, a nie konserwatyzm”. Wśród organizacji były obecne Partia Demokratyczna, Sojusz Lewicy Demokratycznej, Socjaldemokracja Polska, Pracownicza Demokracja, Młode Centrum, Zieloni 2004, Unia Lewicy III RP i Racja Polskiej Lewicy.
Paradę próbowało zakłócić kilkadziesiąt osób, głównie członków Narodowego Odrodzenia Polski ze wsparciem ze strony Obozu Narodowo-Radykalnego. Z tej grupy, obrzucającej jajkami i kamieniami uczestników marszu, policja zatrzymała 14 osób.
Parada zakończyła się na Placu Teatralnym. Według różnych szacunków uczestniczyło w niej od kilku do 20 tys. osób. Była to jedna z większych demonstracji w Warszawie po 1989 roku.
Wieczorem w związku z festiwalem odbył się koncert „After Party” Parady Równości 2006, w którym wystąpił między innymi Jimmy Somerville.
Parada Równości w 2007 roku.
Parada Równości, tym razem pod hasłem „Kochaj bliźniego swego”, przeszła ulicami Warszawy 19 maja 2007 roku. Wedle szacunków policji, wzięło w niej udział około 4 tys. osób. Parada – jak mówili jej organizatorzy – miała przypominać o tym, że prawa człowieka są uniwersalne i przysługują wszystkim, także mniejszościom seksualnym. Uczestnicy nieśli tęczowe flagi i transparenty. Skandowano hasła „Homofobia stop”, „Polska wolna od faszystów” i „Tu się leczy nacjonalizm”. Na czele parady jechała platforma z głośnikami z muzyką. Wśród uczestników byli polscy i zagraniczni politycy, gośćmi Parady była profesor Maria Janion, profesor Magdalena Środa oraz Kazimiera Szczuka.
Paradzie towarzyszyło kilkudziesięciu kontrmanifestantów z Młodzieży Wszechpolskiej. Kontrmanifestanci próbowali zatrzymać paradę, kładąc się na jej trasie. Na transparentach kontrmanifestantów widoczne były hasła: „Homoseksualiści zagrożeniem dla świata”, „Be happy, not gay”, „Pederastia – to się leczy”, „Syrenka warszawska, nasza heterolaska”, „Bóg kocha człowieka, nienawidzi grzechu”. Manifestacja zakończyła się przed ratuszem na placu Bankowym. Wieczorem na Koncercie Galowym Dni Równości w klubie Skarpa wystąpiły Kayah i Reni Jusis.
Parada Równości w 2008 roku.
Zaplanowana na 7 czerwca 2008 Parada Równości odbyła się pod hasłem „Żyj, Kochaj, Bądź!”. Było bezpiecznie i bez szczególnych incydentów. Parada Równości wyruszyła z placu Bankowego, a zakończyła się w Alejach Ujazdowskich pod Kancelarią Premiera. Były platformy, muzyka, pokazy tańca, drag queen, kolorowy i różnorodny tłum. Trwała dwie godziny.
W Paradę włączyła się symbolicznie ambasada Wielkiej Brytanii, przed którą zawisła tęczowa flaga, na maszcie, na którym zazwyczaj wisi flaga Unii Europejskiej.
W manifestacji wzięli udział m.in. Krystian Legierski, Kinga Dunin, Michał Piróg, Jacek Poniedziałek oraz Tomasz Raczek. Z polityków był Marek Borowski. Według organizatorów w paradzie uczestniczyło 7-8 tysięcy osób, zaś według szacunków policji ok. 2 tys. osób.
Około 100 osób uczestniczyło w kontrmanifestacji, która została szczelnie otoczona kordonem policji.
Podczas Festiwalu Dni Równości miało miejsce uroczyste rozdanie nagrody Hiacynt, przyznawanej przez Fundację Równości za zasługi na rzecz tolerancji, równouprawnienia i walki z dyskryminacją. Tegorocznymi laureatami tej nagrody zostali Marzanna Pogorzelska – nauczycielka z Kędzierzyna-Koźla oraz Reni Jusis, Dorota Wellman i Marcin Prokop, Stefania Grodzieńska i Piotr Pacewicz.
Parada Równości w 2009 roku.
Zaplanowana na 13 czerwca 2009 Parada Równości odbyła się pod hasłem „40 lat równości, 20 lat wolności”. Bez incydentów parada ruszyła z placu Bankowego, idąc Marszałkowską, aż do budynku Sejmu na ulicy Wiejskiej. Jak co roku, parada składała się z platform przeplatanych grupami ludzi. W tym roku były 4 platformy: Fundacji Równości (której motywem przewodnim były związki partnerskie), Kampanii Przeciw Homofobii (z motywem mowy nienawiści) oraz Lambdy (z motywem edukacji seksualnej) oraz platforma klubu Toro. Przejście trwało około dwóch godzin.
W manifestacji wzięli udział m.in.: Robert Leszczyński, z polityków była Joanna Senyszyn. Według organizatorów w paradzie uczestniczyło 2-3 tysiące osób. Pierwszy raz w Polsce demonstrację otworzyła formacja lesbijek motocyklistek Dykes On Bikes. Zaraz za nimi szła grupa osób z transparentem: „Żądamy ustawy o związkach partnerskich”. Trans-Fuzja promowała wdrożenie legitymacji dla osób transpłciowych.
Około 100 osób uczestniczyło w kontrmanifestacji. Pierwsza grupa oczekiwała na paradujących na rogu Pięknej i Marszałkowskiej, druga stała pod Sejmem.
Podczas Festiwalu Dni Równości miało miejsce uroczyste rozdanie nagrody Hiacynt, przyznawanej przez Fundację Równości za zasługi na rzecz tolerancji, równouprawnienia i walki z dyskryminacją. Tegorocznymi laureatami tej nagrody zostali w kategorii „osobowość”: Maria Janion (za rzetelną i niestrudzoną pracę naukową, wolną od stereotypów i rutyny, w której propaguje tolerancję wobec odmienności), w kategorii „media”: Barbara Pietkiewicz i Joanna Podgórska (za swoistą sztafetę pokoleń w dziennikarstwie, pełnym obiektywnych opisów różnorodności ludzkich losów), w kategorii „artysta” Ewa Kasprzyk, w kategorii „polityk”: Janusz Palikot (za odwagę stawiania pytań i zmuszania do dyskusji na temat inności), w kategorii „biznes” IBM-Polska (za konsekwentną realizację programów różnorodności, które pokazują, że społeczna odpowiedzialność biznesu może być z powodzeniem stosowana również w Polsce).
EuroPride 2010.
W 2010 Parada Równości była połączona z paneuropejską paradą zwaną Europride. Był to marsz członków społeczności LGBT, którego cele określały trzy główne hasła: równość, wolność i tolerancja, nawiązujące do tradycji rewolucji francuskiej, jak mówił Tomasz Bączkowski, prezes Fundacji Równości. Jednym z celów polityczno-prawnych uczestników było domaganie się legalizacji związków partnerskich i ustawy antydyskryminacyjnej. Przeprowadzone przez firmę sondażową PBC DGA na zlecenie „Gazety Wyborczej” badania opinii wykazują 45% poparcie warszawiaków dla Parady, wobec 44% sprzeciwu. W 2005 za podobną paradą opowiedziało się 33% mieszkańców miasta. Małgorzata Głowania, współautorka raportu "Naznaczeni. Mniejszości seksualne w Polsce", tak skomentowała te różnice w opiniach respondentów sondażu: "To sygnał, że mieszkańcy zaczynają mieć poczucie, że ich miasto jest otwarte, wielokulturowe".
Organizatorzy warszawskiej Europride, która w 2010 zastąpiła Paradę Równości, otworzyli w Warszawie przy ul. Nowy Świat 63 tzw. Pride House, tj. lokal, w którym goście i uczestnicy mogli się spotkać na organizowanych tam ekspozycjach, odczytach, dyskusjach. Był to jednocześnie punkt informacyjny o samej paradzie i związanych z nią innych imprezach towarzyszących, którego koordynacją i zarządzaniem zajmowała się Kampania Przeciw Homofobii.
Według opinii organizatorów Parady oraz oficjalnych gości z zagranicy EuroPride 2010 w Warszawie zakończyło się sukcesem. Mimo że zapowiedzi organizatorów o przyjeździe kilkudziesięciu tysięcy gości z zagranicy i planowanej paradzie na 70 tys. osób nie znalazły odzwierciedlenia w rzeczywistości, bowiem udział w niej wzięło, jak podają media, ok. 7–8 tys. osób. Do stolicy Polski na samą Paradę i trwające już od wielu tygodni towarzyszące jej imprezy przyjechało wiele tysięcy osób.
Ukazało się wiele publikacji w mediach europejskich na ten temat m.in. w "EuroNews", "EuObserver", "BBC", "Wall Street Journal", "France24", "About.com" i innych.
Protesty przeciw EuroPride 2010.
Na dwa tygodnie przed planowaną paradą do Ratusza w Warszawie spłynęło 2500 listów z protestami mieszkańców Warszawy. Jeszcze przed dniem parady do Urzędu Miasta wpłynął apel o odwołanie parady. Organizatorzy apelu informowali, że zebrali co najmniej 55 tys. podpisów warszawiaków, natomiast przedstawiciel Ratusza poinformował, że wie jedynie o 4 tys. podpisów.
W dniu parady zorganizowanych zostało kilka kontrmanifestacji, w największej z nich – "Marszu Grunwaldzkim" organizowanym przez Młodzież Wszechpolską organizatorzy zapowiadali udział 1 tys. osób; według policji było ich około 300. Ponadto w kilku innych miejscach Warszawy zorganizowano kontrmanifestacje i pikiety. Pikiety organizatorzy zapowiadali m.in. na pl. Trzech Krzyży, placu Bankowym i placu Konstytucji. Według relacji prasowych dwie pierwsze składały się z 2-4 osób, a na pl. Konstytucji nie było kontrdemonstrantów. Protest przeciw EuroPride miał miejsce też we Wrocławiu, zorganizowany przez ultraprawicową organizację Narodowe Odrodzenie Polski. W związku z licznymi protestami i kontrdemonstracjami trasa parady została zmieniona i skrócona.
Parada Równości w 2011.
Organizacją Parady Równości od roku 2011 zajmuje się powołany oddolnie Komitet Organizacyjny, który kontynuować chce tradycje pierwszych Parad. W skład Komitetu wejść może każda osoba chętna, a decyzje w nim podejmowane są w sposób demokratyczny. Komitet nie ma swojego przewodnictwa. Jedyną osobą reprezentującą Komitet jest jej rzecznik prasowy występujący pod pseudonimem Jej Perfekcyjność. Nikt poza tym nie pełni w nim oficjalnych funkcji.
Paradę Równości w odświeżonej formule zaplanowano na 11 czerwca 2011. Logotyp i slogan Parady Równości 2011 wybrane został w konkursie przez internautów, a ich autorzy otrzymali nagrody finansowe ufundowane przez członków Komitetu Organizacyjnego. Parada przeszła 11 czerwca 2011 spod Sejmu ulicami Matejki, Piękną, Kruczą, Al. Jerozolimskimi, Marszałkowską na pl. Bankowy. Według organizatorów i służb porządkowych brało w niej udział 4–6 tys. osób. Wśród postulatów parady były między innymi uchwalenie ustawy o związkach partnerskich. Parada obyła się bez protestów.
Parada Równości w 2012.
Parada Równości odbyła się w 2012 roku.
Parada Równości w 2013.
Parada Równości odbyła się w 2013 roku.
Parada Równości w 2014.
Parada Równości odbyła się 14 czerwca 2014 roku pod hasłem „Równe prawa – wspólna sprawa”. Uczestnicy opowiedzieli się za realizacją 12 postulatów, wśród których znalazły się postulaty dotyczące praw osób LGBT, osób niepełnosprawnych, obcokrajowców, edukacji równościowej i praw zwierząt. List poparcia dla Parady Równości wystosowała Pełnomocnik Rządu do Spraw Równego Traktowania sekretarz stanu Agnieszka Kozłowska-Rajewicz. List otwarty wystosowało także 27 ambasad akredytowanych w Polsce.
W przemarszu uczestniczyli m.in. ambasadorzy 7 krajów, politycy oraz celebryci, m.in. Agnieszka Holland, Ryszard Kalisz, Anna Grodzka, Robert Biedroń, Ramona Rey, Piotr Pacewicz i Ewa Hołuszko. Paradę Równości otwierał przedstawiciel ambasady Norwegii, która, poprzez mechanizm Funduszy Norweskich, wsparła organizację wydarzenia.
Swoje platformy w przemarszu miały SLD, Twój Ruch i Fundacja im. Stefana Batorego. Ta ostatnia wspierała kampanię Nie Dla Nienawiści, a na pokładzie samochodu znalazło się kilkadziesiąt organizacji pozarządowych, które są beneficjentami programu Obywatele Dla Demokracji. Mniejsze pojazdy przygotowały także Partia Zieloni, Amnesty International i Fundacja im. Izabeli Jarugi-Nowackiej.
Paradę Równości poprzedził Festiwal, który rozpoczął się 30 maja i trwał do 17 czerwca. Na dwie godziny przed startem Parady Równości reprezentacja Komitetu Organizacyjnego przed gmachem Ministerstwa Pracy i Polityki Społecznej złożona kwiaty pod tablicą upamiętniającą zmarłą w katastrofie pod Smoleńskiem Izabelę Jarugę-Nowacką.
Na trasie przemarszu nie odnotowano żadnych incydentów. Było bezpiecznie i spokojnie. Policja zatrzymała dwie osoby – jedną za rzucenie w Paradę Równości pustym kartonikiem po napoju. Paradujący dotarli po raz pierwszy na Pragę – w nadwiślańskim klubie La Playa odbyła się impreza kończąca marsz – Plaża Równości. Gwiazdami wieczoru były m.in. Izabela Trojanowska i Asteya. Wystąpiły także polskie drag queen – Żaklina i Virgin.
Za organizację Parady Równości, podobnie jak w latach 2011–2013, odpowiadali Jej Perfekcyjność i Łukasz Pałucki z Fundacji Wolontariat Równości.
Parada Równości w 2015.
13 czerwca 2015 przeszła ulicami Warszawy 15. Parada Równości. Liczbę jej uczestników oceniono na 18 tys. osób.
Parada Równości w 2016.
16. Parada Równości odbyła się w Warszawie 11 czerwca 2016. Wyruszyła spod Pałacu Kultury i Nauki. Według organizatorów zgromadziła ona 35 tys. uczestników.
Parada Równości w 2017.
17. Parada Równości odbyła się w Warszawie 3 czerwca. Marsz ruszył o godz. 16 z Alei Jerozolimskich przy dworcu PKP Warszawa-Śródmieście. Stamtąd Alejami Jerozolimskimi przeszedł na plac Zawiszy i ul. Koszykową na plac Konstytucji. Trasa zakończyła się imprezą na placu Defilad, gdzie o godz. 12 przed Pałacem Kultury i Nauki stanęło Miasteczko Równości. Trasa liczyła około 4 kilometry.
Organizowana była przez Fundację Wolontariat Równości. Według organizatorów w paradzie uczestniczyło około 50 tys. osób. Według policji przed godziną 18 było 13 tysięcy uczestników. Szacunki ratusza to z kolei 12,5 tysiąca.
Paradzie towarzyszyło kilkanaście platform organizacji, firm i partii współorganizujących imprezę. Były tam obecne m.in.: Partia Razem, Zieloni, Nowoczesna, Sojusz Lewicy Demokratycznej, Ogólnopolski Strajk Kobiet, Obywatele RP, Kampania Przeciw Homofobii, Amnesty International, Google. W Paradzie uczestniczył m.in. Ambasador Irlandii, który przyszedł z mężem.
Miasteczko Równości wystartowało o godzinie 12. Współorganizowane było ze stowarzyszeniem Lambda Warszawa, a tworzone przez 20 organizacji pozarządowych, działających na rzecz grup mniejszościowych w różnych obszarach życia (m, in. przez Lambda Warszawa, Grupa Stonewall, Miłość nie wyklucza, Kampania Przeciw Homofobii, Warszawskie i Łódzkie Dziewuchy Dziewuchom, Fundacja Feminoteka).
Organizatorzy chcieli, by tegorocznej Paradzie Równości towarzyszył III Warszawski Dzień Różnorodności – coroczne wydarzenie współorganizowane i finansowane przez stołeczny ratusz, poświęcone promowaniu otwartości i różnorodności. Dotychczas termin tego wydarzenia nie pokrywał się z terminem Parady, w tym roku organizatorzy chcieli połączyć wydarzenia. W poprzednich latach Dzień Różnorodności organizowała Lambda Warszawa, która w tym roku złożyła do konkursu wspólny projekt z Fundacją Wolontariat Równości – organizatorem Parady. Miasto jednak nie zgodziło się na ten projekt.
Organizatorzy Parady Równości, jak co roku zwrócili się z prośbą o honorowy patronat do prezydent Warszawy Hanny Gronkiewicz-Waltz, jednak ponownie spotkali się z odmową.
W celu zorganizowania Parady została przeprowadzona zbiórka. Do dnia wydarzenia zebrano 79 135 złotych.
Poparcia Paradzie – podpisując się pod specjalnym listem – udzieliło 40 ambasadorów oraz pięciu przedstawicieli ważnych międzynarodowych instytucji (m.in. Australii, Argentyny, Chile, Czech, Estonii, Francji, Grecji, Wielkiej Brytanii, Japonii, Izraela, Niemiec, Kanady, USA, Wietnamu, Włoch, Ukrainy oraz dyrektor Przedstawicielstwa Komisji Europejskiej w Polsce i przedstawicielka UNHCR W Polsce).
Parada Równości w 2018.
Parada Równości odbyła się 9 czerwca. Wyruszyła o godz. 15:00 z ul. Świętokrzyskiej w okolicach Ronda ONZ. Przemarsz biegł: ul. Świętokrzyską, ul. Marszałkowską, Al. Jerozolimskimi, al. Jana Pawła II, al. „Solidarności”, przez plac Bankowy i ul. Marszałkowską; zakończył się przy Pałacu Kultury na Placu Defilad około godz. 18:00. Według organizatorów w paradzie udział wzięło około 45 tys. osób. Stołeczny ratusz zaś oszacował liczbę uczestników na 23 tys. Parada organizowana była przez Fundację Wolontariat Równości.
Od godz. 12 trwało tzw. Miasteczko Równości. Po zakończeniu marszu przed Pałacem Kultury i Nauki rozpoczął się koncert pt. „Oficjalne afterparty”, na którym wystąpili m.in. Kisu Min, Sexy Suicide, Alex Palmieri, Lilly Hates Roses i DJ Heights Beats.
W Google Maps została zaznaczona trasa Parady. W noc przed Paradą na Placu Zbawiciela pojawiła się „niepalna” Tęcza. W dzień Parady firma Empik zmieniła logo na tęczowe, co było szeroko komentowane w mediach. Netflix wykupił billboardy na trasie marszu na których zamieścił tęczowe wizerunki bohaterów serialu Orange Is the New Black.
Obecne były partie: Razem, Zieloni, SLD, Nowoczesna. Prezydent Warszawy Hanna Gronkiewicz-Waltz odmówiła patronatu Paradzie. Na marszu pojawiły się organizacje: Warszawski Strajk Kobiet, mazowiecki KOD, Pracownicza Demokracja, Obywatele RP, Amnesty International, Inicjatywa Polska, Wiara i Tęcza, Lambda Warszawa, Kultura Równości, Prawnicy Dla Równości, Koalicja Ateistyczna, Fundacja im. K. Łyszczyńskiego, Fundacja Trans-Fuzja, Miłość Nie Wyklucza, Grupa Stonewall, Kampania Przeciw Homofobii i wiele innych. Obecne były firmy: Microsoft, Google, IBM, MTV Polska, Royal Bank of Scotland, Ben&amp;Jerry’s, Sony Music Polska.
Odnotowano dwie kilkuosobowe kontrmanifestacje.
Paradę wsparła rekordowa liczba 52 ambasadorów, w tym Marek Prawda, Dyrektor Przedstawicielstwa Komisji Europejskiej w Polsce, Anna-Carin Öst, Przedstawiciel Wysokiego Komisarza Narodów Zjednoczonych ds. Uchodźców w Polsce, Ingibjörg Sólrún Gísladóttir, Dyrektor Biura Instytucji Demokratycznych i Praw Człowieka Organizacji Bezpieczeństwa i Współpracy w Europie oraz Thomas E. Garrett, Sekretarz Generalny Wspólnoty Demokracji.
Parada Równości w 2019.
Parada Równości odbyła się 8 czerwca. Według organizatorów uczestniczyło w niej około 80 tys. osób, które uformowały 8-kilometrowy pochód, zaś według ratusza - 47 tys. Po raz pierwszy warszawska Parada odbyła się pod patronatem i z udziałem prezydenta miasta. Prezydent Trzaskowski podziękował również ambasadorom Wielkiej Brytanii, Kanady i Belgii za przybycie na imprezę. 
Paradę wsparło także 53 ambasadorów i szefów przedstawicielstw organizacji międzynarodowych, popierając w liście otwartym starania o „uświadamianie opinii publicznej” przez osoby LGBTI i inne środowiska, wyrażono też uznanie dla Marszy Równości w innych miastach w Polsce.
19. Parada Równości ruszyła ze skrzyżowania ulic Świętokrzyskiej i Marszałkowskiej. Trasa obejmowała plac Konstytucji, ul. Waryńskiego, Trasę Łazienkowską, później pochód skręcił w al. Niepodległości i przez Chałubińskiego, Al. Jerozolimskie i ul. Emilii Plater wróciła do „kolorowego miasteczka”.
Jak podała policja, nie odnotowano żadnych poważniejszych zdarzeń i naruszeń prawa w czasie zabezpieczania imprezy.
Paradę wsparły m.in. Google, MTV Pride, Nielsen, IBM, Procter&amp;Gamble, Microsoft, „Vogue” czy pracownicy Discovery. Z tej okazji „Gazeta Wyborcza” przygotowała specjalne wydania swojego newslettera dla społeczności LGBT+, a Sprite wprowadził limitowaną edycję puszki z logo w kolorach tęczy. Dziennikarze OKO.press pojawili się na Paradzie z billboardem sfinansowanym z ugody z TV Republika.
Niektórzy celebryci, m.in. Natalia Siwiec, Maciej Musiał czy Julia Wieniawa, którzy wyrazili poparcie dla Parady, zostali skrytykowani przez część swoich obserwatorów w mediach społecznościowch. Zwrócono także uwagę na manipulacje i niedopowiedzenia Wiadomości TVP w materiałach dotyczących Parady i innych akcji na rzecz osób LGBT.
Arcybiskup Marek Jędraszewski stwierdził, że „Parady równości są nie tylko całkowitym zaprzeczeniem piękna samego człowieka jako kobiety i mężczyzny, ich człowieczeństwa [...] Stały się prawdziwymi seansami pogardy i nienawiści”. Z kolei rzecznik Konferencji Episkopatu Polski Paweł Rytel-Andrianik stwierdził, że wydarzenia do jakich doszło na Paradzie, miały znamiona bluźnierstwa. Szymon Niemiec, który prowadził w jej trakcie nabożeństwo ekumeniczne, przypomniał, że jest kapłanem Zjednoczonego Ekumenicznego Kościoła katolickiego, a uroczystość przed przemarszem odprawiał od 9 lat. Zdaniem niektórych, miał dopuścić się parodii mszy i ją sprofanować. Sam Niemiec odcina się od zarzutów, podkreślając, że nie była to msza. W nabożeństwie brało udział około 20 osób, trwało ono około 45 minut.
Odwołana Parada Równości w 2020 ze względu na COVID-19.
Planowana na 20 czerwca 2020 roku Parada Równości nie odbyła się ze względu na pandemię COVID-19.
Parada Równości w 2021.
Parada Równości odbyła się 19 czerwca. Podobnie jak w 2019 roku patronat nad imprezą objął prezydent stolicy Rafał Trzaskowski.
Parada Równości w 2022.
Parada Równości odbyła się 25 czerwca. Podobnie jak w latach minionych, patronat nad imprezą objął prezydent stolicy Rafał Trzaskowski. Prezydent wspomniał o toczącej się wojnie w Ukrainie i że w tegorocznej paradzie uczestniczą również Ukraińcy z marszu równości z Kijowa. Powitał też gości z zagranicy: z ambasad, przedstawiciela brytyjskiego premiera Borisa Johnsona do spraw równości i komisarz do spraw równości KE Helenę Dalli. Komisarz stwierdziła, że należy wprowadzić przepisy przeciwko mowie nienawiści i zwróciła uwagę na to, że Komisja Europejska po raz pierwszy ma strategię wspierania społeczności LGBT. Wspomniała o strzelaninie, do której doszło minionej nocy w klubie gejowskim w Oslo, w której zginęły dwie osoby.
Parada ruszyła ulicą Marszałkowską do placu Konstytucji, a następnie ul. Waryńskiego, aleją Armii Ludowej. Pochód skręcił w al. Niepodległości i przez Chałubińskiego, al. Jana Pawła II. Ostatecznie ul. Świętokrzyską uczestnicy parady powrócili około godziny 16.30 do parku Świętokrzyskiego.
Kontrowersje wobec wykluczenia Rosjan.
Kontrowersje medialne i społeczne wywołało oficjalne wykluczenie z udziału w Paradzie Równości antyputinowskiej organizacji „Za Wolną Rosję”, która uczestniczyła w tym wydarzeniu co roku. Organizatorzy zabronili uczestniczenia w przemarszu pod barwami flagi biało-niebiesko-białej, będącej symbolem rosyjskiej opozycji demokratycznej. Organizacja „Za Wolną Rosję” nie zgodziła się na udział anonimowy, uznając go za nieuzasadniony przejaw wykluczenia społecznego. Sprawa była komentowana przez media jako przejaw ksenofobii oraz złamanie zasad otwartości, inkluzywności i równości.
Fundacja „Wolontariat Równości” (organizator parady) nie ustosunkowała się oficjalnie do tej sytuacji, a część krytycznych komentarzy w dyskusji na jej profilu w portalu Facebook zostało przez nią usunięte. W odpowiedziach na tek komentarze organizatorzy ograniczali się do zaprezentowania oświadczenia ukraińskiego współorganizatora wydarzenia. .

</doc>
<doc id="48158" url="https://pl.wikipedia.org/wiki?curid=48158" title="Fiat 126p">
Fiat 126p



</doc>
<doc id="48159" url="https://pl.wikipedia.org/wiki?curid=48159" title="Izoterma">
Izoterma



</doc>
<doc id="48160" url="https://pl.wikipedia.org/wiki?curid=48160" title="Osobliwość">
Osobliwość



</doc>
<doc id="48161" url="https://pl.wikipedia.org/wiki?curid=48161" title="Sam (motoryzacja)">
Sam (motoryzacja)

Sam (także: "samopał", "papaj") – autarkiczny pojazd, przeważnie samochód, motocykl lub ciągnik wykonany samodzielnie lub w warsztacie. 
Charakterystyka.
Wykonywany jest w jednym egzemplarzu, rzadziej małej serii, najczęściej jako przejaw wieloaspektowych niedostatków w zaopatrzeniu indywidualnych gospodarstw rolnych. Powstaje przez gruntowną przeróbkę seryjnego pojazdu lub zbudowanie od podstaw. W Polsce pojazd marki „SAM” w myśl ustawy Prawo o ruchu drogowym jest pojazdem zbudowanym przy wykorzystaniu nadwozia, podwozia lub ramy, konstrukcji własnej. W budowie wykorzystuje się wiele podzespołów pojazdów seryjnych. Nazwa wywodzi się od popularnego w latach 50. XX wieku w Polsce konkursu tygodnika Motor o nazwie Samochód Amatorski Motoru, w którym redakcja czasopisma prezentowała konstrukcje wykonane własnoręcznie przez robotników czy rzemieślników.
Konstrukcje typu SAM użytkowane są w wielu krajach, np. w Czechach, na Słowacji, na Ukrainie, w Chinach, a jednostkowo także w Niemczech, czy Stanach Zjednoczonych. Na terenie Niemiec, Francji, Włoch, Austrii, czy Norwegii, zwłaszcza po zakończeniu II wojny światowej, budowano SAM-y na bazie adaptacji samochodów-furgonów (odcinano tył pojazdu, dokładano drugą skrzynię biegów zwiększającą przełożenie i zakładano większe koła z rolniczym ogumieniem). 
W Polsce.
W Polsce pierwsze ciągniki typu SAM pojawiły się po zakończeniu II wojny światowej, bazując na częściach pozostawionych, czy porzuconych pojazdów wojskowych, zwłaszcza Dodgeów, Willysów, czy nawet motocykli. Po wyeksploatowaniu były likwidowane, stąd nie udało się w Polsce spotkać maszyny starszej niż zbudowana po 1950. W dekadach późniejszych wykorzystywano głównie silniki rolnicze, części i podzespoły od różnych pojazdów, w tym maszyn rolniczych, części ciągnikowe i motocyklowe. Rzadko stosowano części fabrycznie nowe. Duży rozwój wytwórczości pojazdów autarkicznych przyniosły lata 60. XX wieku, a apogeum ich rozwoju to lata 70. i 80. XX wieku. Np. w 1984 indywidualni rolnicy wykupili 94% polskiej produkcji silników rolniczych małej mocy, z czego większość przeznaczono do budowy SAM-ów. Przyczyną zapotrzebowania na samopały były m.in. działania władz PRL - torpedowanie udanych konstrukcji rodzimych (np. Ursus "U") przy jednoczesnym fatalnym przygotowaniu produkcji licencyjnej (Massey Ferguson). SAM-y budowane były najczęściej przez lokalnych rzemieślników (często na bazie dawnych zakładów kowalskich), a także przez chłopów na własny użytek, czy użytek sąsiadów. Najpłodniejsi wytwórcy, utrzymujący się z budowy samopałów, zbudowali w ciągu swej działalności po około trzysta pojazdów. Do twórców tych należeli m.in. Józef Mucha z Tarnowa, czy Tadeusz Ząbek z Łącka. W latach 80. XX wieku w Polsce użytkowano, według różnych źródeł, od 30 do 100 tysięcy maszyn. Z wyjątkiem Podhala i okolic Krosna nie były to pojazdy nigdzie rejestrowane. Po 1989, w warunkach dalszych niedostatków ekonomicznych na wsi, produkcja nie ustała. Zaczęto wtedy stosować w większej mierze części od zagranicznych producentów. Kres masowej budowie pojazdów autarkicznych położył atrakcyjny finansowo import używanych ciągników z zagranicy. Dziś SAM-y są nadal eksploatowane, a w latach po roku 2000 przesunęły się one do gospodarstw użytkujących wcześniej tylko siłę zwierząt pociągowych lub nie posiadających żadnej takiej siły. Marginalnie nadal działają warsztaty produkujące samopały.
Rozkład zjawiska eksploatacji SAM-ów na mapie Polski pokrywa się z obszarami o najbardziej rozdrobnionym rolnictwie. Najwięcej eksploatowano ich na południu kraju, a zwłaszcza na podgórzach, a najmniej w Polsce zachodniej (miejscami było to zjawisko tam nieznane). Regionami o znacznym wykorzystaniu samopałów były Małopolska i Polska centralna, w tym Radomskie. 
Obecnie ciągniki „SAM” są wykorzystywane głównie w rolnictwie i ogrodnictwie, najczęściej bez homologacji i rejestracji – stąd nie są dopuszczone do ruchu drogowego po drogach publicznych. Rejestracja pojazdu wymaga badań technicznych. W Polsce zakres badań umożliwiających dopuszczenie do ruchu określa rozporządzenie Ministra Infrastruktury z dnia 22 października 2004 r. (Dz.U. nr 238, poz. 2395) w sprawie badań zgodności pojazdów zabytkowych i pojazdów marki „SAM” z warunkami technicznymi.
Zastrzeżenia dotyczące rejestracji:
Zainteresowanie samopałami wśród etnologów i turystów w Polsce datuje się od lat 70. XX wieku. Pierwszą prezentacją SAM-ów dla publiczności była wystawa ciągników chłopskich w Czorsztynie w 1973. Największą polską kolekcją SAM-ów dysponuje Muzeum Wsi Radomskiej w Radomiu. Naukowym przyczynkiem do badania tematu była praca doktorska Łukasza Skąpskiego "Maszyny" z 2005 w formie wystawy zdjęć 150 ciągników z Podhala prezentowana w Polsce oraz w Berlinie.
W kulturze popularnej.
Pojazd marka SAM pojawia się w filmach:

</doc>
<doc id="48162" url="https://pl.wikipedia.org/wiki?curid=48162" title="Juliana (królowa Holandii)">
Juliana (królowa Holandii)

Juliana, właśc., nid.: Juliana Louise Emma Marie Wilhelmina (ur. 30 kwietnia 1909 w Hadze, zm. 20 marca 2004 w Baarn) – królowa Holandii.
Życiorys.
Jedyna córka królowej Wilhelminy i księcia Henryka. Panowała w Holandii od 6 września 1948 do 30 kwietnia 1980 (od chwili abdykacji matki do własnego ustąpienia z tronu). Żona niemieckiego księcia Bernharda Lippe-Biesterfeld, matka czterech córek:
Matka przyszłej królowej Juliany robiła wszystko, aby jej córka nie zaznała podobnie smutnego losu jak ona i by mogła się bawić z dziećmi w swoim wieku. Następczyni tronu była wychowywana w prostocie na dworze bliskim zwykłym ludziom. Uzyskała tytuł doktora nauk politycznych i bardzo sumiennie przygotowywała się do przyszłej roli królowej.
Ród królewski Orange-Nassau i naród holenderski ze wzruszeniem przyjęli ślub księżniczki i księcia Bernarda von Lippe-Biesterfelda. We wszystkich butonierkach i na wszystkich sukniach pojawiły się pomarańczowe wstążki, a ulice i place Hagi były udekorowane wielkimi oświetlonymi kolumnami. Młoda para udała się w podróż poślubną do Polski, przebywając m.in. w Krakowie, Krynicy, Nawojowej i Iwnie.
W 1948 królowa Wilhelmina abdykowała na rzecz córki. Nowa królowa uciekła ze smutnego pałacu w Hadze, by wieść na wsi spokojne i skromne życie wraz z księciem Bernardem i czterema córkami.
Holendrzy bardzo kochali Julianę, ale sprawa niepiśmiennej znachorki Greet Hofmans wprowadzała w 1956 zagrożenie dla jej tronu. Królowa zwróciła się do niej o pomoc w leczeniu córki Krystyny, dotkniętej ślepotą. Znachorka – swego rodzaju Rasputin w spódnicy – zdobyła w niedługim czasie taki wpływ na królową Julianę, że zaczęła mieszać się do spraw państwowych, doprowadzając do dymisji rządu. Juliana zamierzała abdykować, w końcu jednak pozostała na tronie, idąc za radami rządu, który domagał się odsunięcia Greet Hofmans.
30 kwietnia 1980 królowa Juliana abdykowała – po trzydziestu dwóch latach panowania – na rzecz córki Beatrix. Juliana ogłosiła swą decyzję 31 stycznia 1980 za pośrednictwem telewizji: „Nie byłoby rozsądne z mojej strony dalsze sprawowanie mej funkcji, gdyż wcześniej czy później siły człowieka zaczynają się wyczerpywać i nie mogę wykonywać swojej pracy tak jak dawniej”.
Podobnie jak matka, Wilhelmina, Juliana zrezygnowała z tytułu „królowej matki”, by powrócić do dawnego tytułu księżniczki Holandii. Wybiera dzień swoich siedemdziesiątych pierwszych urodzin i święto narodowe, by podpisać akt abdykacji i wygłosić z królewskiego balkonu swe ostatnie przemówienie: „Zrezygnowałam właśnie z tronu. Przedstawiam wam Beatrix, waszą nową królową. Jestem szczęśliwa, że mogę przekazać jej władzę, gdyż wiem, że znajdzie się w dobrych rękach”.
W 1937 odznaczona Orderem Orła Białego.

</doc>
<doc id="48163" url="https://pl.wikipedia.org/wiki?curid=48163" title="Zygmunt Kubiak">
Zygmunt Kubiak

Zygmunt Kubiak (ur. 30 kwietnia 1929 w Warszawie, zm. 19 marca 2004 tamże) − polski pisarz, eseista, tłumacz, propagator kultury antycznej, wykładowca Uniwersytetu Warszawskiego, sekretarz Ogólnopolskiego Klubu Postępowej Inteligencji Katolickiej.
Życiorys.
Urodził się i dzieciństwo spędził w Warszawie na Grochowie. Absolwent VI Miejskiego Gimnazjum i Liceum im. Powstańców Warszawy w Warszawie. Stopień doktora uzyskał w 1994 na Wydziale Polonistyki Uniwersytetu Warszawskiego, na podstawie rozprawy pt. "Studia nad twórczością Klemensa Janickiego i Jana Kochanowskiego" (promotor: Janusz Pelc).
Autor "Mitologii Greków i Rzymian" (1997, finał Nagrody Literackiej Nike 1998); "Brewiarza Europejczyka" (1998), "Literatury Greków i Rzymian" (1999), "Dziejów Greków i Rzymian" (2003); przełożył m.in. "Eneidę". W 1978 opublikował w Instytucie Wyd. „Pax” przekład Wyznań Augustyna z Hippony. W kolejnych latach kilkakrotnie wznawiany w tym wydawnictwie, następnie, od 1994 w „Znaku”. Ostatnie dzieła, które miał w planach, to książka o Janie Kochanowskim oraz przekład "Nowego Testamentu" (ukazała się jedynie "Ewangelia według św. Łukasza," Świat Książki 2004).
Autor przekładów wierszy greckiego poety Konstandinosa Kawafisa. Pracy nad przekładem wszystkich 253 wierszy Kawafisa poświęcił ponad 30 lat. Wydał także antologie "Muza grecka" (1960), "Muza rzymska" (1963) i "Antologię Palatyńską" (1978) z własnymi przekładami literatury antyku oraz "Antologię poezji nowogreckiej" (1970). Poza tym tłumaczył z języka angielskiego: "Poezje wybrane" Williama Blake'a (1991) oraz antologię "Twarde dno snu. Tradycja romantyczna w poezji języka angielskiego". Przełożył "Tragedię hiszpańską" Thomasa Kyda (w antologii "Dramat elżbietański").
W 1997 został odznaczony Krzyżem Komandorskim Orderu Odrodzenia Polski. Był laureatem Nagrody Kościelskich za 1963 rok. W 2000 otrzymał nagrodę literacką im. Władysława Reymonta. Członek Stowarzyszenia Pisarzy Polskich.
Pochowany na cmentarzu leśnym w Laskach.
Życie prywatne.
Syn Franciszka Kubiaka (1895–1946) i Cecylii z Damięckich (1895–1969). Mąż Hanny z d. Ramuk (1932–2006), ojciec m.in. Moniki Kubiak, brat poety Tadeusza Kubiaka oraz historyka Janusza Stefana Kubiaka.
Przekłady.
Zygmunt Kubiak wielokrotnie wracał do dzieł wcześniej przez niego przekładanych i nieraz gruntownie je zmieniał – same choćby wybory z "Antologii palatyńskiej" ewoluowały w ciągu lat stylistycznie oraz pod kątem zawartości. "Twarde dno snu..." jest natomiast kompilacją większości wierszy poetów anglojęzycznych, których Tłumacz wydawał wcześniej oddzielnie w mniejszych zbiorkach. Poniższy wykaz zawiera wersje, które jako ostatnie ukazały się za życia autora.

</doc>
<doc id="48164" url="https://pl.wikipedia.org/wiki?curid=48164" title="Pescara">
Pescara

Pescara – miasto w środkowo-wschodnich Włoszech, ośrodek administracyjny prowincji Pescara i największe miasto regionu Abruzja. Położone jest nad ujściem rzeki Pescara do Adriatyku, ok. 155 km na wschód od centrum Rzymu. Zamieszkiwane przez ok. 120 tys. mieszkańców. Starożytne Aternum. Występuje tutaj przemysł maszynowy, metalowy, chemiczny, cementowy, ceramiczny, włókienniczy, spożywczy. Pescara jest też ośrodkiem turystycznym. Znajduje się tu muzeum pisarza i polityka Gabriela d’Annunzia (w jego rodzinnym domu). 
Transport.
Pod Pescarą znajduje się port lotniczy Pescara obsługujący ruch regionalny oraz międzynarodowy.
Głównym dworcem miasta jest Pescara Centrale. Innymi ważniejszymi stacjami kolejowymi są: Pescara Porta Nuova i Pescara Tribunale.
Z parkingu przed dworcem kolejowym od 1 grudnia 2022 r. kursuje codzienne połączenie autobusowe ITA Airways do iz Port lotniczy Rzym-Fiumicino, umożliwiające połączenie z węzłem komunikacyjnym linii lotniczej 
Sport.
Odbywały się tu Igrzyska Śródziemnomorskie 2009, a także Puchar Świata w Chodzie Sportowym 1965. Corocznie w mieście odbywa się jednodniowy wyścig kolarski Trofeo Matteotti.
W Pescarze funkcjonuje klub piłkarski Delfino Pescara 1936, występujący w Serie B (drugiej w hierarchii lidze włoskiej). Mecze domowe rozgrywa na stadionie Stadio Adriatico o pojemności ponad 20 000 widzów.
W mieście dawniej funkcjonował tor Formuły 1 - Pescara Circuit.

</doc>
<doc id="48167" url="https://pl.wikipedia.org/wiki?curid=48167" title="Miasta dla rowerów">
Miasta dla rowerów

Miasta dla rowerów – ogólnopolska sieć, porozumienie organizacji, instytucji i osób działających na rzecz praw rowerzystów i popularyzacji roweru jako przyjaznego dla środowiska środka transportu w mieście. „Miasta dla rowerów” (wcześniej „międzymiastówka rowerowa”) powstały w 1995 roku na spotkaniu w Krakowie. Początkowo działała w ramach Fundacji Wspierania Inicjatyw Ekologicznych, od 1998 roku w ramach Zarządu Głównego Polskiego Klubu Ekologicznego.
Stowarzyszenie na rzecz Ekologicznej Komunikacji „Sekcja Rowerzystów Miejskich”.
Sekcja Rowerzystów Miejskich początkowo działała jako część Poznańskiego Towarzystwa Cyklistów, po roku weszła w struktury Okręgu Wielkopolskiego Polskiego Klubu Ekologicznego. Od 1997 roku jest osobnym stowarzyszeniem, które posiada osobowość prawną.
Główne cele stowarzyszenia to promocja roweru jako środka komunikacji miejskiej i działania na rzecz tworzenia infrastruktury dla ruchu rowerowego w mieście i poza nim (miejskie i turystyczne drogi rowerowe, parkingi dla rowerów itp.).
Sekcja Rowerzystów Miejskich organizuje demonstracje i inne imprezy rowerowe, prowadzi korespondencję i uczestniczy w spotkaniach z władzami miasta i projektantami dróg rowerowych, współpracuje z mass mediami i prowadzi działalność wydawniczą. Ważne miejsce w kalendarzu imprez organizowanych przez SRM zajmuje rowerowe powitanie wiosny, podczas którego topiona jest nietypowa marzanna symbolizująca wybrany problem komunikacyjny dotyczący ruchu rowerowego.
Bractwo Rowerowe.
Bractwo Rowerowe zarejestrowano w 2003 roku w Radomiu. Cele działalności Bractwa to zachęcanie do używania środków transportu mało uciążliwych dla otoczenia, działanie na rzecz budowy infrastruktury rowerowej oraz popieranie wszelkich przedsięwzięć zmierzających do poprawy stanu środowiska życia człowieka. Bractwo współpracuje z Urzędem Miejskim, Miejską Pracownią Urbanistyczną i Centrum Edukacji Ekologicznej w Radomiu. Zabiera głos w środkach masowego przekazu, między innymi w stałym cyklu felietonów w tygodniku „7 Dni”. Współorganizuje Radomską Masę Krytyczną. Bractwo urządza wycieczki rowerowe w okolice Radomia oraz inne imprezy integracyjne dla środowiska Radomskich rowerzystów.
Zielone Mazowsze.
Zielone Mazowsze to ekologiczna organizacja pozarządowa założona w roku 1994 w Warszawie. Zajmuje się przede wszystkim promocją zrównoważonego transportu, czyli modelem rozwoju przestrzeni miejskiej i infrastruktury transportowej ogólnokrajowej, która umożliwia sprawne poruszanie się bez konieczności degradacji środowiska i przestrzeni. Przejawia się to w lobbowaniu na rzecz ścieżek rowerowych oraz sprawnego systemu komunikacji miejskiej i kolejowej.
Najbardziej znaną akcją Zielonego Mazowsza jest comiesięczny przejazd rowerzystów po ulicach Warszawy znany jako Warszawska Masa Krytyczna. Demonstracja na rzecz traktowania rowerów jako równouprawnionych uczestników ruchu, zarówno pod względem prawa jak i infrastruktury, rusza w ostatni piątek każdego miesiąca o 18:00 z Placu Zamkowego.
Obywatelski Ruch Ekologiczny (ORE).
Obywatelski Ruch Ekologiczny (ORE) – powstał ok. 1996 roku w Łodzi, obecnie nieaktywny. W ramach sieci Miasto dla Rowerów, ORE organizowała Łódzką Masę Krytyczną, budowała parkingi rowerowe, działała na rzecz rozbudowy sieci dróg rowerowych w Łodzi, prowadziła działania propagandowe na rzecz promowania ruchu rowerowego, oraz organizowała w Łodzi Europejski dzień bez samochodu.
Działalność ORE wykraczała znacznie poza ramy działań na rzecz ruchu rowerowego i ta część jego działań stanowiła tylko jeden, nie najważniejszy kierunek działań tego ruchu. ORE współtworzyła czasopismo „Obywatel”.
Raciborska Inicjatywa Rowerowa SOFT CITY.
Inicjatywa powstała po drugiej raciborskiej masie krytycznej w 2008 roku. Celem jest nadanie miastu nowego charakteru, przede wszystkim poprzez otwarcie na transport ekonomiczny i ekologiczny. 25 kwietnia 2009 roku SOFT CITY zorganizowało trzecią edycję raciborskiej masy, w której wzięło udział 500 rowerzystów – co być może jest najlepszym wynikiem w Polsce, biorąc pod uwagę proporcje pomiędzy liczbą uczestników a mieszkańców

</doc>
<doc id="48169" url="https://pl.wikipedia.org/wiki?curid=48169" title="Forint">
Forint

Forint (węg. "magyar forint") – oficjalna waluta Węgier. Kod walutowy ISO 4217: HUF.
Po raz pierwszy forint pojawił się na Węgrzech w XIII wieku. Od 1868 do 1892 był węgierskim odpowiednikiem austriackich guldenów (w ramach monarchii austro-węgierskiej) i dzielił się na 100 krajcarów. W 1892 w jego miejsce pojawiła się korona węgierska (równa 100 fillérom), w 1926 zastąpiona pengő.
Ponownie forint został wprowadzony w 1947 roku, po hiperinflacji w latach 1945–1946.
Historycznie 1 forint równy jest 100 fillérom, lecz od 1999 roku filléry wycofano z obiegu z powodu znikomej ich wartości. 1 marca 2008 wycofano dodatkowo monety o nominale 1 i 2 forinty. 15 czerwca 2009 roku wycofano z obiegu banknot 200 forintów, a zastąpiono go monetą. Monety w obiegu: 5, 10, 20, 50, 100, 200 forintów. Banknoty: 500, 1000, 2000, 5000, 10 000, 20 000 forintów.

</doc>
<doc id="48172" url="https://pl.wikipedia.org/wiki?curid=48172" title="Cnota">
Cnota

Cnota (w j. pl. także dzielność, sprawność) ( – "areté", ) – pozytywna cecha charakteru, stała dyspozycja człowieka ku czynom moralnie dobrym. Jej przeciwieństwem jest wada.
Obok cnót moralnych, w starożytności pojęcie to odnoszono również do doskonałości w realizowaniu przeznaczonych celów (np. cnotą noża jest jego ostrość). W nowożytności znaczenie moralne zaczęło być dominujące. 
Cnota jako pojęcie podstawowe.
Abstrakcyjne pojęcie cnoty nie występuje we wszystkich językach i kulturach. Poszczególne cnoty i wady – jako pewne cechy charakteru przypisywane osobom – należą do podstawowych pojęć moralnych, używanych zarówno w systemach etycznych, moralnym nauczaniu religijnym, jak i w potocznych wypowiedziach na temat moralności. Jest też ważnym motywem w literaturze i sztuce. W niektórych okresach historycznych (np. w brytyjskiej filozofii moralnej XVIII w.) cała moralność traktowana była jako nauka o cnotach i przywarach. Cenienie cnót i unikanie wad (pewnych cech charakteru cenionych lub ganionych) jest też powszechnie stosowane w wychowaniu dzieci.
Pojęcie.
Obok pojęcia cnoty, w użyciu są także pojęcia "sprawności" czy "dzielności". Są one często traktowane jak synonimy, choć czasem się je odróżnia (np. "cnota" to dyspozycja danej osoby, a jej praktykowanie to "sprawność"). W etyce wyróżnia się niekiedy jej dział zajmujący się cnotami: aretologię.
Cnota to cecha czy dyspozycja jakiejś osoby, mająca pozytywną wartość moralną.
Cnota jest cechą ugruntowaną, a nie powierzchowną czy przypadkową. Uzyskuje się ją poprzez nawyk i powtarzalność zachowań, świadome dokonywanie czynów moralnie dobrych, czy głęboką wewnętrzną przemianę moralną. Dzięki ćwiczeniu w cnocie czy dbaniu o nią, człowiek wzmacnia ją, a dyspozycje do kolejnych działań zgodnych z cnotą stają się silniejsze, naturalne i łatwiejsze do praktykowania. Cnota nie ma jednak charakteru czysto rutynowego czy bezrefleksyjnego, lecz zawsze podlega praktycznemu namysłowi.
Cnoty to cechy czy jakości przynależne osobom. Są związane z działaniami podmiotów: realizują się poprzez działania i są dyspozycjami (skłonnościami) ku określonym działaniom.
Cnoty nie są aksjologicznie obojętne, lecz są cechami moralnie wartościowymi, lub nawet (Nicolai Hartmann) dobrami moralnymi. Są one formą moralnej doskonałości człowieka. Przypisuje im się często wartość autoteliczną (nieinstrumentalną). Są jednak (w zależności od koncepcji) warunkiem dobrego życia, szczęścia czy też najwyższym dobrem.
Większość koncepcji cnót ma charakter elitarystyczny. Cnoty wykraczają poza to, co objęte jest obowiązkiem i stawiają przed jednostkami wyższe niż typowe wymagania. W społeczeństwach hierarchicznych (starożytność, średniowiecze) cnoty przypisane były ludziom w zależności od ich pozycji w strukturze społecznej, stanu czy klasy społecznej. Współczesne koncepcje cnót (np. Max Scheler, Friedrich Nietzsche) odchodziły od takiego ścisłego wiązania cnót z pozycją społeczną, wskazując, że zależą one raczej od dojrzałości, wrażliwości moralnej czy zdolność psychicznych i fizycznych jednostki. Elitaryzm cnót związany jest jednak nie z większymi przywilejami danej osoby, lecz z jej obowiązkami czy wyższymi standardami jakimi podlega („wysoki etos”).
Wielość cnót.
Cnót jest wiele, każda z nich ma określoną treść i łączą je różne relacje. Cnotą określającą, która cnota powinna być zastosowana w danej sytuacji, jest roztropność.
W niektórych koncepcjach (np. Seneki) uznawano ponadto istnienie jednej cnoty, jednoczącej je wszystkie. O ile poszczególne cnoty miały określoną treść, to cnota, na którą się składały, była ich jednością, pełnią i harmonią.
Katalogi cnót.
Katalogi cnót to zbiory cnót, często uszeregowanych hierarchicznie. Układano je od czasów starożytnych. Relacjom pomiędzy cnotami przypisywano często znaczenie symboliczne, metafizyczne czy religijne.
Katalogi cnót odwoływały się do symbolicznego znaczenia poszczególnych liczb: trójki (np. trzy cnoty teologalne), czwórki (cztery cnoty kardynalne) i siódemki (siedem cnót głównych).
Najważniejszym katalogiem cnót było siedem cnót głównych. Katalog ten został ustalony w średniowiecznej filozofii moralnej, z połączenia czterech cnót kardynalnych (roztropności, sprawiedliwości, umiarkowania i męstwa) i trzech teologalnych (wiary, nadziei i miłości). Katalog cnót kardynalnych został ustalony w starożytności przez Platona (a rozwinięty przez stoików i Cycerona). Z kolei katalog cnót teologalnych (teologicznych, boskich) pochodzi z pism Pawła z Tarsu, m.in. z Pierwszego listu do Koryntian.
Historia koncepcji.
Starożytność.
W starożytnej grece "areté" oznaczała pewną doskonałość, którą przypisywano przedmiotom czy ludziom. W jednym ze znaczeń, wiązała się ona z doskonałym wypełnianiem powinności związanych z rolą społeczną jednostki, wynikającymi z jej urodzenia. Z tego znaczenia wyewoluowała "areté" jako cnota moralna, będąca centralnym pojęciem etyki starożytnej.
Początkowo "areté" oznaczała męstwo i bohaterstwo, a także tężyznę i sprawność fizyczną (stąd tłumaczona bywa jako dzielność czy mężność), co związane było z wojowniczym charakterem społeczeństw w okresie archaicznym. Posiadanie cnoty (bycie "agathoi") było utożsamiane z byciem arystokratą.
Wraz z odejściem od kultury arystokratyczno-wojowniczej i rozwojem osiadłego życia miejskiego skoncentrowanego na polis (w okresie klasycznym), "areté" stało się ogólną zaletą moralną, wychwalaną i analizowaną przez poetów i filozofów. Zaczęto wyróżniać wiele cnót, które opisywano i zestawiano ze sobą. Sofiści rozumieli ją jako pewną praktyczną zdatność do osiągania celów. Za sprawą Sokratesa "areté" zyskało znaczenie bliskie współczesnej "cnocie". Stała się ona zaletą moralną, dostępną każdemu człowiekowi.
W epoce klasycznej pojawił się również problem, na ile cnoty można się nauczyć. Dla Sokratesa, uznającego intelektualizm etyczny, cnota była wiedzą moralną i można ją było nabyć. Późniejsi autorzy, np. Platon i Arystoteles, odeszli jednak od tego poglądu, uznając obok części rozumnej duszy również część nierozumną, a części cnót nie da się nabyć przez naukę, choć można się w nich ćwiczyć.
Platon przedstawił rozbudowaną koncepcję cnót moralnych, łącząc je ze swoją koncepcją idei i życiem politycznym greckiej polis. To on, w IV księdze "Państwa", ustalił listę czterech cnót naczelnych (później nazwanych "kardynalnymi") (mądrości, męstwa, umiarkowania i sprawiedliwości, które zarazem odpowiadały częściom duszy oraz stanom społecznym.
Szczegółowej analizy i klasyfikacji cnót dokonał Arystoteles. W przeciwieństwie do większości autorów, nie uznawał on cnoty za cechę prostą, która może podlegać maksymalizacji, ale za punkt środkowy, harmonię, pomiędzy dwoma skrajnościami. Cnota nie może więc być maksymalizowana, lecz polega na zachowywaniu umiaru, właściwej miary.
Arystoteles podzielił cnoty na: "dianoetyczne" (intelektualne), które są skutkiem doświadczenia oraz "etyczne" (moralne), które są skutkiem przyzwyczajenia.
Rozbudowaną analizę cnót i ich relacji przedstawili stoicy. Greckie koncepcje uległy następnie latynizacji, przede wszystkim dzięki pismom Cycerona i w tej łacińskiej postaci zostały przyjęte w średniowieczu. Popularna (również u średniowiecznych pisarzy chrześcijańskich) była definicja Cycerona, zgodnie z którą cnota to „sprawność duszy zgodna z naturą, miarą i rozumem”.
W etyce rzymskiej ważną rolę pełniła virtus – cnota wyrażająca męskość, odwagę, stanowczość i siłę charakteru.
Chrześcijaństwo.
W języku hebrajskim nie było odpowiednika pojęcia cnoty i chrześcijańskie koncepcje opierały się na recepcji niektórych idei etycznych filozofów starożytnych (przede wszystkim stoickich i platońskich), zlatynizowanych w pismach Cycerona (szczególnie "De officiis"). Cnoty stały się jednym z głównych pojęć moralnych chrześcijaństwa, wykorzystywanym m.in. do alegorycznej interpretacji Pisma Świętego.
Rozwinęła się również teologiczna refleksja nad cnotami, np. w dziełach Augustyna z Hippony. W dziele "O obyczajach Kościoła Katolickiego i obyczajach manichejczyków" (387–388) zinterpretował on starożytne cnoty kardynalne jako formy miłości wobec Boga. Wskazał również, że cnoty nie mające związku z Bogiem nie są prawdziwymi cnotami, przez co ustalił nowe, różne od antycznych, podstawy chrześcijańskiej etyki cnót. Zgodnie z tym uznano m.in., że część istotnych cnót nie jest nabywana samodzielnie przez człowieka (cnoty nabyte), lecz została przekazana mu przez Boga (cnoty wlane, "virtutes infusae") mocą łaski uświęcającej. Takie były m.in. cnoty teologalne polegające na bezpośrednim zjednoczeniu człowieka z Bogiem.
W późniejszej filozofii scholastycznej wykształciły się dwa nurty chrześcijańskiej refleksji nad cnotami: augustiańska i arystotelejska. Rozwój scholastycznej refleksji nad cnotą znalazł ukoronowanie w Sumie teologicznej Tomasza z Akwinu, a do przedstawionej tam koncepcji cnót odwołuje się także współczesna katolicka filozofia moralna.
Nowożytność.
Filozofia renesansu, sięgająca chętnie do pojęć i koncepcji starożytnych, uczyniła z pojęcia cnoty jedno z centralnych pojęć etycznych. Nowożytny republikanizm (np. Niccolò Machiavelli) oparty był na pojęciu cnoty politycznej ("Virtù"), która obok znaczenia moralnego, rozumiana była również jako faktyczna zdolność sprawowania władzy. Jednocześnie, cnota była ważnym motywem dzieł literackich, malarstwa i rzeźby. W oświeceniu cnota stała się synonimem moralności.
Z końcem XVIII wieku, pojęcie cnoty zaczęło jednak tracić na znaczeniu. Immanuel Kant starał się zredefiniować to pojęcie w swojej teorii etycznej, jednak jego następcy zaczęli się obywać bez niego. Również rozwijający się utylitaryzm traktował najczęściej cnotę instrumentalnie lub ją marginalizował. W XIX wieku dominujące stały się etyki oparte na pojęciu dobra i na zasadach postępowania.
Współczesność.
Pojęcie cnoty było rozwijane przez filozofów niemieckich, m.in. Friedricha Nietzschego, Nicolaia Hartmanna czy Maxa Schelera. W kulturze i potocznej świadomości niemieckiej ważną rolę odgrywały cnoty pruskie, czyli zestaw charakterystycznych cech moralnych tworzących pruską (niemiecką) tożsamość.
Dominujący nurt etyki długo marginalizował pojęcie cnoty. W 1930 Charlie Dunbar Broad zaproponował wpływowy podział teorii etycznych na dwie kategorie: teleologiczne (konsekwencjalistyczne) i deontologiczne. W tym podziale, etyka cnót została pominięta.
Ponowne odkrycie i odrodzenie etyki cnót nastąpiło w drugiej połowie XX w. W 1958 Elizabeth Anscombe opublikowała wpływowy artykuł "Modern Moral Philosophy", w którym krytycznie oceniła ówczesne teorie etyczne i postulowała powrót do badań nad cnotami. Apel Anscombe został podjęty przez innych autorów, m.in. Alasdaira MacIntyre'a (szczególnie praca "Dziedzictwo cnoty", 1981), Philippę Foot, Edmunda Pincoffa, co doprowadziło do powstania współczesnej etyki cnót.
Współczesna religijna filozofia moralna.
Katolicyzm.
Pojęcie cnoty gra ważną rolę w katolickiej teologii i filozofii moralnej. Opiera się ono w głównej mierze na pracach Tomasza z Akwinu, który z kolei opierał się na schrystianizowanych koncepcjach starożytnych (w dużej mierze na Arystotelesie).
Cnota jest trwałą sprawnością moralną osoby, dzięki której przestrzeganie zasad moralnych staje się łatwe. Osoba jest w tym pewna – nawet wobec okoliczności niesprzyjających. Bycie kimś prawym, wiernym dobru moralnemu, sprawia człowiekowi, który posiadł cnoty, wewnętrzną przyjemność.
Katolicka teologia moralna dzieli cnoty na nadprzyrodzone i przyrodzone. Cnoty nadprzyrodzonego pochodzenia są wzbudzane w chrześcijaninie przez łaskę. Są nimi trzy cnoty teologalne. Cnoty naturalnego pochodzenia, to "cnoty kardynalne" oraz cnoty pochodzące od nich, tradycyjnie zwane ich "córkami". Wyróżnia się także zdolności moralne chrześcijanina, które ocenia się jako przekraczające normalną sprawność moralną osoby wierzącej (cnoty heroiczne), a które miały cechować np. świętych i męczenników.
Świadkowie Jehowy.
Według Świadków Jehowy cnota oznacza dobroć wprowadzaną w czyn, doskonałość i czystość moralną oraz prawość czynów i myśli. Wiąże się z pozytywnym działaniem, nie tylko unikaniem grzechu, ale też dążeniem do tego, co dobre (Flp
4:1). Opiera się na miłości do Jehowy Boga, właściwym postępowaniu według norm ustalonych przez Boga i okazywaniu ich w myślach, słowach i czynach. Cnota przyczynia się do okazywania cierpliwości, wyrozumiałości i współczucia oraz budowania wiary.
Etyka cnót.
Etyka cnót (etyka aretaiczna) jest typem teorii etycznych, dla którego centralnym pojęciem jest cnota, lub moralne cechy charakteru. Wraz z etykami deontologicznymi i konsekwencjalistycznymi należy do najważniejszych typów teorii etycznych.
Etycy cnót krytykują inne tradycje etyczne za pomijanie roli podmiotu, nadmierne skupienie się na regułach postępowania, które są oceniane i uzasadniane w sposób abstrakcyjny. Krytykowali również ich formalizm i nadmiernie racjonalistyczne ujęcie podmiotu.
Obok problemów typowych dla wszystkich teorii etycznych (rozwiązywanie problemów moralnych), etyka cnót ma swoje problemy specyficzne:
Ikonografia.
Cnoty były częstym tematem i motywem w sztukach pięknych. Ich ikonografia i symbolika przedstawień rozwijały się od starożytności. Cnoty były personifikowane i przedstawiane alegorycznie. Cnoty najczęściej przedstawiano jako kobiety (choć przedstawienie ich jako postaci męskich lub grupy mężczyzn i kobiet nie było rzadkością).
W starożytności powstało kilka schematów ikonograficznych, w których występowały personifikacje cnót, np. poeta ze swą muzą czy władca w towarzystwie cnót politycznych.
Wśród pierwszych chrześcijan (katakumby San Gennaro) cnoty przedstawiano jako kobiety w bieli przeciwstawiane wadom (kobietom w czerni). Ponieważ nie miały wyróżniających atrybutów, nie miały charakteru indywidualnego. Nabrały go dopiero w średniowieczu. Od średniowiecza poszczególnym cnotom przypisywane były charakterystyczne dla nich atrybuty.
W średniowieczu rozwinęła się również ikonografia grup cnót: czterech cnót kardynalnych, czy siedmiu cnót głównych (np. w postaci drzewa cnót, "arbor virtutum"). Kwitnące drzewo cnót bywało również przeciwstawiane uschniętemu drzewu wad (grzechów)
W XI–XII w. przedstawienia cnót stały się bogatsze. Do prostego zestawu atrybutów (książka, tarcza, miecz, waga, uzda) zaczęto dodawać kolejne, np. zwierzęta symboliczne. W początkowym okresie cnoty ujeżdżają lub depczą zwierzęta (które symbolizują wady lub popędy). Od XV w. zaczęły pojawiać się również zwierzęta symbolizujące same cnoty. W XII w. przedstawienia cnót zaczęto umieszczać na różnych przedmiotach związanych z religijnością: przenośnych ołtarzach, relikwiarzach, tabernakulach.
Od XIII w. powrócił późnostarożytny topos psychomachii, gdzie poszczególne cnoty tryumfują nad odpowiadającymi im wadami czy grzechami. Od XIV w. przedstawienia cnót zaczęły się pojawiać również w sztuce sepulkralnej.
W XIV–XV w. we włoskich miastach artyści zaczęli nawiązywać do starożytnego znaczenia cnót, a przedstawienia i znaczenie cnót uległy częściowej sekularyzacji. Odchodzono od jednoznacznego kojarzenia ich z chrześcijaństwem i zaczęto podkreślać ich polityczne znaczenie. Z cnotami zaczęto łączyć typowe postacie historyczne i biblijne, a także bóstwa z mitologii greckiej i rzymskiej.
W XVI w. przedstawienia cnót były już mocno świeckie i powiązane z życiem świeckim. Duży udział w rozwoju nowożytnej ikonografii miał rozwój gatunku emblematu oraz dopisywanie symboliki do przedstawień heraldycznych. Upowszechnienie symboliki cnót nastąpiło dzięki rozwojowi druku i rycinom. Bardzo popularna "Iconologia" Cesarego Ripy (1593) była ważnym źródłem symbolicznych znaczeń dla artystów baroku.
Od XVIII w. alegorie cnót w sztuce stają się coraz mniej popularne.
Krytyka.
"Cnota" jako podstawowe pojęcie etyczne, jest krytykowana przez zwolenników niearetaicznych koncepcji etycznych, a także przez badaczy spoza filozofii. Etyki oparte na cnotach zakładają, że to cnoty mają leżeć u podstaw działań ludzkich, dlatego też ich pielęgnowanie jest podstawą właściwego działania. Takie traktowanie działań spotkało się z krytyką ze strony zwolenników sytuacjonizmu w etyce, którzy wychodząc od twierdzeń psychologii i neuronauk wskazywali, że działanie ludzkie wyznaczane jest przez kontekst sytuacyjny, a takie coś jak uprzednie ludzkie dyspozycje (czy cnoty) nie ma silnych naukowych podstaw.
Wiele z etyk aretaicznych (w szczególności etyki starożytne czy religijne) ma charakter esencjalistyczny, traktując pewną listę cnót oraz dobre życie do którego prowadzą, jako jasno zdefiniowane, niezmienne i uniwersalne. Od starożytności formułowano listy i katalogi cnót, próbowano je definiować czy ustalać ich wzajemne relacje. Esencjalizm ten był przedmiotem współczesnej krytyki filozoficznej i doprowadził do prób sformułowania odmiennych koncepcji cnót (np. funkcjonalnych), nie związanych jednoznacznie z jedną, jasno zdefiniowaną koncepcją dobrego życia.
Bertrand Russell w książce "Szkice sceptyczne", w rozdziale "Szkodliwość cnotliwych ludzi" wyraża powątpiewanie, że ludzie określani „cnotliwymi”, kierujący się cnotą, czynią przeciętnie więcej dobrego niż ci niekierujący się cnotą, „występni”. Według niego człowiek idealnie cnotliwy trzyma się w każdej sprawie ogólnie przyjętych poglądów, uważa za swój obowiązek karcenie nieprawomyślności i grzechu oraz stoi na stanowisku, że władze powinny chronić obywateli przed poglądami kwestionującymi ustalony porządek. Wielkie postacie jak Galileusz, Darwin czy Spinoza byli uważani za ludzi zepsutych, „występnych” i musiał upłynąć pewien czas zanim zostali zrehabilitowani. Upraszczając, można stwierdzić, że w tym kontekście „cnotliwy jest ten, którego działalność i poglądy podobają się dzierżycielom władzy”. Kryteria cnoty uznane przez społeczeństwo wcale nie są obliczone na to, by czynić świat szczęśliwym. Można nie robić nic dobrego dla innych i mimo to być uznanym za „cnotliwego”, ponieważ w praktyce społecznej cnotę postrzega się raczej jako dyspozycję do powstrzymywania się od czynów uznawanych za grzeszne niż jako skłonność do czynienia dobra.
Etyka chińska.
Pojęcie cnoty ("de") pełni ważną rolę w filozofii chińskiej, zwłaszcza w konfucjanizmie i taoizmie. Etyka Konfucjusza oparta była na właściwym wykonywaniu ról, wpisanych w porządek społeczny i naturalny. Filozofowie chińscy poświęcili wiele uwagi opisowi i charakterystyce cnót.

</doc>
<doc id="48173" url="https://pl.wikipedia.org/wiki?curid=48173" title="Xpdf">
Xpdf

Xpdf – program do przeglądania dokumentów w formacie PDF oraz narzędzie do konwersji plików PDF na zwykły tekst lub PostScript. Xpdf został opracowany z myślą o systemach okienkowych X Window System i Motif. Elementy konsolowe (pdftops, pdftotext itd.) działają również na platformie Windows.
Główną licencją, na której rozpowszechniany jest Xpdf to GPL, choć jest możliwość zakupu programu na licencji komercyjnej za pośrednictwem Glyph &amp; Cog.
Programy bazujące na Xpdf.
Lista przykładowych programów bazujących na silniku Xpdf lub będących Front-endem dla programu Xpdf:

</doc>
<doc id="48174" url="https://pl.wikipedia.org/wiki?curid=48174" title="Równina Bielska">
Równina Bielska

Równina Bielska (także: "Wysoczyzna Bielska", 843.37) – mezoregion we wschodniej Polsce, część Niziny Północnopodlaskiej. Sąsiaduje z Doliną Górnej Narwi, Wysoczyzną Drohiczyńską i Wysoczyzną Wysokomazowiecką, a na Białorusi – z Przedpolesiem Zachodnim. Zajmuje powierzchnię ok. 2800 km².
Falistą powierzchnię równiny urozmaicają wzgórza kemowe związane z recesją zlodowacenia warciańskiego. Przez równinę przebiega dział wód Na­rwi (Narewki i Orlanki) oraz Bugu (Leśnej i Nurca). Jest to kraina przeważnie rolnicza, choć gleby nie są zbyt urodzajne.
Kraina ta posiada w znacznym stopniu zachowane w stanie naturalnym środowisko przyrodnicze, o wysokich i unikatowych walorach w skali kraju i Europy – głównie duże kompleksy naturalnych lasów oraz jeziora i bagienne doliny rzek o cennej i różnorodnej roślinności. Obszary te odznaczają się najwyższym stopniem naturalności szaty roślinnej oraz najwyższą bioróżnorodnością. We wschodniej części regionu występuje duży kom­pleks leśny Puszczy Białowieskiej. W środkowej części puszczy utworzono Białowieski Park Narodowy.
O wysokim potencjale biotycznym tego obszaru świadczy bogactwo fauny i flory oraz występowanie licznych chronionych i rzadkich gatunków roślin i zwierząt oraz obszarów określanych statusem ochrony. Wysoki stopień naturalności wynika również z samej struktury użytkowania gruntów, w której dominują obszary uznane za biologicznie aktywne, tj. łąki, pastwiska, lasy, zadrzewienia, wody i nieużytki bagienne. Ponadto obszar charakteryzuje się stosunkowo czystym powietrzem atmosferycznym i niewielkim zanieczyszczeniem środowiska.
Głównym miastem całego regionu jest Bielsk Podlaski.

</doc>
<doc id="48178" url="https://pl.wikipedia.org/wiki?curid=48178" title="Import">
Import

Import (z łac. "in" „do” + "portare" „nieść”) – zakup towarów lub usług za granicą w celu wykorzystania ich na rynku wewnętrznym (krajowym).
Zgodnie z przepisami prawa podatkowego w Polsce importem można określić zakup towarów lub usług w krajach spoza Unii Europejskiej (np. Stany Zjednoczone, Chiny), przywóz towarów z terytorium państwa trzeciego na terytorium kraju. W przypadku zakupu towarów lub usług w krajach Unii Europejskiej należy mówić o zakupie wewnątrzwspólnotowym. Mianem importu kapitału określa się również napływ kapitału do kraju z zagranicy.
Przy transakcji importu towarów, podatnik otrzymuje poza fakturą dokumenty celne (SAD lub PZC):
Import towarów podzielony jest na procedurę uproszczoną i procedurę normalną (ogólną). Przy procedurze uproszczonej, podatnik musi wykazać VAT zarówno po stronie zakupu i sprzedaży (w deklaracji VAT za okres kiedy powstał dług celny). Natomiast przy procedurze ogólnej, podatnik zobowiązany jest do wpłacenia VAT bezpośrednio do urzędu celnego lub firmy dokonującej odprawy. Naliczony VAT podatnik wykazuje w deklaracji VAT po stronie zakupów, za okres w jakim powstał ten dług.

</doc>
<doc id="48179" url="https://pl.wikipedia.org/wiki?curid=48179" title="Węgierska Partia Socjalistyczna">
Węgierska Partia Socjalistyczna

Węgierska Partia Socjalistyczna () – istniejąca na Węgrzech partia socjalistyczna. W latach 1994–1998 i 2002–2008 ugrupowanie współrządzące krajem, a w okresie 2008–2010 partia rządząca. 1 stycznia 2012 roku Zgromadzenie Narodowe, głosami partii rządzącej, uznało Węgierską Partię Socjalistyczną za organizację przestępczą.
Historia.
Powstała 9 października 1989 z reformatorskiego skrzydła Węgierskiej Socjalistycznej Partii Robotniczej. W wyborach 1990 uzyskała 33 mandaty w Zgromadzeniu Narodowym. 
W latach 1994–1998 partia tworzyła koalicję rządową ze Związkiem Wolnych Demokratów. W okresie rządów Viktora Orbána znajdowała się w opozycji wobec centroprawicy. W 2002 wraz z ZWD powróciła do władzy, wygrywając również wybory parlamentarne w 2006. Spadek poparcia do partii nastąpił na jesień 2006, gdy węgierskie radio publiczne wyemitowało fragmenty nagrań, w których można usłyszeć jak urzędujący premier Węgier z MSZP Ferenc Gyurcsány w wulgarny sposób przyznaje się, że jego rząd kłamał przez dwa lata, tylko po to, aby wygrać wybory i zdobyć władzę w kraju. Wystąpienie to wywołało antyrządowe protesty, jednak premier Gyurcsány nie złożył dymisji. W 2008 roku Sándora Laborca, szef Biura Bezpieczeństwa Narodowego, oraz Tamás Portik, przedsiębiorca podejrzewany o oszustwa podatkowe, mieli podjąć współpracę w celu podniesienia notowań WPS i skompromitowania Fideszu.
Partia jest członkiem Partii Europejskich Socjalistów.
Organizacja przestępcza.
30 grudnia 2011, głosami rządzącej na Węgrzech partii Fidesz, Zgromadzenie Narodowe przegłosowało poprawkę do konstytucji uznającą Węgierską Partię Socjalistyczną za organizację przestępczą, ponoszącą pełną odpowiedzialność za zbrodnie reżimu komunistycznego w tym kraju. Konstytucja dodaje, że "powinna ponieść odpowiedzialność za eliminację demokratycznej opozycji i eksterminację narodu węgierskiego". Poprawka jest częścią całej serii wniosków, wśród których znalazło się między innymi zrównanie emerytur byłych urzędników Węgierskiej Socjalistycznej Partii Robotniczej biorących udział w pacyfikacji Powstania 1956 roku ze świadczeniami ofiar oraz nowelizacja ustawy karnej, pozwalająca na stawianie zarzutów politykom odpowiedzialnym za zadłużenie kraju. Węgierska komisja parlamentarna uznała, iż to właśnie, lewicowe rządy w latach 2002−2010 ponoszą odpowiedzialność za wzrost zadłużenia z 53% do 82% Produktu Krajowego Brutto. Z udziału prac komisji wycofali się posłowie opozycji. Przesłuchiwany przed komisją były premier Ferenc Gyurcsány przedstawił własne wyliczenie, z których wynika, że na wzrost długu publicznego kraju o 1,9 biliona forintów w latach 2000−2010 składają się działania rządu premiera Viktora Orbána w latach 1998−2002, odpowiedzialnego za 570 miliardów forintów długu, rządu premiera Pétera Medgyessyza w latach 2002–2004, odpowiedzialnego za 817 miliardów i własnego rządu w latach 2004−2009, który zwiększył dług o kolejne 512 miliardów forintów.
W głosowaniu nie wzięli udziału posłowie opozycji, którzy opuścili salę posiedzeń. Poprawka weszła w życie z dniem 1 stycznia 2012.

</doc>
<doc id="48185" url="https://pl.wikipedia.org/wiki?curid=48185" title="Chabrias">
Chabrias

Chabrias (IV wiek p.n.e.) – ateński dowódca wojskowy, strateg.
Dowódca armii i floty ateńskiej. Zwycięzca Spartan w bitwach pod Aeginą w 388 p.n.e. i pod Tebami w 376 p.n.e. oraz bitwie morskiej pod Naksos w 376 p.n.e. Dowódca floty w służbie królów Egiptu i Cypru. Brał udział w wyzwalaniu Cypru spod władzy perskiej przez króla Ewagorasa w 387 p.n.e. oraz w wyprawie faraona Tachosa do Palestyny i Syrii w 360 p.n.e.
Poległ na polu bitwy, dowodząc ateńskimi siłami morskimi w wyprawie na Chios podczas wojny Aten ze sprzymierzeńcami (357-355 p.n.e.).

</doc>
<doc id="48186" url="https://pl.wikipedia.org/wiki?curid=48186" title="Stefan Mieszkowic">
Stefan Mieszkowic

Stefan Mieszkowic (ur. ok. 1150, zm. między 18 października 1166 a 1177) - drugi syn Mieszka III Starego i jego pierwszej żony Elżbiety, królewny węgierskiej.
Brał udział w międzydzielnicowym zjeździe w Jędrzejowie, gdzie świadkował m.in. na dokumentach wydanych dla miejscowego klasztoru cystersów. Dokumenty to zostały wystawione między 18 października 1166 a 1168 rokiem. Było to ostatnie znane wystąpienie Stefana.
Nigdy się nie ożenił i zmarł bezpotomnie. Nie jest znane miejsce jego pochówku.

</doc>
<doc id="48187" url="https://pl.wikipedia.org/wiki?curid=48187" title="Péter Medgyessy">
Péter Medgyessy

Péter Medgyessy (wym. []; ur. 19 października 1942 w Budapeszcie) – węgierski ekonomista i polityk, minister finansów (1987, 1996–1998), wicepremier (1988–1990), parlamentarzysta, premier Węgier w latach 2002–2004.
Życiorys.
Studiował ekonomię teoretyczną na Uniwersytecie Korwina w Budapeszcie. Studia ukończył w 1966, później obronił na tej samej uczelni doktorat. W latach 70. był agentem komunistycznego kontrwywiadu ministerstwa spraw wewnętrznych o kryptonimie „D-209”. Był wieloletnim członkiem Węgierskiej Socjalistycznej Partii Robotniczej. Od 1966 do 1982 zajmował różne stanowiska kierownicze w departamentach Ministerstwa Finansów, był m.in. dyrektorem jednego z departamentów. W 1982 został wiceministrem finansów, zaś w 1987 zajmował stanowisko ministra. W tym czasie przeprowadził reformę systemu bankowego i podatkowego, co uznawane jest za krok w kierunku gospodarki wolnorynkowej. Między 1988 a 1990 był wicepremierem do spraw gospodarczych.
Po odsunięciu komunistów od władzy przeszedł do sektora bankowego, pełnił funkcje dyrektora zarządzającego i prezesa różnych banków. W 1994 został doradcą premiera Gyuli Horna. W 1996 wszedł w skład jego gabinetu jako minister finansów, urząd ten sprawował do 1998. Po ukończeniu kadencji został przewodniczącym rady dyrektorów banku Inter-Európa Bank i wiceprezesem firmy ubezpieczeniowej Atlasz. Funkcje te pełnił do 2001.
W czerwcu tegoż roku został ogłoszony kandydatem Węgierskiej Partii Socjalistycznej na urząd premiera. W wyborach w 2002 uzyskał mandat posła do Zgromadzenia Narodowego. 27 maja 2002 został powołany na urząd premiera, stając na czele koalicyjnego rządu socjalistów i liberałów. W okresie jego urzędowania w 2003 odbyło się referendum akcesyjne, a w 2004 Węgry dołączyły do Unii Europejskiej. W sierpniu tegoż roku podał się dymisji w obliczu groźby rozpadu koalicji rządowej. 29 września 2004 nowym premierem został Ferenc Gyurcsány.

</doc>
<doc id="48188" url="https://pl.wikipedia.org/wiki?curid=48188" title="Bolesław Mieszkowic">
Bolesław Mieszkowic

Bolesław Mieszkowic (kujawski) (ur. w 1159, zm. 13 września 1195 nad Mozgawą) – książę kujawski w latach 1186 lub 1194-1195.
Okres młodości.
Bolesław był trzecim pod względem starszeństwa synem Mieszka III Starego, najstarszym z jego drugiego małżeństwa z ruską księżniczką Eudoksją, prawdopodobnie córką wielkiego księcia kijowskiego Izasława II.
Bolesław od chwili swoich urodzin był kreowany na głównego następcę ojca w Wielkopolsce, działo się to zwłaszcza od momentu gdy Mieszko III został po śmierci Bolesława Kędzierzawego w 1173 księciem krakowskimi i zwierzchnim całej Polski.
Bunt możnych.
W 1177 rządy silnej ręki Mieszka III doprowadziły do wybuchu buntu możnych krakowskich, którzy przywołali na tron Kazimierza Sprawiedliwego. Jednocześnie do spisku przyłączył się też najstarszy syn księcia wielkopolskiego z pierwszego małżeństwa - Odon poznański, który poczuł się zagrożony w związku z faworyzowaniem przez Mieszka III dzieci z małżeństwa z Eudoksją. Bunt wybuchły w Wielkopolsce w 1177 lub 1179 całkowicie zaskoczył Mieszka, który był zmuszony ratować się ucieczką z Bolesławem i jego młodszym rodzeństwem Mieszkiem i Władysławem z kraju. Książę przez Racibórz, Czechy i Niemcy znalazł wówczas schronienie u swojego zięcia Bogusława I.
Małżeństwo z Dobrosławą.
Władzę nad Wielkopolską Mieszko III Stary, dzięki pomocy pomorskiej odzyskał w 1181. Książę nie wydzielił wówczas swoim dorosłym już synom dzielnic usiłując ich wciągnąć do własnych planów politycznych skupionych wokół kwestii odzyskania Krakowa. W tym też zapewne celu Bolesław został zeswatany z Dobrosławą córką księcia dymińskiego Kazimierza I (rodowód księżniczki nie jest zupełnie pewny, według innych była to córka księcia pomorskiego Racibora I).
Objęcie władzy nad Kujawami.
W 1186 zmarł nie pozostawiając następcy książę mazowiecki Leszek. Jego dzielnicę przejął wówczas najmłodszy brat Mieszka Starego Kazimierz Sprawiedliwy. Część historyków przypuszcza, że już w tym momencie część jego władztwa - Kujawy opanował Mieszko III Stary przekazując nowy nabytek w ręce syna Bolesława (drugim alternatywnym wyjściem jest opanowanie Kujaw dopiero w 1194 po śmierci Kazimierza Sprawiedliwego).
Namiestnictwo krakowskie.
Kolejną ważną datą w życiu Bolesława był rok 1191, kiedy ojciec księcia korzystając z zaangażowania Kazimierza Sprawiedliwego na Rusi zagarnął Kraków. Wtedy też z nieznanych przyczyn Mieszko Stary nie objął osobiście rządów w stolicy, tylko powierzył je Bolesławowi. Rządy Mieszkowica, jako namiestnika w Krakowie nie trwały zbyt długo, gdyż jeszcze w 1191 władzę nad stolicą Małopolski odzyskał Kazimierz Sprawiedliwy biorąc przy okazji bratanka do niewoli. Zwycięski władca postąpił jednak wtedy wspaniałomyślnie szybko wypuszczając Bolesława na wolność (źródła jednoznacznie nie informują, który z synów Mieszka III uczestniczył w tych wydarzeniach - równie dobrze mogło chodzić o Mieszka Młodszego).
Wyprawa przeciw wojewodzie.
5 maja 1194 zmarł książę krakowski Kazimierz II Sprawiedliwy zostawiając jako swoich następców dwójkę nieletnich synów. Nadarzającą się okazję do odzyskania władzy zwierzchniej próbował wykorzystać Mieszko Stary wyruszając w roku następnym wraz z synem Bolesławem, na czele oddziałów wielkopolskich i kujawskich przeciwko rządzącemu Małopolską w imieniu Leszka Białego i Konrada mazowieckiego, wojewodzie Mikołajowi.
Śmierć księcia.
Bolesław Mieszkowic zginął 13 września 1195 w bitwie nad Mozgawą "przeszyty dzidą". Został pochowany zapewne w kolegiacie św. Pawła Apostoła w Kaliszu.
Rodzina.
Małżeństwo i potomstwo.
Bolesław Mieszkowic z Dobrosławą miał prawdopodobnie dwoje lub troje dzieci:

</doc>
<doc id="48189" url="https://pl.wikipedia.org/wiki?curid=48189" title="Mario Zatelli">
Mario Zatelli

Mario Zatelli (ur. 21 grudnia 1912 w Satif, zm. 7 stycznia 2004 w Sainte-Maxime) – francuski piłkarz występujący na pozycji napastnika, reprezentant Francji, trener piłkarski.
Kariera piłkarska.
Wychowywał się w Algierii, na początku lat 30. przeniósł się wraz z rodziną do Maroka. Tam też rozpoczął występy w USM de Casablanca, gdzie został dostrzeżony przez poszukiwaczy talentów z czołowego klubu francuskiego Olympique Marsylia. Od 1935 był zawodnikiem tego zespołu. Grał na pozycji napastnika. W 1937 roku klub zdobył mistrzostwo Francji a w 1938 roku Puchar Francji. Zatelli został zauważony i powołany do reprezentacji narodowej. Wystąpił tylko w jednym meczu, zakończonym zwycięstwem Francji nad Polską 4:0, w którym strzelił ostatnią z bramek (22 stycznia 1939).
W latach 1939–1940 występował w zespole Racing Club de France, następnie w Toulouse FC, wraz z którą zdobył mistrzostwo Francji w 1943, krótko przed zawieszeniem ligi w okresie wojennym. Po wojnie ponownie zawodnik Olympique Marsylia, w 1948 roku po raz trzeci świętował klubowe mistrzostwo kraju.
Kariera trenerska.
Po zakończeniu kariery zawodniczej uzyskał certyfikat trenera; już swój pierwszy klub, OGC Nice, doprowadził do dwóch tytułów mistrza Francji (1951 i 1952) oraz Pucharu Francji (1952). Zespół FC Nancy z trenerem Zatellim dotarł do finału Pucharu Francji.
W latach 1963–1973 pracował jako trener Olympique Marsylia. Pozostawał w konflikcie z prezydentem klubu, Marcelem Leclercem, który zwalniał go trzykrotnie. Jednocześnie jednak Zatelli zapewnił klubowi marsylskiemu sukcesy - Puchar Francji 1969, mistrzostwo Francji 1971, a także pierwszy w historii klubu dublet - Puchar i mistrzostwo w jednym sezonie (1972). Kluczem do dobrych wyników była polityka transferowa; Zatelli postawił na dwóch piłkarzy zagranicznych - Szweda Rogera Magnussona i Jugosłowianina Josipa Skoblara. Szczególnie zapamiętany został Skoblar, który w 1972 ustanowił rekord strzelecki - 44 bramki w 36 meczach ligowych. Zatelli odszedł od futbolu po kolejnym zwolnieniu go przez prezydenta Leclerca w 1973.
Linki zewnętrzne.
Statystyki w bazie playerhistory.com

</doc>
<doc id="48190" url="https://pl.wikipedia.org/wiki?curid=48190" title="Christopher Timms">
Christopher Timms



</doc>
<doc id="48191" url="https://pl.wikipedia.org/wiki?curid=48191" title="Organizacja Bezpieczeństwa i Współpracy w Europie">
Organizacja Bezpieczeństwa i Współpracy w Europie

Organizacja Bezpieczeństwa i Współpracy w Europie, OBWE (, "OSCE") – organizacja międzynarodowa uznawana za organizację regionalną w rozumieniu rozdziału VIII "Karty Narodów Zjednoczonych". Jej celem jest zapobieganie powstawaniu konfliktów w Europie. Oprócz państw europejskich jej członkami są także Stany Zjednoczone, Kanada, Kazachstan, Uzbekistan, Kirgistan, Tadżykistan, Turkmenistan, Mongolia. OBWE powstała 1 stycznia 1995 w wyniku przekształcenia Konferencji Bezpieczeństwa i Współpracy w Europie w organizację.
Konferencja Bezpieczeństwa i Współpracy w Europie.
Idea zwołania Konferencji Bezpieczeństwa i Współpracy w Europie (KBWE) była nie tylko konsekwencją sytuacji politycznej Europy po II wojnie światowej, ale również próbą budowy ogólnoeuropejskiego systemu bezpieczeństwa. Proponowano wzajemne zobowiązanie się stron do nieagresji i regulowania kwestii spornych za pomocą pokojowych środków. W razie ataku na jedną ze stron układu inne państwa miały być zobowiązane do zastosowania wobec agresora przymusu. Podstawę prawną tego porozumienia miał stanowić rozdział VIII Karty Narodów Zjednoczonych o układach i organizacjach regionalnych.
Idea powstania konferencji zrodziła się w latach 60. XX wieku, kiedy stało się jasne, że dla dobra Europy należy nawiązać współpracę pomiędzy państwami należącymi do NATO i Układu Warszawskiego. Propozycja zwołania międzynarodowej konferencji bezpieczeństwa i współpracy została zgłoszona przez polskiego ministra spraw zagranicznych Adama Rapackiego 14 grudnia 1964 na XIX sesji Zgromadzenia Ogólnego ONZ. Pierwsze spotkanie przygotowawcze odbyło się w 1972 r., od następnego roku toczyły się konferencje dwu- i wielostronne.
W momencie zwołania Konferencji Bezpieczeństwa i Współpracy w Europie kwestia mniejszości narodowych została na kontynencie europejskim zauważona na nowo. Znalazło to odzwierciedlenie w Akcie Końcowym KBWE odbywającej się w Helsinkach 1 sierpnia 1975.
Akt końcowy KBWE.
Akt, zwany również Wielką Kartą Pokoju, był deklaracją dziesięciu zasad rządzących stosunkami między uczestnikami konferencji. Został przyjęty na zakończenie Konferencji Bezpieczeństwa i Współpracy w Europie w 1975 w Helsinkach i podpisany przez wiele państw europejskich i azjatyckich oraz Stany Zjednoczone i Kanadę. Nie był umową w rozumieniu prawa traktatowego – stanowił uroczystą deklarację intencji o znaczeniu politycznym i moralnym, miał wyrażać wolę współdziałania państw w podzielonej na dwa bloki ideologiczne Europie. Sformułowano następujące zasady:
W dokumencie tym podzielone pod względem ideologicznym państwa w celu umocnienia bezpieczeństwa po raz pierwszy przyjęły wspólny katalog reguł postępowania.
Akt zawierał również artykuł poświęcony mniejszościom narodowym (część IV p. 8), stanowiący, że państwa, na których terytorium występują takie mniejszości, będą respektować ich prawa, zapewnią im równość wobec prawa oraz pełną możliwość korzystania z praw człowieka i podstawowych wolności, chroniąc w ten sposób ich uzasadnione interesy w tej dziedzinie.
Akt końcowy wymienia dziedziny zainteresowania KBWE/OBWE ujęte w tzw. „koszykach”:
Do części I włączono też dokument o środkach budowania zaufania i niektórych aspektach bezpieczeństwa i rozbrojenia. Wyrażał on wolę redukowania konfrontacji militarnej na rzecz odprężenia, rozbrojenia i bezpieczeństwa.
Część II dotyczyła współpracy w zakresie gospodarki, nauki, techniki oraz ekologii, a część III współpracy w dziedzinie humanitarnej:
Konferencje przeglądowe.
Do roku 1989 odbyły się trzy konferencje przeglądowe:
Konferencja w Kopenhadze (1990).
Podczas spotkania w Kopenhadze w 1990 uczestniczące państwa wprowadziły do dokumentu końcowego szereg postanowień dotyczących ochrony mniejszości narodowych, gwarantując prawo do ochrony i rozwoju ich tożsamości etnicznej, kulturowej, językowej i religijnej; posługiwania się językiem narodowym; tworzenia i utrzymania własnych kulturalnych, oświatowych czy religijnych instytucji; organizacji, stowarzyszeń; wyznawania i praktykowania swojej religii; udziału w życiu publicznym. W ramach KBWE dokument ten stanowi najważniejszą deklarację określającą polityczne zasady ochrony i prawa osób należących do mniejszości.
Dokument końcowy spotkania z Kopenhagi zawiera w rozdziale IV artykuły 30-39, odnoszące się bezpośrednio do ochrony mniejszości, art. 40 zajmuje się problemami walki z dyskryminacją etniczną. W dokumencie brakuje definicji mniejszości, ale przedstawia normę, iż podmiotem ochrony są osoby należące do mniejszości narodowych, a przynależność do nich jest subiektywnym i indywidualnym odczuciem i wyborem każdego człowieka (art. 32). Osoby należące do mniejszości mają prawo do swobodnego wyrażania, zachowania i rozwijania swojej tożsamości etnicznej, kulturowej, językowej i religijnej, a także utrzymywania i rozwijania swojej kultury we wszystkich jej płaszczyznach, bez prób asymilacji wbrew ich woli. Posiadają też prawo do pełnego i skutecznego korzystania z praw człowieka i podstawowych wolności w pełnej równości wobec prawa.
W szczególności mają prawo do swobodnego posługiwania się swoim językiem w życiu prywatnym, publicznym, zakładania i utrzymania własnych organizacji i stowarzyszeń, wyznawania i praktykowania swej religii, w tym też prowadzenia oświatowej działalności religijnej w swym ojczystym języku, utrzymywania kontaktów między sobą w obrębie swego kraju, jak również kontaktów transgranicznych z obywatelami innych państw, z którymi łączą ich wspólne pochodzenie etniczne, narodowe, dziedzictwo kulturowe lub przekonania religijne. Mniejszości narodowe posiadają prawo do informacji w swym języku ojczystym i jej rozpowszechniania w obrębie kraju i prawo do uczestnictwa w międzynarodowych organizacjach pozarządowych.
Państwa są zobowiązane do ochrony tożsamości etnicznej, kulturowej, językowej, religijnej mniejszości narodowych na swym terytorium, w tym celu podejmą niezbędne działania po konsultacji z organizacjami mniejszości (art. 33). Państwa zobowiązane są do ułatwienia posługiwania się językiem ojczystym przez członków tych mniejszości, w miarę możliwości również wobec władz publicznych oraz prowadzenia działalności oświatowej w języku ojczystym (art. 34). Zapewnienie warunków ułatwiających aktywny udział w życiu publicznym, w tym także dotyczących ochrony i popierania tych mniejszości (art. 35). Dokument Spotkania Kopenhaskiego w Sprawie Ludzkiego Wymiaru KBWE wspomina w kontekście antydyskryminacji o szczególnej sytuacji Cyganów w Europie (art. 40).
Dokument ten uznawany jest za „Europejską Kartę Mniejszości”, gdyż ustanawia polityczne zasady chroniące mniejszości, wobec których został osiągnięty konsens państw-sygnatariuszy. Ustanowione w nim standardy mają charakter zobowiązań i deklaracji politycznych i jako takie nie są prawnie wiążące.
Instytucjonalizacja KBWE.
Upadek ustroju komunistycznego oraz podpisanie w Paryżu 21 listopada 1990 Karty Paryskiej zapoczątkowały nową erę we współpracy między państwami europejskimi. W Paryżu dostrzeżono potrzebę instytucjonalizacji KBWE, zarówno na płaszczyźnie politycznej, jak i instytucjonalnej. Ustalono, że konferencje przeglądowe odbywać się będą co dwa lata na poziomie przywódców państw lub rządów. Ministrowie spraw zagranicznych spotykać się będą co najmniej raz w roku jako formalna Rada. Utworzono także Komitet Starszych Urzędników, niewielki stały sekretariat w Pradze, Biuro Wolnych Wyborów w Warszawie, Centrum Zapobiegania Konfliktom w Wiedniu. Decyzję o powołaniu do życia organu parlamentarnego zrealizowano podczas spotkania parlamentarzystów państw KBWE w Madrycie w kwietniu 1991. Zinstytucjonalizowanie KBWE przekształciło tę konferencję międzynarodową w organizację o charakterze rządowym o ograniczonych kompetencjach i małym polu działania (bezradność w związku z powstałymi konfliktami w byłej ZSRR i Jugosławii).
Na szczycie w Helsinkach w 1992 roku uczestnicy konferencji uznali KBWE za porozumienie regionalne, zgodne z rozdziałem VIII karty Narodów Zjednoczonych oraz zdefiniowali obszary współpracy pomiędzy KBWE, NATO, UZE i WNP w celu utrzymania międzynarodowego pokoju i bezpieczeństwa. Utworzono urząd Wysokiego Komisarza do spraw Mniejszości Narodowych. Do zadań Komisarza miało należeć zbieranie informacji i sporządzanie raportów na temat sytuacji mniejszości w różnych krajach oraz zapobieganie konfliktom narodowościowym w możliwie najwcześniejszym stadium przy pomocy zabiegów dyplomatycznych. Jego działania mają charakter poufny i bezstronny, gdyż nie jest rzecznikiem mniejszości narodowościowych, ani „funkcjonariuszem śledczym”. Ma popierać dialog, zaufanie i współpracę stron konfliktu. Oprócz przemian strukturalnych KBWE skupiała się również na aktywnej działalności, największy postęp poczyniono w „ludzkim wymiarze” KBWE, rozwinięto współpracę dotyczącą wolnych wyborów, wolności środków masowego przekazu, ochrony osób należących do mniejszości narodowych oraz instytucji demokratycznych (Warszawa: Biuro Instytucji Demokratycznych i Praw Człowieka), osiągnięto postęp w rokowaniach rozbrojeniowych oraz w budowie środków zaufania. Utworzono urząd Sekretarza Generalnego, rok później Sekretariat z siedzibą w Wiedniu. Pod koniec 1993 roku powołano w Wiedniu nowy organ konsultacji wielostronnych: Stały Komitet przekształcony później w Stałą Radę. W dokumencie wiedeńskim rozszerzono katalog praw i przyjęto mechanizmy kontroli tych praw, są to:
Traktaty rozbrojeniowe.
Uwieńczeniem drugiej rundy odbywających się pod auspicjami KBWE wiedeńskich negocjacji rozbrojeniowych było podpisanie 19 listopada 1990 w Paryżu traktatu o konwencjonalnych siłach zbrojnych w Europie. Wprowadził on limity uzbrojenia na europejskim terytorium państw NATO i Układu Warszawskiego.
24 marca 1992 r. w Helsinkach podpisano Traktat o otwartych przestworzach.
Powstanie OBWE.
Na konferencji przeglądowej w Budapeszcie w 1994 szefowie państw i rządów podjęli decyzje o utworzeniu OBWE. W dokumencie ze spotkania budapeszteńskiego czytamy: „...KBWE jest strukturą bezpieczeństwa obejmującą państwa od Vancouver aż po Władywostok. Jesteśmy zdecydowani dać KBWE nowy impuls polityczny, czyniąc ją tym samym zdolną do odegrania kluczowej roli w stawianiu czoła wyzwaniom dwudziestego pierwszego wieku. Dla odzwierciedlenia tej determinacji KBWE nosić będzie od dnia dzisiejszego nazwę Organizacji Bezpieczeństwa i Współpracy w Europie (OBWE)...”.
Współpraca w ramach OBWE opiera się na dwóch zasadach, równości państw i konsensu przy podejmowaniu decyzji dotyczących dwóch kluczowych koncepcji:
W ramach KBWE/OBWE ochrona mniejszości narodowych stała się, po raz pierwszy po II wojnie światowej, przedmiotem współpracy międzynarodowej, a nie polemik politycznych. Dzięki postanowieniom Dokumentu Kopenhaskiego określiła standard ochrony praw członków mniejszości narodowych i etnicznych w Europie. Dzisiejsza OBWE jest najliczniejszą organizacją regionalną na świecie (57 państw). Oprócz państw europejskich należą do niej również USA, Kanada oraz państwa azjatyckie powstałe po rozpadzie Związku Radzieckiego, współpracuje z krajami basenu Morza Śródziemnego (Algieria, Egipt, Izrael, Jordania, Maroko i Tunezja), Japonią i Koreą Południową.
Polska również jest aktywną stroną OBWE. Warszawa jest siedzibą powołanego w 1992 Biura Instytucji Demokratycznych i Praw Człowieka OBWE (ODIHR). Sprawuje ono kontrolę nad przestrzeganiem praw człowieka, w tym także praw mniejszości narodowych oraz zasad demokracji na terenie państw członkowskich. Biuro współpracuje ściśle z Wysokim Komisarzem OBWE do spraw Mniejszości Narodowych. Przy biurze powstał punkt dla rozwoju kontaktów pomiędzy różnymi organizacjami romskimi w Europie.
Państwa przewodniczące OBWE.
Przez rok funkcję przewodniczącego OBWE pełnią ministrowie spraw zagranicznych kolejnego państwa członkowskiego, którego wspiera sekretarz generalny wybrany na 3-letnią kadencję – sprawujący nadzór nad instytucjami organizacji i kieruje pracą sekretariatu OBWE w Wiedniu
Krytyka.
Zdaniem polskiej badaczki Agnieszki Florczak, z uwagi na fakt stopniowego rozwoju instytucjonalnego OBWE struktura obecna (w 2003 r.) budziła zastrzeżenia. Miało to być powodowane przede wszystkim przez uważany za nieczytelny podział kompetencji pomiędzy poszczególnymi organami. Badaczka zauważała jednak, że z drugiej strony OBWE nie jest organizacją zbiurokratyzowaną – jej organy zatrudniają łącznie ok. 110 osób.

</doc>
<doc id="48192" url="https://pl.wikipedia.org/wiki?curid=48192" title="Jurijs Rubenis">
Jurijs Rubenis

Jurijs Rubenis, w wersji rosyjskiej Jurij Ruben (ur. 15 kwietnia 1925 w Mohylewie, zm. 14 marca 2004 w Rydze) – polityk ZSRR, Łotysz, przewodniczący rady Ministrów Łotewskiej Socjalistycznej Republiki Radzieckiej w latach 1970-1988.
Od stycznia do sierpnia 1943 walczył na Froncie Północno-Zachodnim jako żołnierz 815 pułku artyleryjskiego Armii Czerwonej, 1946-1951 ukończył Łotewski Uniwersytet Państwowy i został inżynierem-mechanikiem. Od lutego 1953 w partii komunistycznej, 1958-1960 słuchacz Wyższej Szkoły Partyjnej przy KC KPZR, 1960-1963 I sekretarz Komitetu Miejskiego Komunistycznej Partii Łotwy (KPŁ) w Lipawie, a 1963-1966 w Rydze, od 1966 członek KC KPŁ. Od maja 1970 do października 1988 premier Łotewskiej SRR. 1971-1989 kandydat na członka KC KPZR. Deputowany do Rady Najwyższej ZSRR od 8 do 11 kadencji.

</doc>
<doc id="48193" url="https://pl.wikipedia.org/wiki?curid=48193" title="Galatea (mitologia)">
Galatea (mitologia)

Galatea (gr. "Galáteia" – mlecznobiała, łac. "Galatea") – imię noszone przez postacie kobiece w mitologii greckiej.
Znane są trzy postacie w mitologii greckiej:
Odniesienia literackie i artystyczne.
Mit o Pigmalionie znalazł odzwierciedlenie w różnych dziedzinach sztuki np. w dramacie (Jean-Jacques Rousseau), poezji (Robert Graves), muzyce (opera) Jean-Philippe Rameau, w sztukach plastycznych (Étienne Maurice Falconet).

</doc>
<doc id="48200" url="https://pl.wikipedia.org/wiki?curid=48200" title="Odra (miesięcznik)">
Odra (miesięcznik)

Odra – istniejący od 1961 roku miesięcznik o charakterze społeczno-kulturalnym, związany z Dolnym Śląskiem. Pismo wydawane do końca marca 2010 przez Bibliotekę Narodową, a od kwietnia 2010 przez Instytut Książki oraz Ośrodek Kultury i Sztuki we Wrocławiu.
Autorzy.
Na łamach „Odry” publikowali między innymi Hanna Krall, Jerzy Grotowski, Czesław Miłosz, Zbigniew Herbert, Miron Białoszewski, Stanisław Lem, Ryszard Kapuściński, Tadeusz Różewicz, Wisława Szymborska, Urszula Kozioł, Jarosław Marek Rymkiewicz, Julian Kornhauser, Tymoteusz Karpowicz, Jan Miodek, Edward Balcerzan, Kazimierz Moczarski, Marianna Bocian, Wojciech Dzieduszycki, Andrzej Drawicz, Stanisław Chaciński, Wacław Grabkowski, Aleksandra Ziółkowska-Boehm, Jacek Juliusz Jadacki.
W „Odrze” ukazały się m.in. manifesty Grotowskiego: "W stronę teatru ubogiego", "Nie był cały sobą", "Święto". „Odra” opublikowała też w styczniu 2000 pierwsze, po przyznaniu jej nagrody Nobla, wiersze Wisławy Szymborskiej. Poetka, milcząca od trzech lat, na miejsce powrotu wybrała wrocławskie pismo, z którym współpracowała od lat 80., publikując m.in. "Lektury nadobowiązkowe". W styczniowym numerze pisma z 2012 zamieszczony został ostatni wiersz poetki pt. "Wzajemność".
Na łamach „Odry” ukazały się również teksty filozoficzne między innymi takich autorów jak Slavoj Žižek, , Richard Rorty, Roger Scruton, Chantal Mouffe.
Nagroda „Odry”.
Od 1961 przyznawana jest Nagroda Odry. Laureatami nagrody są: Jan Reiter (1961), Karol Jonca i Alfred Konieczny (1962), Zygmunt Dulczewski i Andrzej Kwilecki (1963), Zbigniew Zielonka (1964), Henryk Worcell (1965), Wilhelm Szewczyk (1966), Zdzisław Hierowski (1967), Tadeusz Mikołajek (1968), Marian Jachimowicz (1969), Tadeusz Różewicz (1970), Edward Balcerzan (1971), Jan Strzelecki (1972), Kornel Filipowicz (1973), Jan Józef Szczepański (1974), Eugeniusz Geppert i Mieczysław Klimowicz (1975), Mieczysław Jastrun (1976), Władysław Terlecki (1977), Jan Szczepański (1978), Stanisław Lem (1979), Wisława Szymborska (1986), Andrzej Friszke (1994), Andrzej Sosnowski (1997) Tymoteusz Karpowicz (1999), Czesław Miłosz (2000), Karl Dedecius (2001), Jan Miodek (2003), Olga Tokarczuk (2007), Janina Katz (2008), Jerzy Pomianowski (2010), Zygmunt Bauman (2012), Jerzy Pilch (2013), Józef Hen (2014), Małgorzata Szejnert (2015), Marcin Sendecki (2016), Klementyna Suchanow (2017), Kazimierz Orłoś (2018), Tomasz Łubieński (2019), Zyta Rudzka (2020), Ewa Lipska, Ryszard Kapuściński, Magdalena Grochowska, Wiesław Myśliwski, Gregor Thum.
„Odra” prezentuje również, omawia i interpretuje w działach krytycznych, najnowszą literacką twórczość krajową i zagraniczną, promuje utwory młodych pisarzy i artystów (od pewnego czasu w dodatku „8 Arkusz Odry”). Pismo posiada dział informacji kulturalnej, dostarczający wiedzy o wydarzeniach artystycznych, m.in. festiwalach i konkursach literackich w różnych ośrodkach kraju i za granicą.
W 2011 miesięcznik obchodził 50-lecie istnienia.

</doc>
<doc id="48203" url="https://pl.wikipedia.org/wiki?curid=48203" title="Soda kalcynowana">
Soda kalcynowana



</doc>
<doc id="48204" url="https://pl.wikipedia.org/wiki?curid=48204" title="Bitwa pod Soissous">
Bitwa pod Soissous



</doc>
<doc id="48206" url="https://pl.wikipedia.org/wiki?curid=48206" title="Peter Medgyessy">
Peter Medgyessy



</doc>
<doc id="48208" url="https://pl.wikipedia.org/wiki?curid=48208" title="Wojna Franków z Wizygotami">
Wojna Franków z Wizygotami

Wojna Franków z Wizygotami. Po śmierci Euryka (484) na tronie Wizygotów zasiadł Alaryk II (484 - 507). W roku 486 król Franków Chlodwig I rozbił pod Soissons ostatnią już pozostałość państwa rzymskiego na terenie północnej Galii, a faktyczny dotąd władca tego obszaru Syagriusz schronił się na dworze wizygockim w Tuluzie. Gdy jednak Chlodwig zażądał wydania zbiega, grożąc w wypadku odmowy wojną, Alaryk uległ groźbie. Syagriusz został wydany Frankom i rychło potem stracony.
W roku 490 Alaryk II pomyślnie interweniował w Italii na rzecz Teodoryka ostrogockiego w jego walce z Odoakrem. Pomoc wizygocka odegrała doniosłą rolę i przechyliła szalę zwycięstwa na stronę Ostrogotów. Stopniowo jednak zagrożenie ze strony Franków było większe. W roku 502 doszło do osobistego spotkania Alaryka i Chlodwiga, którzy zawarli porozumienie mające przetrwać zaledwie 5 lat.
W roku 507 Frankowie rozpoczęli wojnę z Wizygotami. Wojska Franków wdarły się głęboko na terytorium wizygockie. Doszło do bitwy pod Vouillé, w której Wizygoci ponieśli druzgocącą porażkę, a Alaryk II poległ. Jeszcze w tym samym roku Frankowie zdobyli Bordeaux, a rok później stolicę Wizygotów Tuluzę i przechowywaną w niej część skarbu królewskiego Wizygotów. Ekspedycyjny korpus ostrogocki wysłany na pomoc swym pobratymcom przez Teodoryka nie zdążył przybyć na czas. Ocaleli z bitwy Wizygoci przenieśli się za Pireneje do Hiszpanii. Niemal cała Galia dostała się pod panowanie Franków.
Do sukcesu Franków w dużej mierze przyczyniło się to, że byli katolikami, podobnie jak mieszkańcy południowej Galii, którzy nie darzyli sympatią będących arianami Wizygotów.

</doc>
<doc id="48211" url="https://pl.wikipedia.org/wiki?curid=48211" title="ENCOD">
ENCOD

ENCOD (ang. "European NGO Council on Drugs") – europejska sieć organizacji pozarządowych i obywateli, której zdaniem bieżąca polityka międzynarodowa dotycząca narkotyków jest nieefektywna, gdyż zamiast skutków pozytywnych, a więc redukcji spożycia narkotyków twardych, przynosi wiele zła i powoduje jedynie wzrost kryminalizacji chorych, zmniejszając ich szansę na wyleczenie. Polskie organizacje należące do ENCOD to Ośrodek Terapii Uzależnień "Monar Kraków" oraz „Gazeta Konopna – Spliff”.
Cannabis Social Club.
Cannabis Social Club (w skrócie CSC) są inicjatywami ENCOD-u zmierzającymi do umożliwienia legalnego zdobycia oraz skonsumowania marihuany i haszyszu bez zmiany istniejącego prawa. Organizacja oraz forma jest różna dla poszczególnych krajów. W tej chwili CSC działają w Belgii oraz Hiszpanii. Prowadzone są jednak działania mające na celu utworzenie ich w innych krajach Unii Europejskiej. O utworzenie takiej organizacji w Polsce stara się "Stowarzyszenie Kanaba". CSC miałoby znajdować się na terenie którejś z uczelni wyższych, ponieważ organy ścigania nie mają prawa operować tam bez zgody rektora. Jak na razie nie udało się jednak znaleźć uczelni wyrażającej chęć wzięcia udziału w tego typu przedsięwzięciu.

</doc>
<doc id="48213" url="https://pl.wikipedia.org/wiki?curid=48213" title="Kaposvár">
Kaposvár

Kaposvár (niem.: "Kopisch", "Ruppertsberg", "Ruppertsburg"; tur. "Kapoşvar") – miasto na Węgrzech, stolica komitatu Somogy. Miasto to leży po dwóch stronach rzeki Kapos.
Populacja wynosi prawie 68 tys. (2011). Odległość między Kaposvárem, a Budapesztem wynosi około 186 km. Miasto podobno miało zostać założone na siedmiu wzgórzach, tak, jak Rzym. Mimo wczesnego wzmiankowania w źródłach historycznych, (1009) jak również istniejącego od XIV w. zamku, miasto rozwinęło się dopiero w II połowie XIX w. Po uruchomieniu łączącej Budapeszt z Zagrzebiem linii kolejowej, (1872) zostało ono węzłem komunikacyjnym, a niebawem także ośrodkiem wielobranżowego przemysłu (m.in. maszyny rolnicze, artykuły spożywcze, cukrownia, tekstylia).
Rozbudowa i modernizacja zakładów przemysłowych w okresie WRL, wpłynęła na szybkie podwojenie się liczby mieszkańców. W 1993 miasto zostało siedzibą rzymskokatolickiego biskupstwa. Kilka lat później, na bazie wyższej uczelni rolniczej oraz kolegium nauczycielskiego, powołano uniwersytet (2000).
Kaposvár znany jest między innymi z tego, że urodzili się tutaj malarz József Rippl-Rónai oraz polityk Imre Nagy.
Historia.
Około 400 roku p.n.e. tereny te zamieszkiwali Celtowie. Od 9 do 107 roku miasto należało do rzymskiej Panonii. Około 900 roku, gdy ziemie te podbili Węgrzy na terenach tych znajdowały się osiedla słowiańskie. Nazwa osady pojawiła się po raz pierwszy w 1009 r. jako „Kapos”. W 1061 r. palatyn Otto Győr założył w pobliżu klasztor benedyktynów Zselicszentjakab. Pierwsze fortyfikacje w Kapos powstały około 1200 roku, a zamek murowany w wieku XIV. W 1555 roku wojska tureckie zdobyły zamek Kapos i tereny te na 131 lat zostały włączone do Turcji. W 1686 roku Kapos zdobyły wojska Habsburgów.
Transport.
W mieście znajduje się stacja kolejowa Kaposvár.
Sport.
W mieście ma siedzibę najbardziej utytułowany węgierski klub siatkarski, wielokrotny mistrz kraju – Volleyball Kaposvár. Działa tu także klub piłkarski Kaposvári Rákóczi FC.

</doc>
<doc id="48215" url="https://pl.wikipedia.org/wiki?curid=48215" title="Architektura i rzeźba starożytnego Egiptu">
Architektura i rzeźba starożytnego Egiptu

Rozwój architektury starożytnego Egiptu, a w nieco szerszym pojęciu sztuki starożytnego Egiptu, obejmuje okres od czwartego tysiąclecia p.n.e. do IV wieku naszej ery. Całą tę epokę cechowała jedność artystycznych form, ciągłość rozwoju oraz funkcja służebna wobec władców i religii. Sztuka pomagała w utrzymaniu i utrwalaniu ustalonego porządku społecznego. W dzisiejszych czasach jest źródłem do poznania historii Egiptu.
Egipt, prawie całkowicie (poza Deltą) pozbawiony lasów, drewno (zwłaszcza drogocenne, cedrowe) musiał sprowadzać z Libanu, inne zaś gatunki z Sudanu, stąd w architekturze dominowały surowce miejscowe, a więc w budownictwie mieszkaniowym i usługowym cegła mułowa i maty tkane z papirusu, a w budownictwie monumentalnym wapień, piaskowiec, alabaster, granit i bazalt. Do czasów nam współczesnych przetrwały tylko te drugie.
Okres predynastyczny.
Najstarsze zachowane szczątki osad i cmentarzyska pochodzą z okresu predynastycznego, czyli z czwartego tysiąclecia p.n.e. Zostały odnalezione w pobliżu miejscowości Merimde (w południowo-zachodniej części delty Nilu), Fajum, Badari, Abydos, Amra i Gerza. Domy Egipcjan wznoszone w tym czasie to szałasy z trzciny i papirusu, później z rzecznego mułu (lub cegieł z tegoż mułu) na szkielecie z drewna. Odnalezione groby mieszkańców osad najczęściej miały owalny kształt, ściany i stropy wzmocnione drewnem i matami. Zmarłych grzebano w pozycji skurczonej, z głową skierowaną na południe i twarzą zwróconą na zachód. Wierzono, że dusza (Ba) zamieszkuje ciało także po śmierci, a gdy ciało ulegnie rozkładowi opuszcza zmarłego, chyba że zamieszka w wizerunku (rzeźbie, portrecie) zmarłego.
Informacji o życiu codziennym dostarczają odnalezione w grobach naczynia, ozdoby, narzędzia pokryte malowidłami i płaskorzeźbami. Za najcenniejsze uważane są odnalezione palety do rozcierania barwników. Ceramika odkryta w grobach wykonana z rzecznego syltu (muł nilowy) była wypalana na kolor czerwony lub czarny.
W okresie predynastycznym Egipt wyraźnie dzielił się na Deltę, którą zamieszkała ludność wcześniej osiadła i parająca się głównie rolnictwem, oraz długą Dolinę Nilową, gdzie znacznie dłużej przetrwały cechy nomadyzmu, na co wskazuje obfitość broni i sceny myśliwskie przedstawiane na ceramice i w plastyce tego okresu.
W okresie schyłkowym (nosi on nazwę kultury Nagada III) daje się zaobserwować dalszy rozwój ceramiki, której dekoracje zawierają coraz bardziej naturalistyczne wyobrażenia flory, fauny i ludzi, a równocześnie pojawiają się symbole deitystyczne, związane z kultem pierwszych bogów. W grobach znajdowane są liczne materiały importowane, jak perły, muszle Kauri i sprowadzany aż z Afganistanu półszlachetny kamień lapis lazuli. Nie zachowały się jednak żadne budowle z tego okresu.
Okres wczesnodynastyczny.
W XXXII lub XXXI wieku p.n.e. dwa królestwa Dolnego i Górnego Egiptu zjednoczył władca imieniem Narmer. Powstał jednolity organizm państwowy kraju faraonów rządzących przy pomocy arystokracji, kapłanów i wojska ludnością rolniczą i licznymi niewolnikami. Niewolnictwo umożliwiało realizację wielkich projektów architektonicznych.
Najstarsze grobowce władców, nazywane mastabami, miały przekrój trapezu, a ich prostokątna podstawa była usytuowana dłuższą osią na kierunku północ-południe. W części podziemnej znajdowały się komory. Mastaby wznoszone były z suszonej cegły, a powierzchnię zabezpieczano cienką warstwą wapna. Ukośny kształt mastab tłumaczy się naśladownictwem ścian domów budowanych z mułu, który miał tendencje do osuwania się i tworzenia w ten sposób lekko skośnych powierzchni. Strona zewnętrzna dzielona była pionowymi framugami na wnęki. Układ wnęk najprawdopodobniej odpowiadał rozmieszczeniu komór wewnątrz mastaby. Na ścianie fasady umieszczano środkowe drzwi pomiędzy dwiema wieżami lub bastionami. Wnętrza komór w zachowanych ruinach są zniszczone, często przez pożary. Zachowały się jedynie ślady polichromii zdobionej motywem plecionki. Wyjątkowym znaleziskiem jest zachowany relief przedstawiający lwy na nadprożu komory grobowej królowej Hor-Neith w Sakkarze.
U wejścia do mastab ustawiane były stele. Najstarsze wykonane są z wapienia, późniejsze z twardszych kamieni. Motyw zapisu imienia króla, zwany "imieniem Horusowym" pojawił się w okresie I dynastii. Na znalezionej wapiennej steli króla Dżeta, w górnej części płyty przedstawiona jest sylwetka świętego ptaka – sokoła, symbolu Horusa stojącego na prostokątnym znaku serech, w którym znajduje się imię króla, zapisane hieroglifem przedstawiającym kobrę, a pod nim rzut poziomy fasady pałacu lub świątyni. Stele późniejsze mają bardziej rozbudowaną dekorację. Zmarły przedstawiany jest w pozycji siedzącej, przy stole zastawionym kromkami chleba, z dzbanami ustawionymi pod nim. Na steli wypisywana jest lista ofiar, które zmarły otrzymuje w podróż w zaświaty. Ważnym elementem wyposażenia grobowców były posągi oraz figurki tzw. "uszebti", odgrywające rolę opiekunów i pomocników zmarłego w zaświatach. Posągi pokryte były licznymi hieroglifami. Zawierały one informacje o przedstawionej postaci, modlitwy, zaklęcia itp. Zwyczaj ten był kontynuowany przez cały okres trwania cywilizacji egipskiej. Do ciekawych znalezisk tego okresu należy paleta Narmera.
Stare Państwo.
Rozwój sztuki nastąpił w Memfis w okresie panowania III dynastii. W budownictwie na szeroką skalę zaczęto używać bloków wapienia, sprowadzanego z niedaleko położonych od Sakkary wzgórz Tura, oraz bazaltu i granitu z okolicy Asuanu. W początkowym okresie monumentalna architektura naśladowała formy wypracowane przez budowle wznoszone z cegły i drewna, ale pojawiły się nowe rozwiązania. Piramidy schodkowe, nowe dekoracje fryzu (fryz kobr mających chronić władcę przed złymi mocami oraz tzw. "chekeron" – fryz z szeregu figur stylizowanych na kształt witki trzcinowej, związanej w regularnych odstępach). Cegła i drewno używane były nadal, lecz tylko przy budowie pałaców, domów mieszkalnych. To zróżnicowanie materiałowe tłumaczy szczątkowe zachowanie budowli mieszkalnych tego okresu. Starożytne Memfis nie zachowało się. Pozostała natomiast zbudowana w pobliżu, otoczona masywnym 10-metrowej wysokości murem nekropola, nad którą dominuje zachowany do naszych czasów, monumentalny grobowiec króla Dżesera (piramida schodkowa).
Kanon.
W okresie Starego Państwa utrwalił się kanon obowiązujący, z małymi wyjątkami, przez cały okres rozwoju architektury i sztuki starożytnego Egiptu. Ścisłe przestrzeganie wymogów kanonu wymusiło wysoki i wyrównany poziom artystyczny w starożytnym Egipcie.
Kanon dotyczył:
W rzeźbie figuratywnej obowiązywał kanon modularny zbudowany na siatce kwadratów: postać stojącą dzielono na 19 części (od Późnego Państwa 21 lub 25), a siedzącą na 15. Poszczególnym częściom ciała odpowiadała stała liczba kwadratów: od czubka głowy do nasady ramion 3 – od czubka głowy do oczu 1, stąd do podstawy nosa 1 i do ramion 1. Ciało od ramion do kolan 10, a od kolan do stóp 6. Jeśli było to wyobrażenie mężczyzny w przepasce biodrowej ("kalasiri"), jej dolna krawędź winna się była znajdować 12½ kwadratu od czubka głowy.
Budownictwo grobowe i sakralne.
We wnętrzu jednej z mastab, w pobliżu piramidy Snorfu, w Meidum, odnaleziono dwa posągi z czasów IV dynastii. Książę Rahotep (najwyższy kapłan w Heliopolis) i jego żona Nofret zostali przedstawieni w pozycji siedzącej, z plecami przywartymi do oparcia, na którym wypisano ich imiona. Rzeźby wykonane są z wapienia, polichromia przetrwała w bardzo dobrym stanie. Największe wrażenie na odkrywcach zrobiły oczy posągów, inkrustowane kamieniami, o wyrazistym rysunku.
Nie do końca jest jasny dalszy rozwój budownictwa grobowego za czasów III dynastii. Grobowce następców Dżosera zachowały się w bardzo złym stanie. Powszechnie przyjmuje się, że kolejnym etapem była piramida romboidalna, czyli o załamanej linii profilu. Teoria ta wynika z kształtu piramidy Snofru w Dahszur. Badania archeologiczne wykazały, że budowla w trakcie wznoszenia została mocno zarysowana. Prace na pewien czas zostały przerwane. Po ich wznowieniu zmieniono kąt nachylenia ścian, tym samym zmniejszając wysokość piramidy. To pozwoliło na zmniejszenie obciążenia dolnej, już wybudowanej jej części. Podwójny kompleks pomieszczeń wewnątrz piramidy też nasuwa przypuszczenie o eksperymentalnym charakterze budowli. Wyniki tych obserwacji oraz fakt wybudowania drugiej piramidy, już o regularnym kształcie i kącie nachylenia ścian podobnym do górnej części pierwszej piramidy, dały powód do wysnucia teorii o czynionym eksperymencie i pierwszej, nieudanej próbie wybudowania piramidy w kształcie ostrosłupa. Nie ma pewności, czy piramida łamana była formą pośrednią, czy tylko nieudanym eksperymentem.
Kolejne piramidy powstały już jako regularne. Do najwspanialszych przykładów takich budowli należą piramidy: Cheopsa, Chefrena i Mykerinosa. W pobliżu znajduje się inny wspaniały zabytek tego okresu – Wielki Sfinks, będący pierwszą monumentalną rzeźbą Egiptu. Podczas panowania kolejnych władców budowle grobowe nie miały już tak ogromnych rozmiarów, co więcej do ich budowy używano materiału gorszej jakości (zazwyczaj cegły suszonej, jedynie okładanej kamiennym licem), na skutek czego większość z nich uległa z biegiem czasu ruinie. Możliwe, że przyczyniło się do tego osłabienie potęgi władców kolejnych dynastii.
Po upadku VI dynastii nastąpiło rozbicie państwa na szereg mniejszych państewek (tzw. Pierwszy Okres Przejściowy). Wraz z upadkiem państwa nastąpiło zahamowanie rozwoju sztuki, w tym i architektury. Tradycje sztuki memfickiej kontynuowane są w Herakleopolis. Inne ośrodki odchodzą nieco od obowiązujących schematów. To z kolei spowodowało, po raz pierwszy w historii Egiptu, pewne zróżnicowanie pomiędzy poszczególnymi twórcami.
Najlepiej zachowana (choć w znacznym stopniu w ruinie) jest świątynia wzniesiona za panowania Niuserre w miejscowości Abu Gorab na przedmieściach Kairu. Plan świątyni zbliżony jest swoim układem do królewskich zespołów grobowych, z tą różnicą, że zamiast piramidy ustawiono na cokole potężny obelisk zakończony piramidionem. Przed obeliskiem ustawiony jest ołtarz słoneczny, przy którym składano ofiary. Kompleks otoczony był murem z kryptoportykami. Korytarze zdobione są licznymi reliefami przedstawiającymi prace rolnicze wykonywane w różnych porach roku oraz personifikacje prowincji egipskich i Nilu. W pomieszczeniach zwanych Komnatami Pór Roku ustawiono także rzeźby przedstawiające wiosnę i lato.
Średnie Państwo.
Ponowne zjednoczenie Egiptu około roku 2065 p.n.e. było dziełem książąt tebańskich, zatem to Teby (Luksor) stały się centrum politycznym i kulturalnym Egiptu. Pomimo powrotu do wzorów klasycznych, architektura i rzeźba Egiptu różnią się od tych z poprzedniego okresu. Zaniechano budowy mastab, kontynuowano wznoszenie piramid z cegły i kamienia oraz rozwinięto budowę grobowców kutych w skale. Przykładem grobowców kutych w skale jest grobowiec króla Mentuhotepa-Nebheperte (władcy, który ponownie zjednoczył Egipt), wybudowany w Deir el-Bahari, w tej samej dolinie, w której później powstał sławny grobowiec królowej Hatszepsut. Grobowiec króla Mentuhotepa-Nebheperte zbudowany jest z dwóch rozległych tarasów będących świątynią grobową. Tarasy, połączone ukośną rampą, obiegały portyki z filarami. Świątynia przylegała do ściany masywu skalnego. Przed nią, od strony Nilu, zbudowany był dziedziniec porośnięty drzewami i ozdobiony posągami króla. Obok świątyni, po zachodniej stronie umieszczono sześć kaplic małżonek króla i kapłanek bogini Hathor. Groby ich znajdują się na dziedzińcu. Do komory grobowej prowadził długi korytarz. Sama komora była wykonana z bloków granitowych i ozdobiona reliefami. Zachowane fragmenty ukazują sceny polowań na zwierzęta pustynne i ptactwo, łowienie ryb, wojny oraz obrzędy kultowe.
Inne charakterystyczne cechy architektury tego okresu to budowa miast o regularnej siatce ulic oraz wprowadzenie nowego typu kolumn w budownictwie sakralnym, o głowicach stylizowanych na kształt otwartych lub zamkniętych pąków papirusu, a także tzw. kolumny prodoryckie, czyli takie, których trzony nie naśladują elementów roślinnych. Pierwsze kolumny tego typu zastosowano co prawda przy budowie piramidy Dżesera, jako kolumny kanelurowane, ale do szerszego zastosowania doszło dopiero w tym okresie. Zachowane w piramidach hieroglify wskazują na wzrost znaczenia tebańskiego Amona. Wierzenia w bóstwa lokalne, jak np. Ozyrys czczony w Heliopolis, urosły do znaczenia religii państwowej. W architekturze znalazło to odzwierciedlenie w budowie świątyń związanych z kultem słonecznym, jakkolwiek zachowało się bardzo niewiele zabytków.
W okresie Średniego Państwa wśród wielmożów rozpowszechnił nowy rodzaj budownictwa grobowego. Miejsce mastab zajęły grobowce kute w skale, z ozdobnymi kaplicami i wewnętrznymi komorami grzebalnymi, do których wiodły pionowe szyby. Najbardziej ozdobne znajdują się w Bani Hassan w Środkowym Egipcie.
W architekturze tego okresu wyróżniają się dwie szkoły: memficka – prezentująca styl klasyczny, oraz tebańska – o pewnych uproszczeniach i jednocześnie większej swobodzie kompozycji. W rzeźbie portretowej obserwowany jest tzw. kierunek pesymistyczny, ukazujący wizerunek władcy o smutnym, zadumanym obliczu, na którym jego wiek też znajduje swoje odbicie. Był to nowy, po wcześniejszym idealizującym, sposób przedstawiania postaci.
Okres Średniego Państwa to dynamiczny czas rozwoju rzeźb wykonywanych z drewna i umieszczanych w grobowcach dostojników. Przedstawione dynamiczne postacie ukazują różne sceny rodzajowe. Umieszczenie ich najprawdopodobniej zastąpiło w znacznej mierze bogate fryzy kute w kamieniu. Figurki zostały odnalezione w grobowcach Meket-re w Deir el-Bahari oraz w miejscowości El-Bersza, ale w tych grobowcach dekoracja ścian była znacznie uboższa.
Za panowania XII dynastii w pobliżu II Katarakty wzniesiono monumentalną twierdzę graniczną Buhen, która pozostała niezdobyta przez ponad 200 lat, a wyróżniała się pierwszym znanym archeologom mostem zwodzonym w dziejach ludzkości. Wielkie znaczenie miała też budowa (a być może jedynie melioracja) kanału napełniającego jezioro Moeris w depresyjnej oazie Fajum. Przepływ wody kanałem kontrolowany był śluzą z ruchomymi wrotami. Podczas przypływu Nilu wrota otwierano napełniając sztuczne jezioro oazy, celem zapewnienia jej ziemiom właściwego nawodnienia w porze suchej.
Nowe Państwo.
Po wyparciu Hyksosów i kolejnym zjednoczeniu Egiptu, wraz z panowaniem XVIII dynastii rozpoczął się kolejny okres świetności Egiptu. W tym czasie panowanie Egipcjan zostało rozszerzone na sąsiednie terytoria. Stolicą imperium były Teby, które w tym czasie przeżywały swój największy rozkwit. W architekturze wykształcił się monumentalny kanon świątyń egipskich. Wybudowane wcześniej świątynie były rozbudowywane na szeroką skalę. Zdarzało się, że wcześniejsze fragmenty burzono, a odzyskany materiał wykorzystywano ponownie. Do świątyń prowadziły monumentalne aleje procesyjne z szeregami posągów sfinksów ustawionych po obu stronach. Wejście na dziedziniec obramowane było z dwóch stron potężnymi pylonami. Dalej mogli wejść tylko kapłani i dostojnicy. Zatem to pylony stały się wizytówką świątyń. Pokrywano je bogatymi reliefami opowiadającymi o czynach faraonów zwyciężających wroga i oddających cześć bogom. Przed pylonami ustawiano potężne posągi faraonów. Za pylonami rozpościerał się obszerny czworokątny dziedziniec, otoczony portykami. Było to miejsce odprawiania publicznych ceremonii (lud obserwował je z placu przed pylonami). W głębi budowano zazwyczaj salę hypostylową, za nią salę ofiarną z ołtarzem i salę pojawień. W drzwiach sali pojawień ukazywał się posąg bóstwa w tzw. barce kultowej (była to przenośna łódź ozdobiona na rufie i dziobie wizerunkami bóstwa, czyli np. głową barana – Amon, głową sokoła – Re). Za salą pojawień znajdowało się sanktuarium, w którym przechowywano posąg bóstwa. Do zespołu świątyń należała też sadzawka z krokodylami.
W tym też okresie utrwalił się typ świątyń-grobowców kutych w skale. Jednocześnie oddzielono miejsce pochówku od świątyni grobowej. Komora grobowa, wykuta w skale u podnóża góry, była połączona ze świątynią grobową długim, podziemnym korytarzem. Stąd rząd świątyń grobowych pobudowanych w Tebach Zachodnich na granicy pól uprawnych. Obok nich stawiano kaplice kultowe, w których odbywały się uroczystości pogrzebowe. Pojawił się też nowy typ głowic, tzw. kompozytowy. Na płaszczyznach kapitelu rzeźbiono wizerunki bogini Hathor skierowane w cztery strony świata. Przykładem takiego rozwiązania są kapitele zachowane w świątyni Hatszepsut w Denderze. W malarstwie i rzeźbie pojawił się nowy sposób przedstawiania wizerunku postaci w tzw. kontrapoście (jest to kompozycja, w której postać człowieka całym ciężarem spoczywa na jednej nodze przy zrównoważeniu postawy przez lekkie wygięcie tułowia i ramienia w stronę przeciwną). Poprzez odejście od obowiązujących kanonów wytworzył się bardziej naturalistyczny styl w rzeźbie i malarstwie, czyli również w zdobnictwie.
Do najbardziej znanych przykładów dzieł tego okresu należą: studium portretu królowej Nefertiti oraz złota Maska Tutanchamona. Popiersie królowej zostało odnalezione w warsztacie rzeźbiarskim w Tell el-Amarna. Wykonana z wapienia rzeźba świadczy o wysokim kunszcie artysty, doskonale zachowana polichromia podkreśla rysy królowej. Rzeźba znajduje się w Muzeum Egipskim w Berlinie. Złota maska Tutanchamona została odnaleziona w grobowcu w Dolinie Królów. Precyzyjnie wykonana, bogato inkrustowana masą szklaną maska doskonale oddaje rysy młodego króla. Czoło zdobią wizerunki głowy kobry i sępa, które zgodnie z wierzeniami miały go chronić. Maska przechowywana jest w Muzeum Egipskim w Kairze.
Wprowadzono też nowy motyw tematyczny – sceny batalistyczne. Do najlepiej zachowanych zabytków tego okresu należą w Tebach: świątynia w Luksorze, zespół świątyń w Karnaku, w Nubii – świątynia w Abu Simbel, w Tebach Zachodnich: grobowce kute w skale, np. Hatszepsut, grobowce w Dolinie Królów i Dolinie Królowych.
Za panowania Amenhotepa IV (Echnatona) w sztuce egipskiej wystąpił tzw. okres amarneński (od Tell el-Amarna, współczesnej nazwy obszaru, na którym znajdują się pozostałości wybudowanej przez Echnatona nowej stolicy państwa). Charakteryzował się on daleko idącymi odstępstwami od obowiązujących kanonów. Wyobrażenia osób były zgodne z rzeczywistością, ukazywały nawet wszystkie niedoskonałości postaci. Wizerunki Echnatona przedstawiają króla jako osobę o wydłużonej twarzy, wąskich ramionach i szczupłych rękach, wąskiej talii i szerokich biodrach. Po śmierci Echnatona sztuka amarneńska nie zanikła całkowicie, artyści przenieśli się do Memfis. W czasach Nowego Państwa, jeszcze kilkakrotnie za rządów Ramzesów, dochodziła do głosu maniera amarneńska. Jednak w powszechnie obowiązującej sztuce egipskiej nastąpił powrót do oficjalnych kanonów.
Okres Późny.
Za panowania ostatnich Ramzesów nastąpił rozpad wyczerpanego długimi wojnami państwa. Po Trzecim Okresie Przejściowym, w Okresie Późnym, nastąpił regres sztuki monumentalnej. Sztuka egipska zaczęła w znacznym stopniu ulegać wpływom obcym. W powstałych w tym czasie rzeźbach można zauważyć cechy zaczerpnięte ze sztuki asyryjskiej, perskiej i greckiej. Ale i sztuka egipska odcisnęła swoje piętno na działalności artystów tych narodów (znaleziono statuę perskiego króla Dariusza I w postawie typowej dla przedstawień egipskich faraonów, ale z zachowaniem perskiego stroju).
Pierwsze trzysta lat po upadku Nowego Państwa to w rzeźbie i malarstwie powrót do wzorów z początków Nowego Państwa i zaznaczenie się wpływów szkoły amarnejskiej. Rzeźby pochodzące z końca okresu przejściowego cechuje ciekawa kompozycja, subtelność i eleganckie proporcje. Odnaleziono statuetki ukazujące klęczącego władcę. Pochylony, obejmuje wyciągniętymi rękoma stelę ofiarną (Osorkon II) albo rytualną barkę (Osorkon III). Kuszyci po dojściu do władzy, podczas swoich prawie stuletnich rządów (XXV dynastia), próbowali wskrzesić wzory z czasów panowania XVIII dynastii.
Za czasów panowania dynastii libijskiej z Bubastis i kuszyckiej z Napata wracano także do kanonów z okresu Starego Państwa. Rzeźby tego okresu wyrażają konformizm postawy politycznej tej dynastii. Władcy byli portretowani w ten sposób, że w zależności od potrzeb mogli być traktowani jako władcy Egiptu lub państwa Kusz. Nakrycia głowy były tak skomponowane, że mogły uchodzić za egipski hełm wojenny albo kuszycki czepek. Twarze ich mają ostre rysy o wyraźnie zaznaczonych bruzdach, lekko spłaszczonych nosach i charakterystycznych brwiach.
Krótkotrwałe panowanie Kuszytów i uzależnienie od Asyrii niewiele zmieniło w zwyczajach i kulturze Egiptu. Kłopoty Asyryjczyków na innych kierunkach działań pozwoliły ostatecznie na oswobodzenie kraju i jego zjednoczenie. Udało się to Psametychowi (663-609 p.n.e.), księciu z Sais w Dolnym Egipcie, który oparł się na wojskach zaciężnych, przede wszystkim na greckich hoplitach. Próbował, podobnie jak jego następcy Necho II i Ahmose II, odbudować potęgę Egiptu, ale w roku 525 p.n.e. kraj dostał się, niemal bez oporu, pod panowanie Persów. W tej sytuacji budownictwo i rzeźba przestały się rozwijać, aczkolwiek władcy perscy wybudowali i odnowili kilka świątyń.
Okres ptolemejski.
Kolejny okres świetności Egipt zawdzięcza Grekom, którzy wyparli Persów. Grecy byli zafascynowani kulturą Egipcjan, próbowali zatem wskrzesić dawniejsze tradycje. Dzieła tego okresu mają wiele cech kompozycji sztuki greckiej. Powstają liczne posążki bóstw wykonane z tego materiału. Cechują się dbałością o wykończenie detalu, piękną formą i perfekcją wykonania. O tym, jak wiele w tym czasie budowano świadczy zapis o tym, że w kamieniołomach w Wadi Hammammat na Pustyni Wschodniej niedaleko Luksoru pracowało 19 000 ludzi.
Równocześnie Grecy kontynuują własne tradycje. Kwitnącym ośrodkiem tego nurtu staje się Aleksandria. Rzeźby okresu ptolemejskiego wyróżniają się realizmem, psychologiczną koncepcją. Zachowane rzeźby głów kapłanów (zielone głowy) stały się wzorem dla sztuki portretowej starożytnego Rzymu. Druga szkoła, rodzima, kontynuuje architekturę monumentalną. Z tej drugiej szkoły pochodzą takie budowle jak wzniesione w czasach ptolemejskich świątynie oraz kaplice narodzinowe mammisi, budowane przed pylonami prowadzącymi do sali hypostylowej. Obiekty te otaczał perystyl. Do takiej kaplicy przenoszono podczas obrzędu narodzin boga-króla posąg bogini-matki. Najlepiej zachowane budowle sakralne tej epoki znajdują się w File, Edfu i Denderze, wśród nich mammisi Augusta.
Upadek.
Ostatni okres w dziejach sztuki starożytnego Egiptu to zaznaczenie się wpływów chrześcijaństwa, na tyle silnych, że niektóre egipskie świątynie przebudowano na kościoły, a w jakiś czas potem, gdy po upadku cesarstwa rzymskiego i w wyniku arabskiego podboju Egipt znalazł się w granicach świata islamu (642 rok n.e.), na meczety. Od tej też chwili wspaniałe ongiś budowle jęły popadać w ruinę lub – rozebrane dla pozyskania budulca – znikać.
Rabunkowa gospodarka, prowadzona zarówno przez okupantów (Arabowie, Turcy, Mamelucy, Brytyjczycy) jak i autochtonów, którzy z czasem zatracili swe korzenie, doprowadziła do zniszczenia wielu bezcennych zabytków. Taki los spotkał część piramid, budowanych z suszonej cegły mułowej i jedynie okładanych licem z kamienia. Po zerwaniu kamieni lica budowle te rozsypały się niemal w proch. Jest to proces postępujący, choć od połowy XX wieku próbuje się ratować, a nawet odbudowywać najcenniejsze.
Zachowane resztki świątyń i budowli sepulkralnych przez tysiąclecia wystawione były na niszczycielskie działanie słońca, wilgoci i wiatru niosącego olbrzymie ilości pustynnego piasku. Tym samym bogate polichromie miały szansę zachować się tylko wewnątrz grobowców. Dzisiejszy obraz pozostałości cywilizacji egipskiej nie ukazuje bogactwa i intensywności barw polichromii i złoceń, jakimi były pokryte piramidy, pałace i świątynie.
O tym, jak wyglądały w starożytności piramidy faraonów świadczą nieliczne zachowane fragmenty licowania (np. Piramida Łamana w Dahszur, czy Piramida Mykerinosa w jej najwyższych partiach) oraz odnalezione piramidiony, czyli zwieńczenia kilku takich budowli, z najlepiej zachowanym piramidionem grobowca Amenemhata III na czele.

</doc>
<doc id="48216" url="https://pl.wikipedia.org/wiki?curid=48216" title="Zalaegerszeg">
Zalaegerszeg

Zalaegerszeg – miasto na Węgrzech, w południowo-zachodniej części Kraju Zadunajskiego, stolica komitatu Zala. Leży po obu stronach rzeki Zala. Stanowi ośrodek geograficzno-etnograficznego subregionu Göcsej (Közép-Zalai-dombság). Liczba ludności ok. 62 tys. (styczeń 2011 r.).
Mimo wczesnego osadnictwa na tych terenach, poświadczanego przez znaleziska archeologiczne oraz późniejsze pisemne wzmianki, Zalaegerszeg jest miastem ukształtowanym dopiero w XIX i XX w. Od XV w. miejscowość znajdowała się w posiadaniu Kościoła rzymskokatolickiego. W 1885 r. otrzymała prawa miejskie, a w 1890 r. doprowadzono do niej linię kolejową. Rozwój na szerszą skalę nastąpił po II wojnie światowej wraz z odkryciem w okolicy złóż ropy naftowej (1952). Obok rafinerii powstały wówczas zakłady przemysłu tekstylnego, spożywczego, meblowego, metalowego oraz elektronicznego. W kolejnych latach otwartych zostało wiele placówek edukacyjnych i kulturalnych, w tym Göcsej Múzeum, pierwsze na Węgrzech muzeum typu skansenowego (1968). Zalaegerszeg jest miastem akademickim z uczelniami ekonomiczną, medyczną i techniczną. Uważane jest także za jedno z najbardziej zielonych i kwitnących miast węgierskich. 
W mieście urodziła się Virág Németh, węgierska tenisistka.
Transport.
W mieście znajduje się stacja kolejowa.
Sport.
W mieście ma siedzibę klub piłkarski Zalaegerszegi TE FC – mistrz Węgier z sezonu 2001/2002. Mecze w roli gospodarza rozgrywa na stadionie ZTE Aréna.

</doc>
<doc id="48217" url="https://pl.wikipedia.org/wiki?curid=48217" title="Paleta Narmera">
Paleta Narmera

Paleta Narmera – kamienna paleta o wysokości 63,5 cm i szerokości 42 cm, wykonana z aleurytu, symbolicznie przedstawiająca ostatnią fazę podboju Dolnego Egiptu i tryumf Narmera (Menesa).
Pochodzi z okresu predynastycznego. Obie jej strony, awers i rewers, pokryte są wypukłym reliefem.
Awers ukazuje postać króla w Białej Koronie Górnego Egiptu, którego imię, wpisane w serech, zapisane jest dwoma hieroglifami: rybą "nar" i dłutem "mer". U stóp króla klęczy człowiek, którego jedną ręką trzyma on za włosy. Drugą ręką, uzbrojoną w maczugę, król zamierza roztrzaskać głowę pokonanego. Pokonany wróg zapewne jest przedstawicielem Północy. Mówi o tym znak umieszczony nad jego głową – jest to sokół – Horus z Południa, trzymający również głowę wroga, wystającą z kępy papirusów. Za królem postępuje nosiciel sandałów. W dolnej części palety, pod stopami króla, leżą dwaj martwi wrogowie.
Kompozycja rewersu to trzy poziome pasy reliefów. W górnej części król przedstawiony jest tym razem w Czerwonej Koronie Dolnego Egiptu. Aby nie było wątpliwości, że chodzi o tę samą osobę, przed jego wizerunkiem znajdują się hieroglificzne znaki jego imienia. Król postępuje w tryumfalnym orszaku. Za nim postępuje nosiciel sandałów, a przed nim kroczy postać urzędnika odzianego w skórę pantery i perukę, w której niektórzy dopatrują się prototypu wezyra, oraz postacie ze sztandarami zwycięzców. Przed orszakiem, pod znakiem tryumfującego Horusa, leżą ciała pokonanych wrogów z odciętymi głowami. Głowy ich znajdują się między ich nogami. Centralną część palety zajmują dwa serpopardy, lwiopodobne monstra, trzymane przez sługi na uwięzi. Ich nienaturalnie wydłużone, wężopodobne, splecione szyje, tworzą w środku palety zagłębienie na szminkę. W dolnej części rewersu potężny byk roztrzaskuje mury z blankami, depcząc jednocześnie pokonanego wroga. Zapewne symbolizuje to zdobycie i zniszczenie twierdzy wroga.
Paleta została odnaleziona w Hierakonpolis w 1898 r. przez Jamesa Quibella i F.W. Greena. Przechowywana jest obecnie w Muzeum Egipskim w Kairze. Należy do najstarszych zabytków sztuki egipskiej i uważana jest za jeden z pierwszych dokumentów historycznych.

</doc>
<doc id="48218" url="https://pl.wikipedia.org/wiki?curid=48218" title="Erowid">
Erowid

Erowid – założona w październiku 1995 organizacja, zajmująca się prowadzeniem anglojęzycznego internetowego serwisu informacyjnego na tematy dotyczące roślin i substancji psychoaktywnych Erowid.org. Serwis zawiera jedną z najobszerniejszych dostępnych baz danych na ten temat, codziennie notując średnio 55 tys. odwiedzin (stan na styczeń 2008).
Na stronach serwisu zawarto ponad 45 tys. stron dokumentacji na temat substancji psychoaktywnych. Są wśród nich m.in. zdjęcia, streszczenia i abstrakty prac naukowych, artykułów prasowych i informacje z innych mediów, relacje osób, opisy dawek, działań, zagadnień prawnych, zdrowotnych, stosowania ludowego i religijnego. Baza danych ma rozmiar około 25 gigabajtów.
Erowid jest zorganizowany w działy:
Kluczową zasadą, którą kieruje się serwis, jest neutralność opisu tematu. Neutralność ta bywa kwestionowana przez zwolenników prohibicji substancji psychoaktywnych, którzy twierdzą, jakoby Erowid zachęcał do ich zażywania. Członkowie organizacji odrzucają ten zarzut, deklarując, że publikują wszelkie, zarówno pozytywne, jak i negatywne informacje i sprawozdania na temat poszczególnych substancji.
Serwis został założony przez dwie osoby, ukrywające się pod pseudonimami Fire Erowid i Earth Erowid. Erowid od 2005 roku jest organizacją "non-profit". Organizacja ma siedzibę w północnej Kalifornii, jej serwery znajdują się w San Francisco. Finansowanie zapewniane jest wyłącznie poprzez darowizny, strona organizacji nie zamieszcza reklam.
W 2013 roku dostęp do serwisu Erowid.org został zablokowany na terenie Federacji Rosyjskiej.

</doc>
<doc id="48219" url="https://pl.wikipedia.org/wiki?curid=48219" title="Piramida Dżesera">
Piramida Dżesera

Piramida Schodkowa Dżosera (Dżesera) – piramida schodkowa zbudowana w Sakkarze około 2650 p.n.e. przez budowniczego Imhotepa.
Ta monumentalna budowla kamienna stanowi część kompleksu grobowego, złożonego z samej piramidy, umieszczonej w północnej części kompleksu, oraz otaczających ją kaplic i dziedzińców o różnym przeznaczeniu. Całość otoczono murem o wysokości 10 m. Sama piramida ma wymiary podstawy 121 ×109 m oraz wysokość 62,5 m. Zbudowana jest z sześciu segmentów w kształcie mastab.
Przeprowadzone prace badawcze (wykopaliska) świadczą o sześciokrotnej zmianie planów budowli. Pierwotnie mastaba miała wysokość 7,9 m i nie była widoczna zza otaczającego ją muru. Po dodaniu kolejnych segmentów zaczęła dominować nad otoczeniem.
Mastaba była rozbudowywana nie tylko wzwyż, ale i poziomo. Magazyny, w których umieszczano wyposażenie grobowe, zostały umieszczone w podziemiach oraz w przylegających do piramidy zabudowaniach. Komora grobowa została umieszczona w południowej części temenosu.
Teren wokół piramidy został tak zagospodarowany, aby stworzyć miniaturę stolicy, iluzję budowli niezbędnych do życia faraonowi. Zbudowano dziedziniec z podium, aby król mógł świętować kolejne rocznice panowania, postawiono szereg kaplic-symboli świątyń całego Egiptu, umieszczono miniatury pałaców królewskich.
Pomimo użycia nowego budulca, jakim był kamień, grobowiec posiada wiele cech charakterystycznych dla budowli wykonywanych z cegły. Bloki kamienne użyte do licowania ścian otaczających piramidę budowli wykonano tak, by imitował kształtem suszoną cegłę. Wejście do wnętrza piramidy zostało tak wyrzeźbione, że przypomina zrolowaną matę do środka albo drewnianą konstrukcję. Ściany korytarzy wzmocnione są kolumnami o kształcie podobnym do drewnianych słupów albo wiązek trzcin, żłobkowania sufitu imitują stropy z pni palmowych.
Nowe elementy rozwiązań dekoracji to dwa fryzy: fryz kobr mających chronić władcę przed złymi mocami oraz tzw. hekeron – fryz z szeregu figur stylizowanych na kształt witki trzcinowej związanej w regularnych odstępach. Te dwa motywy weszły do kanonu zdobnictwa monumentalnych budowli egipskich.
Zespół grobowy ozdobiono licznymi posągami. Wewnątrz zamurowanej komory (zwanej serdabem) umieszczono posąg samego króla Dżosera, ubranego w odświętne szaty i siedzącego na tronie. Przez otwory w ścianie mógł on też obserwować składane ofiary. Wyraz jego twarzy, pełen powagi i spokoju, był naśladowany w późniejszych wyobrażeniach faraonów.

</doc>
<doc id="48221" url="https://pl.wikipedia.org/wiki?curid=48221" title="Veszprém">
Veszprém

Veszprém (, , ) – miasto na Węgrzech, stolica komitatu Veszprém.
Miasto przecięte jest przez strumień o nazwie Séd. Populacja miasta wynosi ponad 64,3 tys. (styczeń 2011 r.). Odległość między miastem a Budapesztem wynosi około 110 km. W mieście znajduje się stacja kolejowa Veszprém.
Historia.
Pierwsze ślady osadnictwa pochodzą z epoki kamiennej.
Od 1009 siedziba diecezji veszprémskiej, jednej z najstarszych katolickich diecezji na Węgrzech.
Legenda.
. Wzgórzami tymi są: Várhegy (wzgórze zamkowe), Benedek-hegy (wzgórze Św. Benedykta), Jeruzsálem-hegy (wzgórze Jerozolimskie), Temetőhegy (wzgórze cmentarne), Gulyadomb (wzgórze trzody), Kálvária-domb (wzgórze Kalwaria), Cserhát.
Sport.
Veszprém jest siedzibą najbardziej utytułowanego węgierskiego klubu piłki ręcznej – Veszprém KSE, którego domową areną jest hala Veszprém Aréna. Funkcjonuje tu także klub piłkarski Veszprém FC.

</doc>
<doc id="48226" url="https://pl.wikipedia.org/wiki?curid=48226" title="Uta Hagen">
Uta Hagen

Uta Hagen (ur. 12 czerwca 1919 w Getyndze, zm. 14 stycznia 2004 w Nowym Jorku) – aktorka amerykańska pochodzenia niemieckiego, pedagog sztuki scenicznej. Odznaczona Narodowym Medalem Sztuki.
Studiowała aktorstwo w Królewskiej Akademii Sztuki Dramatycznej w Londynie. Była przede wszystkim aktorką teatralną, ma na koncie również role filmowe i telewizyjne. W latach 1938–1948 była żoną aktora Jose Ferrera; małżeństwo zakończyło się rozwodem. Drugim mężem Hagen był od 25 stycznia 1957 Herbert Berghoff, założyciel i prezydent znanej nowojorskiej szkoły aktorskiej HB Studios. Wraz z wyjściem za mąż za Beghoffa podjęła pracę pedagoga w HB Studios, a po śmierci męża (1990) została prezydentem szkoły.
Za role w "The Country Girl" (1950) i w "Kto się boi Virginii Woolf?" (1962) otrzymywała nagrodę teatrów broadwayowskich Tony.
Filmografia.
Niektóre role telewizyjne:

</doc>
<doc id="48227" url="https://pl.wikipedia.org/wiki?curid=48227" title="Appalachy">
Appalachy

Appalachy (, ) – łańcuch górski we wschodniej części Ameryki Północnej, w USA i Kanadzie.
Rozciągają się od Niziny Zatokowej w kierunku północno-wschodnim do Nowej Fundlandii, na długości 2600 km (szerokość od 300 do 500 km). Najwyższym szczytem jest Mount Mitchell – 2037 m n.p.m.
Północno-wschodnia część Appalachów powstała w orogenezie kaledońskiej, a część południowo-zachodnia w hercyńskiej (appalachijskiej). Appalachy są zbudowane ze skał osadowych prekambru i paleozoiku. Zapadliska rzek Hudson i Mohawk dzielą Appalachy na Północne i Południowe.
W Appalachach występują głównie lasy mieszane. Są złoża węgla kamiennego, rud żelaza i cynku, ropy naftowej, gazu ziemnego, grafitu i marmuru.
Wzdłuż Appalachów wytyczono Szlak Appalachów () o długości 3476 km.

</doc>
<doc id="48229" url="https://pl.wikipedia.org/wiki?curid=48229" title="Krajowe Biuro do Spraw Przeciwdziałania Narkomanii">
Krajowe Biuro do Spraw Przeciwdziałania Narkomanii

Krajowe Biuro ds. Narkomanii – dawna jednostka organizacyjna utworzona przez Ministra Zdrowia Andrzeja Wojtyłę w lipcu 1993. Biuro było realizatorem polityki Ministra Zdrowia w zakresie zapobiegania narkomanii. Zasady przeciwdziałania narkomanii były określone w Ustawie o przeciwdziałaniu narkomanii a podstawowe kierunki i formy działań zostały wytyczone w Krajowym Programie Przeciwdziałania Narkomanii. Siedziba Biura znajdowała się przy ul. Dereniowej 52/54 w Warszawie. Od 1 stycznia 2022 w wyniku połączenia z Państwową Agencją Rozwiązywania Problemów Alkocholowych zostało zmienione w Krajowe Centrum Przeciwdziałania Uzależnieniom jednocześnie proces certyfikacji nowych terapeutow przejęło Centrum Medyczne Kształcenia Podyplomowego
Historia.
Biuro powstało w 1993, w okresie znaczących przemian na polskim rynku zażywania substancji uzależniających – odchodzenia od nielegalnie pozyskiwanych leków w kierunku wyrabianej metodami domowymi ze słomy makowej substancji nazywanej makiwarą ("polska heroina"). Narkotyk ten był substancją silnie uzależniającą i wzbudzał duże obawy w środowisku lekarzy. W 1983 zarejestrowano Towarzystwo Zapobiegania Narkomanii, a w 1986 Towarzystwo Rodzin i Przyjaciół Dzieci Uzależnionych "Powrót z U". W 1985 uchwalono pierwszą w Polsce ustawę o zapobieganiu narkomanii, na której podstawie utworzona została Komisja ds. Zapobiegania Narkomanii. Doświadczenia w walce z uzależnieniami wskazywały na potrzebę stworzenia odrębnej instytucji z własnym budżetem i kompetencjami decyzyjnymi, zatrudniającej profesjonalistów, błyskawicznie reagującej na potrzeby osób uzależnionych i pomagających im środowisk. 
W początkowym okresie funkcjonowania (do 2000) instytucja nosiła nazwę Biura do spraw Narkomanii i głównie wspomagała organizacje pozarządowe działające na rzecz osób uzależnionych i ich leczenia. Zajmowała się finansowaniem takiego leczenia i zakupem metadonu. Aktywnie na tych polach działał w ramach biura m.in. ksiądz Arkadiusz Nowak. Pierwszym dyrektorem była Grażyna Miros, drugim Olaf Meyer-Zahorowski, a od 1999 do dziś Piotr Jabłoński. W 2011 minister zdrowia powierzył instytucji zarządzanie Funduszem Rozwiązywania Problemów Hazardowych. W 2018 biuro zatrudniało trzydziestu pracowników zajmujących się problematyką narkomanii oraz uzależnień behawioralnych. W 2017 na realizację zadań biura minister zdrowia przeznaczył 33 miliony złotych. 1 stycznia 2022 roku Krajowe Biuro do Spraw Przeciwdziałania Narkomanii zostało połączone z Państwową Agencją Rozwiązywania Problemów Alkoholowych w Krajowe Centrum Przeciwdziałania Uzależnieniom. 
Działalność Biura po rozporządzeniu Ministra Zdrowia w sprawie funkcjonowania podmiotów leczniczych sprawujących opiekę nad uzależnionymi od alkoholu.
Jako pierwsza instytucja szkoleniem Terapeutów uzależnień w Polsce zajęła się Państwowa Agencja Rozwiązywania Problemów Alkoholowych. Dyplom dawał uprawnienia do wykonywania zawodu terapeuty uzależnień od alkoholu. W 2000 roku Krajowe Biuro ds. Przeciwdziałania Narkomanii podjęło pracę nad własnym systemem szkolenia terapeutów uzależnień od narkotyków. Ostatecznie usankcjonowano go w Ustawie z dnia 1 kwietnia 2011 o zmianie ustawy o przeciwdziałaniu narkomanii oraz niektórych innych ustaw (). W skład zespołu przygotowującego projekt zasad i certyfikacji programu szkoleniowego wchodzili: Piotr Adamiak, Karina Chmielewska, Jolanta Koczurowska, Marek Liciński, Elżbieta Rachowska, Marek Zygadło, Piotr Jabłoński i Bogusława Bukowska. Honorowy certyfikat opatrzony numerem S/0001/2002 otrzymał Marek Kotański. Szkolenie to niewiele różniło się od szkolenia PARPy pierwszym jego etapem było szkolenie teoretyczno-warsztatowe realizowane przez podmioty szkolące posiadające rekomendacje Dyrektora Krajowego Biura, następnie drugim etapem był staż kliniczny realizowany przez podmioty lecznicze posiadające rekomendacje Dyrektora Krajowego Biura a na końcu superwizja kliniczna realizowana przez superwizorów posiadających rekomendacje Dyrektora Krajowego Biura do prowadzenia superwizji klinicznych. Sytuacja dwóch ścieżek i nieuznawania wzajemnie certyfikatów "konkurencji" spowodowała duży kłopot i zamieszanie w środowisku. W 2017 roku ówczesny minister zdrowia Konstanty Radziwiłł podjął dyskusję odnośnie do ujednolicenia certyfikacji terapeutów uzależnień w Polsce. Dnia 27 grudnia 2018 sekretarz stanu w Ministerstwie Zdrowia Józefa Szczurek Żelazko ogłosiła rozporządzenie nowego Ministra Zdrowia Łukasza Szumowskiego. Według powyższego dokumentu organem szkolącym wszystkich terapeutów uzależnień od stycznia 2019 zostało Krajowe Biuro ds Przeciwdziałania Narkomanii. Ostro sprzeciwiało się temu rozwiązaniu towarzystwo Terapeutów Uzależnień od Alkoholu oraz ówczesny prezes Państwowej Agencji Rozwiązywania Problemów Alkoholowych. 14 maja 2019 roku Rada Superwizorów Psychoterapii Uzależnień wydała oświadczenie, w którym "nie popiera legislacyjnych zmian wprowadzonych przez Ministerstwo Zdrowia w okresie lipiec 2018- maj 2019, które obniżają jakość przygotowania do zawodu specjalisty psychoterapii uzależnień oraz instruktora, a w szczególności narażają nasz system na ograniczenie oferty leczenia osób współuzależnionych i z syndromem DDA." Dokument podpisali między innymi: Agnieszka Litwa- Janowska, Dorota Reguła, Jacek Telesfor Kasprzak, Iwona Kołodziejczyk, Grażyna Rychlicka- Schirmer, Bożena Maciek-Haściło, Zofia Sobolewska- Mellibruda, Rajmund Janowski, Sławomir Grab, a komentarz wygłosił między innymi prezes PARPA – Krzysztof Brzózka. Wzywano podczas tego zebrania aby szkoły terapii uzależnień w najbliższym czasie nie przystępowały do konkursu dot certyfikacji terapeutów. W czerwcu minister Szumowski odwołał Krzysztofa Brzózkę z funkcji prezesa PARPA, a w listopadzie tego samego, czyli 2019 roku Krajowe Biuro do spraw Przeciwdziałania Narkomanii ogłosiło wyniki konkursu odnośnie do akredytacji na szkolenie terapeutów uzależnień.
Opis.
Biuro do Spraw Przeciwdziałania Narkomanii realizowało postanowienia ustawy poprzez:
Biuro zlecało do realizacji programy prowadzące do podnoszenia skuteczności i efektywności realizowanych zadań profilaktycznych, rehabilitacyjnych i postrehabilitacyjnych. Preferowane były programy posiadające wsparcie lokalne, których zakres merytoryczny zgodny był z kierunkami działań wytyczonymi przez Ministra Zdrowia.

</doc>
<doc id="48230" url="https://pl.wikipedia.org/wiki?curid=48230" title="Czynsz">
Czynsz

Czynsz (niem. "Zins" – ‘podatek’, ‘dzierżawa’, od łac. "census" – ‘wycena’) – prawna nazwa świadczenia należnego z tytułu najmu lub dzierżawy. Wartość czynszu może być ustalona w pieniądzu lub naturze (np. owoce z sadu). Czynsz z założenia jest świadczeniem okresowym. Dawniej, i obecnie w niektórych znaczeniach, nazywany tenutą.
Jako „czynsz” potocznie (nieprawidłowo) określa się także świadczenia uiszczane przez członków spółdzielni mieszkaniowej na jej rzecz i przez właścicieli mieszkań na rzecz wspólnot mieszkaniowych, które są opłatami eksploatacyjnymi i partycypacją spółdzielcy lub właściciela w kosztach utrzymania nieruchomości oraz spółdzielni lub wspólnoty mieszkaniowej. Dzielą się one na zależne od zarządcy, w których skład wchodzą np. opłaty za konserwację czy utrzymanie administracji osiedla, a także niezależne od zarządcy, czyli np. opłaty za przyłącza wodociągowe lub ogrzewnicze. Prawnie jednak nie można ich nazwać czynszem, a jedynie opłatą mieszkaniową.
W feudalnym systemie własności podzielonej, jako czynsz określano również stałe świadczenie w pieniądzu lub w naturze składane przez chłopów panu feudalnemu jako właścicielowi zwierzchniemu uprawianej ziemi. W tym czasie występuje powszechnie określenie „oczynszowanie”, które oznaczało "ścisłe określenie ciężarów chłopa na rzecz pana, co ułatwiało chłopom swobodne dysponowanie nadwyżkami produkcji pozostałymi po uiszczeniu czynszów oraz ciężarów na rzecz państwa i kościoła... Również i właściciele dóbr byli najczęściej zainteresowani w oczynszowaniu, gdyż zwiększało ich dochody... dawało im do ręki tak pożądany pieniądz". Roczny czynsz na ziemiach polskich, z łana ziemi wynosił w naturze (z reguły) 6 miar, czyli 3 korczyki zboża (tj. 2 miary pszenicy, żyta i owsa). Czynsz pieniężny bywał niższy od czynszu w naturze.

</doc>
<doc id="48231" url="https://pl.wikipedia.org/wiki?curid=48231" title="Wojna królowej Anny">
Wojna królowej Anny

Wojna królowej Anny 1702–1713 – konflikt zbrojny w koloniach Ameryki Północnej pomiędzy Francją i Hiszpanią a Wielką Brytanią, będący częścią europejskiej wojny o sukcesję hiszpańską. Działania toczyły się na dwóch frontach: północnym i południowym.
W odpowiedzi na zajęcie przez Brytyjczyków w roku 1702 należącego do Hiszpanii St. Augustine i militarne wspieranie osadników, Francja rozpoczęła działania wojenne. Na froncie północnym Francuzi wraz ze swoimi indiańskimi sojusznikami zaatakowali północną granicę Nowej Anglii – kolonie Maine, New Hampshire i Massachusetts. Nie atakowano Nowego Jorku ze względu na dobre stosunki panujące pomiędzy tą kolonią i Nową Francją. Neutralność zachowali Irokezi, dotychczasowi sojusznicy Brytyjczyków, ze względu na podpisany w 1701 pokój z Francuzami. W zimie 1704 roku Francuzi splądrowali wiele osad w Nowej Anglii, mordując lub uprowadzając osadników. Ostatecznie jednak ta dorywcza wojna podjazdowa nie przyniosła Francji ani nabytków terytorialnych, ani przewagi strategicznej.
Na południu Hiszpanie z Florydy zaatakowali Karolinę Południową. Brytyjczycy wspierani przez wojowników plemion Yamassee i Creek, odparli jednak napaść i wdarli się w głąb kolonii hiszpańskiej docierając aż do St. Augustine. W ostatniej fazie wojny w latach 1711–1713 rozegrała się tzw. wojna Tuscarorów w Karolinie Północnej.
Wojnę zakończył zawarty w 1713 pokój w Utrechcie. Choć głównie dotyczył on rozstrzygnięć na kontynencie europejskim, zawarto także w nim porozumienia dotyczące kolonii północnoamerykańskich. Traktat potwierdzał brytyjskie prawa do Nowej Fundlandii i Ziemi Ruperta, oddając jednocześnie dotychczas francuską Akadię, z wyłączeniem wysp Cape Breton i Isle St. Jean. Hiszpania nie zgodziła się na żadne ustępstwa terytorialne, zezwalając Brytyjczykom jedynie na wysłanie jednego statku rocznie na wielki jarmark w Porto Bello w Panamie. Zapoczątkowało to powstanie poważnego problemu przemytu, który doprowadził do znacznych napięć pomiędzy krajami.

</doc>
<doc id="48233" url="https://pl.wikipedia.org/wiki?curid=48233" title="Dżungla">
Dżungla

Dżungla – termin oznaczający pierwotnie i współcześnie w części publikacji specjalistycznych rodzaj formacji roślinnej charakterystycznej dla nadrzecznych terenów w północno-wschodniej części Azji Południowej. W języku niefachowym i niektórych publikacjach specjalistycznych określenie funkcjonuje jako synonim szeroko ujmowanego wilgotnego lasu równikowego.
Określenie to wywodzi się z sanskryckiego słowa जङ्गल (jaṅgala) znaczącego „nieużytek”, tzn. ziemię nienadającą się do uprawy. Pierwotnie nazywano tak lasy nadrzeczne w dolnym biegu Gangesu i Brahmaputry. Z czasem mianem tym zaczęto określać inne, trudno dostępne lasy wtórne, tworzące niedojrzałą fazę rozwojową równikowego lasu deszczowego w Azji południowej i południowo-wschodniej. Formacja taka cechuje się bardzo bujnym rozwojem podszytu, licznie rosną w niej liany, krzewy światłolubne i okazałe rośliny zielne. Powstaje w wyniku zniszczenia warstwy drzew, co umożliwia dostęp światła do dolnych warstw roślinności. Warunki takie istnieją nad brzegami rzek, na granicy lasu lub mają charakter antropogeniczny – są skutkiem wyrębów lasów. Nieprzebyta gęstwina jaką tworzy zwarta roślinność, w tym zwłaszcza obfitość lian, często ciernistych lub kolczastych, powoduje, że przez wielu podróżników jest ona błędnie identyfikowana jako las pierwotny. Tymczasem wnętrza pierwotnych, wilgotnych lasów równikowych Półwyspu Indochińskiego z reguły niemal pozbawione są warstwy krzewów. W podszycie bardziej świetlistych lasów równikowych na Półwyspie Indyjskim licznie rosną bambusy. 
Z czasem określenie „dżungla” zaczęło funkcjonować jako zamiennik dla faktycznie pierwotnych wilgotnych lasów równikowych. Mimo że dotyczyło to głównie języka potocznego, z czasem pojawiły się publikacje specjalistyczne, w których termin zaadaptowany został w szerokim znaczeniu, czasem przy pełnej świadomości jego genezy. Gdzie indziej takie rozszerzanie znaczenia terminu „dżungla” określane jest w piśmiennictwie fachowym jako „raczej niesłuszne”.

</doc>
<doc id="48234" url="https://pl.wikipedia.org/wiki?curid=48234" title="Wojna Tuscarorów">
Wojna Tuscarorów

Wojna Tuscarorów – wojna z Indianami jaka odbyła się w latach 1711–1715, równolegle z wojną królowej Anny.
Tuscarorowie, którzy pierwotnie zamieszkiwali wybrzeża Oceanu Atlantyckiego, w związku z postępującym europejskim osadnictwem zostali zepchnięci w głąb lądu. W 1711 korzystając z ogólnego napięcia, jakie towarzyszyło wojnie królowej Anny, postanowili wykorzenić osadnictwo i uzyskać utracone tereny. Handlarze niewolników z Karoliny Północnej zorganizowali obronę spornych terytoriów, wykorzystując pomoc innych plemion indiańskich, tradycyjnie antagonistycznych w stosunku do Tuscarorów. Wynikiem wojny była masakra Tuskarorów, w której zabito około 1000 przedstawicieli tego plemienia, a kolejnych 700 wzięto do niewoli. Po klęsce poniesionej w forcie Neoheroka w marcu 1713 i podpisaniu traktatu pokojowego w 1715 niedobitki Tuskarorów przeniosły się na północ i w większości dołączyły do ligi Irokezów.

</doc>
<doc id="48237" url="https://pl.wikipedia.org/wiki?curid=48237" title="Wojna Yamassee">
Wojna Yamassee

Wojna Yamassee – wojna Indian z plemion Yamassee wspomaganymi przez wojowników Creek, którzy w 1715 zaatakowali kolonię Karolinę Południową, głównie okolice osiedla Charleston.
Brak wspólnego frontu Indian - Czirokezi pozostali neutralni - doprowadził do klęski Yamassee. W wyniku wojny wycofali się oni na południe łącząc się z plemieniem Creek, a następnie już z nimi cofnęli się na zachód, nad rzekę Chattahoochee, opuszczając terytoria, na których powstała potem kolonia Georgia.

</doc>
<doc id="48238" url="https://pl.wikipedia.org/wiki?curid=48238" title="Bitwa pod Vouillé">
Bitwa pod Vouillé

Bitwa pod Vouillé (Campus Vocladeus) w pobliżu Poitiers – starcie zbrojne, które miało miejsce w roku 507 w trakcie wojny Franków z Wizygotami. Miejsce bitwy jest dzisiaj kwestią sporną (według najnowszych badań jest nim rejon dzisiejszego Voulon - Campus Vocladeus). Zwolennicy umiejscawiania bitwy pod Vouillé stosują też średniowieczną nazwę Vouglé.
Tło historyczne.
Po zwycięstwie merowińskich Franków nad Alamanami w bitwie pod Strasburgiem w roku 506, które ostatecznie położyło kres politycznej autonomii alamańskiej, Frankowie podjęli decyzję dalszej ekspansji terytorialnej w kierunku wschodnim. Celem Franków stały się Recja (Raetia prima in Chur) należąca do królestwa Ostrogotów a także Raetia secunda (Augsburg). Król Ostrogotów Teodoryk Wielki podejmując wszelkie środki ostrożności, zebrał nad Górnym Renem swoją armię, chcąc zabezpieczyć się przed najazdem Franków. Król Franków Chlodwig I nie zdecydował się jednak uderzyć na Ostrogotów, podejmując marsz na południe od Loary, stanowiącej ówcześnie granicę pomiędzy królestwem Franków i Wizygotami.
Po otrzymaniu informacji o pochodzie Franków na południe Teodoryk rozesłał swoich posłańców do Burgundii, Turyngii oraz do germańskich Herulów i Warnów, których zachęcał do wystąpienia zbrojnego przeciwko Frankom. Nie zdawał sobie jednak sprawy z tego, że już przed osłabieniem pozycji Burgundów i Alamanów Chlodwig spotkał się z największym wrogiem Teodoryka cesarzem wschodnio-rzymskim Anastazjuszem I. Zaowocowało to uwikłaniem armii Ostrogotów w walki z Bizantyjczykami w rejonie Belgradu. Tak zabezpieczony w roku 507 Chlodwig wypowiedział Wizygotom wojnę religijną skierowaną przeciwko arianom.
Bitwa.
Miejsce bitwy stanowił równoboczny trójkąt o wymiarach 3 × 18 km i powierzchni około 140 km kw. Po jego południowo-zachodniej stronie znajdowały się miejscowości Voulon oraz Aché, po stronie północno-zachodniej Ecke Vivône (dzisiaj Vivonne), a po stronie wschodniej Gencay. Pole bitwy opływały rzeki: od strony zachodniej pomiędzy Voulon a Vivônne- rzeka Clain, od północnego wschodu między Gencay a Vivônne - rzeka Clouère.
Podobnie jak 9 lat wcześniej Frankowie wyruszyli z Tours w kierunku Bordeaux. W odległości około 17 km na północny zachód od Poitiers w rejonie Vouillé (lub Voulon - 25 km na południe od Poitiers) wojska Franków natknęły się na siły Wizygotów pod wodzą Alaryka II. W wyniku walki Frankowie odnieśli pełne zwycięstwo, a Alaryk padł z ręki Chlodwiga. Po śmierci wodza resztki Wizygotów wycofały się z powrotem na południe.
Po wkroczeniu do Bordeaux, Frankowie spędzili tam nadchodzącą zimę. Wiosną 508 r. Chlodwig wysłał swojego syna Teuderyka I z misją zdobycia Auvergne. Sam natomiast porozumiał się z Burgundami, którzy mieli wkrótce zdobyć stolicę Wizygotów Toulouse. Pomimo tych sukcesów galijskie wybrzeże Morza Śródziemnego pozostało w rękach Wizygotów, do chwili przejęcia tam władzy przez wodza Ostrogotów Teodoryka Wielkiego.
Wynik bitwy zmusił Wizygotów do wycofania się do Hiszpanii, gdzie panowali jeszcze przez okres 200 lat, aż do chwili gdy zostali pokonani przez Arabów.

</doc>
<doc id="48239" url="https://pl.wikipedia.org/wiki?curid=48239" title="Huron">
Huron

Miejscowości w USA:
Gminy w USA:
Hrabstwa w USA:

</doc>
<doc id="48244" url="https://pl.wikipedia.org/wiki?curid=48244" title="Cibórz (województwo lubuskie)">
Cibórz (województwo lubuskie)

Cibórz (niem. "Tiborlager") – osada w Polsce położona w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
Położenie.
Cibórz leży na terenach nizinnych z niewielkimi pagórkami, gęsto zalesionych. Jako dawne osiedle wojskowe posiada plan regularny. Południowo-wschodnią granicę miejscowości stanowią jezioro Ciborze oraz niewielka rzeka Ołobok. W pobliżu znajdują się wsie: Międzylesie (1 km), Skąpe (3 km) i Rokitnica (4 km).
Osada jest położona w południowej części pasa Międzyrzeckiego Rejonu Umocnionego.
Na wschód od osady przebiega droga wojewódzka nr 276 łącząca Krosno Odrzańskie ze Świebodzinem.
Historia.
Teren na którym powstał Cibórz, należał na początku lat 30. XX w. do katolickiej parafii w Mühlbock (ob. Ołobok).
Miejscowość powstała przed II wojną światową, gdy w 1934 władze niemieckie podjęły decyzję o budowie – na wschód od wsi Międzylesie – koszar przeznaczonych dla Wehrmachtu. Budowę rozpoczęto 6 czerwca 1936. Po ok. 16 miesiącach ukończono 25 budynków koszarowych i administracyjnych, a 15 kolejnych było w trakcie budowy. 6 października 1937 w koszarach rozlokowano ok. 700 żołnierzy niemieckiego 122 Batalionu Piechoty Granicznej. Cały kompleks koszarowy mógł pomieścić ok. 6 tys. żołnierzy. Ostatecznie ukończono go po ponad dwóch latach budowy.
21 czerwca 1940 w wydzielonej części koszar utworzono Oflag III B Tiborlager – obóz jeniecki dla oficerów. Pierwszy transport, liczący ok. 2 tys. jeńców, został przyjęty 24 lipca 1940 – byli to oficerowie belgijscy wzięci do niewoli podczas obrony Liège i Brukseli. Funkcję komendanta obozu pełnił generał major Hans Fogelein. 1 marca 1941, po wydaniu przez władze niemieckie rozkazu ewakuacji obozu, ponad 3 tys. jeńców przetransportowano do Oflagu II A Prenzlau.
30 stycznia 1945 dawny obóz i koszary zostały przejęte przez wojska radzieckie i w znacznym stopniu zdewastowane.
W 1946 koszary obsadzili żołnierze 4 Łużyckiego Pułku Saperów, zaś w maju 1948 przejął je 13 Pułk Piechoty 5 Saskiej Dywizji Piechoty, który stacjonował tam do połowy 1956.
W 1958 w opuszczonych koszarach utworzony został szpital psychiatryczny, obecnie największy w województwie lubuskim. Pierwszych pacjentów przyjął w końcu czerwca 1958. W latach 80. XX w. kompleks szpitalny obejmował 116 obiektów murowanych (pawilony szpitalne, budynki administracyjne i gospodarcze oraz mieszkalne dla personelu szpitalnego). Ewidencją konserwatorską objęty jest historyczny układ wsi, 47 dawnych budynków koszarowych, 8 innych budynków oraz wodociąg w budynku nr 11.
Demografia.
Pod względem liczby mieszkańców osada Cibórz zajmuje pierwsze miejsce w gminie – w końcu grudnia 2011 mieszkało w niej 929 osób (ponad dwukrotnie więcej niż w siedzibie gminy), co stanowiło 18,5% liczby ludności gminy Skąpe. Przyczyną tak dużego zaludnienia Ciborza jest funkcjonowanie w osadzie Wojewódzkiego Szpitala Specjalistycznego dla Nerwowo i Psychicznie Chorych.

</doc>
<doc id="48245" url="https://pl.wikipedia.org/wiki?curid=48245" title="Agregat (ekonomia)">
Agregat (ekonomia)

Agregat makroekonomiczny to suma wartości jednostkowych, np. PKB lub ogólny poziom cen. Agregat jest wynikiem procesu agregacji, czyli łączenia wielkości mikroekonomicznych w celu uzyskania makrowielkości gospodarczych.
Przykłady agregatów:

</doc>
<doc id="48249" url="https://pl.wikipedia.org/wiki?curid=48249" title="J. R. R. Tolkien">
J. R. R. Tolkien



</doc>
<doc id="48250" url="https://pl.wikipedia.org/wiki?curid=48250" title="Alexandra Ripley">
Alexandra Ripley

Alexandra Elizabeth Ripley, z domu Braid (ur. 8 stycznia 1934 w Charleston, zm. 10 stycznia 2004 w Richmond) – pisarka amerykańska.
Twórczość.
Jej najbardziej znaną powieścią jest "Scarlett" (1991), będąca kontynuacją "Przeminęło z wiatrem" Margaret Mitchell. Książka otrzymała rozmaite recenzje, wiele z nich było nieprzychylnych, ale zyskała popularność, sprzedając się w liczbie ponad miliona egzemplarzy; została także sfilmowana.

</doc>
<doc id="48251" url="https://pl.wikipedia.org/wiki?curid=48251" title="Milan Kundera">
Milan Kundera

Milan Kundera (ur. 1 kwietnia 1929 w Brnie) – czeski i francuski pisarz i eseista, znany m.in. jako autor "Nieznośnej lekkości bytu".
Życie.
Milan Kundera urodził się w inteligenckiej rodzinie, jego ojciec Ludvík Kundera był wybitnym pianistą, a w latach 1948–1961 pierwszym rektorem Akademii Sztuk Scenicznych im. Leoša Janáčka w Brnie. Kundera od najmłodszych lat uczył się gry na fortepianie. Ukończył szkołę średnią w Brnie w 1948 roku. Potem studiował muzykologię i literaturę na Uniwersytecie Karola w Pradze. W 1950 roku z powodów politycznych musiał przerwać studia. Ostatecznie w 1952 roku ukończył studia na Wydziale Filmowym i Telewizyjnym Akademii Sztuk Scenicznych w Pradze, gdzie następnie pracował jako wykładowca.
Pisarz należał do pokolenia, które nie zaznało przedwojennej, wolnej Czechosłowacji. Jego dorastanie opierało się na doświadczeniach z lat wojny, z okupacji niemieckiej. To pchnęło go w kierunku poglądów marksistowskich, od 1948 był członkiem Czechosłowackiej Partii Komunistycznej. W 1950 roku został usunięty z partii za działalność antypartyjną. Dla Kundery było to inspiracją do napisania powieści "Żart" (1967). Partia ponownie przyjęła go w 1957, po czym w 1970 ponownie usunęła go ze swoich struktur. Podobnie jak inni czescy intelektualiści, tacy jak Václav Havel, był zaangażowany w Praską Wiosnę.
Obecnie Milan Kundera odcina się od czeskiej kultury, nie zezwala na tłumaczenie swoich książek napisanych po francusku na język czeski. Wyraził jedynie zgodę na publikację swoich starszych dzieł.
Twórczość.
Jego powieść "Żart" była satyrą na życie w komunistycznej Czechosłowacji.
Ze względu na krytykę wobec sowieckiej interwencji w 1968 roku dzieła Kundery trafiły na czarną listę. Pisarz w 1975 roku wyemigrował do Francji. Tam opublikował "Księgę śmiechu i zapomnienia".
W 1984 roku opublikował swoje najbardziej znane dzieło pod tytułem "Nieznośna lekkość bytu". Opowiada ono o losie małżeństwa, któremu przychodzi wieść życie w Pradze w okresie Praskiej Wiosny. W 1988 roku Philip Kaufman dokonał ekranizacji tej książki, która okazała się sukcesem. Kundera nie był jednak z niej zadowolony; od tego momentu nie wyraził już zgody na przeniesienie żadnego swojego dzieła na ekran. W 1990 roku wydał "Nieśmiertelność" – ostatnią powieść napisaną w języku czeskim (późniejsze utwory pisał po francusku), w której nad elementem politycznym przeważa element filozoficzny.
Kundera nie jest uważany za pisarza politycznego. Wątki polityczne, znane z jego wczesnych dzieł, znikają z czasem na rzecz rozważań filozoficznych. Jego styl, inspirowany dziełami Nietzschego, daje się także odczuć u pisarzy młodego pokolenia.
Jego prace często odnoszą się do muzyki, Kundera zabiera też głos w sprawie czeskiego folku.
Prace tego pisarza były tłumaczone na liczne języki świata, między innymi na angielski, niemiecki, hiszpański, grecki i polski.
Wybrane utwory.
Wydania polskie.
W latach osiemdziesiątych XX w. wiele utworów Kundery ukazało się w Polsce w drugim obiegu, w takich wydawnictwach, jak „Przedświt”, „Niezależna Oficyna Wydawnicza”, „Litery”, „Aspekt”, „ECCO”, „Rytm”, Oficyna Literacka, „Wers”, „Bis”.
Po 1989 książki Kundery wydawały w Polsce Państwowy Instytut Wydawniczy, Wydawnictwo W.A.B. i wydawnictwo Wilga. Jego utwory tłumaczyli Agnieszka Holland, Marek Bieńczyk, Piotr Godlewski, Jacek Illg, Andrzej Jagodziński i .
Rodzina.
Jego bratem stryjecznym był Ludvík Kundera (1920–2010), poeta, dramaturg, prozaik, tłumacz. Pierwszą żoną Milana była śpiewaczka Olga Haas (ur. 1937), córka Pavla Haasa (1899–1944), kompozytora pochodzenia żydowskiego, który zginął w komorze gazowej w Auschwitz-Birkenau i bratanica aktora Hugona Haasa (1901–1968). Emigrował z drugą żoną, Věrą Hrabánkovą, w 1975 roku.

</doc>
<doc id="48252" url="https://pl.wikipedia.org/wiki?curid=48252" title="Wyprawa">
Wyprawa



</doc>
<doc id="48254" url="https://pl.wikipedia.org/wiki?curid=48254" title="Bractwo Pierścienia">
Bractwo Pierścienia



</doc>
<doc id="48258" url="https://pl.wikipedia.org/wiki?curid=48258" title="Hebrydy Zewnętrzne">
Hebrydy Zewnętrzne

Hebrydy Zewnętrzne (, ) – archipelag około 200 wysp na północnym zachodzie Szkocji, stanowiący jedną z 32 jednostek administracyjnych Szkocji. Główne z nich to: Lewis and Harris, North Uist, Benbecula, South Uist, Barra. W głównym mieście, Stornoway (Steornabhagh), mieszka ok. 8 tys. ludzi. Powierzchnia pagórkowata i górzysta. Obszar emigracyjny o systematycznie zmniejszającej się liczbie ludności. Populacja Hebrydów Zewnętrznych (według spisu ludności w 2011 roku) wynosi 27 690 osób. Hodowla bydła i owiec, wyrób tkanin (tweed), rybołówstwo. Język gaelicki ma na wyspach status regionalnego języka urzędowego. 
Hebrydy Zewnętrzne często kojarzone są z bezludnymi plażami, owcami oraz życzliwymi mieszkańcami.
Polonia liczy około 70 osób, głównie pracownicy przetwórni rybnej oraz kilkoro lekarzy, dentystów i farmaceutów. 
Siedzibą władz okręgu Wysp Zachodnich jest Stornoway. Rada dystryktu jest obok NHS głównym pracodawcą. W ostatnich latach dynamicznie rozwija się turystyka oraz budownictwo.
Powierzchnia Hebrydów Zewnętrznych to 3071 km².
Zamieszkane są następujące wyspy:
W sumie (2001) – 26 502 osób.

</doc>
<doc id="48259" url="https://pl.wikipedia.org/wiki?curid=48259" title="Sukulenty">
Sukulenty

Sukulenty, rośliny gruboszowate (łac. "succulentus" – soczysty) – grupa kserofitów, rośliny, które przystosowały się do życia w warunkach ograniczonej dostępności wody wykształcając tkankę wodną służącą do jej gromadzenia oraz szereg dalszych adaptacji w budowie i fizjologii. Występują najczęściej na obszarach pustynnych, jednak spotykane są we wszystkich strefach klimatycznych, choć rzadko w Australii i w rejonach chłodnych. Dominują wśród nich rośliny dwuliścienne, zwykle rośliny zielne, rzadko drzewa. Wielu przedstawicieli sukulentów uprawia się jako rośliny ozdobne.
Problemy terminologiczne.
Ścisłe zdefiniowanie sukulentów jest trudne i definicja tej grupy roślin ma różny zakres u różnych autorów. Niemożliwe jest zresztą z natury wyraźne rozdzielenie roślin gruboszowatych od tych, które nimi nie są, ze względu na obecną u wielu roślin budowę i cechy pośrednie między sukulentami i mezofitami (roślinami siedlisk średnio- i zmiennowilgotnych). W efekcie nierzadko różni autorzy różnie klasyfikują te same gatunki roślin. Niektóre źródła definiują sukulenty jako rośliny magazynujące wodę tylko w łodydze i liściach, podczas gdy inne zaliczają tu także sukulenty korzeniowe. W tym drugim przypadku trudno takie sukulenty odróżnić od geofitów, o zgrubiałych organach podziemnych, które jednak nie służą głównie do magazynowania wody. Nie można utożsamiać sukulentów z roślinami kserofitycznymi, bowiem wiele roślin przystosowanych do znoszenia częstych lub długotrwałych susz reprezentuje też inne od sukulentów adaptacje (np. suchorośla i malakofity). Z kolei do roślin gruboszowatych, zaliczane bywają też rośliny różnych siedlisk, jak np. gatunek "Crassula helmsii" będący rośliną wodną. Większość autorów zalicza do sukulentów tylko te gatunki, których adaptacje związane z gromadzeniem wody służą przetrwaniu okresowych jej niedostatków, stąd traktowane są jako wyraźnie odrębne słonorośla sukulentowate.
Różnice w definiowaniu sukulentów zaznaczają się między źródłami botanicznymi, które zaliczają tu wszystkie rośliny o określonych adaptacjach i budowie, niezależnie od ich klasyfikacji biologicznej, od publikacji hobbystycznych i ogrodniczych nierzadko wyodrębniających „kaktusy” (przedstawicieli kaktusowatych jako grupę odrębną od „sukulentów”).
Przystosowania sukulentów do suszy.
Sukulenty znoszą długotrwałe susze dzięki możliwości gromadzenia zapasów wody w okresach kiedy jest ona dostępna w mięsistych organach (łodydze, liściach, ew. korzeniach). Organy te zawierają miękisz wodny (tkankę wodną). Tkanka ta, wykształcając się w liściach, mniej lub bardziej wyróżnia się od otaczającego ją miękiszu asymilacyjnego. Występując w łodydze powstaje w obrębie walca osiowego lub w korze pierwotnej. Organy zawierające tkankę wodną są grube i mięsiste, często walcowate lub kuliste.
Poza gromadzeniem wody sukulenty bardzo oszczędnie nią gospodarują. Cechują się bardzo małymi stratami wody – ich transpiracja dzienna wynosić może do zaledwie 1/9300 części ciężaru całej rośliny. Dzieje się tak za sprawą redukcji powierzchni (liści i rozgałęzień), wykształcania wielowarstwowej epidermy pokrytej grubą kutykulą, obecnością tylko bardzo nielicznych szparek, często zagłębionych i opatrzonych włoskami obniżającymi dyfuzję pary wodnej.
Systemy korzeniowe sukulentów są zwykle płytkie, ale bardzo rozległe. W czasie suszy końce korzeni zamierają, ale w krótkim czasie w przypadku kontaktu z wodą się rozwijają i są w stanie bardzo wydajnie ją pobierać z dużej powierzchni.
Sukulenty cechują się spowolnionym metabolizmem, co sprawia, że ich produkcja materii organicznej i wzrost są bardzo słabe. Wobec ograniczonej wymiany gazowej, zapobiegającej utracie wody, prowadzą specyficzną gospodarkę gazową związaną z systemem metabolicznym CAM (ang. "crassulacean acid metabolism"). Powstający u tych roślin w czasie oddychania dwutlenek węgla, magazynowany jest w tkankach w postaci kwasów organicznych. Za dnia kwasy te ulegają rozkładowi na wodę i dwutlenek węgla, zużywany do fotosyntezy.
Przystosowanie do skrajnych i podobnych warunków ekologicznych powoduje, że wśród sukulentów występuje wiele przykładów konwergencji, czyli upodobnienia się roślin o różnym pochodzeniu (przynależności systematycznej).
Występowanie.
Sukulenty spotykane są niemal na całym świecie z wyjątkiem obszarów skrajnie chłodnych. Na obszarach pod wpływem klimatu umiarkowanego, ich występowanie ograniczają mroźne zimy, podczas których zamarzająca woda może rozrywać ściany komórkowe. Dlatego np. na ubogich, suchych siedliskach w warunkach środkowoeuropejskich niewielu jest przedstawicieli sukulentów (należą do nich rozchodnik i rojnik). Zdecydowanie najczęściej sukulenty występują na pustyniach i półpustyniach. Licznie rosną także sukulenty w luźnych i suchych lasach sawannowych, gdzie często drzewa należą właśnie do sukulentów. Na drzewach z kolei nierzadkie są sukulentowate epifity z rodziny storczykowatych i bromeliowatych. Epifityczne rośliny gruboszowate rosną także w strefie równikowej w wilgotnych lasach tropikalnych. Liczne sukulenty spotykane są także w górach, np. rodzaje "Espeltia" i "Senecio" występują na wysokościach przekraczających 4000 m n.p.m.
Typologia sukulentów.
Ze względu na miejsce magazynowania wody dzieli się sukulenty na trzy grupy:

</doc>
<doc id="48261" url="https://pl.wikipedia.org/wiki?curid=48261" title="Michał Wołosewicz">
Michał Wołosewicz

Michał Wołosewicz (ur. 8 września 1925 w Starych Rakliszkach, Puszcza Rudnicka, zm. 10 stycznia 2004) – poeta polski, po wojnie mieszkający na obecnej Białorusi.
Dzieciństwo i lata młodzieńcze spędził w Wilnie. Po II wojnie światowej przeniósł się na Białoruś, do Bieniakoń. W 1952 powrócił na kilka lat do rodzinnych Starych Rakliszek, ostatecznie jednak zamieszkał w Bieniakoniach. Pracował przy parafiach, jako zakrystian i organista.
Był zafascynowany historią Polski. W 1971 we wsi Wawiórka odnalazł i opiekował się grobem majora Jana Piwnika „Ponurego”, dowódcy AK-owskiego. Nazywano go "strażnikiem grobu majora".
Swoje wiersze poświęcał przede wszystkim stronom rodzinnym i związkom z nimi Adama Mickiewicza. Był przewodnikiem po miejscach spotkań Mickiewicza z Marylą Wereszczakówną.
Zmarł 10 stycznia 2004 w szpitalu w Werenowie na obecnej Białorusi.

</doc>
<doc id="48262" url="https://pl.wikipedia.org/wiki?curid=48262" title="Rośliny gruboszowate">
Rośliny gruboszowate



</doc>
<doc id="48264" url="https://pl.wikipedia.org/wiki?curid=48264" title="Wortal">
Wortal

Wortal – portal internetowy zajmujący się jedną określoną tematyką.
Termin pochodzi od określania „portal wertykalny”.

</doc>
<doc id="48265" url="https://pl.wikipedia.org/wiki?curid=48265" title="Suchorośla">
Suchorośla

Suchorośla, suchorosty, sklerofity (gr. "sklēros" – twardy, "phyton" – roślina) – kserofity przystosowane do życia w warunkach gorących i suchych za sprawą bardzo wydajnej gospodarki wodnej. W przeciwieństwie do sukulentów nie są przystosowane do gromadzenia wody w okresach, kiedy jest jej pod dostatkiem. Ich adaptacje związane są z możliwością znacznego ograniczenia transpiracji w okresie niedostatku wody i bardzo intensywną gospodarką wodną w okresach jej dostępności. Posiadają bardzo rozwinięty i głęboki system korzeniowy, którego masa zwykle jest dużo większa od masy pędu nadziemnego. Dzięki temu a także wysokiej wartości osmotycznej soku komórkowego i dużej liczbie szparek – rośliny te pobierają wówczas wielkie ilości wody z podłoża. Ciśnienie osmotyczne w ich komórkach czasami wynosi nawet 100 atm.
Sklerofity przystosowane są do drastycznego redukowania transpiracji (strat wody) poprzez redukowanie powierzchni liści (nierzadko są ich całkowicie pozbawione, często liście są łuskowato-igiełkowate), pokrycie ich grubą warstwą kutykuli, wykształcenie wielowarstwowej epidermy, umieszczanie szparek w zagłębieniach lub osłonięcie ich kutnerem. Liście są twarde, wzmocnione silnie rozwiniętą tkanką wzmacniającą i są długotrwałe – żyją do kilku lat. Często funkcję asymilacyjną u sklerofitów pełnią zielone łodygi, nierzadko spłaszczone w postaci gałęziaków.
Istnieją też anatomiczne przystosowania w budowie wewnętrznej tkanek. Zazwyczaj sklerofity mają grube blaszki liściowe, a mezofil jest zwarty, z niewielką ilością przestworów międzykomórkowych. Dominuje w nim miękisz palisadowy i odmiennie niż u większości innych roślin występuje on często po obydwu stronach blaszki liściowej, a miękiszu gąbczastego często brak.

</doc>
<doc id="48267" url="https://pl.wikipedia.org/wiki?curid=48267" title="Bitwa morska pod Naksos">
Bitwa morska pod Naksos

Bitwa morska pod Naksos – starcie zbrojne, które miało miejsce we wrześniu roku 376 p.n.e. między siłami Drugiego Ateńskiego Związku Morskiego pod dowództwem Chabriasa a flotą spartańską pod wodzą Pollisa.
Tło bitwy.
Bitwa była skutkiem dążeń Spartan do odzyskania utraconej po bitwie pod Knidos przewagi morskiej nad pozostałymi państwami greckimi i rozbicia koalicji antyspartańskiej oraz przywrócenia hegemonii Sparty wśród miast greckich.
Celem taktycznym było odblokowanie oblężonego przez siły koalicji i strategicznie ważnego miasta Naksos na wyspie o tej samej nazwie w centralnej części Cyklad.
Chabrias dysponował w bitwie eskadrą liczącą 83 trier, a Pollis flotą 65 trier.
Bitwa.
Pierwszy atak przypuścili Spartanie. Dowodzone osobiście przez Pollisa prawe skrzydło sił spartańskich złożone z najlepszych załóg uderzyło na lewe skrzydło linii ateńskiej. Staranowaniu uległo wiele okrętów ateńskich, spośród których część poszła na dno, w tym okręt dowódcy tego odcinka, Cedona, który poległ. Reszta znalazła się w krytycznej sytuacji, ścieśniona na niewielkiej przestrzeni.
Krytyczną sytuację dostrzegł Chabrias i natychmiast uderzył głównymi siłami swej floty na związane walką spartańskie okręty. W zaciętych zmaganiach liczniejsza flota ateńska zaczęła zacieśniać pierścień okrążenia wokół eskadry spartańskiej. Teraz ściśnięte okręty Pollisa nie mogły swobodnie manewrować, narażając się na atak taranem. Wiele z nich zostało ciężko uszkodzonych, wiele poszło na dno, a załogi zginęły lub dostały się do niewoli. Pozostałe okręty spartańskie zdołały się przedrzeć i uciec.
Chabrias nie ścigał uciekinierów, zajął się ratowaniem rozbitków i organizacją pogrzebu poległym. Dzięki temu resztki floty spartańskiej ocalały.
Skutki.
Zwycięstwo Ateńczyków było całkowite. Tracąc 18 własnych okrętów zniszczyli 24 triery przeciwnika, a 8 zdobyli, biorąc załogi do niewoli.
Zwycięstwo umocniło prestiż Aten w Grecji, osłabieniu uległa natomiast pozycja Sparty, która po bitwach pod Knidos i Naksos nie odzyskała już swojej dawnej przewagi na morzu. Umocniło także wiarę samych Ateńczyków w swoją siłę, zachwianą do tej pory klęską nad Ajgospotamoj i przegraną wojną peloponeską.

</doc>
<doc id="48268" url="https://pl.wikipedia.org/wiki?curid=48268" title="NTFS">
NTFS

NTFS () – standardowy system plików systemu Windows NT i jego następców (Windows 2000, Windows XP, Windows Server 2003, Windows Vista, Windows Server 2008, Windows 7, Windows 8, Windows Server 2012, Windows 10, Windows 11, Windows Server 2016). Wspierany jest także w systemach Linux i Berkeley Software Distribution za pomocą sterownika NTFS-3G, a także w systemie MacOS w trybie tylko do odczytu (z możliwością zapisu przy użyciu dodatkowego oprogramowania).
NTFS wywodzi się od systemu plików HPFS, opracowanego przez Microsoft i IBM dla systemu OS/2. Został wprowadzony w celu zastąpienia starszego FAT-u, używanego w MS-DOS. Zaczerpnięte z HPFS ulepszenia w stosunku do FAT-u obejmują obsługę metadanych oraz dodanie struktur poprawiających szybkość pracy z dużą liczbą plików oraz dyskami o dużej pojemności. Dalsze ulepszenia (w stosunku do HPFS) polegają na wprowadzeniu listy kontroli dostępu (ACL) i dziennika operacji dyskowych (ang. "journal"). Ponadto NTFS nie ma tak ostrego ograniczenia dotyczącego maksymalnego rozmiaru pliku (do 4GB w FAT32), co umożliwia na przykład przechowanie obrazu płyty DVD na dysku twardym, bez dzielenia go na mniejsze pliki.
Ograniczenia.
Maksymalny rozmiar pliku to:
Maksymalny rozmiar partycji to:
Wersje.
Microsoft wydał pięć wersji NTFS:
Numer wersji codice_1 (np. v5.0 w Windows 2000) zależy od wersji systemu operacyjnego; nie należy go mylić z numerem wersji NTFS (v3.1 od Windows XP).
Przy instalacji Windows 2000 lub późniejszego Windows na komputerze, na którym istnieją już woluminy NTFS, wszystkie woluminy zostają przenumerowane do wersji używanej przez właśnie instalowaną wersję Windows lub pozostawione w niezmienionej postaci, jeśli napotkane przez instalator woluminy są późniejszej wersji (dotyczy sytuacji, w której Windows 2000 jest instalowany na komputerze, na którym jest już lub była instalacja Windows XP lub późniejszego i pozostały po niej woluminy NTFS).
W przypadku podniesienia wersji do 3.0 lub 3.1 z wersji wcześniejszych niż 3,0 nie następuje utrata danych, jednakże system Windows NT 4.0 lub wcześniejszy, jeśli nadal jest zainstalowany na komputerze, a podniesienie wersji NTFS wiąże się z dodaniem nowego systemu zamiast tzw. upgrade’u, nie będzie mógł odczytać danych z woluminów NTFS i tym samym nie będzie go można uruchomić. Ratunkiem jest zainstalowanie dodatku SP6 dla Windows NT 4.0 przed dodaniem Windows 2000 lub nowszego systemu do listy systemów na danym komputerze bądź rezygnacja z Windows NT 4 przez usunięcie systemu lub przejście do Windows 2000 lub nowszego wykonanie tzw. upgrade’u.
Pomimo numerycznej różnicy wersji 3.0 i 3.1, NTFS w obu wersjach jest zgodny w przód i wstecz w kluczowych rzeczach i system Windows 2000 – pomimo wbudowanej obsługi NTFS 3.0, nie 3.1 – nie ma kłopotów z odczytem i zapisem woluminów NTFS 3.1 utworzonych lub podniesionych przez Windows XP i Windows Server 2003. Dla przykładu, systemowe narzędzie CHKDSK może bezawaryjnie sprawdzić i w razie potrzeby usunąć błędy z woluminów NTFS wersji 3.1. Jedną z nielicznych funkcji, których zgodność pomiędzy NTFS 3.0 i 3.1 jest zachwiana, jest EFS. Jest to podyktowane zmianą techniki szyfrowania plików przez EFS pomiędzy Windows 2000 i Windows XP. Na skutek tego, w komputerze, w którym zainstalowane są zarówno Windows 2000, jak i Windows XP, a użytkownik przy uruchomieniu komputera wybiera system operacyjny za pomocą menu startowego Windows bądź innego programu typu boot manager, stacja robocza 2000 Professional nie może odczytać plików zaszyfrowanych przez XP Professional nawet jeśli użytkownik zaimportował uprzednio odpowiedni klucz EFS ze swojego konta w XP do swojego konta w 2000. Jest to jeden z powodów, dla których niewskazane jest szyfrowanie plików przy pomocy EFS na komputerach domowych. Do szyfrowania danych w środowisku domowym lub firmowym poza domeną Windows 2000 lub Windows Server 2003 bardziej wskazane są programy do szyfrowania danych niezależne od EFS czy NTFS w ogóle.
Cechy.
NTFS v3.0 zawiera kilka nowych funkcji w stosunku do swoich poprzedników: obsługę plików rzadkich, przydziały dysków, punkty ponownej analizy, Śledzenie łączy rozproszonych oraz szyfrowanie na poziomie plików zwane Encrypting File System (EFS).
Linux.
Jądro Linux od wersji 2.2.0 (wydanej w 1999 roku) pozwala na odczyt partycji NTFS (wszystkie aktualne dystrybucje).
Zapis umożliwia sterownik NTFS-3G korzystający z FUSE. Od lutego 2007 sterownik NTFS-3G jest w wersji stabilnej 1.0, poprawnie zapisuje, ale nie zapewnia pełnej zgodności np. praw dostępu.

</doc>
<doc id="48270" url="https://pl.wikipedia.org/wiki?curid=48270" title="Sklerofity">
Sklerofity



</doc>
<doc id="48271" url="https://pl.wikipedia.org/wiki?curid=48271" title="Barbara Łopieńska">
Barbara Łopieńska

Barbara N. Łopieńska (ur. 1949, zm. 12 stycznia 2004) – polska dziennikarka.
Życiorys.
Ukończyła chemię na UW oraz studium dziennikarskie.
Pracę dziennikarza rozpoczęła w latach 70. w tygodniku "Kultura". Cieszyła się uznaniem jako reportażystka i autorka wywiadów.
Autorka zbioru reportaży "Łapa w łapę" (1980), współautorka (z Ewą Szymańską) historii tygodnika "Po prostu" – "Stare numery"; wydała również serię rozmów ze znanymi pisarzami o ich ulubionych książkach - "Książki i ludzie". Pośmiertnie wyszedł tom wywiadów "Męka twórcza. Z życia psychosomatycznego intelektualistów".
W pierwszych latach „Solidarności” pracowała w „Tygodniku Solidarność”, gdzie opublikowała m.in. wywiad z cenzorem. Związana była także z „Res Publicą”, „Gazetą Wyborczą” (i jej dodatkiem „Wysokie Obcasy”), „Polityką”, „Tygodnikiem Powszechnym”, „Vivą!” i „Twoim Stylem”.
Życie prywatne.
Była żoną publicysty tygodnika Polityka, profesora Wiesława Władyki.
Zmarła tragicznie; jej ciało znaleziono na podjeździe przed garażem, prawdopodobnie poślizgnęła się na oblodzonej stromiźnie prowadzącej do podjazdu.
Upamiętnienie.
Redakcje, z którymi była związana, ustanowiły w 2004 r. doroczną nagrodę jej imienia za najlepszy wywiad prasowy. Pierwszą laureatką została Teresa Torańska, rok później Anna Żebrowska. Nagrodę za 2006 rok otrzymała Katarzyna Bielas, za rok 2007 Włodzimierz Kalicki.

</doc>
<doc id="48274" url="https://pl.wikipedia.org/wiki?curid=48274" title="Historia Afganistanu">
Historia Afganistanu

Historia Afganistanu sięga jeszcze epoki starożytnej, kiedy to jego tereny wchodziły w skład rozlicznych mocarstw swoich czasów, także jako ich główne ośrodki. Powstanie współczesnego państwa związane jest z działalnością szacha/chana Ahmeda Szaha Abdalego (1722–1772). 
Czasy przedislamskie.
Wczesne ośrodki miejskie pojawiły się na terenach dzisiejszego Afganistanu w III tysiącleciu p.n.e. Po 2000 roku p.n.e. zamieszkali na tych terenach Ariowie. Za ich czasów powstało, w miejscu gdzie dzisiaj jest Kabul, miasto. Na przełomie VI i V wieku p.n.e. ziemie Afganistanu zostały podbite przez króla Persji Dariusza I Wielkiego. Perscy władcy borykali się z ciągłymi rebeliami w okolicach dzisiejszych Kandaharu i Kwety. W roku 329 p.n.e. do Afganistanu dotarł ze swoją armią Aleksander Macedoński. Podbił kraj i założył wiele miast, w których zamieszkali greccy koloniści. Panowanie Greków również spotkało się z licznymi buntami miejscowej ludności. Po śmierci Aleksandra tereny Afganistanu przypadły Seleucydom, a później helleńskiemu królestwu Baktrii. W latach 170–160 p.n.e. znaczną część Afganistanu opanowali Partowie. W roku 50 n.e. Afganistan padł łupem przybyłych ze stepów Azji Kuszanów. Najeźdźcy ci nie zniszczyli jednak istniejącej wówczas helleńsko-buddyjskiej kultury i za ich panowania osiągnęła ona szczyt rozwoju. Około 220 roku państwo Kuszanów rozpadło się na drobne państewka, które 180 lat później zostały najechane przez Heftalitów (białych Hunów). Położyli oni kres, mającej już za sobą 700 lat istnienia, kulturze helleńsko-buddyjskiej. W 550 roku po raz drugi nad Afganistanem zapanowali Persowie. Sto lat później dotarli tam Arabowie, którzy przynieśli ze sobą islam.
650–1747.
Terytoria tworzące dzisiejszy Afganistan dość wcześnie odpadły od arabskiego kalifatu, a władzę w nim sprawowały kolejno różne lokalne dynastie. Najsłynniejszą z nich są Ghaznawidzi, którzy na początku XI wieku opanowali ziemie od Chorasanu aż po Pendżab. Około 1220 roku do Afganistanu wdarli się z północy Mongołowie. Zniszczyli większość miast oraz system irygacyjny, który zapewniał mieszkańcom tego kraju dobre plony. Pod koniec XIV wieku ziemie afgańskie zostały ponownie zaatakowane przez Timura. Jeden z jego potomków imieniem Babur uczynił w XVI wieku z Afganistanu bazę, z której uderzył na Indie, gdzie założył dynastię Mogołów. Przez kolejne dziesięciolecia ziemie dzisiejszego Afganistanu były podzielone pomiędzy Persję i Indie. W pierwszej połowie XVIII wieku władca Persji, Nadir Szach, zdołał opanować indyjską część Afganistanu. Po śmierci władcy Persji jego podkomendny, Ahmed Szah, który był przywódcą jednego z afgańskich plemion, zdołał stworzyć w 1747 roku niepodległe państwo, którego granice odpowiadały z grubsza granicom dzisiejszego Afganistanu.
1747–1926.
Zapoczątkowana przez Ahmeda Szaha dynastia Durrani rządziła krajem do roku 1818, kiedy to wygasła. Afganistan rozpadł się na cztery samodzielne księstwa feudalne. Po ośmiu latach bezkrólewia nowym władcą został emir Dost Muhammad, który ponownie zjednoczył kraj. Za jego panowania o kontrolę nad Afganistanem zaczęły rywalizować Wielka Brytania i Rosja. Brytyjczycy próbowali osadzić na tronie swojego kandydata, co wywołało pierwszą wojnę afgańską (1838–1842) między Brytyjczykami i Afgańczykami. Brytyjczycy zdołali na krótko obalić Dost Muhammada, ale ostatecznie musieli opuścić Afganistan. Piętnaście lat po wojnie Dost Muhammad zawarł sojusz z Wielką Brytanią. Po jego śmierci i krótkiej wojnie domowej o tron nowym władcą kraju został jeden z synów zmarłego, Szer Ali. W 1878 roku wybuchła kolejna wojna z Brytyjczykami, a rok później Szer Ali zmarł. W roku 1880 emirem Afganistanu został Abd ar-Rahman Chan. Za jego panowania w wyniku licznych umów doprecyzowano granice kraju. Wtedy to Brytyjczycy wymusili oddanie pasa ziem zamieszkanych przez Pasztunów, który dzisiaj tworzy pakistańskie północno-zachodnie pogranicze. Abd ar-Rahman Chan zmarł w 1901 roku, a tron objął jego syn Habibullah. Sześć lat później Wielka Brytania i Rosja zawarły porozumienie gwarantujące niepodległość Afganistanu, z zastrzeżeniem brytyjskiej kontroli nad afgańską polityką zagraniczną. Podczas I wojny światowej Afganistan zachował neutralność. W rok po jej zakończeniu Habibullah został zamordowany. Jego następca Amanullah Chan, chcąc się uwolnić od brytyjskich wpływów, najechał jeszcze w tym samym roku Indie. Wojna zakończyła się uwolnieniem Afganistanu od brytyjskiego nadzoru nad polityką zagraniczną.
Królestwo Afganistanu.
W roku 1926 Amanullah Chan przyjął tytuł króla, ale trzy lata później został obalony przez przeciwników silnej europeizacji kraju. Po kilku miesiącach walk władzę przejął kuzyn obalonego, Muhammad Nadir Chan, który koronował się jako Nadir Szach. Zaprzestał polityki reformatorsko-modernizacyjnej swego kuzyna. W związku z walkami klanowymi i tzw. vendettą, w roku 1933 zginął z ręki nastolatka. Koronę przejął jego syn Muhammad Zahir Chan, który zachował neutralność podczas II wojny światowej, a w 1946 roku wprowadził Afganistan do ONZ. W 1964 roku Afganistan proklamował nową konstytucję, stając się odtąd monarchią konstytucyjną. W 1965 roku odbyły się pierwsze wolne wybory do parlamentu afgańskiego. Gdy Indie przestały być brytyjską kolonią, władze afgańskie chciały, aby Pasztuni mieszkający na terenach odłączonych od Afganistanu w 1893 roku mogli swobodnie zadecydować o losie swoich terenów. Zaoferowano im jedynie wybór między Pakistanem a Indiami. Wybrali to pierwsze. Od 1955 roku Afganistan naciskał na przyznanie pakistańskim Pasztunom autonomii, ale te działania również nie przyniosły efektów i przyczyniły się do długotrwałego kryzysu w stosunkach z Pakistanem.
Na początku lat 70. susze wywołały poważny kryzys gospodarczy w Afganistanie. Król Muhammad Zahir Chan nie potrafił mu sprostać i w lipcu 1973 roku został obalony przez młodych oficerów i działaczy frakcji „Parczam” Ludowo-Demokratycznej Partii Afganistanu.
1973–1978.
Prezydentem republiki został kuzyn króla generał Muhammad Daud Chan. Ogłosił on koniec istnienia monarchii i proklamował Republikę Afganistanu. Utworzył rząd koalicyjny z udziałem przedstawicieli „Parczamu”, którzy otrzymali 7 stanowisk ministerialnych w republikańskim rządzie. W początkowym okresie rządów Daud Chan prowadził politykę współpracy z ZSRR, co nie spodobało się Stanom Zjednoczonym, które oskarżyły go o chęć wprowadzenia w kraju rządu według wzorca radzieckiego. Do 1975 roku umocnił swoją władzę na tyle, że mógł odstąpić od tej polityki i przejść na stronę prozachodnią. Jednocześnie doprowadził do coraz większej autokracji. W 1977 roku zatwierdził nową konstytucję, wprowadzającą prezydencką formę rządów i system jednopartyjny, z Partią Rewolucji Narodowej (założoną w 1974 roku) jako jedyną legalną partią. Jednocześnie zdelegalizowano wszystkie partie polityczne oraz wykluczono z rządu przedstawicieli „Parczamu”. Do więzień masowo trafiali również byli sojusznicy Dauda z LDPA. Doszło też do zabójstw politycznych, a ofiarą jednego z nich padł Mir Akbar Chajbar, którego śmierć była bezpośrednią przyczyną obalenia Dauda w wyniku kolejnego puczu z kwietnia 1978 roku.
Wojna w Afganistanie (1979–1989).
Rządy Tarakiego i Amina.
Nowym prezydentem w wyniku puczu został Nur Mohammed Taraki z lewicowej Ludowo-Demokratycznej Partii Afganistanu. W miejsce I Republiki powołana została Demokratyczna Republika Afganistanu. Jej rząd ogłosił wdrożenie programu radykalnych zmian społecznych, które w rezultacie miały doprowadzić do liberalizacji społeczeństwa afgańskiego i przeobrażenia struktury społecznej. Reformy kwestionowały tradycyjne wartości i ugruntowane struktury władzy na obszarach wiejskich. Rząd wprowadził do życia politycznego kobiety i położył kres przymusowym małżeństwom. Rząd 1 stycznia 1979 roku zainicjował reformę rolną. Opierając się na poprzednich działaniach Mohammada Dauda Chana, nowy rząd stworzył program alfabetyzacji wsparty przez UNESCO. Jako że naród afgański był głęboko islamski, reformy nie zostały ze skutkiem wprowadzone w całym kraju. Reformy te zwiększyły opór części Afgańczyków wobec rządu. Siła oporu względem reform doprowadziła do wybuchu wojny domowej. Trzon antyrządowej religii stanowili mudżahedini sunniccy, mniejsze grupy stanowili szyiccy mudżahedini oraz rebelianci maoistowscy. Również wewnątrz rządzącej partii doszło do sporów – radykalne skrzydło Chalk całkowicie zdominowało umiarkowany Parczam.
We wrześniu 1979 roku przywódcą Afganistanu został Hafizullah Amin. W kilka dni później doszło na jego polecenie do fizycznej likwidacji wewnątrzpartyjnej opozycji – w tym dotychczasowego premiera Afganistanu, Nur Muhammada Tarakiego, który zginął 14 września 1979 roku. Dojście Amina do władzy spowodowało przyjęcie polityki umiarkowanej polegającej na próbach przekonania Afgańczyków co do tego, że rząd nie jest antyislamski. Rząd Amina zaczął inwestować w odbudowę meczetów i wypłacał odszkodowania za ich zniszczenia w okresie radykalnej sekularyzacji. W okresie krótkiego przywództwa starał się zdemokratyzować władzę i obiecał nie dopuścić do utworzenia rządów jednoosobowych. Rząd opublikował również listę osób straconych w okresie rządów Tarakiego, a winą za nie obarczono byłego lidera kraju. Amin próbował zmniejszyć zależność Afganistanu od ZSRR. Próbował to zrealizować poprzez zrównoważenie polityki zagranicznej polegającej na zacieśnieniu stosunków z Iranem i Pakistanem. Postawa Amina budziła obawy w ZSRR, gdzie na afgański rząd patrzono z coraz większą podejrzliwością. Szczególnie niechętnie przywódcy ZSRR patrzyli na Amina po tym, gdy ten spotkał się osobiście z Gulbuddinem Hekmatjarem będącym jednym z czołowych antykomunistów w Afganistanie. Prezydent starał się nawiązać lepsze stosunki z USA, a na początku grudnia 1979 roku, Ministerstwo Spraw Zagranicznych zaproponowało wspólne spotkanie na między Aminem a pakistańskim prezydentem Muhammadem Zią ul-Haqem.
Zmiany w polityce zagranicznej forsowane przez Amina oraz jego nieudolność w prowadzeniu wojny domowej doprowadziła do radzieckiej interwencji rozpoczętej w nocy między 24 a 25 grudnia 1979 roku, kiedy to radzieckie wojska powietrznodesantowe opanowały strategiczne lotniska w Kabulu i Bagramie. 27 grudnia 1979 roku rozpoczęła się operacja „Sztorm-333”, mająca na celu zlikwidowanie Hafizullaha Amina. Amin został zastrzelony, a jego następcą został Babrak Karmal z umiarkowanej, lecz proradzieckiej frakcji Parczam. Inwazja planowana jako wojna błyskawiczna, przeistoczyła się w długotrwały konflikt.
Rządy Karmala i Nadżibullaha, interwencja radziecka.
Karmal po objęciu władzy ogłosił amnestię w wyniku której na wolność wypuszczono więźniów dwóch poprzednich rządów. Jego rząd zwrócił ponadto skonfiskowane mienie, przyznał koncesje przywódcom religijnym oraz sprywatyzował niektóre nieruchomości znacjonalizowane podczas wcześniejszych reform. Wszystkie te działania, z wyjątkiem ogólnej amnestii więźniów, były wprowadzane stopniowo. Karmal jako praktykujący muzułmanin przystąpił do powrotu do odwoływań do tradycyjnych zwyczajów afgańskich oraz islamskich. W styczniu 1984 roku Karmal drastycznie ograniczył reformę rolną wprowadzoną przez Tarakiego i Amina. Liberalne i proreligijne reformy nie doprowadziły do zakończenia wojny domowej, a opozycja zbrojna, której fundamentem był islam kontynuowała walki ze świeckim rządem. Opozycja uzyskała wsparcie USA i państw regionu oraz tysięcy ochotników islamskich, którzy przybyli do Afganistanu w celu prowadzenia "świętej wojny".
W 1987 roku na stanowisku prezydenta Karmal zastąpiony został przez Mohammada Nadżibullaha, który w ramach liberalizacji systemu zlikwidował Demokratyczną Republikę Afganistanu, tworząc w jej miejsce II Republikę Afganistanu. Z inicjatywy Nadżibullaha powstała Komisja Pojednania Narodowego. Choć program nie udał się, to rządowi udało się przeciągnąć na swoją stronę wielu mudżahedinów rozczarowanych polityką opozycji, zasilili oni rządowe milicje. We wrześniu 1986 roku przygotowano nową konstytucję, którą zatwierdzono 29 listopada 1987 roku. W czerwcu 1988 roku Rada Rewolucyjna, której członkowie byli wybierani przez kierownictwo partii, zostało zastąpione przez Zgromadzenie Narodowe, którego przedstawiciele byli wybierani w wyborach. Znacznej zmianie uległa ideologia LDPA, która coraz mniej odwoływała się do socjalistycznych wzorców. W 1989 roku nazwę rządzącej partii zmieniono na Partię Ojczyzny, która przesunęła się w stronę umiarkowanego islamu. Rząd afgański pod jego kierownictwem ograniczył radzieckie wpływy oraz zezwolił na start w wyborach opozycji. W lutym 1989 roku Sowieci wycofali ostatnich żołnierzy z Afganistanu, ale wbrew oczekiwaniom obserwatorów rząd wciąż utrzymywał się u władzy. ZSRR kontynuował wsparcie finansowe i zaopatrzeniowe dla Afganistanu. W dalszym ciągu mudżahedini otrzymywali wsparcie ze strony Pakistanu i Stanów Zjednoczonych, a celem zbrojnej opozycji było od tego czasu ustanowienie państwa opartego na fundamentalistycznym islamie.
Sytuacja po opuszczeniu Afganistanu przez armię ZSRR.
Po wycofaniu się Sowietów doszło do stopniowej islamizacji kraju – konstytucja z 1990 roku deklarowała, że Afganistan jest państwem islamskim i ostatecznie zlikwidowano z niego odniesienia do myśli lewicowej. Artykuł pierwszy konstytucji z 1990 roku potwierdził, że Afganistan jest "niezależnym, jednolitym i islamskim państwem". W 1992 roku rząd II Republiki został obalony, a zwycięzcy utworzyli nowy rząd, a prezydentem kraju został Tadżyk Burhanuddin Rabbani. Nowym państwem afgańskim stała się Islamska Republika Afganistanu. Jedność zwycięzców skończyła się jednak bardzo szybko. Pierwszy przeciwko rządowi wystąpił Gulbuddin Hekmatjar. Kraj zaczął się rozpadać na kilka stref kontroli, a najcięższe walki toczyły się o Kabul. W ich trakcie wcześniej prawie nietknięte miasto zostało bardzo zniszczone.
W 1994 roku w Afganistanie pojawili się talibowie, czyli wspierani głównie przez Pakistan fundamentalistyczni, islamscy studenci, przeważnie narodowości pasztuńskiej, którzy bardzo szybko stali się znaczącą siłą. Rabbani i Hekmatjar porozumieli się na początku 1996 roku, ale nie powstrzymało to postępów talibów, którzy we wrześniu zdobyli Kabul i ogłosili się rządem Islamskiego Emiratu Afganistanu. Na jego czele stał mułła Mohammad Omar. Rząd talibów uznały tylko Pakistan, Arabia Saudyjska i Zjednoczone Emiraty Arabskie. Reszta świata (w tym ONZ) uznawała za legalne władze prezydenta Burhanuddina Rabbaniego i jego rząd. Na kontrolowanych przez siebie terenach (wtedy dwie trzecie Afganistanu) talibowie wprowadzili surowe prawo zwyczajowe, m.in. drastycznie ograniczające prawa kobiet. W następnych kilkunastu miesiącach talibowie zdobyli 90% terytorium Afganistanu, a jedynym liczącym się przeciwnikiem był już tylko wsławiony walkami z wojskami radzieckimi Ahmad Szah Masud ze swoją tadżycką armią. W tym czasie do Afganistanu przybył przywódca Al-Ka’idy Usama ibn Ladin. Już w 1998 roku USA zażądały jego wydania za zamachy w Kenii i Tanzanii. Talibowie odmówili. W sierpniu 1998 roku na jeden z obozów należących do organizacji bin Ladena spadły amerykańskie pociski typu Tomahawk. W listopadzie 1999 roku ONZ nałożyła na Afganistan sankcje gospodarcze, również żądając wydania ibn Ladina. Sankcje wzmocniono w styczniu 2001 roku (m.in. zakazem sprzedaży broni do Afganistanu). W marcu 2001 roku talibowie zniszczyli dwa gigantyczne starożytne posągi Buddy w Bamianie. Podobny los spotkał tysiące mniejszych zabytków. Akt ten potępiło również wiele krajów muzułmańskich.
9 września 2001 roku zamachowcy udający algierskich dziennikarzy zdetonowali bombę podczas rozmowy z Masudem. Dwa dni później dokonano zamachów na budynki World Trade Center w Nowym Jorku i Pentagon w Waszyngtonie. Stany Zjednoczone prawie natychmiast uznały, że winę ponosi Al-Ka’ida i zażądały od talibów wydania jej przywódcy, Usamy ibn Ladina. Ci odrzucili amerykańskie żądanie, więc w niedzielę 7 października 2001 roku amerykańskie oraz brytyjskie siły powietrzne rozpoczęły bombardowanie wyznaczonych celów. Korzystając z hojnej amerykańskiej i rosyjskiej pomocy, Sojusz Północny złożony głównie z Tadżyków i Uzbeków ruszył na talibów. Wielu lokalnych komendantów (w tym także Pasztuni) szybko przeszło na stronę USA zaś siły talibów poszły w rozsypkę. Kilka tysięcy amerykańskich żołnierzy rozpoczęło polowanie na ibn Ladina i mułłę Mohammada Omara, jednak obaj zdołali umknąć. Do stycznia 2002 roku siły talibów i Al-Ka’idy zostały całkowicie rozbite.
Władzę w Afganistanie objął Pasztun Hamid Karzaj, wybrany przez Loja Dżirgę w czerwcu 2002 roku na prezydenta, a do kraju przybyło kilkadziesiąt tysięcy żołnierzy sił pokojowych pod dowództwem NATO. Wielu z ponad trzech milionów afgańskich uchodźców, którzy żyli – czasami od ponad 10 lat – głównie w Iranie i Pakistanie zaczęło wracać do kraju. Członkowie zwycięskiej koalicji zajęli się odbudową kraju zniszczonego ponad 20-letnią wojną. Jednak wielu lokalnych przywódców dysponowało własnymi oddziałami zbrojnymi i nie chciało się podporządkowywać władzom w Kabulu, a w górach i na pograniczu z Pakistanem wciąż ukrywały się siły talibów. Potrafili oni zadawać dotkliwe ciosy. Na przykład w lipcu 2002 roku zamachowcy zastrzelili w Kabulu wiceprezydenta kraju Hadżiego Abdula Kadira, a we wrześniu 2011 roku Burhanuddina Rabbaniego. Od wiosny 2003 roku nasiliły się ataki na wojska międzynarodowe, siły wierne władzom w Kabulu oraz organizacje humanitarne, które musiały zrezygnować z działalności w zdominowanej przez Pasztunów południowo-zachodniej części kraju. W latach 2005–2006 liczebność i aktywność sił antyrządowej opozycji znacznie się wzmogła, a straty wojsk rządowych oraz sił NATO systematycznie rosły. 29 lutego 2020 roku USA i talibowie podpisali porozumienie pokojowe. Pomimo tego, 15 sierpnia 2021 roku talibowie przejęli Kabul i większą część Afganistanu.

</doc>
<doc id="48275" url="https://pl.wikipedia.org/wiki?curid=48275" title="Harry Potter (seria powieści)">
Harry Potter (seria powieści)

Harry Potter – cykl siedmiu powieści fantasy autorstwa brytyjskiej pisarki J.K. Rowling, wydawanych od 1997 do 2007 roku. Cykl przedstawia świat magii, czyli społeczność czarodziejów, istniejącą równolegle do świata niemagicznego, tak zwanego mugolskiego. Głównymi bohaterami są nastoletni Harry Potter oraz jego przyjaciele: Ron Weasley i Hermiona Granger, uczniowie Szkoły Magii i Czarodziejstwa w Hogwarcie. Najważniejszym wątkiem powieści jest walka czarodziejów, w szczególności Harry’ego, z czarnoksiężnikiem Lordem Voldemortem, dążącym do zyskania nieśmiertelności i przejęcia władzy w świecie magii.
Serię rozpoczyna powieść "Harry Potter i Kamień Filozoficzny", wydana 10 kwietnia 1997 roku, kończy zaś "Harry Potter i Insygnia Śmierci", wydana 21 lipca 2007 roku. Brytyjskim wydawcą sagi jest Bloomsbury Publishing, zaś amerykańskim – Scholastic Corporation. W Polsce powieści ukazywały się po raz pierwszy w latach 2000–2008 nakładem wydawnictwa Media Rodzina, z tłumaczeniem Andrzeja Polkowskiego. "Harry Potter" reprezentuje liczne gatunki literackie, między innymi fantasy, powieść przygodową, powieść młodzieżową czy dreszczowiec.
Już premiera pierwszej części, "Harry’ego Pottera" była olbrzymim sukcesem komercyjnym. Utwór spotykał się też z uznaniem krytyków literackich. Szczególną popularnością cykl cieszy się wśród młodszych czytelników, uchodząc za jedną z najważniejszych pozycji współczesnej literatury młodzieżowej. Powieści o Harrym Potterze zostały przetłumaczone na 80 języków. Do 2018 roku światowa sprzedaż siedmiu książek przekroczyła 500 milionów egzemplarzy, co jest najwyższym wynikiem spośród cyklów powieściowych. Cztery ostatnie części pobiły rekordy najszybciej sprzedających się książek w historii.
Seria powieści stała się początkiem franczyzy medialnej Wizarding World, obejmującej teksty kultury i produkty osadzone w wykreowanym przez Rowling świecie magii. Wytwórnia Warner Bros. Pictures wyprodukowała ośmioczęściową serię filmowych adaptacji pod tym samym tytułem (ostatnią powieść zekranizowano w dwóch filmach), ukazanych w latach 2001–2011. Rowling rozszerzyła cykl siedmiu książek o dodatkowe utwory literackie osadzone w świecie magii, a także sztukę teatralną "Harry Potter i przeklęte dziecko" oraz serwis internetowy Pottermore. Warner Bros. Pictures produkuje osadzony w świecie magii cykl filmowych spin-offów serii "Harry Potter", zatytułowany "Fantastyczne zwierzęta" (od 2016 roku). Franczyza obejmuje także gry wideo, audiobooki i parki rozrywki. W 2016 roku wartość franczyzy Wizarding World wyceniono na 25 miliardów dolarów amerykańskich.
Świat przedstawiony i fabuła.
Fabuła "Harry’ego Pottera" osadzona jest w świecie magii, istniejącym równolegle do świata niemagicznego, tak zwanego mugolskiego. Świat magii tworzy społeczność czarodziejów, czyli ludzi obdarzonych zdolnością używania magii. W większości są to przedstawiciele rodzin czarodziejskich. W skład społeczności wchodzą także charłaki, czyli osoby z rodzin czarodziejskich, które nie przejawiają zdolności magicznych, a także czarodzieje pochodzący z rodzin mugolskich, nazywani mugolakami. Elementami świata magii są obiekty takie jak zaklęcia, różdżki, eliksiry, latające miotły, poruszające się obrazy czy waluty pieniężne. Ponadto, Rowling wykreowała szereg własnych pojęć, obiektów czy środków komunikacji, a także dyscyplinę sportu czarodziejów, quidditch. Częścią świata magii są również duchy oraz magiczne zwierzęta i stwory wywodzące się z folkloru i mitologii.
W przeciwieństwie do chociażby Narnii z cyklu "Opowieści z Narnii" C.S. Lewisa czy Śródziemia z legendarium J.R.R. Tolkiena, uniwersum "Harry’ego Pottera" nie jest odrębnym światem, ale istnieje wewnątrz świata rzeczywistego i obejmuje jego elementy, w tym miejsca akcji. W powieściach ludzie zamieszkujący Ziemię dzielą się na osoby magiczne i mugoli. Społeczność magiczna istnieje w tajemnicy przed mugolami, a prawo czarodziejskie zakazuje używania magii w obecności osób niemagicznych.
Akcja powieści skupia się na Wielkiej Brytanii. Funkcjonuje w niej lokalne Ministerstwo Magii w Londynie, zajmujące się administracją i ukrywaniem społeczności czarodziejskiej w tajemnicy przed mugolami. Głównym miejscem akcji jest kształcąca czarodziejską młodzież Szkoła Magii i Czarodziejstwa w Hogwarcie – zamku w Szkocji, w którym mieści się także internat. Nauka w Hogwarcie trwa siedem lat i rozpoczyna się w wieku jedenastu lat, a uczniowie podzieleni są pomiędzy cztery domy: Gryffindor, Hufflepuff, Ravenclaw i Slytherin, nazwane na cześć czworga założycieli szkoły.
Główna akcja "Harry’ego Pottera" obejmuje wydarzenia od 1991 do 1998 roku, choć w powieściach pojawiły się także retrospekcje i epilog z 2017 roku. Akcja każdej powieści trwa od wakacji do zakończenia następnego roku szkolnego.
"Harry Potter i Kamień Filozoficzny".
Osierocony w okresie niemowlęcym Harry Potter jest wychowywany przez spokrewnioną rodzinę Dursleyów, którzy traktują go z pogardą. W dniu jedenastych urodzin chłopiec poznaje gajowego Hogwartu, Rubeusa Hagrida, który wyjawia jego przynależność do świata magii, ukrywaną przez mugolskich Dursleyów w tajemnicy. Harry dowiaduje się, że dziesięć lat wcześniej czarnoksiężnik Lord Voldemort zamordował jego rodziców, a następnie chciał zabić jego, jednak jego mordercze zaklęcie się odbiło. Od tej pory Voldemort zniknął, a Harry stał się w społeczności czarodziejskiej żywą legendą i symbolem pokonania czarnoksiężnika, który wraz ze swoimi poplecznikami zwanymi śmierciożercami terroryzował świat magii. We wrześniu chłopiec rozpoczyna naukę w Hogwarcie. Zostaje przydzielony do Gryffindoru, gdzie zaprzyjaźnia się z Ronem Weasleyem i Hermioną Granger. Poza Hagridem w szkole pracują między innymi: przejawiający niechęć do Harry’ego nauczyciel eliksirów Severus Snape, jąkający się nauczyciel obrony przed czarną magią Kwiryniusz Quirrell oraz piastujący posadę dyrektora Albus Dumbledore, uważany za najpotężniejszego żyjącego czarodzieja. Harry, Ron i Hermiona odkrywają, że w zamku został ukryty zapewniający długowieczność kamień filozoficzny. Pod koniec roku szkolnego bohaterowie, podejrzewając, że Snape chce go wykraść, udają się do komnaty, w której kamień jest ukryty. Okazuje się, że przebywa tam opętany przez Voldemorta Quirrell. Harry’emu udaje się go powstrzymać przed zabraniem kamienia. Voldemort opuszcza ciało Quirrella, ten zaś umiera.
"Harry Potter i Komnata Tajemnic".
Gdy Harry, Ron i Hermiona powracają do Hogwartu na drugi rok, naukę rozpoczyna siostra Rona, Ginny Weasley. W szkole dochodzi do serii ataków na mieszkańców, którzy są petryfikowani. Na ścianie pojawia się napis o ponownym otwarciu Komnaty Tajemnic, którą według legendy zbudował jeden z założycieli Hogwartu, Salazar Slytherin. Miał on umieścić wewnątrz zabijającego wzrokiem bazyliszka, zaś Komnatę może otworzyć tylko dziedzic Slytherina. Podczas zajęć uczniowie odkrywają, że Harry posiada bardzo rzadką znajomość mowy wężów, kojarzoną ze Slytherinem i czarną magią, wskutek czego padają na niego oskarżenia o odpowiedzialność za ataki. Po tym, jak Hermiona zostaje spetryfikowana, Harry odkrywa wejście do Komnaty i udaje się do środka. Znajduje nieprzytomną Ginny oraz żywe wspomnienie nastoletniego Voldemorta, które przez ostatni rok opętało Ginny poprzez dziennik czarnoksiężnika z czasów szkolnych. Harry zabija bazyliszka i niszczy dziennik, a w kolejnych dniach spetryfikowani bohaterowie zostają ożywieni.
"Harry Potter i więzień Azkabanu".
W wakacje przed rozpoczęciem przez Harry’ego, Rona i Hermionę trzeciego roku w Hogwarcie z więzienia czarodziejów, Azkabanu, ucieka Syriusz Black. Harry dowiaduje się, że Black przyjaźnił się z jego rodzicami, a następnie zdradził Voldemortowi miejsce ich pobytu i dokonał masowego mordu. Spodziewając się, iż Black będzie próbował zabić Harry’ego, Ministerstwo Magii zwiększa w Hogwarcie środki ochronne. Szkoła jest patrolowana przez dementorów, upiorne stworzenia strzegące Azkabanu i wysysające z ludzi szczęście, ale mimo tego Blackowi udaje się dostać do zamku. Tymczasem Harry nawiązuje bliską relację z nowym nauczycielem obrony przed czarną magią i przyjacielem rodziców, Remusem Lupinem. Pod koniec roku szkolnego Harry, Ron i Hermiona spotykają Blacka w pobliskiej wiosce Hogsmeade. Dowiadują się od niego i Lupina, iż Black został niesłusznie umieszczony w Azkabanie, a w rzeczywistości zdrady Potterów i masowego mordu dokonał ich szkolny przyjaciel Peter Pettigrew, od tamtej pory żyjący z rodziną Weasleyów jako szczur. Pettigrew ucieka od Rona, zaś Black kontynuuje ukrywanie się, nawiązując z Harrym przyjaźń.
"Harry Potter i Czara Ognia".
Harry’ego zaczynają prześladować sny i wizje związane z Voldemortem. Tymczasem podczas następnego roku szkolnego Hogwart organizuje Turniej Trójmagiczny, w którym ma rywalizować trójka uczniów reprezentujących różne szkoły czarodziejskie: Hogwart, francuską Beauxbatons i północnoeuropejski Durmstrang. Czara Ognia, która tradycyjnie wybiera uczestników, wyłania wbrew regulaminowi czterech reprezentantów, w tym Harry’ego. Mimo zbyt młodego wieku zostaje on zmuszony przez organizatorów do wzięcia udziału. Podczas trzeciego i ostatniego zadania Harry i drugi reprezentant Hogwartu, Cedrik Diggory, przenoszą się po dotknięciu turniejowego pucharu na cmentarz. Tam Pettigrew zabija Cedrika, po czym używa krwi Harry’ego do przywrócenia osłabionemu Voldemortowi ciała i mocy magicznej. Odrodzony czarnoksiężnik usiłuje zabić Pottera, któremu udaje się powrócić do Hogwartu i w tragicznych okolicznościach wygrać turniej. Okazuje się, że śmierciożerca Barty Crouch Junior przez cały rok szkolny podszywał się pod nowego nauczyciela obrony przed czarną magią, Alastora Moody’ego, oszukał Czarę Ognia i zaczarował puchar, by przenieść Harry’ego do Voldemorta.
"Harry Potter i Zakon Feniksa".
Dumbledore wznawia działalność Zakonu Feniksa – tajnej organizacji, utworzonej przed laty w celu przeciwdziałania Voldemortowi i śmierciożercom. Jej członkami są między innymi Black, Lupin, Moody, Weasleyowie i Snape. Tymczasem Ministerstwo Magii nie uznaje wiadomości o powrocie Voldemorta. W najbardziej wpływowej gazecie społeczności czarodziejskiej, „Proroku Codziennym”, trwa kampania wymierzona przeciwko Harry’emu i Dumbledore’owi, zarzucająca im kłamstwa i spisek mający na celu przejęcie władzy w Ministerstwie. W wakacje Harry i Dudley Dursley zostają zaatakowani przez dementorów. Ministerstwo organizuje pokazowy proces Harry’ego w sprawie nielegalnego użycia magii w obecności mugola, wyrok jest jednak uniewinniający. Tymczasem posadę nauczycielki obrony przed czarną magią obejmuje pracownica Ministerstwa, Dolores Umbridge, która zakazuje używania magii podczas zajęć i stosuje na Harrym kary cielesne za rzekome kłamstwa na temat powrotu Voldemorta. Wkrótce zostaje mianowana Wielkim Inkwizytorem Hogwartu, co daje jej dodatkowe prawa do zarządzania szkołą.
Uczniowie formują Gwardię Dumbledore’a – działającą w tajemnicy grupę, której członkowie uczą się podczas spotkań praktycznej obrony przed czarną magią. Po odkryciu stowarzyszenia przez Umbridge Ministerstwo chce aresztować Dumbledore’a. Dyrektorowi udaje się uciec, a jego stanowisko przejmuje Umbridge. Tymczasem Harry dzięki wizjom ma wgląd do umysłu Voldemorta. Odkrywa w ten sposób, iż czarnoksiężnik pragnie zdobyć ukrytą w Ministerstwie Magii broń. Widząc w jednej z wizji, iż Voldemort torturuje tam Blacka, udaje się ze szkolnymi przyjaciółmi do gmachu Ministerstwa. Dochodzi tam do walki między śmierciożercami a Zakonem Feniksa, w której ginie Black. Zjawiają się też urzędnicy, którzy widzą Voldemorta, wskutek czego Ministerstwo uznaje jego powrót i usuwa Umbridge z Hogwartu. Dumbledore zdradza Harry’emu, że podczas walki została zniszczona kryształowa kula z treścią przepowiedni, według której Harry ma moc pokonania Voldemorta, a jeden z nich zabije drugiego.
"Harry Potter i Książę Półkrwi".
Podczas szóstego roku nauki w Hogwarcie Harry odbywa prywatne lekcje z Dumbledorem, podczas których poznaje życie Voldemorta. Dzięki wspomnieniu zdobytemu od nowego nauczyciela, Horacego Slughorna, dowiadują się, iż Voldemort planował podzielenie swojej duszy i umieszczenie jej fragmentów w przedmiotach, zwanych horkruksami. Dedukują, iż dzięki temu przeżył, mimo zniszczenia ciała wskutek morderczego zaklęcia, odbitego przez Harry’ego w dniu śmierci jego rodziców, a warunkiem ostatecznego pokonania Voldemorta jest zniszczenie horkruksów. Dwa z nich, w tym dziennik, który opętał Ginny, zostały już zniszczone. Harry i Dumbledore udają się do jaskini, skąd zabierają medalion, który – jak sądzą – jest kolejnym horkruksem. W międzyczasie do Hogwartu przedostają się śmierciożercy, do których dołącza Snape. Po powrocie do zamku Dumbledore zostaje przez niego zamordowany. Harry, Ron i Hermiona odkrywają, że medalion jest fałszywy, a prawdziwy horkruks z jaskini został już wcześniej zabrany. Bohaterowie postanawiają nie wracać do Hogwartu na siódmy i ostatni rok nauki, by w tym czasie odnaleźć i zniszczyć pozostałe horkruksy.
"Harry Potter i Insygnia Śmierci".
Podczas wakacji Voldemort i śmierciożercy dokonują zamachu stanu i przejmują władzę w świecie magii. Harry, Ron i Hermiona rozpoczynają życie w ukryciu, przemieszczając się z miejsca do miejsca, bez wskazówek, gdzie szukać kolejnych horkruksów. Bohaterowie odkrywają, że prawdziwy medalion posiada Umbridge. Zakradają się do Ministerstwa Magii, zabierają horkruks, a następnie go niszczą. Podczas wielomiesięcznej tułaczki odkrywają, że celem Voldemorta jest znalezienie legendarnych Insygniów Śmierci, trzech przedmiotów dających posiadaczowi moc pokonania śmierci. Zostają schwytani przez śmierciożerców, jednak udaje im się uciec, uprzednio dedukując, że kolejny horkruks jest ukryty w Banku Gringotta. Dostają się do środka i go wykradają. Dzięki wizjom Harry dochodzi do wniosku, że piąty horkruks jest ukryty w Hogwarcie, zaś szóstym jest wąż Voldemorta, Nagini. Bohaterowie udają się do szkoły, gdzie zjawiają się śmierciożercy i Zakon Feniksa. Dochodzi do całonocnej bitwy, podczas której zostają zniszczone oba horkruksy. Harry zdobywa wspomnienia umierającego Snape’a, z których wynika, że dawny nauczyciel eliksirów był szpiegiem Dumbledore’a u śmierciożerców, a Harry jest siódmym, nieumyślnie stworzonym horkruksem. Bohater pozwala Voldemortowi się zabić, pragnąc w ten sposób zniszczyć ostatniego hokruksa. Udaje mu się jednak przeżyć mordercze zaklęcie. Osłabiony i pozbawiony horkruksów Voldemort zostaje ostatecznie pokonany i umiera. W epilogu Harry z Ginny, oraz Ron z Hermioną są małżeństwami i wysyłają swoje dzieci do Hogwartu.
Analiza.
Gatunki.
"Harry Potter" jest cyklem powieści młodzieżowych, kierowanych do młodych dorosłych. Seria reprezentuje przede wszystkim gatunek fantasy, w szczególności urban fantasy, low fantasy, wainscot fantasy i contemporary fantasy. Styl w powieści jest głównie dramatyczny, a utwór utrzymany jest w mrocznym klimacie, choć książki zawierają elementy tragikomedii i czarnej komedii. "Harry Potter" ma ponadto elementy bildungsromanu, powieści przygodowej, horroru, dreszczowca i romansu. Poza kilkoma rozdziałami, książki są napisane w narracji trzecioosobowej.
Inspiracje.
"Harry Potter" wpisuje się w tradycję brytyjskiej literatury dziecięcej, której akcja jest osadzona w szkole z internatem. Literaturoznawczyni Lana A. Whited napisała w książce "The Ivory Tower and Harry Potter: Perspectives on a Literary Phenomenon", że powieści Rowling są „spadkobiercami "Szkolnych lat Toma Browna" Thomasa Hughesa oraz innych powieści o życiu w brytyjskiej szkole publicznej z epok wiktoriańskiej i edwardiańskiej”.
"Harry Potter" czerpie także z obrazowości średniowiecznej i legend o Królu Arturze. Bohaterowie piszą na pergaminach, zaklęcia wywodzą się z łaciny, sowy pełnią funkcję posłańców listów, a w Świecie Magii żyją smoki. Umiejscowienie Hogwartu w starym zamku, w którym na ścianach wiszą herby i zbroje, nawiązuje do Camelotu. Z kolei postać Albusa Dumbledore’a, wielkiego czarodzieja i mentora Harry’ego, przypomina Merlina. Heather Arden i Kathryn Lorenz, profesorowie Uniwersytetu w Cincinnati, w artykule "The Harry Potter Stories and French Arthurian Romance" zwrócili uwagę na podobieństwa "Harry’ego Pottera" do francuskojęzycznych legend arturiańskich, podkreślając, że Rowling ukończyła literaturę francuską na University of Exeter i przez rok mieszkała we Francji. Według Arden i Lorenz postać Harry’ego została wykreowana na wzór Parsifala.
Motywy i interpretacje.
Rowling wyznała: „Moje książki są przede wszystkim o śmierci. Zaczynają się od śmierci rodziców Harry’ego. Jest obsesja Voldemorta na punkcie pokonania śmierci i osiągnięcia za wszelką cenę nieśmiertelności. Poniekąd rozumiem tę obsesję, wszyscy boimy się śmierci”.
Autorka przyznała, że w powieściach pojawiają się w dużej mierze paralelizmy do chrześcijaństwa i problemy natury religijnej. Choć początkowo starała się ukryć chrześcijańskie nawiązania, z czasem korzystała z nich w wyraźniejszy sposób, choćby cytując Ewangelię Mateusza i 1. List do Koryntian z Biblii króla Jakuba w scenie wizyty Harry’ego na grobie rodziców. Hermiona tłumaczy Harry’emu, że te wersy dotyczą życia pośmiertnego, co zdaniem Rowling stanowi podstawę rozważań na temat zmartwychwstania i stanowi uosobienie idei "Harry’ego Pottera". Ponadto autorka kreuje Dumbledore’a na wzór Boga jako bohatera o niemalże boskim wymiarze, zaufanego przywódcę, przewodzącego Harry’emu w jego zadaniu. Taka kreacja jest widoczna szczególnie w siódmym tomie, w nieznanym miejscu, podczas rozmowy Dumbledore’a z Harrym po zabiciu ostatniego horkruksa.
Naukowcy i dziennikarze zwracali uwagę na inne interpretacje "Harry’ego Pottera", szczególnie w aspekcie polityczno-społecznym. W powieściach pojawiają się motywy dążenia do normalności, opresji i walki o przetrwanie. Rowling wyznała, że cykl stanowi „długi apel o tolerancję i zaprzestanie bigoterii”, a jego ważnym przesłaniem jest konieczność kwestionowania autorytetów oraz umiejętności oceny, czy media mówią prawdę.
Etymologia.
Nazwy w powieściach w dużej mierze wywodzą się z łaciny, co Rowling uzasadniła przywiązaniem świata czarodziejskiego do archaizmów. Łacińskie imiona bądź nazwiska postaci nawiązują do ich cech, przykładowo Severus oznacza „silny”, Albus „biały”, zaś Draco „smok” lub „wąż”. Z kolei nazwisko wilkołaka Lupina jest zniekształceniem słowa „lupus” oznaczającego „wilka”. Z łaciny wywodzą się także zaklęcia: przywołujące "Accio" oznacza „wzywam”, tworzące światło "Lumos" jest zniekształceniem „lumen” oznaczającego „światło”, z kolei rozbrajające "Expelliarmus" jest połączeniem słów „expello” i „arma”, oznaczających kolejno „wyrzucam” i „broń”.
Kolejnym źródłem pochodzenia nazw jest mitologia rzymska. Pomona Sprout, nauczycielka zielarstwa, jest nazwana na cześć Pomony, bogini sadów, ogrodów i drzew owocowych, zaś Minerwa McGonagall, nauczycielka transmutacji, na cześć Minerwy, bogini mądrości, nauki i literatury. Kwiryniusz Quirrell, na którego tyle głowy znajdowała się twarz Lorda Voldemorta, nawiązuje do przedstawianego z dwiema twarzami Janusa, niekiedy nazywanego Januszem Kwirynem.
Powstanie i publikacja.
Pomysł na opowieść o Harrym Potterze narodził się u Rowling podczas podróży zatłoczonym pociągiem z Manchesteru do Londynu w 1990 roku. Autorka wspominała:
Rowling zaczęła pisać "Harry’ego Pottera i Kamień Filozoficzny" tego samego wieczoru, choć początkowy kształt powieści nie przypominał jej ostatecznej wersji. W grudniu 1990 zmarła jej matka, co miało znaczący wpływ na treść książki. W latach 1991–1994 powieść powstawała w Porto, gdzie Rowling pracowała wieczorami jako nauczycielka języka angielskiego, a za dnia pisała, słuchając koncertu skrzypcowego Piotra Czajkowskiego. Po przeprowadzce do Edynburga w 1994 pisarka tworzyła powieść w kawiarniach, w towarzystwie śpiącej w wózku córki, Jessiki. Ostatecznie książka została ukończona w 1995 roku. 
Rowling wysłała rękopis trzech pierwszych rozdziałów do agenta literackiego, który natychmiast go odrzucił. Kolejny agent, Christopher Little, przez rok poszukiwał dla Rowling wydawnictwa. Dopiero w sierpniu 1996, po odrzuceniu oferty przez dwanaście innych wydawnictw, Bloomsbury Publishing zaoferowało Rowling 2500 funtów brytyjskich zaliczki za publikację powieści. Nigel Newton, prezes Bloomsbury, został przekonany do wydania "Harry’ego Pottera i Kamienia Filozoficznego" przez ośmioletnią córkę Alice, którą zachwycił przeczytany fragment. Wydawnictwo zasugerowało autorce, żeby przyjęła pseudonim, gdyż książka napisana przez kobietę może odnieść mniejszy sukces. Rowling postanowiła przyjąć inicjały J.K. od swojego imienia Joanne i imienia prababci, Kathleen (w rzeczywistości Rowling nie posiada drugiego imienia).
Premiera "Harry’ego Pottera i Kamienia Filozoficznego" na terenie Wielkiej Brytanii odbyła się 26 czerwca 1997 roku. Pierwszy wydruk obejmował 500 egzemplarzy, z czego 300 zostało wysłane do bibliotek. Amerykańskie wydawnictwo Scholastic Corporation kupiło za 105 tysięcy dolarów amerykańskich prawa do publikacji powieści na terenie Stanów Zjednoczonych. Arthur Levine, edytor Scholastic, uznał, że słowo „filozof” brzmi archaicznie, więc tytuł książki na terenie Stanów został zmieniony na "Harry Potter and the Sorcerer’s Stone" (tłumaczenie: "Harry Potter i Kamień Czarodzieja"). Rowling przyznała, że żałuje zgody na zmianę i nie wyraziłaby jej, gdyby miała wówczas silniejszą pozycję.
11 stycznia 2007 roku Rowling zamieściła na plecach popiersia Hermesa w hotelu Balmoral w Edynburgu napis: „11 stycznia 2007, w tym pokoju (552), J.K. Rowling skończyła pisanie "Harry’ego Pottera i Insygniów Śmierci"”. Autorka wyznała, że ostatni rozdział ostatniej powieści z cyklu pod tym właśnie tytułem napisała około 1990 roku. Premiera książki odbyła się 21 lipca 2007 roku.
Oprawa graficzna i tłumaczenia.
Na okładce pierwszego brytyjskiego wydania "Harry’ego Pottera i Kamienia Filozoficznego" z 1997 roku znalazł się rysunek Thomasa Taylora, który był jego pierwszym profesjonalnym projektem. Kolejne zlecenia Bloomsbury powierzył bardziej doświadczonym artystom. Drugą i trzecią część zilustrował Cliff Wright, który zrezygnował z pracy nad następnym tomem, ponieważ wydawnictwo zgubiło jego oryginalną okładkę "Harry’ego Pottera i więźnia Azkabanu". Czwartą część zaprojektował Giles Greenfield, który wcześniej pracował dla agencji reklamowych w Londynie, a jednym z jego pierwszych zleceń była reklama dla radia Classic FM. Miał też w planach stworzenie okładki piątego tomu, ale zrezygnował z powodu śmiertelnej choroby córki. Okładki pozostałych trzech części zilustrował Jason Cockcroft, który rozpoczął swoją karierę od konkursu na ilustracje dla dzieci. Jego prace były wystawiane w Birmingham, Manchesterze i Londynie. W 1997 roku Bloomsbury opublikowało pierwsze, mroczniejsze wydanie dla dorosłych, które ukazało się tylko do czwartego tomu. Okładki były bardziej realistyczne niż te w wersjach dla dzieci, ale nie cieszyły się dużą popularnością. W 2004 roku pojawiły się nowe okładki w wersji dla dorosłych, które ukazały się w całości. W 2013 roku Bloomsbury zastąpił edycję dla dorosłych okładkami, które zaprojektował Andrew Davidson techniką drzeworytnictwa. Z początku były to kolorowe wersje, ale od 2018 roku wydawnictwo zaczęło sprzedawać tylko czarno-białe wydania. W 2014 roku Bloomsbury postanowiło wydać "Harry’ego Pottera" w nowej odsłonie dla dzieci. Spośród trzech ilustratorów wybrano Jonna Duddle’a, ponieważ jako jedyny potrafił przedstawić Harry’ego "en face". Jego ilustracje zostały również wykorzystane w polskiej wersji.
Amerykańskie wydania od Scholastic (okładki i ilustracje na początkach rozdziałów) ilustrowała Mary GrandPré. Jej oprawa graficzna została także wykorzystana w polskich wydaniach. Do wydania edycji ilustrowanej w Bloomsbury przyczynił się Jim Kay, który został wybrany przez Rowling. Aktualnie w tej edycji zostały wydane pierwsze cztery części, a kolejne są w trakcie tworzenia. W 2017 roku wydawnictwo przedstawiło kolejny projekt okładki na dwudziestolecie serii. Były to wydania książek w szacie graficznej wybranego domu z Hogwartu. W takiej wersji zostało dotychczach wydane sześć pierwszych części.
"Harry Potter" został przetłumaczony na 80 języków, co czyni z Rowling jednego z najczęściej tłumaczonych pisarzy w historii. Pierwszy tom był wydany w języku starogreckim, co czyni go najdłuższym tekstem w tym języku od czasów tworzącego w III wieku Heliodora z Emesy.
Wydanie polskojęzyczne.
Christopher Little wysłał "Harry’ego Pottera" do kilku polskich wydawnictw, jednak żadne z nich nie wyraziło zainteresowania publikacją książek. W 1999 roku Robert Gamble, założyciel poznańskiego wydawnictwa Media Rodzina, złożył agentowi Rowling ofertę wydania trzech pierwszych tomów "Harry’ego Pottera" w Polsce. Za pośrednictwem znajomej anglikańskiej pastor poznał pisarkę w Edynburgu i przekonał ją do przyjęcia oferty. Pierwsze polskojęzyczne wydanie "Harry’ego Pottera i Kamienia Filozoficznego", które ukazało się w kwietniu 2000 roku, a jego nakład liczył 5 tysięcy egzemplarzy. Jeszcze w tym samym roku ukazały się dodruki oraz tom drugi, "Harry Potter i Komnata Tajemnic". Premiera ostatniej części, "Harry’ego Pottera i Insygniów Śmierci", odbyła się w styczniu 2008 roku. Wszystkie siedem tomów przetłumaczył na język polski Andrzej Polkowski. Pod wpływem uwag czytelników Media Rodzina wprowadzała w nowych dodrukach poprawki w tłumaczeniu. Pierwsze wydanie zawierało wiele błędów, na przykład w pierwszym wydaniu pierwszego tomu słowo „mugole” było pisane wielką literą.
Ze względu na opóźnienia w wydawaniu polskojęzycznych wydań, w Polsce powstawały fanowskie zgrupowania dokonujące przekładu. Grupa pod nazwą Armia Świstaka, złożona z dwudziestu siedmiu osób (tłumaczy i redaktorów), udostępniła własny przekład siódmego tomu, "Harry’ego Pottera i Insygniów Śmierci", jednak teksty zostały usunięte przez prokuraturę.
Adaptacje filmowe.
W 1998 roku Rowling sprzedała wytwórni Warner Bros. za milion funtów prawa do ekranizacji czterech pierwszych powieści z serii "Harry Potter". Jej żądaniem było obsadzenie we wszystkich rolach tylko brytyjskich aktorów, z możliwymi wyjątkami na rzecz Irlandczyków i poza postaciami spoza Anglii z czwartego tomu. Producentem całej serii, który przedstawił wytwórni pomysł adaptacji "Harry’ego Pottera", był David Heyman. W 2000 roku Chris Columbus został zatrudniony jako reżyser, zaś Steven Kloves jako scenarzysta. Po wielomiesięcznych przesłuchaniach w rolach Harry’ego, Rona i Hermiony obsadzono kolejno: Daniela Radcliffe’a, Ruperta Grinta i Emmę Watson.
Zdjęcia do filmu "Harry Potter i Kamień Filozoficzny" rozpoczęły się w październiku 2000 roku. Seria objęła osiem filmów (siódmy i ostatni tom został zekranizowany w dwóch filmach). Zdjęcia do ostatniego filmu zakończyły się w grudniu 2010 roku. Przez cały, ponad dziesięcioletni okres kręcenia "Harry’ego Pottera" Rowling miała czynną kontrolę artystyczną nad przedsięwzięciem, ponadto została obsadzona jako producent wykonawczy ostatnich dwóch części. Kloves napisał scenariusz do siedmiu części, jedynie w piątej został zastąpiony przez Michaela Goldenberga. Po dwóch pierwszych częściach Columbus zrezygnował z reżyserii, pracując nad trzecią częścią już tylko jako producent, z kolei reżyserem został Alfonso Cuarón. Czwarta część została wyreżyserowana przez Mike’a Newella, zaś cztery ostatnie przez Davida Yatesa.
Kontynuacje.
W międzyczasie wydane zostały również książki "Fantastyczne zwierzęta i jak je znaleźć" (ang. "Fantastic Beasts and Where to Find Them") oraz "Quidditch przez wieki" (ang. "Quidditch Through the Ages"), rozwijające świat Harry’ego Pottera, z których dochód został przeznaczony na cele charytatywne.
Po skończeniu siódmego tomu autorka napisała książkę, wydaną pierwotnie w siedmiu odręcznie pisanych i ilustrowanych egzemplarzach, pod tytułem "Baśnie barda Beedle’a" (ang. "The Tales of Beedle the Bard"). Niespełna rok później książka trafiła do sprzedaży detalicznej.
W maju 2008 roku, Rowling napisała na potrzeby aukcji prequel serii Harry Potter liczący 800 słów. Tekst został zlicytowany 10 czerwca na cele dobroczynne. Akcja opowieści dzieje się 3 lata przed narodzinami Harry’ego i dotyczy przygody Jamesa Pottera i Syriusza Blacka z mugolskimi policjantami.
Latem 2016 odbyła się premiera spektaklu "Harry Potter i przeklęte dziecko" na londyńskim West Endzie. Przedstawienie jest oparte na zupełnie nowej historii, współtworzonej przez Rowling wraz z Jackiem Thorne’em (scenariusz) i Johnem Tiffanym (reżyseria). 31 lipca 2016 scenariusz przedstawienia ukazał się w formie książkowej nakładem wydawnictwa Little, Brown.
Pottermore.
W kwietniu 2012 roku, Rowling uruchomiła portal internetowy "Pottermore", na którym znajdują się liczne gry i zabawy, nawiązujące do wydarzeń w powieściach. Dodatkowo, autorka co jakiś czas zamieszcza na nim krótkie opowiadania i ciekawostki na temat dalszych losów bohaterów serii.
Sukces i kontrowersje.
W sumie sagę przetłumaczono (nie zawsze w całości) na 80 języków. Wszystkie siedem części spotkało się z olbrzymim uznaniem na całym świecie i odniosło sukces. Za sprawą 500 milionów egzemplarzy, "Harry Potter" jest najlepiej sprzedającą się serią książek w historii. Powieści wywołały jednak sporo sporów i kontrowersji, w tym religijnych i politycznych.
Autorka uparcie strzegła tajemnic serii, podając jedynie lakoniczne informacje dotyczące kolejnych tomów serii. Także wydawcy na całym świecie zabraniali rozpowszechniania książek przed premierą, zobowiązując recenzentów i swoich pracowników do zachowania fabuły książki w tajemnicy.
Sukces cyklu przyczynił się do powstania marki wartej 15 miliardów dolarów. Przede wszystkim, najważniejszą jej częścią jest seria ośmiu ekranizacji filmowych wyprodukowanych w Wielkiej Brytanii i Stanach Zjednoczonych przez Warner Bros. i zaprezentowanych między rokiem 2001 a 2011. Za sprawą 7,7 miliarda dolarów była to najbardziej dochodowa seria filmów w historii (dopiero w 2015 została zepchnięta na drugie miejsce przez Filmowe Uniwersum Marvela), ponadto każda pojedyncza część plasuje się w czołówce najbardziej kasowych produkcji wszech czasów. Kolejnymi elementami marki są gry komputerowe, audiobooki oraz dwa parki rozrywki.
Krytyka organizacji religijnych.
Wraz ze wzrostem popularności książek o Harrym Potterze w kręgach religijnych zaczęła narastać krytyka twórczości J.K. Rowling. Niektóre środowiska chrześcijańskie zarzucają serii promowanie magii i okultyzmu, twierdząc, że wizja dzieci praktykujących magię i spożywających substancje wywołujące zmiany fizyczne i psychiczne może oswajać młody umysł z praktykami charakterystycznymi dla satanizmu i neopoganizmu, jednocześnie umniejszając znaczenie religii. Fabuła książek nie uwzględnia sfery religijnej, a przedstawione życie jest pozbawione wpływu religii. Benedykt XVI wyraził dezaprobatę wobec treści książek jeszcze jako kardynał.
Identyczną krytykę jak środowiska chrześcijańskie wobec twórczości J.K. Rowling prezentują również środowiska muzułmańskie. Według imamów i mułłów książki o Harrym Potterze odciągają dzieci od religii i Boga, opisując magiczne i fantastyczne elementy rzeczywistości, stojące w sprzeczności z religią.
Marketing.
Seria o Harrym Potterze odniosła olbrzymi sukces komercyjny na świecie w zakresie wyników sprzedaży książek, gadżetów promocyjnych, gier komputerowych, oglądalności w kinach czy sprzedaży filmów. Została zaliczona do jednej z ważniejszych wydarzeń współczesnej popkultury. Książki przetłumaczono na ponad siedemdziesiąt języków. Prawami do sfilmowania wszystkich części serii dysponuje wytwórnia Warner Brothers. Zjawisko fascynacji światem Harry’ego Pottera nazwano potteromanią.
J.K. Rowling w 2003 roku zajęła piąte miejsce na opublikowanej na łamach Sunday Times liście 500 najlepiej zarabiających Brytyjczyków.

</doc>
<doc id="48276" url="https://pl.wikipedia.org/wiki?curid=48276" title="Myrmekologia">
Myrmekologia

Myrmekologia – gałąź entomologii zajmująca się badaniem mrówek w środowisku naturalnym oraz w środowisku sztucznym.
Myrmekolodzy hodują mrówki korzystając ze sztucznych gniazd (formikarium) w celu obserwowania i poznawania ich zachowania. 
Lista myrmekologów alfabetycznie.
Polscy myrmekolodzy

</doc>
<doc id="48277" url="https://pl.wikipedia.org/wiki?curid=48277" title="Mrówkowate">
Mrówkowate

Mrówkowate (Formicidae) – rodzina owadów należąca do rzędu błonkówek, podrzędu trzonkówek. Bardzo rozpowszechnione, występują praktycznie pod każdą szerokością geograficzną, tworzą społeczności kastowe żyjące w gniazdach. Nazwy naukowe posiada 16 000 współcześnie występujących gatunków mrówek; szacuje się jednak, że w świat zamieszkuje 20 000 gatunków tych owadów. W Polsce występują 103 gatunki.
Opis ogólny.
U mrówkowatych, podobnie jak u pszczołowatych, prócz samców i samic występuje również kasta robotnic, czyli samic o niedorozwiniętych narządach rozrodczych. U niektórych gatunków bywa nawet po kilka postaci robotnic. Robotnice opatrzone bardzo silnymi żuwaczkami i wielkimi głowami noszą nazwę żołnierzy. Niekiedy pomiędzy samicami rozwiniętymi płciowo a robotnicami właściwymi występują formy pośrednie. Samce i samice są prawie u wszystkich gatunków skrzydlate, robotnice zawsze bezskrzydłe.
Głowa.
Głowa mrówek jest zawsze silnie rozwinięta, a wśród narządów gębowych specjalnie dobrze wykształcone są żuwaczki, będące głównym narządem aparatu gębowego. Oczy i przyoczka mogą być rozmaicie rozwinięte u poszczególnych gatunków, u robotnic ulegają niekiedy znacznemu uwstecznieniu. Czułki zawsze dobrze rozwinięte, najczęściej zgięte, biczykowate.
Odnóża.
Odnóża zgrubione, na przednich występują często specjalne haczyki do czyszczenia czułków i otworu gębowego.
Tułów i odwłok.
Tułów o pierścieniach ściśle z sobą zespolonych, a u robotnic nawet częściowo pozlewanych. Odwłok ruchomo zestawiony z tułowiem, dzięki przekształceniu jednego lub dwóch pierścieni w cienki stylik. Żądła zwykle brak, gruczoł jadowy dobrze wykształcony; jad zawiera zawsze mniejsze lub większe ilości kwasu mrówkowego. Pancerz chitynowy zwykle mocny, często o charakterystycznym dla poszczególnych gatunków urzeźbieniu, zwłaszcza na głowie i tułowiu. Ubarwienie przeważnie ciemne, czarne, brunatne lub żółte, rzadziej pstre.
Organizacja społeczna.
Mrówki tworzą złożone społeczności o wyraźnej strukturze hierarchicznej i ściśle przydzielonych obowiązkach. Robotnice mają do spełnienia funkcje usługowe. Budują gniazdo, bronią go, zbierają pożywienie, opiekują się potomstwem. Rolą samców jest zaplemnienie królowej; po tym giną. Zadaniem królowej jest składanie jaj, z których po przeobrażeniu powstają nowe mrówki, a także regulacja działania społeczności za pomocą feromonów. Mrówki żyją w zorganizowanej społeczności, w której każda z nich odgrywa przypisaną sobie rolę, przyczyniając się do właściwego funkcjonowania całego mrowiska. Setki tysięcy mrówek żyją w społeczności pod kopcem z nagromadzonych igieł sosnowych i resztek roślin. Cały czas pracując, mieszają one glebę, spulchniają ją i wzbogacają.
Gniazda.
Większość gatunków zamieszkuje zbudowane przez siebie gniazda, zwane powszechnie mrowiskami. Mogą one być bardzo zróżnicowane, niekiedy ten sam gatunek może budować różne typy mrowisk, zależnie od warunków środowiska, choć na ogół sposób budowania mrowisk jest charakterystyczny dla poszczególnych gatunków. Do częstych typów mrowisk należą gniazda podziemne, złożone z licznych komór i korytarzy, nad którymi pewne gatunki wznoszą jeszcze kopce naziemne (kopiec ochronny) z igliwia, patyczków i piasku, jak pospolita w polskich lasach mrówka rudnica. Bardzo wiele gatunków zakłada mrowiska w drewnie drzew żywych lub butwiejącym, przy czym ściany komór i korytarzy sporządzone są z przypominającej tekturę, przeżutej masy drzewnej; takie gniazda w starych pniach przy ziemi zakłada na przykład pospolita w Polsce mrówka hurtnica. Bardzo ciekawe są gniazda afrykańskich i indyjskich mrówek-tkaczy (m.in. z rodzaju "Oecophylla"): są one budowane w koronach drzew z liści połączonych przędzą wydzielaną przez larwy tych mrówek; przy budowie takiego gniazda robotnice trzymają larwy w żuwaczkach i posługują się nimi jak czółenkami tkackimi. Niektóre gatunki nie budują własnych mrowisk, lecz mieszkają w mrowiskach innych gatunków jako pasożyty. Są też mrówki niemające w ogóle stałych mrowisk, zakładające tylko gniazda czasowe, a większą część życia koczujące, jak na przykład niezwykle drapieżne amerykańskie mrówki koczujące z rodzaju "Eciton". W mrowiskach żyją prócz mrówek jeszcze inne zwierzęta (myrmekofile), których tryb życia jest ściśle związany z mrówkami. Mrowiska mogą istnieć przez wiele lat.
Powstawanie nowych gniazd.
Świeżo zaplemnione królowe starają się zapewnić sobie korzystne warunki do wydania potomstwa. Zakładanie nowego społeczeństwa przez królową odbywa się na 2 sposoby: zależnie i niezależnie. Pierwszy typ, jeśli związany jest z czasowym pasożytnictwem, polega na tym, że wnika ona do społeczeństwa obcego gatunku (posiadając specjalne przystosowania do tłumienia agresji atakujących ją z początku mrówek) i zabija jego królową. Miejscowe robotnice odtąd opiekują się potomstwem obcej mrówki. W miarę jak wymierają, ich miejsce zajmuje gatunek pasożyta. W końcu gniazdo powraca do jednogatunkowości (choć z innym gatunkiem). Mrówki zakładające gniazda niezależnie, samodzielnie kopią w ziemi jamki (zalążki przyszłego gniazda) i opiekują się potomstwem do czasu wylęgnięcia pierwszych dorosłych robotnic.
Schemat tworzenia nowego gniazda ze względu na liczbę królowych rozpoczynających rozwój kolonii w mrowisku:
Mieszkańcy gniazd.
Większość mieszkańców mrowiska stanowią robotnice, których liczba może dochodzić do kilkuset tysięcy. Prócz tego znajduje się w nim zazwyczaj kilka samic zapłodnionych (rzadziej jedna), znoszących jaja. Po przeistoczeniu się z poczwarek, młode samce i samice odbywają lot godowy, w czasie którego osobniki uskrzydlone obu płci unoszą się w powietrze i tam odbywają kopulację.
Kopulacja i rozwój larw.
Po kopulacji samce giną, a zapłodnione samice tracą skrzydła, zostają zabrane przez robotnice swego gatunku do jakiegoś istniejącego już mrowiska, lub zakładają nowe. W tym przypadku samica znosi kilkanaście jaj i sama hoduje z nich pierwsze robotnice, które następnie obejmują przypisane im czynności polegające przede wszystkim na budowie i utrzymywaniu w porządku gniazda, zdobywaniu pokarmu i opiece nad samicą znoszącą jaja i młodym pokoleniem. Larwy mrówek mają postać beznogich czerwi pokrytych drobnymi włoskami. Mają one gruczoły przędne i przed przepoczwarzeniem otaczają się kokonem. Takie spoczywające w kokonach poczwarki mrówek znane są pod nazwą mrówczych jaj. Robotnice nie tylko dostarczają pokarm czerwiom, ale również oczyszczają je i przenoszą z komory do komory lub wynoszą na powietrze, zależnie od zmian temperatury i wilgotności. W podobny sposób opiekują się jajami i poczwarkami.
Pożywienie.
Pożywienie mrówek to pokarm zarówno roślinny jak i zwierzęcy, na ogół z przewagą tego ostatniego. Istnieją mrówki roślinożerne i wszystkożerne. Z punktu widzenia człowieka duża liczba gatunków mrówek to owady pożyteczne, ponieważ niszczą, zwłaszcza w lasach, larwy wielu gatunków szkodników. Mrówki południowoamerykańskie z rodzaju "Atta" i niektórych pokrewnych rodzajów żywią się grzybami rozwijającymi się w ich mrowiskach, na ciastowatej masie, przyrządzonej przez robotnice z przeżutych liści. Dla zdobycia potrzebnego na to materiału mrówki te odbywają stałe wyprawy na drzewa i krzewy, gdzie wycinają z liści żuwaczkami krążki dochodzące do 2 cm średnicy, które następnie przenoszą do gniazda.
Systematyka.
Podrodzina.
W obrębie rodziny mrówkowatych wyróżnia się podrodziny:
Plemię.
U mrówkowatych wyróżnia się następujące plemiona
Rodzaj.
Alfabetyczna lista rodzajów mrówek:

</doc>
<doc id="48278" url="https://pl.wikipedia.org/wiki?curid=48278" title="Skania">
Skania

Skania, Skonia (w języku duńskim i szwedzkim "Skåne" ) – historyczna kraina (lub prowincja, "landskap") Szwecji, do traktatu z Roskilde w 1658 należąca do Danii. Położona jest na południu kraju nad Morzem Bałtyckim i cieśniną Sund. Graniczy z krainami Halland, Smalandia i Blekinge. Skania połączona jest z duńską wyspą Zelandią mostem nad cieśniną Sund.
Terytorium krainy pokrywa się w zasadzie ze współczesnym (powstałym w 1997) regionem administracyjnym ("län") Skania. Jedynie parafia Östra Karup, należąca do gminy Båstad w regionie Skania, leży w krainie Halland.
Jej powierzchnia wynosi około 11 tys. km², a zamieszkuje ją 1,32 mln osób (2016). Największym miastem ("tätort") Skanii jest Malmö (301,7 tysiąca mieszkańców – 2015).
Inne większe miasta ("tätort") to:
Najwyższym wzniesieniem Skanii jest Söderåsen – 212 m n.p.m. Największe jezioro tego regionu to Ivösjön. Znajdują się tu trzy parki narodowe: Dalby Söderskog, Söderåsen i Stenshuvud. Skania to kraina zamków. Wiele spośród ponad 200 znajdujących się tu zamków i dworów dostępnych jest dla zwiedzających.
W Skanii działa fundacja SSF ("Stiftelsen Skånsk Framtid") w latach 1993–2011 działająca w ramach UNPO i w latach 1991–2013 w ramach FUEN.

</doc>
<doc id="48279" url="https://pl.wikipedia.org/wiki?curid=48279" title="Topnienie">
Topnienie

Topnienie – przemiana fazowa polegająca na przejściu substancji ze stanu stałego w stan ciekły.
Zjawisko topnienia ściśle wiąże się ze zjawiskiem krzepnięcia. Oznaczana eksperymentalnie temperatura topnienia nie zawsze jednak odpowiada ściśle temperaturze krzepnięcia. Wynika to m.in. z wpływu zanieczyszczeń, szybkości schładzania lub ogrzewania, tworzeniem zarodków krystalizacji oraz ze zjawisk powierzchniowych i międzyfazowych.
Dla każdego idealnie czystego pierwiastka i większości związków chemicznych, przy określonym ciśnieniu można wyznaczyć jedną, ściśle określoną temperaturę topnienia, która zarazem jest też jej temperaturą krzepnięcia. Pomiary takie wykonuje się na bardzo małych próbkach i przy jak najwolniejszym tempie zmiany temperatury. Niektóre związki chemiczne nie topią się w ogóle, gdyż rozkładają się przed osiągnięciem temperatury topnienia. 
W przypadku mieszanin związków chemicznych i związków o bardzo wysokich masach cząsteczkowych (polimery, biopolimery), wyznaczanie jednej temperatury topnienia jest niewykonalne, gdyż proces ten jest dla takich substancji bardzo złożony. W przypadku polimerów, kompozytów i stopów metali bardzo często, zamiast mówić o temperaturze topnienia, mówi się raczej o zakresie temperatur mięknięcia.
Z punktu widzenia termodynamiki topnienie jest przemianą fazową I rodzaju, co oznacza w praktyce, że nie może zachodzić bez wymiany ciepła. Procesy topnienia prowadzone pod stałym ciśnieniem mają zawsze charakter endotermiczny, co oznacza, że do ich zajścia konieczne jest dostarczenie z zewnątrz określonej porcji energii termicznej. Ilość ciepła potrzebnego do stopienia danej substancji w temperaturze topnienia jest proporcjonalna do masy tej substancji. Współczynnik proporcjonalności, tzw. ciepło topnienia, jest stały dla danej substancji.

</doc>
<doc id="48280" url="https://pl.wikipedia.org/wiki?curid=48280" title="Namib">
Namib

Namib - pustynia położona głównie w Namibii, w południowo-zachodniej Afryce na wybrzeżu Atlantyku. Rozpoczyna się na terenie Angoli i rozciąga wzdłuż całego wybrzeża Namibii, tj. od ujścia rzeki Kunene na granicy z Angolą na północy po ujście rzeki Oranje na południu, na granicy z RPA. "Namib" w języku nama oznacza "olbrzymi", a w innym tłumaczeniu "miejsce gdzie nic nie ma". Od tego słowa pochodzi nazwa Namibii.
Przez jej teren przepływa rzeka Kuiseb, przez większą część roku wyschnięta. Dzieli ona Namib na dwie części. Część północna to skalista wyżyna, dochodząca na zachodzie do oceanu. Ten rejon nosi nazwę Wybrzeża Szkieletowego i jest chroniony jako park narodowy.
Południowa część ma charakter piaszczystej równiny z przemieszczającymi się półksiężycowatymi, prostymi lub gwiaździstymi wydmami. Piasek w pobliżu wybrzeża jest żółty, zaś w głębi lądu przybiera odcień ciemnoczerwony. Łańcuchy wydm przebiegają w kierunkach północ-południe i osiągają wysokość do 200 m oraz długość 50 km. Najwyższe wydmy znajdują się w środkowej części pustyni koło Sossusvlei, mają one nawet ponad 300 m wysokości. W ciągu dnia temperatura piasku może osiągnąć ponad 80 stopni Celsjusza. Pustynię Namib uznaje się za najstarszą na świecie, ma ona ok. 80 mln lat. Wchodzi w skład Parku Narodowego Namib-Naukluft.
Jest to jeden z najbardziej ubogich w opady terenów na świecie. Rocznie opady wynoszą zaledwie 10–14 mm. Zwykle występują tylko raz na kilka lat i tylko przez kilka dni.
Zimny antarktyczny Prąd Benguelski na Atlantyku ochładza powietrze nad oceanem, co powoduje powstawanie mgły. Dociera ona do pustyni Namib sięgając na sześćdziesiąt kilometrów w głąb lądu i niesie wilgoć, która pozwala przeżyć tutejszej faunie i florze.
W Lüderitz eksploatuje się diamenty.
Na pustyni znajduje się wiele unikalnych i endemicznych gatunków roślin i zwierząt.

</doc>
<doc id="48284" url="https://pl.wikipedia.org/wiki?curid=48284" title="RKS Kolejarz Rawicz">
RKS Kolejarz Rawicz

RKS Kolejarz Rawicz – polski klub żużlowy z Rawicza.
Drużyna prowadzona przez klub występuje w lidze pod nazwą "Metalika Recycling Kolejarz Rawicz".
Historia.
W 1948 r. MotoKlub Rawicz wystartował w zawodach kwalifikacyjnych do powstającej ligi żużlowej. Klub zajął drugie miejsce i wywalczył awans do pierwszej ligi. W 1949 r. włączono MotoKlub do Kolejowego Klubu Sportowego „Kolejarz”, jako sekcję motorowo-żużlową. W roku 1954 żużlowcy Kolejarza zdobyli brązowy medal DMP, a rok później wywalczyli wicemistrzostwo Polski. Rok 1957 to początek końca drużyny Kolejarza, zespół spada do II ligi. Z zespołu odchodzi czołowy zawodnik – Florian Kapała. Kolejarz awansuje jeszcze do I ligi, ale ponownie zajmuje w niej ostatnie miejsce. Z początkiem lat 60. rozwiązano w Rawiczu sekcję żużlową i na długie lata zamilkły żużlowe maszyny.
Z Rawicza wywodziło się wielu wspaniałych w tamtych latach żużlowców. W Kolejarzu jeździli między innymi Florian Kapała (dwukrotny złoty medalista IMP), Marian Spychała, Rajmund Świtała, Norbert Świtała, Jan Kolber, Henryk Ignasiak, Marian Jankowski, Marian Mendyka. W zespole Kolejarza został zatrudniony pierwszy obcokrajowiec na polskich torach żużlowych – Otto Holoubek z Austrii.
20 marca 1994 roku ponownie „czarny sport” zawitał do Rawicza. Odbyły się bowiem pierwsze oficjalne zawody. W meczu sparingowym ówczesny drużynowy mistrz Polski Sparta Polsat Wrocław uległ Unii Leszno. W roku 1996 reaktywowano sport żużlowy w Rawiczu po 37 latach – nowy klub Kolejarz Rawicz ma być kontynuatorem swego utytułowanego imiennika.
W latach 2018–2021 zespół startujący w lidze stanowił drugą drużynę Unii Leszno. Zespół startował w Rawiczu pod szyldem Kolejarza. Ze względu na problemy finansowe starty Niedźwiadków w sezonie 2018 stanęły pod znakiem zapytania, jednak pomocną dłoń wyciągnęła pobliska Unia Leszno, która zaproponowała rawickim działaczom współpracę, w wyniku której Kolejarz otrzymał wsparcie finansowe i stał się zapleczem szkoleniowym Unii. Klub otrzymał nową nazwę – Unia Kolejarz Rawicz – oraz nowe logo, natomiast herb pozostał bez zmian.
Osiągnięcia.
Mistrzostwa Europy par
Kadra drużyny.
"Stan na 28 kwietnia 2022"

</doc>
<doc id="48286" url="https://pl.wikipedia.org/wiki?curid=48286" title="ReiserFS">
ReiserFS

ReiserFS (zwany także Reiser3) – system plików zaprojektowany i zaimplementowany przez firmę Namesys kierowaną przez Hansa Reisera. ReiserFS jest częścią jądra Linuksa.
ReiserFS był jednym z pierwszych systemów plików z księgowaniem (ang. "journaling") dla Linuksa.
Podobnie jak w ext3, księgowanie zapewnia atomowość operacji na systemie plików w odróżnieniu od ext2, dla którego czas reakcji systemu plików jest nieprzewidywalny. Za zwiększenie bezpieczeństwa danych płaci się niską szybkością operacji (z powodu konieczności aktualizacji kroniki – ang. "journal") i przestrzenią dyskową (kronika zajmuje miejsce).
ReiserFS do przechowywania obiektów używa algorytmu B-drzew. Znany jest z efektywnego przechowywania i dostępu do dużej liczby małych plików (szczególnie w jednym katalogu). Jest to między innymi korzystne przy obsłudze kolejek wiadomości w grupach dyskusyjnych.

</doc>
<doc id="48288" url="https://pl.wikipedia.org/wiki?curid=48288" title="KSM Krosno">
KSM Krosno

KSM Krosno – polski klub żużlowy z Krosna. W latach 2007–2018 brał udział w rozgrywkach ligowych. W późniejszym czasie przestał funkcjonować.
W 2019 roku do rozgrywek zgłosił się klub Wilki Krosno.
Historia klubu.
W Krośnie w latach 1945–1946 reaktywowano trzy kluby sportowe – Legię, Krośniankę i Hutę. Działacze Legii marzyli o żużlu. Pierwsze zawody żużlowe w Krośnie rozegrano w 1950 roku na zaimprowizowanym torze, podczas budowy stadionu. Sekcję żużlową powołano jesienią 1956 roku, wiosną 1957 roku zainaugurowano rozgrywki w III lidze. W pierwszym sezonie klub zajął szóste, a w 1958 roku – czwarte miejsce. Już trzeci sezon startów w najniższej klasie rozgrywkowej zakończył się awansem Legii Krosno do II ligi. Dokonała tego drużyna w składzie: Wiesław Kręt, Edward Węklar, Roman Gąsior, Kazimierz Węklar, Andrzej Winch, Emil Jakubowski, Ferdynand Długosz i Zygmunt Zygmuntowski. Trenerem był Mieczysław Kosierb. Warto zauważyć, iż z krośnieńskiego toru w charakterze gospodarza korzystały ekipy AMK Nowa Huta (1956-1957) i Unii Tarnów (1957).
Od 1961 roku krośnieńscy żużlowcy występowali w barwach Karpat Krosno. Liderami zespołu w tych latach byli Emil Jakubowski, Jerzy Owoc, a także Roman Gąsior, który w 1962 roku zdobył piąte miejsce w turnieju o Srebrny Kask. W 1969 roku wskutek problemów finansowych zawieszono działalność klubu.
Sport żużlowy w Krośnie postanowiono reaktywować w 1986 roku. W latach 1988-1996 w lidze startował KKŻ Krosno. Od 1997 roku w lidze startowało ŻKS Krosno. Następnie przed sezonem 2002 ŻKS przestał istnieć, a w jego miejsce powstało KSŻ Krosno.
4 stycznia 2007 PZM odmówił KSŻ Krosno przyznania licencji na start w II lidze z powodu nieuregulowania zobowiązań. Cztery dni później powołano nowe Krośnieńskie Stowarzyszenie Motorowe Krosno, którego celem był start w II lidze. KSM licencję otrzymało 1 kwietnia.

</doc>
<doc id="48289" url="https://pl.wikipedia.org/wiki?curid=48289" title="Kiur (pierwiastek)">
Kiur (pierwiastek)

Kiur (Cm, łac. "curium") – pierwiastek chemiczny z grupy aktynowców w układzie okresowym. Nazwa pochodzi od nazwiska Marii Skłodowskiej-Curie i Pierre’a Curie. Pierwiastek został odkryty w 1944 roku przez Glenna Theodore'a Seaborga.
Występowanie.
Z powodu dosyć krótkiego okresu połowicznego rozpadu najstabilniejszego izotopu kiuru T1/2 = 15,6 mln lat (w porównaniu do wieku Ziemi 4,5 mld lat), kiur nie występuje w środowisku naturalnym. Pewne ilości kiuru mogą być znalezione na obszarze testów broni jądrowej.
Powstawanie.
Kiur powstaje w wyniku bombardowania 241Pu cząstkami α (4He).
Zastosowanie.
Kiur-244 jest dostępny w znaczących ilościach jako odpad z reaktorów jądrowych. Był brany pod uwagę jako źródło energii w radioizotopowych generatorach termoelektrycznych (RTG) w sondach kosmicznych. Izotop 244Cm ma czas połowicznego rozpadu ok. 18 lat, co pozwala na wykorzystanie go w długoterminowych misjach kosmicznych, ponadto ma 5 razy większą gęstość mocy niż 238Pu. Badania nad takim zastosowaniem 244Cm prowadzone były od lat 70. Ze względu jednak na wyższą emisję promieniowania gamma i neutronowego wymaga cięższych osłon i ostatecznie nie wszedł do użycia. Rozważane jest jednak wykorzystanie go jako wysokoenergetycznego dodatku do paliw dla RTG opartych o izotopy długo żyjące, jak 241Am. Izotop 242Cm ma bardzo dużą gęstość mocy. Jego czas połowicznego rozpadu wynoszący 162 dni jest akceptowalny dla krótkich misji, np. księżycowych, i został on wybrany jako źródło energii w misji Surveyor. W tym celu opracowane zostały dwa RTG: SNAP-11 i SNAP-13. Ostatecznie jednak zrezygnowano z wykorzystania izotopów promieniotwórczych w tym programie.
Kiur używany jest między innymi jako źródło energii dla świecących boi morskich, automatycznych stacji meteorologicznych, a także do ogrzewania skafandrów nurków i kosmonautów.

</doc>
<doc id="48295" url="https://pl.wikipedia.org/wiki?curid=48295" title="Polonia Bydgoszcz (piłka nożna)">
Polonia Bydgoszcz (piłka nożna)

KP Polonia Bydgoszcz – polski klub piłkarski z siedzibą w Bydgoszczy. Jest spadkobiercą tradycji i kontynuatorem działalności sportowej wielosekcyjnego BKS Polonia Bydgoszcz założonego w 1920 roku. W czasach powojennych piłkarze Polonii Bydgoszcz grali w Ekstraklasie, a ich największym sukcesem jest 5. lokata w 1960 i mistrzostwo Polski juniorów U-19 w 1980 roku. Polonia Bydgoszcz zajmuje 48. miejsce w tabeli wszech czasów ekstraklasy. Po upadku klubu w 2003 roku jego miejsce zajęła drużyna KP Polonia Bydgoszcz oraz ŻKS Polonia Bydgoszcz SA. Reaktywowany klub piłkarski grał w sezonie 2005/2006 w klasie A. Po wygranym barażu z drużyną Unisłavia Unisław awansował do klasy okręgowej i w tej klasie rozgrywkowej występował do sezonu 2011/12.
Stadion.
Stadion Polonii przy ulicy Sportowej 2 ma pojemność 13 500 miejsc i jest własnością miasta Bydgoszcz, zarządzaną przez Bydgoskie Centrum Sportu.
Historia.
Bydgoski Klub Sportowy Polonia został założony 14 maja 1920 roku przez Edmunda Szyca, doświadczonego działacza znanego w kręgach piłkarskich. Piłkarze zadebiutowali w rozgrywkach Poznańskiego Okręgowego Związku Piłki Nożnej, w 1923 przenieśli się do nowo utworzonego związku toruńskiego, przekształconego w 1928 r. na Pomorski OZPN z siedzibą w Bydgoszczy.
„Biało-Czerwoni” piłkarze w latach 1928–1929 dwukrotnie zdobyli mistrzostwo Pomorza. Wówczas pierwszy zespół prowadził Bernard Golz. W 1933 r. do Polonii trafił gracz Warty Poznań, reprezentant Polski Władysław Przybysz, który zostaje pierwszym trenerem drużyny. W latach 1932, 1933 i 1935 BKS wygrywał mistrzostwa Pomorza i brał udział w barażach o ekstraklasę, bezskutecznie.
W pełni wartościowym klubem, jak mówiono o BKS-ie „Reprezentacyjnym Klubem Bydgoszczy”, Polonia stała się za czasów prezesostwa znanego w grodzie nad Brdą bankowca Stanisława Wody, zamordowanego przez nazistów w czasie okupacji. Logiem klubu była litera P w czerwonym okręgu na białym tle. Oficjalne mecze w latach 30. XX wieku i latach 40. XX wieku „Biało-Czerwoni” rozgrywali na Stadionie Miejskim, zbudowanym w 1928 roku przy aktywnym współudziale sportowców Polonii (dziś Stadion Miejski jest siedzibą współczesnego BKS-u). Wcześniej poloniści grywali na różnych boiskach (polach) na terenie Śródmieścia (ogród Patzera) dzisiejszego Osiedla Leśnego (boisko Szkoły Oficerskiej) czy też Osiedla Błonie (Pole Ułańskie).
Po wojnie drużyna piłkarzy szybko zorganizowała się ponownie, już jesienią 1945 roku zostając piłkarskim mistrzem Bydgoszczy, a w 1946 r. wicemistrzem Pomorza (za Pomorzaninem Toruń). W 1947 r. „Biało-Czerwoni” zdobyli mistrzostwo Pomorza i podobnie jak przed wojną toczyli baraże o ekstraklasę (z Lechią Gdańsk, MKS-em Szczecin i HCP Poznań) – tym razem również bezskutecznie.
Sytuacja polityczna doprowadziła do upadku prawicowej Polonii, która rozwiązała się w lutym 1949 r. Część sportowców Polonii została wcielona do Gwardii Bydgoszcz. Pod tą przymusowo zmienioną stalinowską nazwą klub występował do „odwilży politycznej” w 1956 r., kiedy to dzięki obecności w swoich szeregach wielu polonistów zmienił nazwę na Polonia.
BKS przez 7 lat grał w I lidze, 11 lat piłkarze Polonii grali w II lidze. W 1980 roku Polonia zdobyła Mistrzostwo Polski w piłce nożnej w kategorii juniorów. W BKS-ie grali m.in. Marian Norkowski (Igrzyska Olimpijskie w Rzymie – 1960, król strzelców ekstraklasy 1960), Henryk Szczepański „Burza” (wychowanek klubu), Józef Boniek (ojciec Zbigniewa), Janusz Turowski (później grał w Pogoni, Legii i na zachodzie Europy), Maciej Kamiński (później grał m.in. w Lechii Gdańsk – również w meczach Lechii z Juventusem jesienią 1983 r.). Ostatni znany piłkarz grający w swoim czasie w Polonii to Grzegorz Mielcarski.
W sezonie 1960 Polonia zajęła w ekstraklasie piłkarskiej 5. lokatę i była to najlepsza pozycja pomorskiego klubu w I lidze do 1989 roku, gdy to Zawisza ze Stachurskim i Piotrem Nowakiem zajął w ekstraklasie 4 miejsce.
W 1980 roku juniorzy Polonii Bydgoszcz spotkali się w finale w Toruniu z BKS-em Stal Bielsko-Biała, którą pokonali 2:0 (1:0) i zdobyli tytuł mistrza Polski juniorów. Skład Polonii: Urbaniak, Michniewicz, Drozdowski, Wawrzyniak, Rzechuła, Ziółkowski (Skowroński), Pietrzykowski, Stosik, Bogdziński, Rybka, Błaszczyk (Świderski). W 1984 r. w tych samych rozgrywkach juniorzy Polonii zdobyli wicemistrzostwo Polski, ulegając w finale Ruchowi Chorzów (dwumecz: w Chorzowie 1:0 dla Niebieskich, w Bydgoszczy 1:1)
Reaktywowana w 2003 roku drużyna grała w sezonie 2005/2006 w klasie A. Po wygranym barażu z drużyną Unisłavia Unisław awansowała do klasy okręgowej i w tej klasie rozgrywkowej występowała do sezonu 2011/12, w którym uzyskała awans do IV ligi. Sezon 2014/15 zakończył się spadkiem do klasy okręgowej, gdzie Polonia występuje do dziś.
Mecze z niemieckimi drużynami.
W okresie międzywojennym Polonia Bydgoszcz rozgrywała mecze z niemieckimi drużynami ze Schneidemühl (dzisiejsza Piła). Historyczny pierwszy mecz polskiej drużyny rodem z Pomorza i Kujaw poza granicami kraju odbył się 20 maja 1923 r. W rewanżu pięć miesięcy później FC Viktoria zawitała na Pomorze, jako pierwsza drużyna zza granicy. Ostatni mecz rozegrano w 1936 r., przeciwnikiem była wówczas drużyna Blau-Weiß Berlin.

</doc>
<doc id="48303" url="https://pl.wikipedia.org/wiki?curid=48303" title="Sopron">
Sopron

Sopron (, ) – miasto i region na Węgrzech. Liczba ludności Sopronu w 2011 roku wyniosła ponad 60,7 tys.
Miasto położone jest blisko granicy z Austrią, na północ od Alp Węgierskich i południe od Jeziora Nezyderskiego. Miasto połączone jest liniami kolejowymi z Wiedniem, Budapesztem i Bratysławą. Miasto znane jest z dobrych win. Lokalnym specjałem są wina "tramini" i "Soproni Kékfrankos".
Gospodarka.
W mieście rozwinął się przemysł włókienniczy, odzieżowy, metalowy, winiarski, mięsny oraz piwowarski.
Historia.
Osadnictwo na terenach Sopronu sięga czasów prehistorycznych. Rzymska warownia "Scarbantia" została odbudowana w XI wieku przez francuskich krzyżowców. Status wolnego miasta królewskiego posiada od 1277.
W 1876 otwarto stację kolejową. Po upadku Austro-Węgier, pomimo ustaleń Traktatu w Trianon, przydzielających Sopron (wraz z okręgiem) Republice Niemieckiej Austrii, mieszkańcy miasta (w większości niemieckojęzyczni, lecz uważający się za Węgrów) zdecydowanie zaprotestowali, tworząc własne quasi-państwo.
W Sopronie przeprowadzono więc plebiscyt, w wyniku którego miasto pozostało na Węgrzech, a reszta obecnego landu Burgenland przeszła zgodnie z wcześniejszymi ustaleniami do Austrii. Na pamiątkę tego wydarzenia miasto otrzymało dumny tytuł „najbardziej lojalnego miasta Węgier”.
W 1939 w Sopronie utworzono obóz dla internowanych żołnierzy polskich. Większość z nich dotarła następnie przez Jugosławię do Francji, a później do Anglii, by kontynuować rozpoczętą we wrześniu 1939 roku walkę z agresorami.
Miasto jest dzisiaj głównym ośrodkiem mniejszości niemieckiej na Węgrzech.
Zabytki.
Architektura starej części miasta wskazuje na jego starą historię, ściany i budynki z czasów Imperium rzymskiego są wciąż często widywane, razem z pozostałościami po średniowieczu, renesansie i baroku pokazują lata stabilności finansowej (wręcz zamożności). Wybrane obiekty:
Sport.
W mieście działają kluby piłkarskie Soproni FAC oraz FC Sopron, zdobywca Pucharu Węgier w 2005 roku, obecnie kontynuujący tradycje jako Sopron VSE.
Ludzie związani z Sopronem.
W Sopronie urodzili się polski kompozytor Maciej Kamieński oraz polska koszykarka Paulina Rozwadowska.

</doc>
<doc id="48306" url="https://pl.wikipedia.org/wiki?curid=48306" title="Bitwa pod Leuktrami">
Bitwa pod Leuktrami

Bitwa pod Leuktrami – starcie zbrojne, które miało miejsce w lipcu roku 371 p.n.e. pomiędzy wojskami tebańskimi wodza Epaminondasa a armią spartańską dowodzoną przez króla Kleombrotosa.
Tło bitwy.
Armia peloponeska (na czele ze Spartą), obawiając się wzrostu znaczenia Teb wśród członków Związku Beockiego, najechała Beocję. Pośpiesznie zebrana armia Epaminondasa zagrodziła drogę wojskom inwazyjnym pod Leuktrami.
Przed bitwą.
Oddziały Spartan liczyły 12 000 żołnierzy, a armia tebańska – 9000 ludzi. Spartanie ustawili swoje wojska w typowym szyku falangi, umieszczając najlepsze oddziały na prawym skrzydle, a nieliczną jazdę i lekkozbrojną piechotę kierując do osłony trzonu armii. Tebańczycy zastosowali natomiast oryginalną modyfikację klasycznej falangi. Zwiększyli jej głębokość na lewym skrzydle do co najmniej 50 szeregów, umieszczając tam m.in. elitarny Święty Zastęp pod wodzą Pelopidasa. Resztę falangi, wraz z osłaniającą ją jazdą, ustawili nieco z tyłu w płytkim szyku (8 szeregów) naprzeciwko spartańskiego centrum i lewego skrzydła, które miały po 12 szeregów. Był to pierwszy w historii przypadek zastosowania szyku skośnego: głębokiej kolumny szturmowej wykonującej natarcie główne i odgiętego skrzydła, przeprowadzającego natarcie wiążące.
Bitwa.
Mocne, lewe skrzydło tebańskie pod osobistym dowództwem Epaminondasa uderzyło gwałtownie na prawe skrzydło spartańskie. Jednocześnie centrum i prawe skrzydło tebańskie posuwało się naprzód powoli, ściągając na siebie uwagę Spartan, nie wchodząc jednak do walki. Prawe skrzydło spartańskie nie wytrzymało naporu tebańskiej kolumny szturmowej i poszło w rozsypkę. Wtedy lewe skrzydło Tebańczyków zwróciło się przeciwko centrum przeciwnika, a jednocześnie od frontu uderzyły oddziały centrum i prawego skrzydła tebańskiego. Spartanie, atakowani z dwóch stron, rozpoczęli pośpieszny odwrót.
Skutki.
W bitwie poległo 700 hoplitów spartańskich wraz z królem Kleombrotosem i 300 Tebańczyków. Po tej porażce prestiż militarny Sparty bardzo ucierpiał, a przewaga Teb w świecie greckim została umocniona.

</doc>
<doc id="48309" url="https://pl.wikipedia.org/wiki?curid=48309" title="Igrzyska olimpijskie">
Igrzyska olimpijskie

Igrzyska olimpijskie – najstarsza i zarazem największa międzynarodowa impreza sportowa organizowana co 4 lata (zarówno letnie, jak i zimowe, ale w odstępie 2 lat od siebie) w różnych krajach, pod hasłem szlachetnego współzawodnictwa i braterstwa wszystkich narodów Międzynarodowego Komitetu Olimpijskiego.
Historia.
Starożytne igrzyska olimpijskie.
Pierwsze igrzyska olimpijskie odbywały się w Olimpii w Grecji co cztery lata, stąd w starożytnej Grecji termin "olimpiada", który oznaczał czteroletni okres między kolejnymi igrzyskami. Pierwsze udokumentowane igrzyska odbyły się w roku 776 p.n.e. Na czas igrzysk olimpijskich zaprzestawano wojen. Podczas trwania konfliktów ogłaszano „pokój boży” i wojny wstrzymywane były na 2 miesiące. Igrzyska trwały 5 dni, reszta czasu była przeznaczona na wyruszenie i powrót z igrzysk przez widzów i zawodników. Pierwszym etapem uroczystości, jeszcze przed rozpoczęciem igrzysk, było złożenie przysięgi przed posągiem Zeusa. Mięso dzika cięto na kawałki, rozsypywano albo rozkładano przed posągiem i każdy uczestnik, wraz z ojcem i swymi braćmi składał przysięgę, że nie dopuści się żadnego oszustwa na zawodach, co potwierdzał drugą przysięgą, w której mówił, że ściśle przykładał się do ćwiczeń przez poprzednie 10 miesięcy. Oficjalnie otrzymywało się nagrodę – wieniec z gałązek z wawrzynu (laur olimpijski), lecz nagradzany był tylko zwycięzca. Zawodnik, który wygrał igrzyska, stawał się sławny i otrzymywał tytuł "olimpionika". W jego rodzinnym mieście stawiano pomniki na jego cześć i pisano wiersze. W murze miasta wygranego zawodnika robiono dziurę, przez którą wchodził zwycięzca witany przez mieszkańców. Oznaczało to, że miasto nikogo już się nie obawia, ponieważ ma takiego obrońcę. Zwycięzca otrzymywał również nagrody materialne, ale nie dawane oficjalnie. Z czasem, oprócz wieńca z gałązek oliwnych, otrzymywano pieniądze i przedmioty wartościowe. Sławę zdobywało całe miasto, a nie tylko wygrany.
Kary olimpijskie były bardzo surowe. Zawodnik, który dopuścił się oszustwa, zmuszony był postawić pomnik Zeusowi, na którym wyryto jego imię i nazwisko oraz występek, którego się dopuścił. Najpopularniejszym z oszustów jest Ateńczyk Kalliopos, który przekupił swoich niedoszłych przeciwników. Cała sprawa wyszła na jaw. Ateńczyk i inni musieli postawić pomniki dla Zeusa. Ateńczycy przestali brać udział w igrzyskach, gdyż wyrocznia delficka powiedziała, że jeśli zaczną ponownie brać udział, nie będzie im głosiła przepowiedni.
Najstarszą dyscypliną starożytnych igrzysk był dromos – bieg krótki na dystansie jednego stadionu. Początkowo długość tego biegu nie była wyraźnie określona, dopiero od 6. igrzysk dystans ustalono na 600 stóp, to jest 192,67 m. W konkurencji tej wymagano od zawodników nienagannej postawy i odpowiedniego układu ciała w czasie biegu. Zwracano uwagę przede wszystkim na długi krok, silną pracę ramion wysuniętych do przodu i lekko pochylony tułów. Kolejną olimpijską dyscypliną był "diaulos" – bieg średni, który rozegrano po raz pierwszy na 14. Igrzyskach. "Diaulos" równał się dystansowi dwóch stadionów (385,34 m). Zawodnik pokonywał linię mety i wracał do punktu startu tą samą bieżnią. Na piętnastych z kolei Igrzyskach wprowadzono nową konkurencję – "dolichos", czyli bieg długi. Rozgrywano go prawdopodobnie na długości 24 stadionów. Za pierwszego zwycięzcę uznaje się Akantosa ze Sparty. Inny Spartanin, Ladas, w czasie 85. igrzysk zwyciężył, jednak po pokonaniu mety padł na ziemię i skonał. Na 18 igrzyskach do nieustannie poszerzanego zestawu konkurencji dołączono zapasy. Walki w tej dyscyplinie były jednak bardziej zbliżone formą do współczesnego wrestlingu aniżeli znanych nam zapasów w stylu wolnym czy klasycznym. Dozwolone było podstawianie nogi, wyłamywanie palców, a nawet szarpanie za nos czy wargi. Zwycięstwo osiągano po trzykrotnym powaleniu przeciwnika na ziemię. Nie obowiązywał podział na kategorie wiekowe czy wagowe. Dopiero w późniejszym czasie wyróżniono także zapasy chłopców. Od 18. Igrzysk rozgrywano "pentathlon" – pięciobój. W jego skład wchodziły: rzut oszczepem (wykonanym z drewna świerkowego bądź jesionu o długości w granicach ludzkiego wzrostu), rzut dyskiem (dyskobole stali na specjalnym podeście zwanym "balbis", skąd oddawali rzuty), skok w dal, bieg na dystansie jednego stadionu i zapasy. W czasie Igrzysk 23 Olimpiady pojawiła się walka na pięści, która z czasem stała się najbardziej krwawym widowiskiem zawodów. Poddający się unosił rękę i palec wskazujący ku górze lub uderzał zawodnika w bark. Na ten znak przerywano walkę. Na 25. Igrzyskach wprowadzono wyścigi rydwanów powożonych przez właścicieli zaprzęgów. W tej konkurencji startowali tylko najbardziej zamożni, gdyż utrzymanie koni było niezwykle kosztowne. Dopiero wiele lat później pojawiły się wyścigi biedniejszych, np. wozów zaprzężonych w muły. Do programu 33. Olimpiady dołączono "pankration", skrzyżowanie zapasów i walki na pięści. Zawodnicy mieli prawo stosować wszystkie chwyty i uderzenia, wyłamywać palce, ręce, stopy, łamać nosy. Zwycięstwo osiągano przez poddanie się przeciwnika. Od 65 Igrzysk w 520 r. p.n.e. rozgrywano "hoplites", czyli bieg w uzbrojeniu. Początkowo biegano z pełnym ekwipunkiem wojskowym, w hełmie, z włócznią, tarczą i w nagolennikach. Później stopniowo ograniczano uzbrojenie, rezygnując kolejno z nagolenników, włóczni, hełmu, by wreszcie bieg odbywał się z samą tylko tarczą. Pokonywano odległość równą dwóm stadionom. Najczęściej to właśnie "hoplites" był ostatnią dyscypliną Igrzysk. W późniejszych latach dodawano kolejne konkurencje, wśród nich zawody poetów i trębaczy.
W dziejach starożytnych igrzysk najbardziej wsławił się Leonidas z Rodos. Był on zwycięzcą czterech kolejnych Olimpiad (154., 155., 156. i 157.) w biegu krótkim na dystansie jednego stadionu – stadionie, w „biegu tam i z powrotem” – diaulosie oraz w biegu w zbroi – hoplitodromosie. Grecy czcili wielokrotnych zwycięzców, trzykrotny zwycięzca otrzymywał tytuł "Triastes". Leonidas zdobył ten tytuł cztery razu z rzędu.
Innym znanym "olimpionikiem" był Remigios z Tusina. W czasie dziesięciu kolejnych igrzysk, w latach 328–292 p.n.e., zdobywał wieńce laurowe w zawodach trębaczy. Milon z Krotonu był sześciokrotnym zwycięzcą igrzysk w zapasach. Pierwszy laur olimpijski zdobył jeszcze w zawodach chłopców w 540 r. p.n.e. Od 62. do 66. igrzysk był już niepokonany w zawodach dorosłych. Wśród zwycięzców igrzysk kroniki podają także Filipa II Macedońskiego, który odniósł zwycięstwo w wyścigach konnych w 106. olimpiadzie w 356 r. p.n.e.
W zawodach brali udział zamożni ludzie, których stać było na poświęcenie całego roku na ćwiczenia, później byli to tylko wybrani atleci. Występowano nago, dlatego igrzyska mogli oglądać tylko wolni mężczyźni. Kobietę przyłapaną na oglądaniu igrzysk czekała kara śmierci.
Nie było konkurencji zespołowych.
W igrzyskach mogli brać udział wszyscy wolni Grecy płci męskiej.
Odbywały się one ku czci boga Zeusa.
Nowożytne igrzyska olimpijskie.
Nowożytne letnie igrzyska olimpijskie rozgrywane są od 1896 r. (Ateny), a zimowe od 1924 r. (Chamonix). Nawiązują one do głębokich tradycji antycznych igrzysk olimpijskich. Zdecydowana większość zawodników traktuje igrzyska olimpijskie jako najważniejsze zawody sportowe, a złoty medal olimpijski, jako najcenniejsze i najbardziej wyczekiwane trofeum. Wyjątkiem od wskazanej reguły są sportowcy uprawiający m.in. tenis, kolarstwo czy piłkę nożną, gdyż w tych dyscyplinach odbywa się wiele prestiżowych zawodów, turniejów i rozgrywek. Międzynarodowe federacje wskazanych dyscyplin sportowych starają się jednak sukcesywnie wpływać na podnoszenie rangi konkursów olimpijskich wśród swoich zawodników.
Ruch olimpijski.
Po roku 393 n.e., kiedy to rozegrano ostatnie Igrzyska ery starożytnej, pamięć o greckim wychowaniu zamarła. Powrócono do niego w czasie odrodzenia – wzmianki o igrzyskach olimpijskich znajdują się w pismach takich twórców jak Matteo Palmieri, Hans Sachs i Thomas Kyd.
W 1833 r. w Szwecji powstało Towarzystwo Olimpijskie. Z inicjatywy tej organizacji rok później zorganizowano dla upamiętnienia starożytnych igrzysk greckich tzw. Igrzyska Skandynawskie. Pierwsza Olimpiada tego typu odbyła się 14 lipca 1834 r. w Ramlösa w Szwecji. W programie przewidziano biegi, skoki wzwyż, o tyczce i przez żywego konia, zapasy, ćwiczenia zręcznościowe, wspinanie się po linie i maszcie. Drugie i ostatnie Igrzyska Skandynawskie odbyły się 2 lata później.
Ideę wskrzeszenia starożytnych Igrzysk jako pierwszy zaproponował grecki filantrop i weteran wojen z Turkami, Evangelos Zappas w 1833 r. Dzięki jego hojności, od 1859 r. co 4 lata miały się odbywać „olimpijskie zawody gimnastyczne”. Doszło do rozegrania trzech Igrzysk – w 1859, 1870 i 1875 r. Były to zawody narodowe, w których startowali wyłącznie Grecy. W tym samym czasie trwały prace wykopaliskowe w Olimpii. Nasilała się fascynacja antyczną kulturą, co zaowocowało w postaci formułowania idei wskrzeszenia Igrzysk. Jako pierwszy pomysł odnowienia starożytnej rywalizacji sportowej z udziałem zawodników z całego świata postulował w 1888 r. Francuz Pascal Grousset. Powstała w ten sposób koncepcja, której orędownikiem stał się francuski baron Pierre de Coubertin. Z jego inicjatywy w czerwcu 1894 r. zwołano w Paryżu Międzynarodowy Kongres dla Wskrzeszenia Igrzysk Olimpijskich z udziałem 79 delegatów i 2000 zaproszonych gości. 23 czerwca 1894 r. powołano do życia Igrzyska Olimpijskie ery nowożytnej. Dla kontroli przebiegu I Igrzysk Olimpijskich, które początkowo miały odbywać się co 2 lata, powołano Międzynarodowy Komitet Olimpijski, w skład którego weszło piętnastu przedstawicieli dwunastu krajów biorących udział w posiedzeniu Kongresu. Pierwszym prezesem MKOl został wybrany Grek Dimitrios Wikielas, który zabiegał, by pierwsze igrzyska odbyła się w 1896 r. w Atenach, a nie, jak to początkowo zakładano, w 1900 r. w Paryżu. Komitet pozytywnie rozpatrzył jego postulaty. Początkowo prezesem MKOl miał być przedstawiciel kraju, którego miasto jest organizatorem igrzysk. Jednak gdy przed igrzyskami w Paryżu w 1900 r. wybrano barona de Coubertin, zmieniono ten zapis. Francuz był prezesem MKOl aż do 1925 r.
Symbole olimpijskie.
Flaga olimpijska.
Najbardziej znany ze wszystkich symboli olimpijskich, flaga olimpijska odzwierciedla ideały Pierre’a de Coubertina – twórcy nowożytnych igrzysk. Pięć różnokolorowych przecinających się kół symbolizuje zarazem różnorodność, jak i jedność ludzi zamieszkujących Ziemię. Dodatkowo kolory te zostały dobrane tak, by każdy z nich pojawiał się przynajmniej raz na jakiejś fladze państwowej. Flaga olimpijska wciągana jest na maszt podczas ceremonii otwarcia igrzysk. Koła oznaczają też 5 dyscyplin sportowych w starożytności.
Hymn olimpijski.
Hymnem olimpijskim, oficjalnie od 1958 roku, jest utwór muzyczny zatytułowany „Hymn Olimpijski”, skomponowany przez Spirosa Samarasa. Autorem słów był Kostis Palamas.
Motto olimpijskie.
Oficjalnym mottem igrzysk jest łacińskie zdanie: "Citius Altius Fortius - Together ", czyli "Szybciej, Wyżej, Mocniej - Razem ". Innym znanym cytatem opisującym olimpiadę jest zdanie: "Najważniejszą rzeczą w igrzyskach olimpijskich jest nie zwyciężyć, ale wziąć w nich udział, podobnie jak w życiu nie jest ważne triumfować, ale zmagać się z organizmem".
Ogień olimpijski.
Przy pomocy skupionych promieni słonecznych ogień olimpijski wzniecany jest w Grecji w ruinach świątyni Olimpii. Stamtąd sztafeta olimpijska przekazuje pochodnię olimpijską kolejnym biegaczom. Tradycja zapalania ognia sięga Igrzysk z 1928, a jego przenoszenia w sztafecie – 1936. Na koniec ogień niesiony w pochodni przybywa do miasta-gospodarza igrzysk. Tutaj w trakcie ceremonii otwarcia zapalany jest znicz olimpijski, który płonie przez cały czas trwania zawodów.
Do tej pory płomień olimpijski zgasł pięciokrotnie:
Przed Igrzyskami w Pekinie w 2008 r. sztafecie olimpijskiej we wszystkich miastach towarzyszyły liczne protesty przeciwników chińskiej polityki wobec Tybetu i Darfuru. Uczestnicy tych protestów starali się zakłócić bieg sztafety oraz zgasić płomień olimpijski.
Ceremonia otwarcia.
Tradycyjnie igrzyska otwiera trwająca kilka godzin ceremonia otwarcia, której celem jest m.in. zaprezentowanie miasta i państwa, w którym odbywają się igrzyska. Stałym elementem tej ceremonii jest defilada państw biorących udział w zawodach. W defiladzie maszerują zawodnicy oraz działacze sportowi z danego kraju. Każde z państw wyznacza jednego sportowca. Od 2021 roku (Tokio) dwoje sportowców, kobietę i mężczyznę, którzy jako chorąży (flagowy) reprezentacji niosą flagę państwa. Sportowcy wchodzą na stadion według alfabetu języka używanego w państwie, które gości igrzyska. Z uwagi na szacunek dla ojczyzny igrzysk defiladę otwiera Grecja, a kończy gospodarz. Po wejściu wszystkich krajów na stadion olimpijski głowa państwa organizującego zawody dokonuje oficjalnego otwarcia igrzysk, wypowiadając formułę:
Wcześniej, w trakcie odgrywania hymnu olimpijskiego, na maszt wciągana jest flaga olimpijska, którą wnoszą na arenę wybitne osobistości. Wszyscy flagowi zbierają się w kole, a jeden wybrany zawodnik, jeden trener oraz jeden wybrany sędzia składają, w imieniu wszystkich zawodników, trenerów i sędziów, przysięgę olimpijską. Na koniec przedostatni biegacz sztafety olimpijskiej wbiega na stadion niosąc ogień olimpijski. Przekazuje go ostatniemu biegaczowi sztafety, zazwyczaj z goszczącego igrzyska kraju, który zapala znicz olimpijski. Często wypuszczane są gołębice – symbol pokoju.
Ceremonia zamknięcia.
W części artystycznej ceremonii zamknięcia oprócz spektaklu przygotowanego przez gospodarzy swoją prezentację przedstawia również miasto następnych igrzysk. Sportowcy wkraczający na stadion nie są już podzieleni wedle państw, a wszystkie flagi państw uczestniczących w „festiwalu sportów” są niesione razem. Podczas ceremonii zamknięcia odgrywa się hymny oraz wciąga na maszt 3 flagi: państwa obecnie goszczącego igrzyska, przyszłego gospodarza oraz Grecji. Nowym zwyczajem jest ceremonia dekoracji zwycięzców ostatniej konkurencji: w przypadku LIO maratonu, a podczas ZIO biegu narciarskiego na 50 km. Przemawiają ponownie Przewodniczący Komitetu Organizacyjnego oraz Przewodniczący MKOl. Przewodniczący MKOl wypowiada formułę: "Igrzyska Olimpijskie w ... uważam za zamknięte" oraz „wzywa młodzież całego świata do stawienia się za 4 lata w mieście przyszłych igrzysk”, po czym opuszcza się flagę olimpijską oraz gasi znicz. Stałym elementem jest również przekazanie flagi olimpijskiej przez mera (burmistrza, prezydenta) obecnego miasta-gospodarza przyszłemu organizatorowi igrzysk.
Inne symbole.
Współcześnie przy okazji igrzysk powstaje oficjalna piosenka olimpijska. Promocji igrzysk służy też przygotowania oficjalnych maskotek igrzysk. Do każdych igrzysk jest również układane specjalne hasło odzwierciedlające ideę olimpijską.
Dyscypliny olimpijskie.
Letnie dyscypliny olimpijskie.
Obecnie rozgrywane.
Liczby w tabeli oznaczają liczbę konkurencji rozgrywanych w ramach danej dyscypliny. Kropka oznacza, że dyscyplina była rozgrywana jako pokazowa.
     Gimnastyka –
     Kajakarstwo –
     Kolarstwo –
     Siatkówka –
     Sporty wodne
Rozgrywane w przeszłości.
W tabeli wymieniono dyscypliny będące w oficjalnym programie Letnich Igrzysk Olimpijskich w przeszłości. Pominięto dyscypliny rozgrywane wyłącznie jako pokazowe, w całej historii igrzysk.
Liczby w tabeli oznaczają liczbę konkurencji rozgrywanych w ramach danej dyscypliny. Kropka oznacza, że dyscyplina była rozgrywana jako pokazowa.
Zimowe dyscypliny olimpijskie.
Liczby w tabeli oznaczają ilość konkurencji rozgrywanych w ramach danej dyscypliny. Kropka oznacza, że dyscyplina była rozgrywana jako pokazowa.
Pominięto dyscypliny rozgrywane wyłącznie jako pokazowe. Łyżwiarstwo figurowe i hokej na lodzie były rozgrywane na letnich igrzyskach olimpijskich (kolumny niebieskie), zanim zorganizowano pierwsze igrzyska zimowe.
     Bobsleje –
     Łyżwiarstwo –
     Narciarstwo

</doc>
<doc id="48311" url="https://pl.wikipedia.org/wiki?curid=48311" title="Anakreon">
Anakreon



</doc>
<doc id="48312" url="https://pl.wikipedia.org/wiki?curid=48312" title="Mirwais Saddik">
Mirwais Saddik

Mirwais Saddik (ur. 1973, zm. 21 marca 2004 w Heracie, zachodni Afganistan), polityk afgański.
Był synem wpływowego gubernatora prowincji Herat, Ismaila Chana. Pełnił w rządzie Afganistanu (kierowanym przez prezydenta Karzaja) funkcję ministra lotnictwa cywilnego (od 2002).
Został zabity w niejasnych okolicznościach w Heracie; według jednej z wersji zginął w swoim samochodzie wraz z dwoma policjantami w ostrzale rakietowym, według innej - po wtargnięciu do siedziby wojsk rządowych, nad którymi kontrolę próbował przejąć jego ojciec. Wydarzenia w Heracie spowodowały wybuch zamieszek, w których zginęło ponad 100 osób.

</doc>
<doc id="48317" url="https://pl.wikipedia.org/wiki?curid=48317" title="John Milton">
John Milton

John Milton (ur. 9 grudnia 1608 w Londynie, zm. 8 listopada 1674 tamże) – angielski poeta i pisarz, autor poematu "Raj utracony" (1667).
Mimo swojej ślepoty nadal był aktywnym pisarzem, np. tworząc "„Raj Utracony”" dyktował go swoim córkom.
Wczesne lata.
Urodził się w rodzinie zamożnego londyńskiego notariusza, przesiąkniętej tradycją purytańską, poważającej jednak sztukę, muzykę i poezję. John Milton uczęszczał do londyńskiej St. Paul School, mając za nauczyciela Thomasa Younga, purytańskiego kaznodzieję. W latach 1624–1632 Milton studiował nauki humanistyczne w Christ’s College na Uniwersytecie Cambridge. W trakcie studiów poznał kilka języków, w tym grekę i łacinę, w której pisał poezję. Po zdobyciu stopnia naukowego Milton wrócił do rodzinnego domu w Horton, w którym spędził pięć kolejnych lat. Po śmierci matki w 1637 Milton wybrał się w 1638 w podróż po Europie. Najpierw odwiedził Paryż, gdzie spotkał się z Grocjuszem, słynnym ambasadorem królowej Szwecji. Następnie przez Niceę udał się do Italii.
Milton od bardzo młodego wieku – wbrew tendencjom epoki, w której tworzył – pragnął być poetą epickim. Zrezygnował z wymarzonej dla niego przez ojca kariery anglikańskiego duchownego i wybrał twórczość poetycką jako sposób służenia wierze protestanckiej.
Pierwszym znaczącym dziełem Miltona była oda "On the Morning of Christ’s Nativity" (Hymn na Boże Narodzenie) z 1629 roku, opisująca upadek pogańskiego świata wraz z narodzeniem Chrystusa. Ma ona niewiele wspólnego z poezją metafizyczną i manieryzmem ówczesnej epoki. Uderza jej klasyczne piękno i perfekcyjny dobór słów, których znaczenie harmonijnie współgra z brzmieniem. Wielu znawców twierdzi, że nigdy potem, nawet w bardziej znanych dziełach, poeta nie wykazał się większym kunsztem językowym.
W latach 1632–1638 kiedy przebywał w Horton, w Buckinghamshire porzucił na dobre myśl o jakiejkolwiek karierze zawodowej, postanawiając poświęcić się nauce i pisaniu. Twórczość z tego okresu ukazuje wrażliwość Miltona na przyrodę, która nie jest jedynie opisywana, lecz służy jako środek dla przedstawienia stanu umysłu poety. W Horton powstał m.in. dyptyk poetycki "L’Allegro" (Wesoły) i "Il Penseroso" (Zadumany). Radości życia wiejskiego są zestawione z zaletami samotnej medytacji i zadumy na łonie natury.
Około roku 1634 powstały dramaty poetyckie – niedokończony "Arcades" oraz "Comus". Świat przyrody, leśnych duchów i nimf posłużył autorowi za tło zmagania się niewinnej dziewczyny z nastającym na jej cnotę Comusem – bożkiem pijaństwa i rozpusty. Dzięki postaci dobrej bogini, która pomaga braciom dziewczyny, cnota opiera się grzechowi. Kolejny raz z treści utworu przebijają purytańskie ideały – pochwała moralności i pogarda dla zmysłowości.
Ostatnim wczesnym dziełem w języku angielskim była pełna aluzji do mitologii dwustuwersowa elegia "Lycidas" z 1637 roku. Powstanie jej zainspirowała śmierć znanego Miltonowi z Cambridge Edwarda Kinga, młodego uczonego, który zginął w katastrofie morskiej. Szczególnie interesujące są tutaj rymy – niewystępujące w stałym porządku, przeplatające się z wolnymi wersami. Nadaje to utworowi specyficzną melodykę. Śmierć Kinga w rzeczywistości sprowokowała Miltona do spojrzenia na własne życie i utwierdzenia się w poczuciu poetyckiej misji, bez ambicji na sukces i sławę.
Wiek dojrzały.
Marzeniem Miltona było stworzenie wielkiego eposu – myślał o upamiętnieniu legendarnego króla Artura i bitew z Saksonami. Idea ta nigdy nie została zrealizowana.
W 1638 roku poeta udał się do Italii, aby uzupełnić swą edukację w zakresie klasycznej literatury. W kolebce tak obmierzłego Anglikom papizmu nie czuł się źle – zyskał nawet podziw i poważanie. Przebywał we Florencji, Rzymie i Neapolu, gdzie zetknął się m.in. z Galileuszem, Manso (mecenasem Torquato Tasso i Mariniego) i śpiewaczką Leonorą Baroni, której głos opisał jako „głos samego Boga”. Wtedy też powstało pięć sonetów miłosnych ku czci włoskiej damy, poznanej tuż przed powrotem do ojczyzny.
Tymczasem w Anglii trwała walka króla z parlamentem. Pod wpływem owych wydarzeń obudziła się w Miltonie potrzeba oddania sprawie politycznej i religijnej. Na 20 lat, aż do dnia restauracji monarchii, zamilkł prawie zupełnie jako poeta (powstało wtedy zaledwie kilkanaście sonetów). Rodząca się powoli idea napisania monumentalnego utworu poetyckiego o upadku aniołów, stworzeniu i klęsce człowieka, odeszła na plan dalszy.
Trzydziestopięcioletni Milton ożenił się z liczącą wówczas 16 lat Mary Powell, wywodzącą się ze spokrewnionej z Miltonami rodziny rojalistów o obcych mu poglądach religijnych i politycznych. Mary Powell została zmuszona do tego
ślubu przez swojego ojca, który wymógł w zamian za to na Miltonie odstąpienie od egzekucji długu. Małżeństwo okazało się pomyłką – młoda żona odeszła po 6 miesiącach pożycia, co sprowokowało Miltona do napisania czterech traktatów na temat rozwodu, którego ówczesne prawo nie uznawało. Sugerował dopuszczalność rozwodu w wypadku wzajemnego niedopasowania małżonków lub bezdzietności. Podczas wojny domowej, w 1645 roku, Mary została zmuszona do powrotu do swego formalnego męża, który zajął się nią oraz jej rodziną po tym, jak rząd Cromwella skonfiskował tej rodzinie cały majątek. Mary urodziła Miltonowi dwoje dzieci i zmarła przy porodzie trzeciego.
W latach 1641 i 1642 ukazało się 5 traktatów o tematyce religijnej, będących przede wszystkim purytańską krytyką katolicyzmu. Najważniejsze z nich to "Of Reformation Touching Church Discipline in England" (O reformacji kościoła w Anglii) i "The Reason of Church Government Urged against Prelaty" (Racja istnienia rządu kościelnego). W 1644 roku wydana została broszura "Education", mówiąca o konieczności reformy państwowych uniwersytetów, oraz "Areopagitica" – traktat przeciwko cenzurze dzieł drukowanych.
Śmiałe pióro Miltona zostało dostrzeżone przez samego Cromwella, który mianował go sekretarzem do spraw korespondencji zagranicznej (w języku łacińskim) przy Radzie Państwa. W tym okresie, po egzekucji Karola I w 1649 roku, powstała m.in. broszura "Pro populo anglicano defensio" (Obrona narodu angielskiego). Żmudna praca w kancelarii i długoletnie nadwerężanie wzroku podczas czytania i pisania doprowadziły Miltona w 1657 roku do ślepoty.
W tym samym roku Milton po raz drugi się ożenił – z Catharine Woodcock, która zmarła przy urodzeniu dziecka 15 miesięcy później.
Upadek dyktatury Cromwella i restauracja monarchii w osobie Karola II w 1660 roku spowodowały przejściowe trudności w życiu Miltona – „pierwszego pióra” rewolucji. Udało mu się jednak powrócić do spokojnego życia i do poezji, u boku trzeciej żony – Elisabeth Minshull oraz córek. Czytały one ociemniałemu poecie książki i spisywały dyktowane przez niego utwory.
Owoce dojrzałej twórczości Miltona to opublikowany w 1667 roku wielki poemat epicki "Paradise Lost" (Raj utracony) oraz "Paradise Regained" (Raj odzyskany) i napisana w tradycji Sofoklesa tragedia "Samson Agonistes" (Samson walczący) – oba utwory z 1671 roku. Dzieła te wyrażają rozważania biblijne Miltona w aspekcie jego własnego życia.
Przez wiele lat do swojej śmierci pisał po łacinie obszerny traktat zatytułowany "De Doctrina Christiana" (O doktrynie chrześcijańskiej). Został on odnaleziony dopiero w roku 1823 i wydany dwa lata później. Szeroko objaśnił w nim swoje podejście do chrześcijańskich nauk i trybu życia odrzucając wiele powszechnie przyjętych dogmatów w tym również dogmat Trójcy.
Inspiracje i popularność.
John Milton w pełni poświęcił talent sprawom religii i państwa. Przerósł epokę, w której żył, poprzez niełatwą tematykę swych utworów, nieczytelną dla osób bez klasycznego wykształcenia. Mistrzowskie operowanie językiem stawia go wśród największych autorów literatury światowej.
Choć pisma Miltona zostały w większości docenione już za jego czasów, pełne ich zrozumienie nastąpiło dopiero w epoce oświecenia i później. Milton, a w szczególności jego "Raj utracony", stał się inspiracją dla wielu twórców, m.in. Williama Blake’a, Percy Bysshe Shelleya, Williama Wordswortha. Operę "Raj utracony" stworzył w 1978 roku polski kompozytor Krzysztof Penderecki.
Polskie przekłady.
Miltona przekładali na język polski m.in. Jacek Przybylski (1791), Franciszek Ksawery Dmochowski (1803), Władysław Bartkiewicz (1902), Antoni Lange, Konstanty Ildefons Gałczyński, Jan Kasprowicz, Aleksander Mierzejewski, Jerzy Pietrkiewicz, Michał Sprusiński, Stanisław Barańczak i – najdoskonalej – Czesław Miłosz i Maciej Słomczyński. 
Na język czeski Raj utracony przełożył Josef Jungmann. Jego wersja stała się na długi czas eposem narodowym Czechów, podobnie zresztą jak dla Polaków epopeją była Jerozolima wyzwolona w przekładzie Piotra Kochanowskiego. Na temat dorobku przekładowego Jungmanna pisała Teresa Zofia Orłoś.
W filmie Adwokat diabła bohater grany przez Ala Pacino, reprezentujący szatana, nosi nazwisko John Milton.

</doc>
<doc id="48320" url="https://pl.wikipedia.org/wiki?curid=48320" title="Helena Góralska">
Helena Góralska

Helena Teresa Góralska (ur. 20 października 1947 w Warszawie, zm. 8 stycznia 2004) – polska polityk, ekonomistka, posłanka na Sejm I, II i III kadencji.
Życiorys.
Z wykształcenia ekonomistka, ukończyła studia na Wydziale Ekonomii Uniwersytetu Warszawskiego (1972). W 1978 uzyskała stopień naukowy doktora nauk ekonomicznych. Pracowała jako asystent na UW (1972–1975), następnie w Głównym Urzędzie Statystycznym oraz w Instytucie Pracy i Polityki Socjalnej (1979–1989).
Była uczestniczką obrad Okrągłego Stołu. W latach 1989–1991 zajmowała stanowisko podsekretarza w Ministerstwie Pracy i Polityki Socjalnej, a w okresie 1992–1993 w Ministerstwie Finansów. Była pełnomocniczką do spraw kobiet w rządzie Tadeusza Mazowieckiego.
Od 1991 do 2001 przez trzy kadencje sprawowała mandat posłanki na Sejm z ramienia Unii Demokratycznej, a następnie Unii Wolności. Należała do kierownictwa UW, była członkinią jej rady politycznej, a także sekretarzem klubu parlamentarnego tej partii. W 2001 bez powodzenia ubiegała się o reelekcję.
Była przewodniczącą rady nadzorczej Banku Inicjatyw Społeczno-Ekonomicznych (1990–1992), prezesem zarządu Fundacji Inicjatyw Społeczno-Ekonomicznych (od 1991), prezesem rady Fundacji dla Polski (od 1994). Wykładała w Bielskiej Wyższej Szkoły Biznesu i Informatyki im. Józefa Tyszkiewicza.
Została pochowana 22 stycznia 2004 na cmentarzu komunalnym Północnym w Warszawie. Pośmiertnie odznaczona Krzyżem Oficerskim Orderu Odrodzenia Polski (2004).

</doc>
<doc id="48321" url="https://pl.wikipedia.org/wiki?curid=48321" title="Wolność">
Wolność

Wolność – brak przymusu, możliwość działania zgodnie z własną wolą. Sytuacja, w której można dokonywać wyborów spośród wszystkich dostępnych opcji.
Rodzaje i aspekty.
Wolność może oznaczać brak osobistego zniewolenia (więzienie, niewolnictwo, praca przymusowa, porwanie), brak ograniczeń ze strony władz (wolność słowa, wolność zgromadzeń) i innych jednostek (szef, bank, szkoła, rodzina), a także zwyczajów społecznych i warunków naturalnych.
Politycznie pojmowaną wolność dzieli się często na "wolność od" i "wolność do". "Wolność od" ("wolność negatywna") oznacza brak przymusu (wolność od prześladowań, wolność od strachu, wolność od głodu), "wolność do" (czy też "prawo do"; "wolność pozytywna") natomiast rzeczywistą możliwość podejmowania wyborów.
Do tradycyjnych wolności politycznych należą:
Istnienie wolności przy podejmowaniu decyzji przez człowieka jest ważnym problemem filozoficznym. W tym temacie na przestrzeni dziejów wykształciły się dwa główne nurty - determinizm, według którego wolna wola nie istnieje i indeterminizm, według którego wolna wola istnieje.
Skinner, twórca behawioryzmu, wolność zdefiniował jako możliwość osiągania pozytywnych bodźców przez dany organizm.
Lewicowa krytyka społeczna wskazuje, że warunkiem korzystania z wielu wolności jest zabezpieczenie praw społecznych obywateli – takich jak prawo do pracy, dachu nad głową, bezpłatnej opieki zdrowotnej, edukacji. Według niej bez tych praw znaczna część społeczeństwa nie będzie w stanie korzystać z teoretycznie przysługujących im wolności osobistych i politycznych.
Z drugiej strony, według libertarian, gwarantowanie praw społecznych przez państwo wiąże się ze złamaniem wolności i praw innych ludzi – na przykład prawa do własności (poprzez pobieranie podatków).
W wyniku przemian technologicznych w coraz większym stopniu oprogramowanie i informacja wpływają na naszą wolność. Z tego powodu powstały pojęcia wolnego oprogramowania ("free software") oraz wolnej dokumentacji ("free documentation").
Wolność oznacza brak zewnętrznego przymusu, sytuację, w której człowiek może dokonywać wyborów spośród wszystkich opcji. Najogólniej rzecz biorąc, wolność to możliwość wyboru. Wolność to sytuacja człowieka, który kieruje się wyłącznie swoją własną wolą.
U swoich początków wolność nie była wcale pozytywnym pojęciem filozoficznym, ludzie poznawali ją odróżniając ją od konieczności, losu, przypadku, którym czuli się podporządkowani. Grek jest wolny jako obywatel polis w przeciwieństwie do niewolników, jeńców wojennych lub barbarzyńców. W greckiej tragedii bohater zyskuje wolność, gdy niepojęte działania bogów przyjmuje jako najbardziej osobiste prawo.
Wolność może oznaczać brak osobistego zniewolenia, może oznaczać brak ograniczeń ze strony władz i innych jednostek, a także zwyczajów społecznych i warunków naturalnych. Podstawowy wymiar wolności to wolność polityczna w najróżniejszych dziedzinach życia społecznego, np. wolność wyznania i sumienia, wolność przekonań czy uczestnictwa w życiu publicznym. W tym znaczeniu wolnością cieszy się jednostka, która nie podlega kontroli ze strony państwa, jeśli tylko nie narusza obowiązujących praw.
Filozofia.
Wolność jest ważnym problemem filozoficznym. Mówienie o wolności zakłada istnienie czegoś (duszy, umysłu), co potrafi podejmować decyzję. Filozofia często podkreślała, że wolność jest przeciwieństwem ignorancji i ulegania namiętnościom. Wolny jest tylko ten człowiek, który kierując się prawdziwą wiedzą i własnym rozumem może realizować cele, które uważa za pożądane dla siebie.
Wolność według Platona.
Według Platona, wolność jest istnieniem dobra, w którym dusza w celu własnego doskonalenia chce w sposób konieczny uczestniczyć, podczas gdy u Arystotelesa potrzebny jest do tego akt woli i szczególna zdolność podejmowania decyzji.
Kartezjusz a wolność.
Wolność jest źródłem godności człowieka. Tylko ona stanowi podstawową rację szacunku dla samego siebie. Kartezjusz uznaje formalnie indeterministyczne pojęcie wolności za jej pierwszy stopień. Indeterminizm jest to pogląd filozoficzny przeciwstawny determinizmowi, negujący istnienie koniecznej współzależności zjawisk (zdarzeń), na mocy której każde zjawisko byłoby wyznaczone przez całokształt sytuacji, czyli odwrotnie niż w stanowisku deterministycznym, gdzie wszystkie wydarzenia są nieuniknionymi konsekwencjami przeszłych przyczyn.
Wolność w egzystencjalizmie.
W egzystencjalizmie wolność jest fundamentalnym czynnikiem istnienia. Człowiek, jak mówił J. P. Sartre, jest „skazany na wolność”. Jako istota wolna w sposób absolutny człowiek sam tworzy swoje wartości i normy, wskutek czego spoczywa na nim przytłaczający ciężar odpowiedzialności.
Wolność a moralność.
Wolność i moralność ludzkiego postępowania oparta jest o byt rozumiany jako dobro, będące przedmiotem działania. W niektórych religiach uważa się, że człowiek został obdarzony wolną wolą, bez której nie byłoby moralności. Wyborów moralnych może dokonywać tylko osoba, która działa dobrowolnie, a nie jest do tego przymuszana. Wolność i moralność są do pogodzenia, taka zależność jest wręcz konieczna, aby uczciwie i godnie przejść przez życie.
Dobra wola – Kant.
U Kanta wolność stanowi warunek autonomii woli na gruncie moralności i jako taka jest wyłącznie postulatem praktycznego rozumu. Kant starał się podsumować różnorakie rozważania na temat wolności, wprowadzając dwojakie jej pojęcie: w sensie kosmologicznym wolność jest to możliwość spowodowania samodzielnie jakiegoś stanu rzeczy; w sensie moralnym jest to świadomość, że się jest upoważnionym do podporządkowania się jedynie prawom akceptowanym przez samego siebie.
Wola – Epiktet.
Nauka Muzoniusza, Sokratesa i Antystenesa pokazała Epiktetowi, że prawdziwą wolnością jest wolność ducha, jaką daje filozofia. Główne zainteresowania Epikteta dotyczyły etyki. Wszystkie rzeczy podzielił na: zależne od naszej woli (np. sądy, pragnienia) i niezależne, stanowiące przez to cudzą własność (np. ciało, bogactwo, sława). Dobro i zło przysługują tylko pierwszej grupie. Cierpienia biorą się z mylenia tego, co od nas nie zależy, z tym, co od nas zależy. Ten, kto rozpoznaje granicę własnego i cudzego i troszczy się wyłącznie o dobra wewnętrzne, niczego nie uczyni wbrew własnej woli, a w konsekwencji będzie człowiekiem w pełni wolnym i osiągnie spokój ducha. Osiągnięcie wewnętrznej wolności wymaga ćwiczenia się w dążeniu do cnoty, rozumianej jako wiedza o „rzeczach boskich i ludzkich”. Tym ćwiczeniem jest filozofia; obejmuje ona trzy części: rozumne opanowanie namiętności, rozumne kierowanie powinnościami wobec innych, obrona przed fałszywymi sądami, nie same rzeczy bowiem, ale „mniemania o rzeczach budzą w ludziach niepokój”.
Wolność w ujęciu Hegla (praca, historia).
Od czasów Hegla zwykło się wyróżniać „wolność od czegoś” i „wolność do czegoś”; ta pierwsza to wolność negatywna, rozumiana jako brak zewnętrznego przymusu (wolność od prześladowań, wolność od strachu, wolność od głodu), ta druga to wolność pozytywna, w której akcentuje się moment wyboru i możliwość jego zaistnienia („wolność do” czy też „prawo do”).
Dla Hegla wolność pojęta jest również historyczno-genetycznie: konkretne ustalenia wolności duch zyskuje dopiero doświadczając samego siebie w różnych historycznych kształtach, które ujawniają się w filozofii i realizują w praktyce historycznej.
Wolność nie jest właściwością zewnętrzną, lecz powstaje w ludzkiej świadomości, poprzez uświadomienie sobie jej posiadania przez jednostkę i w konsekwencji - społeczeństwo. Następowało to stopniowo w kolejnych okresach historycznych (np. rozpowszechnienie owej świadomości wraz z nastaniem chrześcijaństwa, czy też w okresie reformacji, lub oświecenia).
Wolność a społeczeństwo.
Pierwsze skojarzenie wolności to wolność narodu do samostanowienia, do wyznawania swojej religii, kultywowania zwyczajów i kultury. W kategoriach politycznych Thomas Hobbes definiuje wolność jako brak fizycznego przymusu.
Wolność według Karola Marksa.
Karol Marks twierdził, iż wolność polega na tym, żeby państwo z organu stojącego ponad społeczeństwem przekształcić w organ całkowicie temu społeczeństwu podporządkowany; również dziś formy państwowe są bardziej lub mniej wolne zależnie od tego, w jakim stopniu ograniczają one „wolność państwa".
Wolność według Pierre'a Proudhona.
W opozycji do Marksa pozostawał Pierre Joseph Proudhon, który jako teoretyk państwa należał do twórców anarchizmu.
Wolność według M. Merleau-Ponty’ego.
Dla Murice Merleau-Ponty’ego wolność jest fundamentem bycia człowiekiem, także, a może w szczególności wtedy, gdy wolność ta spotyka się z oporem. W rzeczy samej może ona być bliska zeru, a zarazem nigdy nie będzie fundamentalnie zniszczona. Nawet w obozie koncentracyjnym pozostaje ona czynnikiem określającym człowieczeństwo. Wynika stąd jednak konieczność przeciwstawiania się sytuacjom, w których wolność jest ograniczana czy niszczona. W ten sposób Merleau-Ponty dostrzega związek pomiędzy wolnością jako pewnym momentem egzystencji a możliwościami wolności w ramach jakiegoś społeczeństwa. Ponieważ wolność może być urzeczywistniona jedynie grupowo, stanowi więc ona naszą grupową odpowiedzialność. Odpowiedzialność za innego jest istotnym elementem stworzonego przez Merleau-Ponty’ego obrazu życia.
Friedrich Nietzsche i wolna wola.
Według Nietzschego tylko tzw. nadczłowiek ("Übermensch") posiada wolną wolę, wraz z siłą twórczą. Nie mają tego przywileju zwykli ludzie, którzy są uwikłani w starą moralność, przez co nie mogą przekroczyć siebie i stać się wolnymi.
Isaiah Berlin: wolność pozytywna i wolność negatywna.
Isaiah Berlin, zwolennik liberalizmu, stworzył koncepcję dwóch wolności:
Isaiah Berlin uważał, że tylko "wolność negatywna" jest prawdziwą wolnością. Demokracja stanowi bowiem raczej zagrożenie dla wolności niż środek prowadzący do wolności, ingerując w życie ludzkie mamiąc złudnym "prawem wyboru", wykorzystując niechęć wielu do sprzeciwu "wybranych przez nich władz".
Erich Fromm.
„Wolność nie oznacza wolności od wszelkich wiodących zasad. Wolność jest wolnością do rozwoju zgodnego z
prawami struktury egzystencji ludzkiej. (...) Oznacza posłuszeństwo zasadom, które rządzą
optymalnym rozwojem jednostki.”
Wolność w buddyzmie.
Głównym celem praktykowania metod jakie oferuje buddyzm jest oczyszczenie umysłu z negatywnych emocji, rozpuszczenie egoizmu oraz rozwinięcie wszechobejmującego współczucia, intuicyjnej mądrości i absolutnej wolności, co prowadzi do doświadczenia nieuwarunkowanej radości i szczęścia.
Wolność w chrześcijaństwie.
Według doktryny chrześcijańskiej, Bóg stworzył człowieka jako istotę rozumną, a przez to podobną do Boga; został stworzony jako wolny i mający panowanie nad swoimi czynami. 
Katolicyzm.
„Wolność jest zakorzenioną w rozumie i woli możliwością działania lub niedziałania, czynienia tego lub czegoś innego, a więc podejmowania przez siebie dobrowolnych działań”
Bóg szanuje wolność człowieka. „Rzec można, iż Bóg płaci za ten wielki dar, jakim obdarzył tę istotę, którą stworzył na swój obraz i podobieństwo. Pozostaje więc wobec tego daru konsekwentny”. 
Dopiero pojmując w ten sposób ludzką wolność, można zrozumieć sens istnienia piekła. Bóg pragnie, aby wszyscy zostali zbawieni, ale nikogo nie może do niczego zmusić, gdyż szanuje ludzką wolność i możliwość odrzucenia Go.
Świadkowie Jehowy.
Tylko Jehowa Bóg, jako Stwórcą dysponuje absolutną, nieograniczoną wolnością. Ludzie mają wolną wolę (zdolność do podejmowania decyzji), ale muszą działać w obrębie określonych granic i podporządkować się Bożym prawom. Prawda biblijna zapewnia już teraz wolność. Uwalnia od fałszywych religii, przesądów, szkodliwych praktyk (w tym nałogów). Prawdziwa wolność, którą mieli Adam i Ewa, to uwolnienie z grzechu. Tylko pod rządami Królestwa Bożego nastąpi całkowite uwolnienie od ucisku, cierpień, chorób i śmierci, by móc żyć wiecznie w raju na ziemi.

</doc>
<doc id="48326" url="https://pl.wikipedia.org/wiki?curid=48326" title="Francesco Scavullo">
Francesco Scavullo

Francesco Scavullo (ur. 16 stycznia 1921 w Staten Island, zm. 6 stycznia 2004 w Nowym Jorku) – amerykański fotograf, szczególnie znany ze swoich uwodzicielskich okładek magazynu "Cosmopolitan", z którym współpracował przez siedemnaście lat, a także z "Vogue", "Seventeen", "Harper’s Bazaar", "Newsweek" i "Rolling Stone".
Życiorys.
Wczesne lata.
Urodził się w Staten Island jako jeden z pięciu synów Angelo i Margaret Scavullo. W 1937 roku, jego ojciec, który pracował w branży naczyń kuchennych, kupił modny klub Central Park Casino i przeniósł się z rodziną na Manhattan. Scavullo zaczął realizować swoją fascynację pięknem obrazów po otrzymaniu od ojca aparatu, wykorzystując swoje siostry jako modelki. Jego matka dała mu pokój do wykorzystania jako studio i ciemni. Jednak jego ambicje, aby stać się zawodowym fotografem spotkały się z oporem ze strony ojca, który chciał, aby syn zajął się zarządzaniem hoteli i restauracji.
Kariera.
Po ukończeniu szkoły w roku 1945, Scavullo rozpoczął pracę w studiu, gdzie wydawał katalogi mody. Wkrótce przeniósł się do magazynu "Vogue", gdzie spędził trzy lata jako asystent niemiecko-amerykańskiego fotografa Horsta P. Horsta.
Zasłynął głównie jako fotograf mody i twórca portretów znanych na świecie wizerunków osobistości: Janis Joplin, Sting, Grace Kelly, Kim Basinger i Elizabeth Taylor, a także Madonna, Lou Reed, Arnold Schwarzenegger, William F. Buckley Jr., Salvador Dalí, Andy Warhol, Diana Ross, Bruce Jenner, Frank Sinatra, Luciano Pavarotti, Philip Johnson, David Bowie, Linda Evangelista, Grace Jones, Sophia Loren, Kris Kristofferson/Barbra Streisand (podczas promocji filmu "Narodziny gwiazdy" ("A Star Is Born") z 1976), Jerry Hall, Liza Minnelli, Lauren Hutton, Catherine Deneuve, Donna Summer, Debbie Harry, Christy Turlington, Michaił Barysznikow (American Ballet Theatre), Truman Capote, Ryan O’Neal, Tatum O’Neal, Muhammad Ali (amerykański bokser), Faye Dunaway i Louise Nevelson. Niektóre z jego modelek później rozpoczęły ekranowe kariery w serialach telewizyjnych i filmach, a wśród nich Rene Russo czy Farrah Fawcett.
Niektóre z bardziej kontrowersyjnych prac Scavullo obejmowały nagiego Burta Reynoldsa w "Cosmopolitan" (1972), fotografie młodej Brooke Shields (1975), która przez lata nazywała go wujkiem Frankiem, oraz przyszłej supermodelki, a wtedy nastolatki z Filadelfii Gia Carangi (1979). Później, gdy uzależnienie od heroiny uniemożliwiło Carangi znaleźć pracę, Scavullo nadal zatrudniał ją i wspierał ją aż do jej śmierci z powodu powikłań związanych z AIDS.
Przez większą część swojej kariery fotografował dla reklamy "Valentino", Lagerfeld, Saint Laurent i DeBeers i katalogów dla sklepów oraz Saks Fifth Avenue i Bloomingdale’s. Jego prace pojawiły się również w reklamach telewizyjnych oraz na okładkach płyt. Wydał kilka książek, w tym "Scavullo on Beauty" (1976), "Scavullo on Men" (1977), "Scavullo Women" (1982), "Scavullo" (1984) i "Scavullo Nudes" (2000).
Życie prywatne.
W 1952 r. poślubił modelkę Carol McCallson, jednakże związek był nieudany. Para rozwiodła się rok później. Francesco był gejem. Od roku 1972 pracował w asyście Seana M. Byrne’a, który stał się jego życiowym partnerem.
6 stycznia 2004 zmarł w swoim domu na Manhattanie na atak serca w wieku 82 lat.

</doc>
<doc id="48328" url="https://pl.wikipedia.org/wiki?curid=48328" title="Brian Gibson">
Brian Gibson

Brian Gibson (ur. 22 września 1944 w Southend-on-Sea, zm. 4 stycznia 2004 tamże) – brytyjski reżyser i producent filmowy i telewizyjny, scenarzysta, dokumentalista.
Życiorys.
Urodził się w Southend-on-Sea w hrabstwie Essex. Jego matka, Victoria, była sprzedawczynią, a ojciec stolarzem. Miał siostrę . Uczęszczał do Southend High School, a następnie zdobył stypendium państwowe w St Catharine’s College w Cambridge, gdzie studiował medycynę. Po ukończeniu studiów postanowił jednak studiować historię nauki w Darwin College na Uniwersytecie Cambridge. W tym okresie przez kilka lat był redaktorem magazynu „Granta”. Ostatecznie jednak wybrał karierę reżysera. 
Pracował dla BBC jako reżyser dokumentalista. W 1976 powstał jego pierwszy film fabularny "Where Adam Stood". Bardziej znanym uczynił go komediodramat "Blue Remembered Hills" (1979) z Helen Mirren. Zrealizował film telewizyjny HBO "Mordercy są wśród nas" ("Murderers Among Us: The Simon Wiesenthal Story", 1989) z Benem Kingsleyem, Craigiem T. Nelsonem i Paulem Freemanem oraz miniserial NBC "Wojny narkotykowe - Camarena" ("Drug Wars: The Camarena Story", 1990) z Benicio del Toro, Stevenem Bauerem i Miguelem Ferrerem. 
Gibson otrzymał Emmy i Nagrodę Amerykańskiej Gildii Reżyserów Filmowych za film telewizyjny HBO "Historia Josephine Baker" ("The Josephine Baker Story", 1991) z udziałem Rubéna Bladesa, Davida Dukesa i Louisa Gossetta Jr.
Od lat 80. pracował w USA, obok filmów fabularnych tworzył również produkcje telewizyjne na potrzeby stacji HBO. Podczas dwunastu lat spędzonych w Hollywood dawał co roku jedną dziesiątą swoich dochodów na cele charytatywne i na edukację dzieci w niekorzystnej sytuacji. 
Jego najbardziej znanymi filmami były:
Był właścicielem firmy produkującej filmy reklamowe oraz teledyski. Był współproducentem filmu Julie Taymor "Frida" (2002) z Salmą Hayek i Alfredem Moliną.
Jego żoną była aktorka Lynn Whitfield (odtwórczyni głównej roli w filmie telewizyjnym HBO "The Josephine Baker Story"); małżeństwo, z którego urodziła się córka, zakończyło się rozwodem w 1992. Także kolejna żona Gibsona, Paula Guarderas, urodziła córkę.
Zmarł 4 stycznia 2004 w Londynie na mięsaka kości w wieku 59 lat. 

</doc>
<doc id="48334" url="https://pl.wikipedia.org/wiki?curid=48334" title="Steve Harris">
Steve Harris

Stephen Percy Harris (ur. 12 marca 1956) – angielski muzyk rockowy, gitarzysta basowy, założyciel heavy metalowego zespołu Iron Maiden. Uważany za jednego z największych oraz najbardziej wpływowych basistów, kompozytorów i liderów zespołu muzycznego w historii ciężkiego rocka.
Życiorys.
S. Harris pochodzi z Leytonstone we wschodnim Londynie. Od najmłodszych lat interesował się piłką nożną. Sam jest zagorzałym kibicem West Ham United F.C., w przeciwieństwie do swojego ojca i dziadka, którzy kibicowali drużynie Leyton Orient F.C. Sam pragnął zostać piłkarzem, jednak pojawiła się w jego życiu muzyka, która zajęła pierwsze miejsce. Na początku chciał zostać perkusistą, lecz m.in. braku miejsca w mieszkaniu zdecydował się na instrument z nią współpracujący. W wieku 17 lat kupił za 40 funtów kopię gitary basowej Fendera.
Kariera muzyczna.
W 1972 r. Harris założył ze szkolnym kolegą, gitarzystą Dave'em Smithem, zespół pod nazwą Influence. W skład tej formacji wchodzili Paul Sears (perkusja), Tim Wotsit (gitara rytmiczna) i Bob Verschoyle (śpiew). Jedyny koncert grupy odbył się w ramach miejscowego konkursu młodych talentów w Poplar. Zespół wykonał trzy utwory i zajął 2. miejsce. Po konkursie zmienił nazwę na Gypsy's Kiss. W 1973 Harris opuścił grupę. Powodem była rozbieżność aspiracji basisty z umiejętnościami muzycznymi reszty zespołu. Kolejnym doświadczeniem muzycznym Harrisa była gra w latach 1974–1975 w zespole Smiler. Członkami grupy byli poza młodym basistą także gitarzyści Mick Clee i Tony Clee oraz wokalista Dennis Wilcock i perkusista Doug Sampson (obaj w późniejszych latach przez chwile grali w Iron Maiden). 
Iron Maiden.
Steve Harris jako założyciel i lider zespołu Iron Maiden, gra do dzisiaj (stażem dorównuje mu jedynie Dave Murray, który po raz pierwszy dołączył do zespołu w 1976). Należy również dodać, iż basista jest autorem bądź współautorem znacznej większości tekstów oraz kompozycji. Iron Maiden są uważani za jeden z największych i najbardziej wpływowych zespołów nurtu heavy metal w historii. Jako pionierzy stylu NWOBHM uważani są obecnie za ikonę muzyki rockowej i metalowej, a ich wizerunek oraz brzmienie zainspirowało literalnie tysiące wykonawców reprezentujących różnorakie odłamy heavy metalu oraz rocka w ostatnich 40 latach profesjonalnej aktywności estradowej Brytyjczyków. MTV uznała ich za czwarty pod względem istotności dla rozwoju ciężkiego rocka zespół w historii, zaś w 2005 roku zostali włączeni do „Rockwalk Of Fame” w Kalifornii.
Liczba wydawnictw i przedsięwzięć zrealizowanych w hołdzie dla brytyjskiej formacji, można szacować w setkach, co więcej - reinterpretacje dokonań formacji składają się na niezwykle szeroki wachlarz wariantów stylistycznych, jak: metal, rock, soul, pop, klasyka, muzyka symfoniczna, alternatywna, elektro, techno, industrial, hip - hop, rap, reggae, ska, chorały, pastisze, muzyka fortepianowa, smyczkowa czy wykonania akustyczne z zastosowaniem szerokiego spektrum instrumentów klasycznych.
Podobnie jak muzyka, niezwykle wpływowymi okazały się image oraz towarzysząca mu estetyka, stworzona w latach 80. XX w. przez Dereka Riggsa oraz charakterystyczna czcionka (Metal Lord) znana z logo grupy. Na potrzeby promocyjne sięgnął po nią David Bowie podczas kampanii reklamowej jednej ze swoich tras koncertowych. Iron Maiden są uznawani za brytyjską instytucję, jeden z największych zespołów koncertowych w historii, ponadczasową markę. Grupa niezmiennie pozostaje wierna wypracowanej przez lata stylistyce muzycznej oraz konwencji estetycznej, unikając dyskusyjnych kompromisów, zdradzających tendencje do koniunkturalizmu i komercjalizacji, korelujących ze zmieniającymi się trendami. Dla milionów odbiorców zespół pozostaje synonimem terminu „heavy metal”. Muzycy wielokrotnie dali się poznać jako przeciwnicy establishmentu – zwłaszcza w kontekście wpływu przedstawicieli opiniotwórczych instytucji show-biznesu na kwestię wolności wypowiedzi i niezależności artystycznej. Postawę grupy wobec korporacyjnego lobby przemysłu muzycznego wymownie obrazuje wypowiedź Bruce'a Dickinsona, w której nazwał on decydentów "Rock and Roll Hall of Fame": "Bandą pieprzonych, świętoszkowatych Amerykanów, którzy nie wiedzieli co to rock, dopokąd ten nie uderzył ich prosto w twarz". Grupa poprzez odmowę uczestnictwa w tzw. branżowych imprezach, wielokrotnie bojkotowała etos świata celebrytów popkultury, ostentacyjnie eksponując własną niezależność i niechęć wobec medialnie budowanej, sztucznie eskalowanej popularności.
W plebiscycie związanym z obchodami „Diamentowego Jubileuszu Panowania Królowej Brytyjskiej” album "The Number Of The Beast" (1982) został uznany za najlepszy krążek brytyjski. Płyty nagrane przez zespół w tzw. okresie klasycznym (1980 - 1988) zalicza się w poczet najwybitniejszych osiągnięć w historii ciężkiego rocka. Iron Maiden wprowadzili do heavy metalu elementy znane z dokonań kultury wyższego rzędu (historiografia, kinematografia, literatura czy filozofia) oraz wzbogacili ten dość hermetyczny subgatunek rocka o szereg elementów progresywnych, epickich czy nawet lirycznych. Uczynili z metalu sztukę, którą warto docenić. Zdaniem wybitnych specjalistów oraz uznanych na całym świecie dziennikarzy muzycznych, autorów licznych biografii i opracowań z dziedziny szeroko pojętego rocka, jak Joe Shooman, Neil Daniels, Malcolm Dome, Eddie Trunk, Mick Wall, Garry Bushell, Chris Welch, Masa Itoh czy Dom Lawson, Iron Maiden będąc pionierami swoich czasów wraz z innymi, znaczącymi formacjami brytyjskimi Black Sabbath, Judas Priest, Motörhead oraz wzorującymi się na szkole "NWOBHM", amerykańskimi grupami Metallica i Slayer, w najszerszym wymiarze wpłynęli na zdefiniowanie i wieloletni rozwój zjawiska określanego terminem 'heavy metal'. Ich sukcesy komercyjne znacząco motywowały do działania literalnie tysiące wykonawców na całym świecie. Zaznacza się, iż wpływ grupy na kształtowanie się gatunku oraz ekstrapolowanie metalowego, kontrowersyjnego wizerunku, a przede wszystkim bezkompromisowej twórczości do świadomości powszechnego odbiorcy, jest obecnie trudny do przecenienia.
British Lion.
We wrześniu 2012 roku, Harris opublikował swój pierwszy album solowy, "British Lion". Płytę przygotowano z identycznie nazwanym zespołem, zaś materiał został skomponowany już we wczesnych latach 90. XX wieku. Harris przez cały ten okres pozostawał w kontakcie z wokalistą Richardem Taylorem, oraz gitarzystą Grahamem Lesliem. Album, na który składały się kompozycje utrzymane w duchu hard rocka lat ’70., był nagrywany przez wiele lat, pomiędzy kolejnymi etapami tras koncertowych Iron Maiden. W wywiadzie dla magazynu "Kerrang!" z września 2012 roku, Harris stwierdził, iż postrzega album bardziej w charakterze „projektu pobocznego” niż stricte solowego dokonania.
Artysta wyruszył w dwie trasy klubowe po Europie w 2013 oraz 2014 roku, kolejne trasy odbyły się w roku 2016. Drugiego września 2016, Harris oświadczył, iż posiada sporo materiału zarejestrowanego podczas zagranych koncertów, który w przyszłości ukaże się na albumie koncertowym British Lion. Na rok 2018 zapowiedziano koncerty w Kanadzie, Japonii oraz Ameryce Południowej. Muzycy pracowali również nad nagraniem drugiego albumu studyjnego, który miał pokazywać bardziej dynamiczne oblicze twórczości projektu. Z końcem października 2018 r. udostępniono utwór "Spit Fire" promujący identycznie zatytułowany album studyjny formacji.
Styl muzyczny.
Technika gry.
Steve Harris należy do najlepszych i najbardziej wpływowych muzyków gatunku heavy metal oraz uznawany jest za jednego z basistów wszech czasów. Najbardziej znany jest ze spopularyzowania „galopującego” stylu gry, zazwyczaj opartego na ósemkach, po których następują dwie szesnastki zagrane w szybkim tempie (przykładowo w kompozycjach „The Trooper” oraz „Run to the Hills”) lub po trzy ósemki, które zawsze wydobywa za pomocą niezwykle szybkiej pracy dwóch palców, wskazującego i środkowego. Często w swojej grze używa on akordów, co nie jest często spotykane u basistów. Kolejnym elementem typowym dla Harrisa jest niska akcja strun w jego gitarze, co przy agresywnej i szybkiej grze powoduje charakterystyczny metaliczny wydźwięk powodowany przez obijanie się strun od progów w gitarze. Jego styl wywarł wpływ na tysiące basistów reprezentujących cięższe odmiany rocka. Muzyk dokładniej opisał swój styl gry na bonusowym DVD do albumu "A Matter of Life and Death". Zdaniem gitarzysty Janicka Gersa "Steve wypracował styl, który nie sposób skopiować. Jego bas brzmi niczym gitara prowadząca. To napędza zespół i stwarza fundament pod muzykę. Gra Harrisa przypomina również partie gitary rytmicznej, brzmiące jednak znacznie niżej".
Muzyczne inspiracje.
Muzyk w młodości inspirował głównie zespołami z lat 70 ubiegłego wieku grających rock alternatywny czy wczesny hard rock i heavy metal. Do tych zespołów można zaliczyć Black Sabbath, Deep Purple, Emerson, Lake &amp; Palmer, Genesis, Jethro Tull, Led Zeppelin, Pink Floyd, Thin Lizzy, UFO, Uriah Heep, Wishbone Ash, czy Yes. Największą inspiracje która widać w jego kompozycjach, a mianowicie harmoniczna gra melodii przez dwie gitary były zespoły Wishbone Ash i Thin Lizzy. Sam muzyk często na początku kariery określał Iron Maiden jako zespół grający „heavy rock”, a samą nazwę NWOBHM, która została przypisana do jego zespołu i wielu innych na początku lat 80 przez dziennikarzy za niedorzeczną.
Życie prywatne.
Rodzina.
Najstarsza córka artysty, Lauren Harris jest wokalistką, wraz z własnym zespołem supportowała Iron Maiden podczas tras A Matter of Life and Death Tour oraz Somewhere Back in Time World Tour. W roku 2008, artystka opublikowała solowy album zatytułowany "Calm Before the Storm", w jego przygotowaniu uczestniczył S. Harris. W późniejszym czasie Lauren występowała m.in. w projekcie Kingdom of I oraz Six Hour Sundown. Starszy syn Harrisa, George, gra na gitarze w formacji The Raven Age, kapela ta otwierała koncerty trasy The Book of Souls World Tour Iron Maiden. Druga z najstarszych córek słynnego basisty, Kerry, pracuje jako Asystent Produkcji w ekipie Iron Maiden, natomiast trzecia córka, Faye, jest dziennikarką specjalizującą się w zagadnieniach związanych ze światem mody i designu, pracuje dla "Huff Post".
W roku 1993 Steve Harris rozwiódł się z żoną, Lorraine, którą poznał w wieku 16 lat. Jak stwierdził po latach był to "najtrudniejszy okres w całym moim życiu", kryzys emocjonalny oraz nagłe zmiany w życiu osobistym zaważyły na atmosferze albumu "The X Factor" Iron Maiden.
Miejsca zamieszkania.
Począwszy od 1985 roku, Harris jest właścicielem zabytkowej posiadłości Klasy II mieszczącej się w Sheering Hall, Essex, na jej terenie mieści się studio nagraniowe "Barnyard", kort tenisowy, sauna, sala prób, siłownia, kryty basen, kino, prywatny pub, salon gier, salon bilardowy, boisko sportowe, czytelnia oraz hall ze zbiorami dzieł sztuki. Muzyk posiada nieruchomości w Los Angeles, na Bahamach oraz letnią willę w portugalskim Faro.
Zainteresowania oraz umiejętności.
Oprócz gry na gitarze basowej, komponowania i pisania tekstów muzyk jako założyciel i lider zespołu pełni również inne role w zespole, takie jak:
Steve Harris jest znany ze znaczącego wpływu na fazę produkcji oraz miksów ścieżek dźwiękowych na poszczególnych albumach Iron Maiden. Proces ten trwa od początku lat ’90. XX wieku, kiedy to kolejne płyty były nagrywane w jego prywatnym studio. Od momentu publikacji płyty "Brave New World", z namowy Bruce’a Dickinsona formacja zaprzestała nagrywania w tym miejscu, wynajęto producenta Kevina Shirleya z którym Harris współprodukował kolejne albumy.
Muzyk wyreżyserował oraz zmontował wiele produkcji audio-wizualnych zespołu, począwszy od "Maiden England" wydanego w 1989 roku. Pomimo iż nie nosił się z takim zamiarem, wyedytował DVD Rock in Rio, gdyż pracę wykonaną przez wynajętą ekipę uważał za niesatysfakcjonującą. Harris na potrzeby tegoż projektu samodzielnie opanował umiejętność cyfrowej edycji wideo. Zakupił profesjonalną konsoletę cyfrową, na której zmontował kolejne DVD grupy, zatytułowane Death on the Road. Artysta wyprodukował oraz wyreżyserował szereg teledysków Iron Maiden, wśród nich "Infinite Dreams", "Holy Smoke", "Tailgunner" czy "Bring Your Daughter...To the Slaughter".
Muzyk od najmłodszych lat fascynował się literaturą historyczną, kinematografią, zjawiskami paranormalnymi oraz problematyką społeczną. Poza ciężkim rockiem Harris fascynuje się także muzyką klasyczną, symfoniczną oraz filmową i progresywną. Pasje te od samego początku wywierały ogromne piętno na twórczości Iron Maiden. W licznych wywiadach otwarcie deklaruje przywiązanie i szacunek dla szeroko pojętej kultury anglosaskiej, nazwał siebie brytyjskim patriotą.
Piłka nożna.
Jako zapalony piłkarz Harris od dzieciństwa grał w lokalnych klubach amatorskich, później został zwerbowany przez Wally'ego St Piera, który zaprosił go by trenował w West Ham United F.C., którego to klubu Steve jest kibicem od dzieciństwa do dnia dzisiejszego. Mimo iż dotąd Harris pragnął zostać zawodowym piłkarzem, zrozumiał, iż nie jest to jego prawdziwym powołaniem. Jednakże muzyk od lat bierze udział w okolicznościowych rozgrywkach piłkarskich, formując swoją drużynę, nazywaną "Maidonians" złożonej przez muzyków Iron Maiden, ludzi zaprzyjaźnionych z zespołem czy ekipy technicznej która gra w trakcie tras koncertowych z drużynami zwykle złożonych z dziennikarzy. Wciąż także Harris wspiera West Ham United, utrzymując kontakt z zawodnikami i zarządem klubu. Sygnowany nazwiskiem muzyka model gitary basowej Fender Precission zdobi herb West Ham United F.C.. Powiedzenie "Up The Irons", które jest charakterystyczne dla zespołu Iron Maiden, pochodzi od powiedzenia fanów West Ham United "Up The Hammers".

</doc>
<doc id="48337" url="https://pl.wikipedia.org/wiki?curid=48337" title="Karnak">
Karnak

Karnak, arab. الكرنك, egip. Ipet-sut – „"Najbardziej Dobrane z Miejsc"” – miasto w Górnym Egipcie, w muhafazie Luksor, na wschodnim brzegu Nilu, 2,5 km na północ od Luksoru. W starożytności miejscowość była częścią Teb, a obecnie postrzegana jest przez wielu jako część Luksoru, jako że obie miejscowości tworzą zwarty zespół miejski.
W Karnaku znajduje się zespół świątyń wzniesionych w różnym czasie, poświęconych bogom tebańskim. Centralne miejsce zajmuje największa na świecie świątynia z salą kolumnową, tzw. „Wielki Hypostyl” – świątynia Amona-Re. Od północy przylega do niej świątynia Montu – boga wojny, a na południe położone jest sanktuarium bogini Mut, żony Amona. Świątynie te są połączone ze sobą alejami procesyjnymi. W 1979 Karnak został wpisany na Listę światowego dziedzictwa UNESCO.
Świątynia Amona.
Do świątyni Amona od strony Nilu do pierwszego pylonu prowadziła Aleja Sfinksów, czyli aleja procesyjna z 40 sfinksami o głowach barana (baran to święte zwierzę Amona). Przed każdym sfinksem, między jego łapami, znajduje się posąg faraona
Za pierwszym pylonem znajdował się wielki dziedziniec oddzielony od sali hypostylowej drugim pylonem, przed którym ustawiono wyrzeźbione w różowym granicie posągi Ramzesa II. Przed nim znajduje się postać jego żony, sięgająca faraonowi do kolan.
Sala hypostylowa o wymiarach 102×53 m podparta jest 134 kolumnami, najwyższe o wysokości 23 m zakończone są kapitelami w kształcie rozwiniętego kwiatu papirusu. Kolumny niższe, ustawione w 14 rzędach, mają głowice o kształcie zamkniętych kwiatów papirusu. Różnica wysokości między nawą centralną, a opartymi na niższych kolumnach nawami bocznymi umożliwiła zamontowanie okien oświetlających wnętrze sali. Ściany i trzony kolumn ozdobiono bogatymi reliefami. Ta część świątyni została wzniesiona za czasów XIX dynastii.
Za salą hypostylową znajdują się kolejne pylony (trzeci i czwarty) oraz starsza część świątyni, wzniesiona za czasów XVII dynastii.
W kompleksie ustawiono także obeliski przy pylonach: dwa na polecenie Hatszepsut o wysokości ponad 30 m (jeden z nich zachował się na miejscu, pozostałości drugiego można znaleźć w pobliżu świętej sadzawki) oraz cztery o wysokości 23 m na polecenie Totmesa (zachował się tylko jeden). Pylonów w sumie jest sześć, przy ostatnim znajduje się kaplica na barkę obrzędową.
Świątynia Amona połączona była długą kamienną aleją sfinksów ze Świątynią Narodzin w Luksorze. Przy alei wzniesiono sześć małych kapliczek. Podczas "Święta Opet" posąg Amona w Karnaku odwiedzał świątynię w Luksorze – był niesiony w barce kultowej wzdłuż alei, a wracał drogą wodną – Nilem. Reliefy przedstawiające to święto są umieszczone w kaplicy Hatszepsut, zbudowanej z czerwonego kwarcytu i czarnego granitu, przeznaczonej na kiosk do przechowywania barek obrzędowych.
Sama świątynia Amona-Re to zespół budowli wzniesionych w okresie Nowego Państwa i czasach późniejszych. Do kompleksu należą: świątynia Ptaha z czasów XVIII dynastii oraz wielka świątynia Amona-Re z czasów XVIII i XIX dynastii. Z okresu XX dynastii pochodzą: świątynia Ramzesa III (świątynia jubileuszu) oraz świątynia Chonsu. W XXV dynastii, za czasów króla Taharki, powstała kolumnada wzdłuż osi dziedzińca, z której zachowała się do naszych czasów tylko jedna kolumna.
Do kompleksu świątynnego należy także święta sadzawka. Przy niej za czasów Amenhotepa postawiony został pomnik wielkiego skarabeusza.
Odkrywanie Karnaku.
Karnak niszczony był już od schyłku starożytności przez Koptów, w średniowieczu przez islamskich fanatyków, traktowany jako źródło kamienia służącego do wypalania wapna lub do budowy wszelkich arabskich konstrukcji. Od czasów starożytnych poziom wód gruntowych podniósł się w rejonie tebańskim o około 3 m. Każdego lata wody wylewającego Nilu wdzierały się do świątyni pogarszając stabilność budowli (właśnie z tego powodu w 1861 zawaliła się jedna z kolumn).
O istnieniu świątyń Karnaku Europejczycy dowiedzieli się w XVII wieku. Były zwiedzane przez wszystkich którzy odwiedzali Teby i opisywane w wielu książkach. Paradoksem jest jednak fakt, że Karnak należał do ostatnich miejsc na terenie starożytnej stolicy, które poddano systematycznym badaniom naukowym. Przyczyną tego stanu rzeczy był ogrom budowli i przestrzeni, na której świątynie się rozpościerały. Wykopaliska na tym terenie wymagały ogromnej ilości robotników i specjalistów nimi kierujących.
Pierwsze rysunki pozostawił po sobie kapitan Norden, który odkrył ponownie Karnak w XVIII wieku, natomiast pierwszy plan wykonał angielski duchowny i podróżnik Richard Pococke. Pierwszy etap badań zainaugurowała wyprawa Napoleona w 1798 roku, której wyniki opublikowano później w "Description de l'Égypte". W 1828 roku badania prowadził tam Champollion. Niestety od momentu otwarcia Egiptu na Europę przez Mohammeda Alego postępował proceder wywożenia zabytków. Stan zniszczenia świątyni zwiększały również eksploracja prowadzona przez chłopów w celu wydobycia "sebachu" używanego do nawożenia pól. Mimo wydanych w 1835 roku ustaw o ochronie zabytków starożytnych, jeszcze przez pięć lat pylony drogi procesyjnej służyły ludności jako kamieniołom. W 1843 roku Prisse d`Avennes wywiózł cenne reliefy z Komnaty Przodków do Luwru.
Naukowe odsłanianie świątyń rozpoczął dopiero Auguste Mariette w latach 1858–1860; w 1875 opublikował dwa tomy swoich prac pod tytułem "Karnak, étude topographique et archéologique", przedstawiając w nich pierwszy historyczny plan z ukazaniem ewolucji świątyń. W latach 1896–1917 pracami w Karnaku kierował Georges Legrain. Doprowadził do końca restaurację i anastylozę sali hypostylowej, odsłonił skrytkę na dziedzińcu VII pylonu, dziedziniec pierwszego pylonu o świątynie-repozytoria Ramzesa III i Setiego II. Sprawozdania opublikował w "Annales du Service des Antiquités de l`Égypte", oraz w jednym z najważniejszych francuskich czasopism egiptologicznych tamtych czasów, "Recueil de Travaux". W 1929 roku ukazała się publikacja Caparta pt. "Karnak". Kontynuacją prac Lagraina zajął się M. Pillet w okresie od 1921 do 1926. Opróżniał III pylon Amenhotepa III, odsłonił południową aleję procesyjną, kaplice w północnej części Karnaku oraz świątynię Mut. Poza tym umocnił X pylon i odkrył pierwsze kolosy ozyriackie Echnatona na wschód od okręgu Amona-Re. Rezultat prac Pillet opublikował w książce "Thèbes" w 1928. Od 1926 do 1954 roku (z przerwą od 1940 w czasie II wojny światowej) pracami w Karnaku kierował architekt Henri Chevier, który skończył opróżnianie III pylonu, rozpoczął restaurację II pylonu, wykonał sondaże na dziedzińcu z czasów Średniego Państwa o zajmował się ponownym montażem alabastrowej kaplicy-repozytorium Amenhotepa I, „białej kaplicy” oraz kaplicy Hatszepsut.

</doc>
<doc id="48339" url="https://pl.wikipedia.org/wiki?curid=48339" title="Bitwa pod Kynoskefalaj (364 p.n.e.)">
Bitwa pod Kynoskefalaj (364 p.n.e.)

Bitwa pod Kynoskefalaj – starcie zbrojne w roku 364 p.n.e. pomiędzy wojskami tebańskimi Pelopidasa i armią tyrana tesalskiego Aleksandra z Feraj.
Bitwa miała złamać hegemonię uzyskaną w Grecji przez Teby po bitwie pod Leuktrami, ale nie przyniosła rozstrzygnięcia. Tebańczycy ponieśli jednak w niej niepowetowaną stratę – zginął ich wódz Pelopidas.

</doc>
<doc id="48342" url="https://pl.wikipedia.org/wiki?curid=48342" title="Teby Zachodnie">
Teby Zachodnie

Teby Zachodnie (miasto umarłych) – obszar na lewym brzegu Nilu, ciągnący się od jego brzegów, poprzez Gurna, gdzie znajduje się Świątynia Milionów Lat Seti I, rozciągający się na północnym zachodzie przez Deir el-Bahari do Doliny Królów, na południowym zachodzie do Doliny Królowych oraz na południu do Medinet Habu i Świątyni Milionów Lat Amenhotepa III, z której jedyną pozostałością są Kolosy Memnona i Ramesseum w centrum.
W obszarze Teb Zachodnich; Nekropoli Tebańskiej, znajdują się (oprócz wyżej wspomnianych):
Gurnet Murrai, Szeich Abd el Gurna, Assassif, Chocha, Dra Abu al Naga, al Tarif oraz osada i nekropolia rzemieślników – Deir el-Medina.
Dolina Królów.
lub Bramy Królów, arab. "Biban al Muluk", egip. "Sechet-aat" – „Wielka Łąka”...
Miejsce pochówku z czasów XVIII, XIX i XX dynastii.
Dolina Królowych.
lub Bramy Królowych, arab. "Biban al Malikat", egip. "Ta Set Neferu" – „Miejsce Pięknego Spełnienia”.
Miejsce pochówku królowych i "Synów Królewskich – następców tronu" z czasów XIX i XX dynastii.
Szeich Abd el Gurna.
Właściwie Szajch Abd al Qurna. Nekropola dostojników, rozciągająca się na wzgórzach za Ramesseum. Dzieli się na trzy mniejsze obszary: „Wielki”, „Mały” i „Wieś”.
W „małym” okręgu na szczególną uwagę zasługują: grobowiec Pisarza i Astronoma Amona – Nachta (TT52). Znajdują się w nim doskonale zachowane malowidła przedstawiające Nachta i jego żonę podczas nadzorowania prac polowych, polowań oraz uroczystego bankietu. Ciekawym szczegółem dekoracji jest wizerunek kota jedzącego pod stołem rybę.
Grobowiec Min (TT109) – prefekta This i zwierzchnika kapłanów Onurisa, urzędnika blisko związanego z dworem królewskim Amenhotepa II.
oraz:
Grobowiec Czaja (TT23), urzędnika „spraw zagranicznych”.
Grobowiec Dżeserkareseneba (TT38), Księgowego w Spichlerzach Amona, ze wspaniałymi malowidłami scen bankietowych z muzykantami i tancerzami.
Grobowiec Uaha (TT22), wypełniony malowidłami scen z obchodów świąt, które organizował.
Kaplica Amenmoze (TT42), wysokiej rangi oficera, ze scenami o tematyce wojskowej i wojennej, wychwalającymi potęgę armii faraona.
W „wielkim” okręgu znajdują się grobowce Menny (TT69) i Rachmire (TT100).
Menna był Pisarzem Pól w czasach Totmesa IV. Obowiązkiem jego było nadzorowanie granic działek i położenia kamieni granicznych na miedzach oraz spisywanie areałów i plonów.
Grobowiec składa się z kilku pomieszczeń. Jego główna część to Sala Ofiarna i Kaplica.
Ściany pierwszego z tych pomieszczeń pokrywają malowidła przedstawiające Menne podczas wykonywania obowiązków: spisywaniu plonów i karaniu nieuczciwych rolników, próbujących ukryć prawdziwą wielkość plonów. Na innym malowidle Menna otrzymuje podczas bankietu bogate ofiary w otoczeniu członków rodziny, ubranych w piękne szaty, przybranych w wieńce z kwiatów. Całemu orszakowi towarzyszą Ozyrys i Hathor. Wiele malowideł przedstawia sceny z codziennego życia: kłótnie żniwiarzy, czy dziewczynę wyjmującą cierń ze stopy swej towarzyszki.
Na ścianach Kaplicy wymalowano sceny polowań i połowy ryb, w których biorą udział Menna i jego rodzina oraz pielgrzymkę Menny do Abydos, by brać udział w misteriach Ozyrysa.
Rachmire – "Ten-który-zna/jest-jak-Re" był wysoką osobistością – wezyrem Górnego Egiptu i gubernatorem Teb w czasach Amenhotepa III.
Jego ogromny grobowiec jest pełny malowideł. Ich powierzchnia wynosi około 700 m². Znaczna ich część to tradycyjne malowidła o treści pogrzebowej, religijnej i rodzinnej. Są jednak wśród innych malowideł szczególne, przedstawiające rozliczne zajęcia Rachmire: audiencję, podczas której wezyr otrzymuje bogate dary, składane przez Azjatów i ciemnoskórych mieszkańców południa Afryki. Wśród darów Nubijczycy prowadzą gepardy, żyrafę i stada wołów. Jeden z nich niesie na ramieniu kość słoniową, na której przysiadła małpka. Nubijczycy wiodą także niewolników. Wysłannicy krainy Punt niosą egzotyczne płody ziemi – krzewy do pozyskiwania gumy arabskiej.
Dalej w orszaku pojawiają się, odziani we wzorzyste pasy i spódniczki, przybysze z „kraju Keftiu i wysp na Wielkim Morzu” – to Minojczycy, niosący wazy i amfory, naszyjniki i kość słoniową. Dalej Rachmire dokonuje inspekcji niewolników, których „"Jego Majestat przywiódł ze swych zwycięskich wypraw do krajów południowych..."”, a których sprowadzono aby wypasali bydło i zajmowali się tkactwem. Duża część malowideł to swoisty „katalog obrazkowy”, przedstawiający egipską technikę. Niezwykłe, realistyczne sceny przedstawiają pracę najróżniejszych rzemieślników. Są wśród nich kuśnierze i rymarze, robiący sandały i rozliczne przedmioty ze skóry, powroźnicy skręcający liny, złotnicy wytapiający złoto, rzeźbiarze drążący wazy w bryłach alabastru. Wszyscy oni składają swe wytwory u stóp potężnego Rachmire. Jednakże najsłynniejszym motywem malowideł, unikatowym pod względem tematyki, jest produkcja cegieł. Z sadzawki okolonej drzewami dwóch mężczyzn czerpie dzbanami wodę. Obok kilku kopie gliniastą ziemię i miesza ją z wodą. Inni z tej papki formują cegły przy pomocy drewnianej formy bez dna. Dalej wysuszone na słońcu cegły przenosi się na plac budowy przy pomocy „nosiłków”. Ludzie pracujący przy produkcji cegieł to niewolnicy, których "„Majestat Jego przywiódł do prac w Świątyni Amona"”. Są wśród nich jasnowłosi i jasnoskórzy Syryjczycy oraz ciemnoskórzy Nubijczycy w przepaskach na biodrach. Ciekawe jest także, bodaj jedyne w malowidłach egipskich, przedstawienie rampy z cegieł i gruzu – rampy budowlanej. Przy rampie leży kamienna płyta, lecz nie widać sposobu jej transportu po rampie, dalej malowidło jest uszkodzone. Następnie ukazano statki przywożące kamienne bloki, wleczone następnie na saniach. Kamieniarze natychmiast obrabiają dostarczony materiał, sprawdzając przy pomocy specjalnego przyrządu ile materiału należy jeszcze skuć. Inni kamieniarze i rzeźbiarze zajmują się wykonywaniem posągów, stojąc na wysokich rusztowaniach. Malowidła kończą sceny rodzinne i pogrzebowe oraz przedstawienie oficjalnej wizyty Rachmire u faraona, podczas której otrzymuje on od króla tzw. „Złoto Zasługi” oraz sceny audiencji i przyjmowanie petycji od ludu.
Według słów samego Rechmire kaplicę grobową zbudował "„aby me imię przetrwało tu niewzruszenie i bezpiecznie przez miliony lat, a pamięć moja trwała tutaj na zawsze”". Jak do tej pory życzeniu jego, szczęśliwie, staje się zadość.
Inne grobowce to: (TT78) grobowiec Horemheba. Był on Skrybą Rekrutów. W jego grobowcu malowidła „opowiadają” o zaciągu rekrutów do piechoty i oddziału rydwanów. (TT93) grobowiec Kenamona – głównego intendenta Amenhotepa III, w którym na malowidłach przedstawiono Święto Nowego Roku, podczas którego składano faraonowi wszelkiego rodzaju dary, od naszyjników poczynając, a na paradnych rydwanach kończąc. Unikatowy jest również grobowiec Antefokera z czasów XII dynastii (TT60), wezyra i gubernatora Teb, zawierający malowidła o tematyce rytualnej i niezwykłe przedstawienie zmarłego w „skórze zmartwychwstania” – "Imi-ut" (Ten-który-jest-w-łonie).
W okręgu zwanym „wsią” na uwagę zasługuje grobowiec Chaemhata (TT57) i Ramoze (TT55).
Chaemhat był inspektorem Górnego i Dolnego Egiptu w czasach Amenhotepa III. Do jego obowiązków należał nadzór nad odpowiednim napływem zboża do spichlerzy oraz jego odpowiednim, sprawiedliwym rozdziałem. Na malowidłach widzimy jak Chaemhat składa raporty i za swą lojalna służbę otrzymuje od faraona naszyjniki – „Złoto zasługi”.
Grobowiec Ramoze (TT55) wezyra i gubernatora Teb w trudnych czasach Amenhotepa IV (Echnatona). Część dekoracji w jego grobie wykonana jest w stylu „klasycznym”, a część w „amarneńskim”, charakteryzującym się falistą linią konturów, wydłużonymi kształtami głów i deformacjami ciała przedstawianych postaci. Grobowiec składa się z dwóch wielkich sal kolumnowych i kaplicy. Do Komory grobowej prowadzi długi stromy korytarz, pełen wspaniałych reliefów, przedstawiających zmarłego i jego rodzinę w towarzystwie samego faraona, ukazanego raz jako Amenhotep, a raz jako Echnaton opromieniony blaskiem Atona, w towarzystwie swej małżonki Nefertiti.
Amenhotep III ukazany jest w grobowcu Userhata (TT56) gdzie uwieczniono sceny ofiarne oraz prace polowe i polowania na pustyni. Ciekawymi malowidłami udekorowany jest grobowiec Nedżemgera (TT138), w którym przedstawiono piękne ogrody założone na tyłach Ramesseum z ciekawymi, dokładnymi malowidłami systemu irygacyjnego ogrodu oraz całym bogactwem upraw. Na całym obszarze Szeich Abd el Gurna znajduje się mnóstwo grobowców dygnitarzy i dostojników.
Assassif.
Nekropola położona pomiędzy wzgórzami Szeich abd el Gurna i Dra Abu al Naga. Znajdują się tam grobowce głównie dostojników i dygnitarzy XXV i XXVI dynastii. Wiele spośród nich to ogromne, wielopoziomowe pałace z podziemnymi podworcami i niezliczoną liczbą sal i korytarzy na kilku poziomach. Jeden z najokazalszych należy do Montuemhata, IV kapłana Amona i burmistrza Teb (TT34). Na powierzchni jego zasięg zakreślał mur z suszonej cegły mułowej i ogromny pylon. Grobowiec Pedamenopeta (TT33) to największy prywatny grobowiec całej nekropoli tebańskiej. Grobowiec Pabasy (TT279) słynie ze scen hodowli pszczół, co ma symboliczne znaczenie, gdyż jedno z imion faraona, zgodnie z królewskim protokołem, zaczynało się od tytułu "Ten-który-należy-do-pszczoły".
Grobowiec Cheruefa (TT192) słynie z reliefów, przedstawiających triadę złożoną z Amenhotepa III, jego Wielkiej Małżonki – królowej Teje i bogini Hathor.
Chocha.
Właściwie Al Chocha. Niewielkie wzgórze na południe od Assassif z rozlicznymi grobowcami z różnych epok. To tu znajduje się najstarszy grobowiec z I Okresu Przejściowego (po upadku VI dynastii) należący do Chenti-Pepi (TT405).
Grobowce tej nekropoli są z reguły dużo skromniejsze od wcześniej wymienionych. Sceny obrazujące życie i pracę rzemieślników Nebamona i Ipuki (TT181) – dwóch mistrzów rzeźbiarskich, ujawniają tajemnice technik stosowanych przez rzeźbiarzy, malarzy i garncarzy. Z malowideł z grobowca Pujemre, II Kapłana Amona (TT39), dowiadujemy się, jak wyglądała produkcja rydwanów, obróbka metali i wyrób naczyń z twardego kamienia. W grobowcu Neferrenpeta (TT178) widzimy złotników i jubilerów wytapiających złoto i sporządzających najpiękniejsze sztuki biżuterii ze złota i szlachetnych kamieni.
Dra Abu al-Naga.
Nekropola królewska XVII dynastii tebańskiej: jej założyciela Rahotepa i jego sześciu (być może także siódmego) następców. Znajduje się tu także grób Kamose, władcy tebańskiego, który rozpoczął proces zjednoczenia i stworzył podwaliny do powstania Nowego Państwa.
Miejsce pochówku kontynuatora i następcy Kamose, Ahmose I – pierwszego władcy XVIII dynastii jego żony Ahmes-Nefertari oraz prawdopodobne miejsce pochówku ich syna Amenhotepa I. W rejonie tym znajduje się także wiele grobowców wielmożów o podobnej formie i dekoracji jak w poprzednich. Między innymi, grobowiec Amenemopeta (TT148) z malowidłami przedstawiającymi sceny rytualne opuszczania mumii do szybu grobowego i procesji kapłanów z posągami Amenhotepa III i królowej Teje. Nebamon był lekarzem. Jego grobowiec (TT17) zdobią malowidła przedstawiające sporą kolejkę pacjentów przybyłych z dalekich stron, by zasięgnąć porady „wybitnego” specjalisty. W grobowcu (TT234) królewskiego skryby Roy uwieczniono sceny Sądu Ozyrysa.
Al Tarif.
Nekropola Starego Państwa, położona nieopodal cmentarzyska arabskiego w sąsiedztwie Świątyni Seti I, w której grobowce budowano według ówczesnych zasad – w formie mastaby.
Deir el-Bahari.
Deir el-Bahari, Dajr al-Bahri, arab. دير البحري, nazwa oznacza „Klasztor Północny”...
Deir el-Medina.
Deir el Medina, Dajr al Medina, arab. „Klasztor Miejski” – miejsce, osada na zachodnim brzegu Teb zwana w czasach starożytnych egip. "Set Maat", co oznacza „Siedlisko Prawdy”...
Ramesseum.
Kompleks świątyń" "pobudowanych przez Ramzesa II.

</doc>
<doc id="48343" url="https://pl.wikipedia.org/wiki?curid=48343" title="Mary-Kate i Ashley Olsen">
Mary-Kate i Ashley Olsen

Mary-Kate i Ashley Fuller Olsen (ur. 13 czerwca 1986 w Los Angeles) – amerykańskie aktorki i projektantki mody; siostry-bliźniaczki, określane mianem "najbardziej znanych sióstr świata".
Kariera.
Zagrały główne i epizodyczne role w ponad pięćdziesięciu filmach, serialach i programach telewizyjnych. Kilkakrotnie uczestniczyły w galach MTV. Mary-Kate Olsen została nominowana do nagrody Emmy za rolę Riley Carlson w serialu "Jak dwie krople wody".
Ich kariera rozpoczęła się w wieku trzech miesięcy, kiedy grały w reklamach. Następnie, w wieku dziewięciu miesięcy, pojawiły się na planie serialu "Pełna chata", w którym grały na zmianę rolę Michelle Tanner, najmłodszej córki głównego bohatera, wdowca Danny'ego Tannera. Serial emitowała stacja ABC przez osiem lat. 
Pierwszym filmem bliźniaczek, który wszedł na ekrany kin, był "Czy to ty, czy to ja?". Zarówno wcześniej, jak i w kolejnych latach, siostry Olsen występowały jedynie w produkcjach telewizyjnych oraz wydawanych na nośnikach VHS i DVD. W roku 2004 do dystrybucji wszedł ich pierwszy od wielu lat film kinowy – młodzieżowa komedia "Nowy Jork, nowa miłość".
W wieku dziewięciu lat słynne siostry założyły firmę "Dualstar", która produkuje filmy i gadżety. Dzięki temu stały się najmłodszymi producentkami w historii kina. Niedługo potem powstały pierwsze produkty firmowane imionami sióstr. Prowadzą również własny magazyn o nazwie "Mary-Kate and Ashley". Mary-Kate zagrała w serialu "Trawka" oraz w filmie "The Wackness". Powstał także serial animowany "Mary-Kate i Ashley w akcji" (tytuł oryg. "Mary-Kate and Ashley in action").
W 2006 roku założyły luksusową markę odzieżową The Row. 

</doc>
<doc id="48344" url="https://pl.wikipedia.org/wiki?curid=48344" title="Janick Gers">
Janick Gers

Janick Robert Gers (ur. 27 stycznia 1957 w Hartlepool) – brytyjski muzyk rockowy polskiego pochodzenia. 
Życiorys.
Jego ojciec był oficerem polskiej marynarki, która ewakuowała się do Wielkiej Brytanii po kampanii wrześniowej.
Grywał na gitarze w zespole White Spirit i Gogmagog, w zespole Iana Gillana, współpracował z Fishem z Marillion i z Bruce'em Dickinsonem, aż w końcu, w roku 1990, trafił do grupy heavymetalowej Iron Maiden, gdzie zastąpił Adriana Smitha.
W młodości muzyk odwiedzał rodzinną wieś swojego ojca Bolesława Sośno w woj. kujawsko-pomorskim.

</doc>
<doc id="48345" url="https://pl.wikipedia.org/wiki?curid=48345" title="Kolosy Memnona">
Kolosy Memnona

Kolosy Memnona – posągi faraona Amenhotepa III z XVIII dynastii o wysokości 15,60 m (z postumentem 17,90 m). Waga każdego kolosa to około 800 ton. Postawiono je około 1370 p.n.e. w Tebach Zachodnich. Jest to jedyna zachowana część świątyni grobowej tego faraona, zniszczonej prawdopodobnie przez trzęsienie ziemi już za panowania Merenptaha. Dalsze zniszczenia zostały poczynione przez obfite wylewy Nilu. 
Posągi wykuto z bloków skalnych kwarcytu. Przedstawiają faraona zasiadającego na tronie. W przedniej części tronu, po bokach faraona, wyrzeźbiono dwie niewielkiej wysokości postacie kobiet. Są to żona faraona Teje i jego matka Mutemuja. Boczne ściany tronu zdobi relief złożony z dwóch bóstw obrazujących Nil. Postacie te łączą ze sobą symboliczne rośliny w tzw. znak "sema taui" (połączone ze sobą papirus i trzcina wokół rdzenia z tchawicy i płuc zwierzęcia); jest to symbol ponownego zjednoczenia Egiptu. Powyżej wypisane jest imię faraona.
Jeden z posągów, po uszkodzeniu (zawaliła się górna część posągu – obecnie widać, że jest ona poskładana z kawałków) spowodowanym przez trzęsienie ziemi w 27 p.n.e. (są badacze, którzy uszkodzenie posągu przypisują aktom wandalizmu), wydawał dźwięki podczas wschodu słońca. Było to spowodowane ogrzewaniem się skał wyziębionych nocnym chłodem. Posąg był odwiedzany w starożytności przez Greków, wierzono bowiem, że przedstawia syna Jutrzenki Memnona, zabitego przez Achillesa, wydawane dźwięki interpretowane były jako skarga syna wznoszona do matki. Usterka ta została naprawiona na przełomie II i III wieku przez Septymiusza Sewera, a naprawa spowodowała, że posąg przestał wydawać charakterystyczne dźwięki.

</doc>
<doc id="48347" url="https://pl.wikipedia.org/wiki?curid=48347" title="2c-i">
2c-i



</doc>
<doc id="48349" url="https://pl.wikipedia.org/wiki?curid=48349" title="Ramesseum">
Ramesseum

Ramesseum (XIX dynastia) – kompleks świątyń zbudowanych przez Ramzesa II w Tebach Zachodnich. Do dnia dzisiejszego zachowały się tylko ruiny. Na fasadzie przedsionka znajdują się filary z przylegającymi do nich posągami Ramzesa w tzw. postawie Ozyrysa. Na dziedzińcu zachował się tors posągu Ramzesa II, jeden z dwóch posągów w postawie siedzącej, znajdujących się dawniej u wejścia do świątyni. Ściany pokryte są reliefami o tematyce batalistycznej, odnoszącej się do zwycięskich wojen z Azjatami oraz związane z postacią boga urodzaju. Do nietypowej dekoracji należy przedstawienie na ścianach przedsionka wizerunków dzieci Ramzesa II – synowie i córki stoją w dwóch rzędach, zgodnie z prawem do sukcesji.

</doc>
<doc id="48351" url="https://pl.wikipedia.org/wiki?curid=48351" title="Mitchell Sharp">
Mitchell Sharp

Mitchell William Sharp (ur. 11 maja 1911 w Winnipeg, zm. 19 marca 2004 w Ottawie), polityk kanadyjski.
Studiował na Uniwersytecie w Manitobie oraz w London School of Economics. Był związany z partią liberalną.
W 1947 rozpoczął służbę publiczną, jako dyrektor departamentu w Ministerstwie Finansów. W latach 1951-1957 zajmował się międzynarodowymi stosunkami gospodarczymi jako doradca wiceministra przemysłu i handlu. Następnie przez krótki czas sam był wiceministrem przemysłu i handlu.
W 1963 został wybrany w okręgu Eglinton do parlamentu i wkrótce objął stanowisko ministra przemysłu i handlu; w latach 1965-1968 był ministrem finansów, a 1968-1974 sekretarzem stanu (ministrem) ds. zagranicznych. 1974-1978 przewodniczył Tajnej Radzie oraz kierował frakcją rządową w Izbie Gmin. 1978 zrezygnował z mandatu deputowanego.
W kolejnych latach pracował w prywatnym sektorze gospodarczym, pozostawał jednocześnie doradcą premiera Kanady Jeana Chretiena (1993-2003).

</doc>
<doc id="48354" url="https://pl.wikipedia.org/wiki?curid=48354" title="Richard Marner">
Richard Marner

Richard Marner, właśc. Aleksander Mołczanow (ur. 27 marca 1921 w Piotrogrodzie, zm. 18 marca 2004 w Perth) – brytyjski aktor rosyjskiego pochodzenia, najszerzej występował w roli niemieckiego pułkownika von Strohma w popularnym serialu komediowym o II wojnie światowej "’Allo ’Allo!".
Życiorys.
Był trzyletnim dzieckiem, gdy jego rodzina wyemigrowała z Rosji do Finlandii, skąd przeniosła się do Niemiec i wreszcie do Wielkiej Brytanii. Jego babcia, pisarka Olga Nowikow, została znaną działaczką rosyjskiej emigracji. W czasie II wojny światowej wstąpił do Royal Air Force i przeszedł szkolenie w Afryce Południowej, lecz ostatecznie opuścił wojsko z przyczyn medycznych.
Po powrocie do cywila przyjął jako pseudonim brytyjskie nazwisko Richard Marner i podjął karierę aktorską, choć w życiu prywatnym nadal używał nazwiska Sasza Mołczanow (w angielskim zapisie „Sacha Molchanoff”). Oprócz angielskiego i swojego ojczystego rosyjskiego znał biegle także francuski i niemiecki, co szybko uczyniło z niego wziętego specjalistę od ról cudzoziemców. W 1951 wystąpił w filmie "Afrykańska królowa" u boku Humphreya Bogarta i Katharine Hepburn. Do innych znanych filmów z jego udziałem należały m.in. "Parszywa dwunastka", "Żyje się tylko dwa razy" czy "Chłopcy z Brazylii". Zagrał także gościnnie w serialu wojennym "Secret Army".
W 1982 otrzymał swoją najbardziej znaną rolę, pułkownika von Strohma w "’Allo ’Allo!". Występował w tej produkcji przez cały okres jej emisji, aż do 1992 roku. W 2002 zagrał prezydenta Rosji w filmie "Suma wszystkich strachów". Była to jego ostatnia rola ekranowa przed śmiercią.
Życie prywatne.
Żoną Marnera była aktorka Pauline Farr, z którą miał jedno dziecko i troje wnucząt. Pomimo faktu, iż większość dorosłego życia spędził w Wielkiej Brytanii, zawsze czuł się członkiem rosyjskiej diaspory. W 1991 znalazł się w grupie 600 przedstawicieli tzw. białej emigracji, którzy na zaproszenie ówczesnego mera Moskwy Borysa Jelcyna wzięli udział w tzw. Kongresie Rodaków.

</doc>
<doc id="48359" url="https://pl.wikipedia.org/wiki?curid=48359" title="Medinet Habu">
Medinet Habu

Medinet Habu – położone w Tebach Zachodnich w Egipcie ruiny zespołu świątyni Totmesa III, świątyni grobowej i pałacu Ramzesa III. 
W skład zespołu wchodzi także kilka kaplic związanych z kultem Amona. Do najpiękniejszych zabytków należy Brama Południowa, znajdująca się pomiędzy dwiema wieżami. 
Zabudowania mają charakter obronny, wzorowane były na fortecach kananejskich. W starożytności kompleks był otoczony murami oraz stanowił administracyjne centrum regionu. Pozostałości uważane są za budowle związane z pałacem Ramzesa III. Same pomieszczenia rezydencji są zniszczone, zachowało się jedynie kilka scen ukazujących króla w haremie.
Świątynia Ramzesa III, najlepiej zachowany zabytek tego rodzaju, poprzedzona jest wysokimi pylonami, za nimi znajduje się dziedziniec otoczony filarami przedstawiającymi faraona w postaci Ozyrysa. Za dziedzińcem kolejne pylony poprzedzają drugi dziedziniec, za którym znajduje się sala hypostylowa z grupą posągów przedstawiających faraona u boku boga Thota.
Większość dekoracji świątyni stanowią reliefy o tematyce batalistycznej, nawiązujące do pokonania Libijczyków przez faraona – w tym również bitwę morską z Ludami Morza. Na drugim dziedzińcu zachowały się polichromowane reliefy przedstawiające obchody świąt religijnych. 
W Okresie Późnym w rejonie kompleksu powstała miejscowość Dżeme będąca ważnym koptyjskim centrum religijnym.
Obecnie Medinet Habu stanowi jedną z głównych atrakcji turystycznych regionu.

</doc>
<doc id="48360" url="https://pl.wikipedia.org/wiki?curid=48360" title="Geografia Nigerii">
Geografia Nigerii

Nigeria jest dużym państwem afrykańskim położonym w Afryce Zachodniej nad Zatoką Gwinejską. Nazwa kraju pochodzi od rzeki Niger, która odwadnia znaczną część kraju. Nigeria jest najludniejszym krajem Afryki, przy czym kraj zajmuje jedynie 3% powierzchni kontynentu afrykańskiego.
Powierzchnia i granice.
Powierzchnia:
Granice:
Budowa geologiczna i rzeźba.
Nigeria jest krajem o urozmaiconej rzeźbie terenu. Występują tam zarówno niziny, jak i wyżyny oraz płaskowyże w północnej części kraju. Także jej wschodnie krańce są wyżynne z licznymi wzniesieniami i górami. Najstarszą formacją geologiczną są trzy wzniesienia pochodzące z prekambru. Oddzielone są one dolinami rzek: Nigru i Benue. Te obszary znajdują się w północnej, południowo-zachodniej i wschodniej części kraju. Skały prekambryjskie zbudowane są z granitów, gnejsów i bazaltów. Z okresu kredy pochodzą piaskowce oraz wapienie. Najmłodsze utwory geologiczne występują na nizinie nadbrzeżnej na południu kraju. Są to iły pochodzenia rzecznego i piaski, które pochodzą z czwartorzędu. Pod koniec trzeciorzędu na obszarze dzisiejszej Nigerii, wystąpiły silne ruchy tektoniczne i wybuchy wulkanów. Powstało wtedy zapadlisko tektoniczne, wypełnione obecnie przez doliny Nigru i Benue.
Teren Nigerii jest co prawda urozmaicony pod względem rzeźby terenu, jednak przeważająca część kraju to prekambryjskie płaskowyże. Występuje też tam kilka obszarów równinnych położonych na różnych wysokościach. Plateau of Yorubaland jest zachodnim płaskowyżem mającym od 300 do 600 m n.p.m. Na niższych poziomach znajdują się płaskowyże Hausa i Nassarawa oraz Bauczi. Wznoszą się one od 400 do 900 m n.p.m. Ponad nimi na wysokości ponad 1200 m n.p.m. wznosi się wyżyna Dżos. Wyżyna leży w środkowej części Nigerii na północ o rzeki Benue. Wyżyna wznosi się do wysokości 1780 m n.p.m. Najwyższym jej szczytem jest góra Shere Hill o wysokości 1791 m n.p.m. Płaskowyże mają charakter równinny i są poprzecinane szerokimi dolinami rzek i łańcuchami wzniesień. We wschodniej części kraju charakterystycznym elementem krajobrazu są zerodowane stożki wulkaniczne.
Najwyższe rejony Nigerii leżą w jej wschodnich krańcach. Wzdłuż środkowej części granicy z Kamerunem, na południowym wschodzie, krajobraz jest bardziej urozmaicony. Występują tam wyżyny powyżej 1500 m n.p.m. We wschodnich krańcach kraju znajdują się też góry, z najwyższym szczytem Chappal Waddi o wysokości 2419 m n.p.m.
Niziny zajmują 40% powierzchni kraju, ciągnąc się szerokim pasem ze wschodu na zachód. Tereny do 150 m n.p.m. od linii brzegowej w głąb kraju mają szerokość do 200 km. Obszary do 400 m n.p.m. sięgają od 250 km na zachodnie do ponad 300 km w dolinie Nigru i na wschodzie. Krajobraz nizin jest urozmaicony łańcuchami wzgórz i szerokimi dolinami rzecznymi.
Klimat.
Nigeria należy do gorącej strefy międzyzwrotnikowej, gdzie występują dwa typy klimatu: równikowy na południu i podrównikowy na północy. Dodatkowo podrównikowy dzieli się na wilgotny i suchy z porami deszczowymi i suchymi. Pogodę w Nigerii kształtują dwie masy powietrza. Wilgotne znad Zatoki Gwinejskiej i suche, kontynentalne z głębi lądu. Północne rejony dostają się pod wpływ suchego zwrotnikowego powietrza w okresie zimowy (pora sucha).
Klimat równikowy na południu cechuje się stałymi temperaturami od 26-29 °C i dużymi opadami przez cały rok ponad 2000 mm. Wartości te dochodzą do nawet 3000 mm rocznie, a wilgotność nigdy nie spada poniżej 80%. Najwięcej opadów i najwyższa wilgotność cechuje deltę Nigru.
Im dalej na północ, tym klimat staje się bardziej suchy. W środkowym pasie kraju (8-10°N), gdzie klimat jest podrównikowy, temperatury są bardziej zróżnicowane. To samo dotyczy opadów, gdzie można wyróżnić dwie wyraźne pory deszczowe. W czasie suchoty jest gorąco, temperatury w dzień przekraczają 30 °C, a nocy spadają o kilka stopni. Opady wahają się od 1000 do 2000 mm. Sucha odmiana klimatu podrównikowego oznacza wysokie amplitudy, jedną porę deszczową i niskie opady. Pomiędzy 10 a 12°N, roczny opad to 500 do 900 mm. Temperatury wahają się od 24 °C w czasie pory deszczowej do 34, a nawet 36 °C na kilka tygodni przed opadami. Największe upały występują na kilka tygodni przed porą deszczową, potem powietrze gwałtownie się ochładza.
Jeszcze dalej na północ (13 – 14°48'N) klimat podrównikowy nabiera cech klimatu wybitnie suchego. To oznacza niską wilgotność, niskie opady i wysokie amplitudy temperatur. W czasie deszczy i bezpośrednio po nich temperatura wynosi w granicach 23 °C. W czasie największej suchoty kilka tygodni przed deszczami temperatury dochodzą do 40 °C, a w nocy spadają o połowę. Opady wynoszą od 300 mm na samej północy do maksymalnie 700 mniej więcej na linii 12°N. Pora deszczowa na północy trwa około trzech miesięcy.
Wody.
Pomimo obecności jednej z największych rzek afrykańskich – Nigru, który przepływa przez cały kraj, zasoby wodne nie są bogate. Niektóre cieki wodne na północy i w środkowej części kraju wysychają w porze suchej. Ludność musi magazynować wodę w czasie pory deszczowej. Około 65% powierzchni kraju odwadnia wpływający do Zatoki Gwinejskiej – Niger, którego większość dopływów jak Benue czy Kaduna jest lewostronnych. Większość rzek, zwłaszcza te południowej części kraju jest żeglownych z powodu braku progów i wodospadów. Resztę powierzchni Nigerii odwadniają rzeki płynące do Płaskowyżu Północnośrodkowego i do jeziora Czad.
Największym naturalnym zbiornikiem wodnym jest jezioro Czad, którego południowa część należy do terytorium Nigerii. Niewielkie jeziora kraterowe występują w północno-wschodniej Nigerii. W środkowo-zachodniej części kraju występują dwa największe sztuczne zbiorniki wodne. Są to Kainji na Nigrze oraz Shiroro na rzece Kaduna. Powstały one w wyniku zbudowania tam.
Gleby.
W południowo-wschodniej części kraju, gdzie lasy równikowe uległy znacznej degradacji, występują czerwono-żółte gleby ferralitowe (ferralsole), oraz akrisole. Pas nadbrzeżny Nigerii jest pokryty czerwonymi glebami ferralitycznymi (nitisole), mają one nieco większą zawartej w sobie próchnicy niż ferralsole. Największą powierzchnię kraju zajmują gleby fersialitowe i żelaziste gleby płowe (luwisole). Gleby te pokrywają rozległe obszary na płaskowyżach w południowo-zachodniej i północnej części kraju. Północne rejony, gdzie występuje sawanna sudańska, znaczne obszary są pokryte arenosole, o barwie czerwonobrązowej. Aluwialne fluwisole występują w delcie Nigru.
Flora.
Roślinność Nigerii, która układa się równoleżnikowo, zgodnie ze strefami klimatycznymi dzieli się na cztery typy: lasy namorzynowe na wybrzeżu, lasy bagienne w Delcie Nigru, lasy tropikalne w południowej części kraju i mozaikę leśno-sawannową. Dodatkowo północne krańce Nigerii, zwłaszcza w rejonie jeziora Czad są pokryte suchymi sawannami, charakterystycznymi dla strefy Sahelu.
Lasy równikowe charakteryzują się wysokimi drzewami i bogactwem gatunków. Lasy bagienne są uboższe z przewagą palmy rafia. Pierwotnie wilgotne lasy deszczowe zajmowały cały pas południowej Nigerii, jednak obecnie są mocno zdegradowane. Sawanny, które zajmują większą część kraju, dzielą się na trzy typy: sawanna gwinejska, która zajmuje 40% powierzchni kraju, dalej na północny występuje sawanna sudańska, i w końcu sawanna sahelska, zajmująca niewielki obszar. Im dalej na północ tym roślinność jest uboższa, zmniejsza się zadrzewienie i ogólne zagęszczenie roślinności.
Fauna.
W wyniku działań człowieka (rolnictwo) zasięg występowania dzikiej zwierzyny uległ zmniejszeniu. Zmniejszeniu uległa także liczba gatunków, zwłaszcza w przypadku goryli, które kiedyś zamieszkiwały lasy deszczowe w pobliżu granicy z Kamerunem. Tylko na terenach parków narodowych można spotkać wiele dziko żyjących gatunków zwierząt. Licznie występują ptaki i gady oraz małe ssaki. Takie zwierzęta jak hipopotamy, żyrafy, lwy i lampart występują w rzadkości. Dużo jest gatunków antylop i małp, jednak dotyczy to tylko obszarów chronionych. Marginalna jest populacja słoni, które występują tylko w rezerwacie Yankari, a ich liczebność nie przekracza tysiąca. Co więcej rezerwat Yankari zawiera największą populację słoni w Afryce Zachodniej.

</doc>
<doc id="48362" url="https://pl.wikipedia.org/wiki?curid=48362" title="Kanaba">
Kanaba

Stowarzyszenie na rzecz Racjonalnej i Efektywnej Polityki Narkotykowej KANABA – organizacja należącą do ogólnoeuropejskiej sieci organizacji ENCOD zajmującej się analizowaniem, monitorowaniem oraz kontrolowaniem prowadzonych polityki narkotykowej w poszczególnych państwach Europy. Celem Kanaby jest zmiana prowadzonej w Polsce polityki narkotykowej i legalizacja używania niektórych narkotyków.
Cele stowarzyszenia.
Stowarzyszenie dąży do:
Historia.
Od 2000 roku KANABA działała jako nieformalna organizacja „Ruch na rzecz legalizacji konopi Kanaba”. W tym czasie zorganizowała wiele demonstracji oraz innych akcji mających na celu uświadomienie polskiego społeczeństwa w sprawach związanych z narkotykami, a także legalizację konopi indyjskich w Polsce.
Od 2003 Ruch ten organizuje Million Marijuana March (MMM) w Polsce pod nazwą Marsz Miliona Blantów bądź Globalna Parada Legalizacyjna.
W 2005 roku z nieformalnej organizacji przerodziła się w stowarzyszenie, działające od tego czasu pod nazwą „Stowarzyszenie na rzecz Racjonalnej i Efektywnej Polityki Narkotykowej KANABA”, co poszerzyło możliwości jej działania. 12 listopada 2005 roku odbyło się pierwsze walne zgromadzenie, podczas którego został wybrany zarząd oraz ustalono plan działania na najbliższy okres.
27 lutego 2006 na stronie internetowej Hyperreal pojawiła się informacja o zakończeniu akcji Kanaba.

</doc>
<doc id="48363" url="https://pl.wikipedia.org/wiki?curid=48363" title="Kanut VI">
Kanut VI

Kanut VI (duń. "Knud 6.") (ur. 1163, zm. 1202) – król Danii w latach 1182–1202.
Życiorys.
Kanut został koronowany w wieku lat siedmiu 25 czerwca 1170 w Ringsted, podczas uroczystości złożenia relikwii swojego dziadka św. Kanuta Lavarda. Na tron wstąpił dwanaście lat później, w momencie śmierci swego ojca Waldemara Wielkiego. W rzeczywistości jednak w jego imieniu sprawował władzę biskup Absalon.
Panowanie Kanuta rozpoczęło się od konfliktu z cesarzem rzymskim Fryderykiem Barbarossą, który zażądał od Kanuta hołdu. Absalon odmówił. Doprowadziło to do wojny, która okazała się zwycięska dla strony duńskiej (głównie dzięki przewadze na morzu – Waldemar Wielki mocno rozbudował flotę duńską). W rezultacie Kanut ogłosił się królem Duńczyków i – po pokonaniu w 1184/85 pomorskiego księcia Bogusława I – słowiańskich Wendów.
Oprócz (związanych z tytułem króla Wendów) interwencji w konfliktach książąt słowiańskich, Kanut ruszył też z krucjatą do Finlandii (1191) i Estonii (1197).
Kanut VI i Absalon wzmocnili władzę królewską w Danii. Dzięki wprowadzeniu prawa "Vederlov" (potwierdzanego przysięgą obowiązku wierności i służby królowi) Kanut zgromadził wokół siebie powstającą klasę duńskich feudałów i osłabił potencjalną opozycję. Dzięku temu mógł ustanawiać własne prawo, które zastępowało prawo uchwalane powszechnie na wiecach ("tingach").
Kanut VI zmarł bezdzietnie w roku 1202, rok po śmierci Absalona.

</doc>
<doc id="48364" url="https://pl.wikipedia.org/wiki?curid=48364" title="Knud VI">
Knud VI



</doc>
<doc id="48366" url="https://pl.wikipedia.org/wiki?curid=48366" title="Zasada minimum energii potencjalnej">
Zasada minimum energii potencjalnej

Zasada minimum energii potencjalnej – zasada, zgodnie z którą układy fizyczne w przyrodzie dążą do osiągnięcia stanu o minimalnej energii potencjalnej. Chodzi tu o osiągnięcie minimum lokalnego, nie zaś globalnego.
Zasada minimum energii potencjalnej jest wyznacznikiem kierunku procesów zachodzących w układach fizycznych. Zgodnie z nią dowolny układ będzie zmniejszał swoją energię potencjalną zawsze, gdy tylko będzie to możliwe, tzn. gdy będzie miał możliwość oddania nadmiaru energii oraz gdy nie będą na niego działały zbyt duże zakłócenia, uniemożliwiające ten proces.
Stan, w którym układ osiągnął minimum energii potencjalnej, jest stanem równowagi stabilnej – oznacza to, że aby wytrącić z niego układ, potrzebne jest podziałanie na ten układ zakłóceniem o pewnej minimalnej wartości. I tak np. do rozszczepienia jądra atomowego potrzebna jest minimalna energia, zwana energią wiązania.
Stan o minimalnej energii potencjalnej jest przeciwstawny stanowi, w którym układ osiągnął maksimum energii potencjalnej, przy czym znów chodzi tu o osiągnięcie maksimum lokalnego. Stan taki jest stanem równowagi chwiejnej, co oznacza, że aby wytrącić układ z takiego stanu równowagi, potrzebne jest podziałanie na ten układ zakłóceniem o dowolnie małej wartości. Właśnie dlatego układów w takim stanie nie obserwujemy w przyrodzie.
Przykłady i zastosowania.
Zgodnie z zasadą minimum energii potencjalnej kamień stacza się w dół, a nie toczy się pod górkę, gdyż tylko w pierwszym przypadku zmniejsza on swoją energię potencjalną.
Zasada minimum energii potencjalnej określa strukturę materii. Aby zmniejszyć energię potencjalną, protony i neutrony łączą się, tworząc jądro atomowe, jądro atomowe zaś otacza się elektronami, tworząc atom. Z atomów powstają cząsteczki, których konfiguracja o najmniejszej energii prowadzi do utworzenia się sieci krystalicznej.
Podobnie atom sodu zbliża się do atomu chloru na pewną odległość formula_1 przy której układ tych dwóch atomów ma minimum energii potencjalnej, tworząc w ten sposób wiązanie jonowe.
Dzięki zastosowaniu zasady minimum energii potencjalnej oraz metod rachunku wariacyjnego francuski matematyk J.L Lagrange wyprowadził równania, nazwane później równaniami Lagrange’a. Mają one kluczowe znaczenie w mechanice analitycznej.

</doc>
<doc id="48367" url="https://pl.wikipedia.org/wiki?curid=48367" title="TS Polonia Piła">
TS Polonia Piła

TS Polonia Piła – polski klub żużlowy z Piły. 1-krotny drużynowy mistrz Polski.
W rozgrywkach ligowych brał udział w latach 1992–2003. W sezonie 2004 do rozgrywek przystąpił PKŻ Polonia.
Historia.
Na początku lat 90. Marek Wieczorek, który był wówczas prezesem klubu Polonia Piła w Federacji Sportu, podjął kroki w celu reaktywowania w Pile drużyny żużlowej. W grudniu 1990 roku odbyło się zebranie założycielskie Fundacji Odbudowy Toru Żużlowego w Pile.
Na początku 1992 roku Polonia Piła została zgłoszona do rozgrywek II ligi. W pierwszym sezonie startów w zajęła czwarte, a w następnym trzecie miejsce. W sezonie 1994 zespół awansował do I ligi.
Pierwszy sezon w najwyższej klasie rozgrywkowej pilanie skończyli na 4. miejscu. W 1996 i 1997 roku klub zdobył brązowe medale DMP. W sezonie 1998 Polonia zdobyła wicemistrzostwo Polski, przegrywając w finale z imienniczką z Bydgoszczy, zaś w kolejnym sezonie drużynowe mistrzostwo Polski. Te sukcesy klub zawdzięcza głównie czterokrotnemu mistrzowi świata Hansowi Nielsenowi, który w sezonie 1994 przeszedł do Polonii. Po sezonie 1999, uwieńczonym złotym medalem, Hans Nielsen zakończył karierę. W sezonie 2000 Polonia, już bez Nielsena w składzie, w zreformowanej Ekstralidze zdobyła wicemistrzostwo Polski.
Od sezonu 2001 w klubie działo się tylko gorzej. Klub opuszczali kolejni zawodnicy i tym samym klub z Piły się osłabiał, zaś pieniądze tracił na nieudanych transferach w 2002 roku. W sezonach 2001 i 2002 Polonia Piła zajmowała odpowiednio 5. i 6. miejsce.
Zdecydowany kryzys nastąpił w 2003 roku kiedy to pilanie spadli z Ekstraligi. Klub nie przystąpił do rozgrywek do I ligi w sezonie 2004 z powodów finansowych.
Przed sezonem 2004 powołano Pilski Klub Żużlowy Polonia Piła, który przystąpił do rozgrywek II ligi.
Osiągnięcia.
Krajowe.
Mistrzostwa Polski.
Drużynowe mistrzostwa Polski
Młodzieżowe drużynowe mistrzostwa Polski
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Złoty Kask
Srebrny Kask
Brązowy Kask
Międzynarodowe.
Mistrzostwa świata.
Indywidualne mistrzostwa świata juniorów
Mistrzostwa Europy.
Indywidualne mistrzostwa Europy juniorów
Pozostałe.
Klubowy Puchar Europy

</doc>
<doc id="48368" url="https://pl.wikipedia.org/wiki?curid=48368" title="Wojna beocka">
Wojna beocka

Wojna beocka – wyzwoleńcza wojna miast greckich (379-371 p.n.e.) przeciwko dominacji Sparty. Wybuchła z chwilą buntu Teb i odejścia spartańskich garnizonów z Beocji. Teby stanęły na czele odnowionego Związku Beockiego, do którego przyłączyły się stopniowo wszystkie poleis w Beocji z wyjątkiem sojusznika Sparty – Orchomenos.
Powstanie w Tebach.
W 379 p.n.e. prospartańskie rządy oligarchów w Tebach, wywołały powstanie przeciw Sparcie i jej poplecznikom. Oddział spiskowców prowadzony przez Melona wymordował w nocy ucztujących prospartańskich polemarchów. Zginął Leontiades i inni przyjaźni Sparcie oligarchowie tebańscy. O świcie nadeszły wojska ateńskie i oddziały beockie prowadzone przez Epaminondasa. Garnizon spartański opuścił bez walki Teby, a władzę w mieście przejęli demokraci z Epaminondasem na czele. 
Do Beocji wkroczyła armia Symmachii Spartańskiej prowadzona przez młodego króla Kleombrotosa. Teb nie zaatakowała ograniczając się jedynie do demonstracji siły. Kleombrotos 1/3 wojsk peloponeskich pozostawił w Tespiach pod dowództwem Sfodriasa. Kleombrotos spodziewał się bowiem zmiany nastrojów politycznych w Tebach. Sfodrias miał wesprzeć powrót oligarchów do władzy. Obecność Spartan w Tespiach, miała powstrzymywać Ateny przed pokusą niesienia pomocy Tebom. Kleombrotos z resztą armii powrócił na Peloponez. Zapewne Ateny pozostałyby neutralne a Teby osamotnione w walce ze Spartą, gdyby nie samowola Sfodriasa, który samowolnie spustoszył rejon Eleusis w Attyce i zagroził Pireusowi. Agresja ta pchnęła Ateny do sojuszu z Tebami.
Działania wojenne.
W 378 p.n.e. sojusz Aten z Tebami Epaminondasa stał się faktem. Ateny wysłały Tebom na pomoc 5 tys. piechoty dowodzonej przez Chabriasa. Beoci i Ateńczycy umocnili się na wzgórzach pod Tebami, ponieważ Spartanie nie potrafili zdobywać umocnionych pozycji. W tym czasie Ateny przystąpiły do budowy II Związku Morskiego.
W tym roku armia Symmachii Spartańskiej pod dowództwem Agesilaosa wtargnęła do Beocji. Beoci i Ateńczycy oczekiwali jej pod Tebami unikając bitwy w otwartym polu. Agesilaos spustoszył Tebaidę i wycofał się. W kilku miastach beockich pozostawił peloponeskie garnizony z zadaniem nękania Teb.
W 377 p.n.e. Agesilaos ponownie spustoszył Tebaidę. Nie mogąc wymusić bitwy wycofał się na Peloponez. W roku następnym zachorował. Armia peloponeska nie była więcej mobilizowana przeciw Tebom, które zajęły się likwidacją garnizonów spartańskich w Beocji. Ateńczycy zdecydowali się na zachwianie hegemonią Sparty na morzu. W tym celu oblegli Naksos na Cykladach, ważny port dający kontrolę nad żeglugą w tym rejonie Morza Egejskiego. Interweniującą flotę spartańską Pollisa, dowódca ateński Chabrias pokonał w morskiej bitwie pod Naksos. Hegemonia Sparty na morzu została poważnie zachwiana.
Na lądzie bolesne porażki zadała Sparcie armia tebańska. W 375 p.n.e. pod Tegyrą tebański "Święty Zastęp" dowodzony przez Pelopidasa, zaatakował 2 spartańskie mory wracające do bazy w Orchomenos. Po raz pierwszy w historii, mimo przewagi liczebnej, Spartanie ponieśli klęskę i rzucili się do bezładnej ucieczki. Opinia o niepokonalności spartańskich hoplitów została poważnie zachwiana. Wiara Beotów we własne umiejętności wzrosła niepomiernie.
Jedynym sprzymierzeńcem Sparty w Beocji pozostawało Orchomenos. Przy pomocy Teb, pozostałe beockie poleis obalały oligarchiczne rządy narzucone przez Spartę, zaprowadzały demokrację i przechodziły na stronę Teb. Teby stanęły na czele odnowionego Związku Beockiego, na którego czele stało "Wspólne Zgromadzenie Beotów". Zgromadzenie wybierało "beotarchów", sędziów i urzędników skarbowych nadzorujących federalną mennicę. Kolegium 7 beotarchów zajmowało się wojskiem beockim. Decyzje podejmowano większością głosów. Przeważało zdanie dwóch wielkich Teban, Pelopidasa i Epaminondasa.
W 371 p.n.e. armia peloponeska prowadzona przez spartańskiego króla Kleombrotosa najechała Beocję. Epaminondas pośpiesznie zebrał wojska tebańskie i zagrodził drogę wojskom inwazyjnym pod Leuktrami. W bitwie wziął udział tebański, legendarny "Święty Zastęp". Spartanie ponieśli klęskę. Kleombrotos poległ wraz z 700 hoplitami. Prestiż militarny Sparty bardzo ucierpiał, a przewaga Teb w świecie greckim została umocniona - zostały nowym hegemonem.

</doc>
<doc id="48370" url="https://pl.wikipedia.org/wiki?curid=48370" title="Pius II">
Pius II

Pius II (łac. "Pius II", właśc. Eneasz Sylwiusz Piccolomini (lub Enea Silvio de Piccolomini); ur. 18 października 1405 w Corsignano, zm. 14 lub 15 sierpnia 1464 w Ankonie) – włoski humanista, poeta, papież w okresie od 19 sierpnia 1458 do 14 lub 15 sierpnia 1464.
Życiorys.
Wczesne życie.
Urodził się w biednej, choć szlacheckiej rodzinie. W młodości pracował w polu, a po ukończeniu 18 lat studiował sztukę oratorską i poezję na uniwersytecie w Sienie. Przez krótki czas w 1425 roku był zafascynowany życiem klasztornym pod wpływem św. Bernardyna ze Sieny; następnie kontynuował studia nauk klasycznych i poezji we Florencji. Zdobywał także wykształcenie prawnicze. Jako sekretarz biskupa Fermo, Domenico Capranicy brał udział w soborze w Bazylei (1432), gdzie zgromadzili się przeciwnicy papieża Eugeniusza IV. Następnie pozostawał w służbie innych dostojników kościelnych – Nicodemo della Scala (biskupa Freising), Bartolomeo (biskupa Novary) i kardynała Albergatiego. Towarzyszył Albergatiemu na kongresie w Arras (1435), gdzie debatowano nad układem pokojowym pomiędzy Francją i Burgundią. W tym samym roku został wysłany przez kardynała z tajną misją do Szkocji.
Po powrocie zyskiwał sławę poety (m.in. dzięki erotycznej komedii "Chryzis"), pozostając nadal w aktywnej opozycji wobec Eugeniusza IV. Był mistrzem ceremonii konklawe, które powołało w 1439 antypapieża Feliksa V; towarzyszył następnie antypapieżowi jako jego osobisty sekretarz. W 1442 przeszedł na służbę cesarza Fryderyka III w roli sekretarza i nadwornego poety cesarskiego; tym samym powrócił do grona zwolenników papieża Eugeniusza IV. Oficjalnie pojednał się z papieżem w 1445, kiedy przebywał z misją dyplomatyczną w Rzymie. Jednocześnie następowały przemiany w charakterze Piccolominiego, wywołane ciężką chorobą. Dotychczas hołdujący urokom życia, ojciec kilkorga nieślubnych dzieci, stawał się bliższy sprawom duchowym – 4 marca 1446 przyjął święcenia kapłańskie. W tym samym roku brał udział w zwalczeniu wpływów Ligi Elektorów, działającej wbrew interesom zarówno cesarza, jak i papieża.
1447 został mianowany biskupem Triestu; 1448 odegrał ważną rolę przy przyjęciu Konkordatu Wiedeńskiego. W 1450 został przeniesiony na biskupstwo Sieny, które zajmował już do wyboru na papieża. Pozostawał jednocześnie nadal (do 1455) w służbie dyplomatycznej Fryderyka III, był jego ambasadorem w Czechach (1451) oraz towarzyszył mu w uroczystościach koronacyjnych w Rzymie (1452).
17 grudnia 1456 został mianowany przez papieża Kaliksta III kardynałem. W latach: 26 stycznia 1457 – 26 stycznia 1458 był kamerlingiem Kolegium kardynałów.
Biskup warmiński.
Na skutek starań zakonu krzyżackiego i części kapituły warmińskiej papież Kalikst III nominował w 1457 Piccolominiego na następcę zmarłego biskupa warmińskiego Franciszka Kuhschmalza co zostało dokonane wbrew woli króla polskiego. W związku z prokrzyżackimi sympatiami Piccolominiego jego wysłannicy nie zostali dopuszczeni do miast warmińskich. Już jako papież Pius II, Piccolomini powołał na stanowisko biskupa warmińskiego Pawła Legendorfa.
Pontyfikat.
Po śmierci papieża Kaliksta III konklawe wybrało 19 sierpnia 1458 Eneasza Sylwiusza Piccolominiego jako jego następcę. 3 września, w dniu koronacji, przyjął imię Piusa II, podobno ze słowami nawiązującymi do jego przeszłego stylu życia "Odrzućcie Eneasza, przyjmijcie Piusa". Podobnie jak jego poprzednik, główną ideą przyświecającą jego pontyfikatowi było wyzwolenie Europy od zagrożenia tureckiego. 12 października 1458 ogłosił zwołanie kongresu władców chrześcijańskich do Mantui, gdzie miano rozważyć zorganizowanie nowej wyprawy krzyżowej. Wkrótce potem, na papieża spadł obowiązek rozstrzygnięcia korony królestwa Aragonii i Neapolu pomiędzy synem króla, Ferdynandem I, a księciem Andegawenii, Rene I. Ostatecznie papież opowiedział się po stronie Ferdynanda, co spowodowało niechęć Francji do uczestnictwa w krucjacie. Problemy, które napotkał Pius, postanowił rozwiązać wydaniem bulli w 1460 Exsecrabilis, w której groził ekskomuniką każdemu, kto odwołałby się od decyzji papieża do Soboru Powszechnego.
Dodatkowo, konflikt z Francją podsycił fakt podtrzymania poparcia dla księcia Neapolu, Ferrante, wobec żądań nowego króla Francji Ludwika XI. Pius popadł także w spory z niemieckimi dostojnikami m.in. z księciem Tyrolu, Zygmuntem (został ekskomunikowany) i arcybiskupem Moguncji, Dietherem z Isenburga (został złożony z urzędu). Ponadto papież poróżnił się z czeskim królem, Jerzym z Podiebradów, który zakwestionował wybór Piusa, gdy ten anulował porozumienia pomiędzy katolikami a husytami. Były to główne przyczyny, przez które Pius nie doprowadził do reformy Kościoła i Kurii Rzymskiej. W 1461 roku wysłał swój słynny "List do sułtana Mehmeda II", w którym odrzucił Koran i nakłaniał do wyrzeczenia się islamu i przyjęcia chrztu. W 1464 roku wyruszył do Ankony, gdzie miała mieć początek krucjata. Wkrótce potem zmarł tam, lecz został pochowany w Rzymie.
Usiłował powołać do życia nowy zakon rycerski – Zakon Najświętszej Maryi Panny z Betlejem, z siedzibą na wyspie Limnos; ta inicjatywa, ogłoszona bullą w 1459, nie doczekała się realizacji. Historycy oceniają go jako niezrównanego mówcę i literata, zaangażowanego i oddanego papieża, który nie ustrzegł się jednak nepotyzmu.
W kulturze masowej.
Wybór Eneasza Sylwiusza Piccolominiego na papieża stanowi fabułę filmu "Konklawe" (2006, reżyseria: Christoph Schrewe).

</doc>
<doc id="48375" url="https://pl.wikipedia.org/wiki?curid=48375" title="Bitwa pod Ajgospotamoj">
Bitwa pod Ajgospotamoj



</doc>
<doc id="48376" url="https://pl.wikipedia.org/wiki?curid=48376" title="Eryk Maendved">
Eryk Maendved



</doc>
<doc id="48377" url="https://pl.wikipedia.org/wiki?curid=48377" title="Broń sieczna">
Broń sieczna

Broń sieczna – broń biała służąca głównie do zadawania cięć, jej cechą charakterystyczną jest najczęściej zakrzywiona głownia (chociaż nie jest to regułą). Bronią sieczną często możliwe jest również zadawanie pchnięć, jednak jest to funkcja drugorzędna a niekiedy znacznie ograniczona bądź nie występująca (por. broń sieczno-kolna).
Pojęcie „broń sieczna” bywa często nadużywane jako zbiorcze określenie zróżnicowanych typów bocznej broni białej z głownią osadzoną w rękojeści (obejmując zarówno broń sieczną, kolną i sieczno-kolną). Jest to jednak terminologicznie niepoprawne.

</doc>
<doc id="48382" url="https://pl.wikipedia.org/wiki?curid=48382" title="Okręty projektu 1241">
Okręty projektu 1241

Okręty projektu 1241, typów Mołnia (w kodzie NATO: "Tarantul" i "Molnyia") i Mołnia-2 (w kodzie NATO: "Pauk") – seria małych okrętów, których koncepcja wywodzi się z prac prowadzonych w połowie lat siedemdziesiątych XX wieku, wodowanych dla Marynarki Wojennej Związku Socjalistycznych Republik Radzieckich i marynarek wojennych sojuszniczych państw Układu Warszawskiego. Wizja konstrukcyjna jednostki powstała w biurze projektowym CMBK Ałmaz i opierała się na dwóch wariantach: okrętu rakietowego oraz dozorowca pogranicza. Produkcja jednostek rozpoczęła się na przełomie lat siedemdziesiątych i osiemdziesiątych, a zakończono ją pod koniec pierwszej dekady XXI wieku. Podczas budowy kolejnych jednostek wprowadzano do projektu wiele modernizacji, toteż w ramach poszczególnych wariantów dodatkowo wyróżnia się zróżnicowane podtypy.
Korweta rakietowa projektu 1241R, typu Mołnia ("Tarantul I").
Jednostki te są pierwszymi z całego projektu. Ich powstanie wiązało się z potrzebą wzmocnienia lekkich uderzeniowych sił rakietowych Marynarki Wojennej ZSRR, złożonych w latach siedemdziesiątych z korwet projektu 1234 ("Nanuchka I" – 1234 i "Nanuchka III" – 1234.1) oraz kutrów rakietowych projektu 205 ("Osa I" – 205, 205A, 205K, 205E, 205ET, 205Cz oraz "Osa II" – 205M, 205MR, 205ER). Właśnie w celu zastąpienia tych ostatnich powstały małe korwety typu "Mołnia", które miały być odpowiednim nosicielem dla nowych rakiet przeciwokrętowych P21 i P22 Termit ("SS-N-2C Modified Styx") opracowanych w MKB Raduga. Rakiety P-21 naprowadzane są głowicą samonaprowadzającą się aktywnie (radiolokacyjną), natomiast P-22 głowicą samonaprowadzającą się pasywnie na podczerwień. Oba typy tych rakiet wywodzą się ze zmodyfikowanych pocisków rakietowych P-15 Termit ("SS-N-2A Styx") i P-15U Termit ("SS-N-2B Styx") stosowanych na kutrach projektu 205. Niektóre okręty projektów od 205 do 205Cz ("Osa I") zmodernizowano przez wyposażenie ich w rakiety P-21 i P-22 i takie warianty oznaczono od 205M do 205ER ("Osa II"). Jednostki projektu 1241 z pociskami P-21 i P-22 stały się dobrym uzupełnieniem dla okrętów projektu 1234, na których stosowano bardziej zaawansowane rakiety P-50 i P-120 Malachit ("SS-N-9 Siren"). Kilka jednostek prototypowego projektu 1241R ("r" od "rakietnyj" – rakietowy) zbudowano w 1979 dla Marynarki Wojennej ZSRR w Stoczni we Władywostoku, a od 1980 rozpoczęto w Stoczni Rzecznej w Rybińsku masową eksportową produkcję projektu oznaczonego jako 1241RE ("e" od "eksportnyj" – eksportowy). W więcej okrętów projektu 1241 zasiliły Marynarkę Wojenną ZSRR dopiero kolejne wcielenia tych jednostek.
Korwety 1241R uzbrojone są w dwie podwójne wyrzutnie rakiet P-21 i P-22, po jednej na każdej burcie. Rakiety te mają zasięg 80 km, a do celu zbliżają się z prędkością bliską 1 macha.
Dodatkowo na okrętach zainstalowano wyrzutnie rakiet przeciwlotniczych bliskiego zasięgu Strzała-2M ("SA-N-5 Grail"). Są to zmodernizowane przenośne pociski, będące na wyposażeniu oddziałów lądowych, naprowadzane na podczerwień i służące do strzelania do samolotów jedynie z tylnej półsfery. Nadają się one dla piechoty, ale ich przydatność na okrętach jest problematyczna, gdyż oprócz małego zasięgu (do ok. 4 km przy prędkości 1,5 macha), obiekt musi raczej oddalać się, co ma miejsce już po wykonaniu ataku.
O wiele skuteczniejszą bronią przeciwlotniczą jest uniwersalna armata morska AK-176M kalibru 76,2 mm o zasięgu 10 – 15 km, mogąca razić cele nawodne i powietrzne oddając do 130 strzałów na minutę, a także szybkostrzelne – do 5000 strzałów na minutę – działko AK-630M kalibru 30 mm (o zasięgu do 5 km), służące głównie do obrony przed pociskami przeciwokrętowymi.
Oczywiście na okrętach zamontowana jest bardzo duża liczba urządzeń radioelektronicznych w systemach m.in. wykrywania celów, kierowania i naprowadzania uzbrojenia, nawigacji oraz dowodzenia, łączności i obserwacji technicznej.
Omawiane jednostki mają 56,9 metra długości; 10,2 metra szerokości; zanurzenie całkowite wynosi 3,59 metra. Wyporność to 455 ton.
Kombinowana siłownia okrętowa w systemie COGAG pozwala na osiągnięcie prędkości maksymalnej 43 węzłów i zasięgu działania 2200 mil morskich przy prędkości ekonomicznej 14 węzłów.
Załogę stanowi 46 osób, a autonomiczność wynosi około 10 dób.
Polska Marynarka Wojenna wprowadziła do służby w latach 1983 – 1989 cztery okręty projektu 1241RE, służące w dywizjonie Okrętów Rakietowych 3 Flotylli Okrętów. W 2005 wycofano ze służby OORP "Górnik" i "Hutnik", a w 2013 OORP "Metalowiec" i "Rolnik".
Okręty projektu 1241R pływają pod banderami wojennymi m.in. Indii, Jemenu i Rumunii. Łącznie na świecie wcielono do służby około 30 jednostek tego typu.
Korweta rakietowa projektu 1241.1M, typu Mołnia ("Tarantul II").
W 1981, czyli w rok po rozpoczęciu budowy na eksport okrętów projektu 1241RE, stocznie w Leningradzie i Władywostoku przystąpiły do budowy nieco zmodernizowanych okrętów przeznaczonych do służby w ZSRR. Wariant oznaczony jako 1241.1M ("m" od "modernizowanyj" – modernizowany) pozostał niezmieniony pod względem rodzaju uzbrojenia i jego ilości, a nawet wymiarów i konstrukcji. Jedyną zmianą jest zastosowanie nowej stacji radiolokacyjnej oraz nieznaczne poprawienie pozostałych systemów wykrywania celów i kierowania uzbrojeniem. Na początku lat dziewięćdziesiątych prowadzono, m.in. do Bułgarii, niewielki eksport tych jednostek, oznaczonych tym razem jako 1241.1ME. W sumie zbudowano około 20 takich okrętów, z których część przebudowano na jednostki projektów 1241.7 i 1241T.
Korweta zwalczania okrętów podwodnych projektu 1241.2, typu Mołnia-2 ("Pauk I").
W oparciu o okręt rakietowy równolegle wypracowano koncepcję jednostki przeznaczonej do walki z okrętami podwodnymi i wdrożonej mniej więcej razem z "rakietowcami" 1241.1M. Skonstruowana była ona na zmodyfikowanym kadłubie i pokładówce wariantu rakietowego, przystosowanych do nowego rodzaju uzbrojenia, systemów oraz innego napędu. Okręty pierwszego podtypu Mołnia-2, budowane w Stoczni we Władywostoku miały być nową generacją jednostek dla służb granicznych KGB i zastąpić starsze, mniejsze kutry zwalczania okrętów podwodnych projektu 205P ("Stenka"), które to "notabene" były rozwinięciem kutrów rakietowych projektu 205.
Uzbrojenie torpedowe tych jednostek składa się z czterech pojedynczych wyrzutni (po dwie na każdej burcie) torped Typ-40 kalibru 400 mm o zasięgu 8 km i prędkości 40 węzłów. Broń przeciw okrętom podwodnym wzmocniono dwiema pięcioprowadnicowymi wyrzutniami niekierowanych rakietowych bomb głębinowych RBG-120 o zasięgu 1,2 km oraz dwiema zrzutniami grawitacyjnymi bomb głębinowych BB-1, po dwanaście na każdej zrzutni.
Na okrętach zainstalowano nową wyrzutnię dla pocisków przeciwlotniczych Strzała-3 ("SA-N-8 Gremlin") o zasięgu 6 km i prędkości 1,4 macha, które mimo że nowocześniejsze, pozostały naprowadzane jedynie na podczerwień, co czyni je mało skutecznymi w walce na morzu.
Artyleria pokładowa nadal pozostała dość silna, zwłaszcza w porównaniu z innymi okrętami tej klasy, i składa się z armaty AK-176M i działka AK-630M.
W stosunku do projektu 1241R wymieniono oczywiście wszystkie systemy kierowania głównym uzbrojeniem, ale w pozostałej elektronice nie wprowadzono znaczących zmian.
Wyporność korwet projektu 1241.2 wynosi 400 ton; długość 57,6 metra; szerokość 10,2; zanurzenie 3,1 metra.
Zmieniony napęd, w systemie CODAG gwarantuje prędkość 35 węzłów, zasięg 1600 mil morskich przy prędkości 14 węzłów.
Załogę stanowi 36 osób, a autonomiczność pozostała w granicach 10 dni.
Wszystkie okręty 1241.2 służyły początkowo jedynie w siłach morskich radzieckiego KGB, ale z biegiem czasu część z nich znalazła się m.in. na Ukrainie i w Bułgarii.
Korweta rakietowa projektu 1241.1MP, typu Mołnia ("Tarantul III").
Na początku lat osiemdziesiątych do uzbrojenia Marynarki Wojennej ZSRR wprowadzono nową, opracowaną w biurze konstrukcyjnym MKB Raduga, bardzo skuteczną i szybką rakietę przeciwokrętową P-80 Żubr ("SS-N-22 Sunburn"). Początkowo zaczęto ją montować na niszczycielach rakietowych projektów 956 i 956A typu Sarych ("Sovremennyj") oraz projektu 1155.1 typu Fregat ("Udaloy II"). Równolegle planowano wyposażyć w nią lekkie siły uderzeniowe. Wypracowano w tym celu koncepcję korwety rakietowej – katamaranu projektu 1239 typu Siwucz ("Dergach" lub "Bora"), mającej przenosić osiem takich rakiet. Jednak w związku z tym, że ów projekt był w fazie rozwoju i do jego wdrożenia potrzeba było stosunkowo dużo czasu, wyposażono w rakiety P-80 okręty typu Mołnia, oznaczone w tej wersji 1241.1MP. Budową zajęły się stocznie w Leningradzie, Władywostoku i Kołpinie. Gruntownie przebudowano nadbudówkę, ze względu na nowy rodzaju uzbrojenia i systemy naprowadzania i kierowania. Dodatkowo zmieniono napęd na podobny do zastosowanego na jednostkach typu Mołnia-2. Pierwsze okręty tego podprojektu weszły do służby w połowie lat osiemdziesiątych.
Rakiety P-80 na okrętach projektu 1241.1MP usytuowane są podobnie jak w przypadku pocisków P-21 i P-22 na jednostkach 1241R – w dwóch dwuwyrzutniowych zespołach (jeden na każdej z burt). Pociski rakietowe Żubr to ciężkie i duże rakiety – pociski manewrujące, których zasięg wynosi 250 km przy prędkości 3 macha.
Wyrzutnię rakiet przeciwlotniczych zamieniono z zastosowanej na korwetach rakietowych projektów 1241R i 1241.1M, dla rakiet Strzała-2M na taką, w jaką wyposażono korwety zwalczania okrętów podwodnych projektu 1241.2, czyli dla pocisków rakietowych Strzała-3.
Jako uzbrojenie artyleryjskie pozostało w składzie: armata AK-176M i dwa działka AK-630M.
Całkowicie zmieniono systemy związane z zastosowaniem nowego rodzaju rakiet oraz inne wyposażenie elektroniczne, zastosowano również nową stację naprowadzania dla artylerii pokładowej.
Wymiary kadłuba nie zmieniły się w stosunku do wariantu 1241R i wynoszą 56,9 metra długości oraz 10,2 metra szerokości, ale przez zastosowanie cięższych rakiet wyporność wzrosła do 495 ton, a zanurzenie do 4,36 metra.
Zastosowany układ siłowni okrętowej, podobnej jak w projekcie 1241.2 (w systemie CODAG) spowodował zmniejszenie prędkości do 38 węzłów, a zasięg spadł do 1600 mil morskich przy prędkości 13 węzłów.
Liczba załogi to 46 osób, a autonomiczność ok. 10 dni.
Większość okrętów projektu 1241.1MP posiadają Rosja i Indie, które to mają licencję na ich produkcję.
Korweta zwalczania okrętów podwodnych projektu 1241PE, typu Mołnia-2 ("Pauk II").
Gruntownej przebudowy doczekał się także wariant zwalczania okrętów podwodnych, na którym podobnie jak w przypadku jednostek 1241MP wymieniono na nowszy główny rodzaj uzbrojenia. Zmodernizowano także systemy wykrywania celów i naprowadzania uzbrojenia dla broni podwodnej i artylerii pokładowej. Wiązało się to ze pewną zmianą w kształcie nadbudówki, która stała się połączeniem konstrukcji z projektów 1241.2 i 1241.1MP. Budowy tak unowocześnionego projektu okrętu przeciwpodwodnego podjęła się stocznia we Władywostoku na przełomie lat osiemdziesiątych i dziewięćdziesiątych.
W drugim wcieleniu jednostki typu Mołnia-2 wymieniono wyrzutnie torpedowe na mogące przenosić torpedy 533 mm. Ich uzbrojeniem stały się torpedy SET-65E o prędkości 40 węzłów, mogące atakować zanurzone w toni okręty podwodne znajdujące się w promieniu 8 mil morskich od okrętu. Są one cięższe i większe od wcześniej stosowanych, w związku z tym zgrupowano je w dwa podwójne zespoły, po jeden na każdej z burt. Pozostawiono na tych korwetach dwie wyrzutnie rakietowych bomb głębinowych RGB-120, ale zdjęto zrzutnie starych i mało skutecznych grawitacyjnych bomb głębinowych.
Do obrony przeciwlotniczej zastosowano ponownie mało skuteczne pociski rakietowe, ale nawet nie Strzała-3 tylko Strzała-2M.
Uzbrojenie artyleryjskie pozostało bez zmian zyskało tylko nową stacje radiolokacyjną, podobną do zastosowanej pierwszy raz na okrętach projektu 1241MP.
W projekcie 1241P ("p" od "protiwołodoczynyj" – przeciwpodwodny) zastosowano wiele nowych urządzeń radioelektronicznych, których nie posiadał pierwszy projekt takiego okrętu oznaczony 1241.2.
W nieznaczny sposób zmieniły się wymiary w stosunku do innych projektów rodziny 1241 i tak: długość wyniosła równe 56 metrów, szerokość pozostała 10,2 metra, a zanurzenie osiągnęło 3,3 metra. Okręty te wypierają 440 ton wody.
Pomimo zastosowania napędu w systemie CODAG, podobnego jak w przypadku projektów 1241MP i 1241.2 zmieniły się dość mocno osiągi okrętów. Prędkość zmalała do ok. 30 węzłów, ale bardzo wzrósł zasięg, nawet do 2400 mil morskich przy ekonomicznych 14 węzłach.
Załogę tych jednostek stanowią 32 osoby, a autonomiczność podobnie jak na wcześniejszych okrętach sięga ok. 10 dób.
Korwety zwalczania okrętów podwodnych projektu 1241P zbudowane zostały m.in. dla Rosji, Indii i Ukrainy. Liczba powstałych okrętów tego projektu wynosi około 20-30.
Korweta rakietowa projektu 1241.7, typu Mołnia ("Tarantul IV")..
Korweta projektu 1241.7 jest zmienioną wersją projektu 1241.1M, w której uzbrojenie przeciwlotnicze zamieniono na rakietowo-artyleryjski zestaw przeciwlotniczy Kortik ("CADS-N-1"), składający się z dwóch działek szybkostrzelnych AK-630M oraz dwóch poczwórnych wyrzutni rakiet 9M311 ("SA-N-11 Grison"). Rakiety mają zasięg do 10 km przy prędkości 3 machów, a armaty uzyskują osiągi zbliżone do standardowej wersji. Zestaw Kortik skonsolidowany jest w jednej armato-wyrzutni i naprowadzany na cel bardzo skutecznym radiolokatorem, a kierowanie strzelaniem koordynuje system półautomatyczny. Oprócz zastosowania tego zestawu przeciwlotniczego wszystkie pozostałe parametry okrętu pozostały takie jak na jednostkach projektu 1241.1M, których część już przebudowano w rosyjskich stoczniach morskich do standardu 1241.7. Niektóre z jednostek 1241.7 zmodernizowano do projektu 1241T.
Korwety rakietowe projektów 1241.8, 1241T i 1242.1, typu Mołnia ("Molniya")..
Okręty tych projektów są to jednostki pływające, które powstały na podstawie prototypowych wariantów całej rodziny 1241. Mają podobne do nich charakterystyki techniczne, a jedyną i zarazem bardzo istotną modernizacją jest wymiana uzbrojenia rakietowego. Wydaje się, że na najlepszej konstrukcji ze wszystkich tych okrętów zastosowano najlepsze możliwe uzbrojenie.
Korwety projektu 1241.8 rozwinęły się w wyniku powstania nowej rosyjskiej rakiety przeciwokrętowej Uran ("SS-N-25 Switchblade"), bardzo podobnej do amerykańskiego pocisku AGM-84 Harpoon. Początkowo miała ona wchodzić w skład uzbrojenia planowanych dla marynarek wojennych Układu Warszawskiego korwet rakietowo-artyleryjskich projektu 151, typu Sassnitz ("Sassnitz"), ale po zakończeniu zimnej wojny na przełomie lat osiemdziesiątych i dziewięćdziesiątych Rosjanie z oczywistych względów porzucili tę koncepcję. Postanowiono wyposażyć w rakiety Uran, prawie nie zmieniając wcześniejszych wariantów, korwety rakietowe projektów 1234 ("Nanuchka IV" – 1234.7) i 1241.8. Okręty projektu 1241.8 powstały z projektu 1241.1M w prawie całkowicie niezmienionej formie. Uzbrojenie rakietowe ustanowiły cztery poczwórne wyrzutnie rakiet Uran i dwunastoprowadnicowa wyrzutnia rakiet przeciwlotniczych Igła-M ("SA-N-10 Grouse"). Podobnie zmodyfikowane okręty, ale mające osiem a nie szesnaście rakiet to numer 1241T, który powstał z będącej już w służbie części okrętów projektu 1241.1M (pozostawiono na nich zestaw przeciwlotniczy Kortik). Natomiast na jednostkach pływających oznaczonych jako 1242.1 różnica polega na posiadaniu podwójnych wyrzutni dla rakiet przeciwokrętowch typu P-80 Żubr, zamiast poczwórnych zestawów rakiet Uran.
Rakiety przeciwokrętowe Uran, opracowane w ośrodku MKB Zwiezda i zwane czasami Harpoonski – od podobieństwa do amerykańskich pocisków, mają zasięg 130 km i prędkość 1 macha. Natomiast naprowadzane na podczerwień tak jak seria Strzała, nieodpowiednie na morzu rakietowe pociski przeciwlotnicze typu Igła-M przy zasięgu do 5,5 km osiągają prędkość 2 machów.
Wszystkie te okręty oprócz tego, że mają nowocześniejsze uzbrojenie rakietowe i jego systemy, w stosunku do korwet rakietowych wyposażonych w pociski P-21 i P-22 nie różnią się wieloma parametrami, a jeśli już to zmiany są bardzo nieznaczne.
Jednostki tych typów były najdłużej produkowane (jako ostatnie z rodziny Mołnia), a do ich standardu dostosowuje się ciągle kolejne starsze okręty. Okręty projektów 1241.8, 1241T i 1242.1 mają w swym składzie siły morskie Rosji, Indii i Wietnamu.

</doc>
<doc id="48384" url="https://pl.wikipedia.org/wiki?curid=48384" title="Społeczność darów">
Społeczność darów



</doc>
<doc id="48385" url="https://pl.wikipedia.org/wiki?curid=48385" title="Kultura darów">
Kultura darów

Kultura darów (także: społeczność darów, wspólnota darów, kultura prezentu, ekonomia darów) – termin antropologiczny określający społeczność, w której status społeczny i relacje zależności między uczestnikami tworzone są w oparciu o bezinteresowną wymianę dóbr. Innymi słowy kultura darów to kultura, w której uczestnicy przekazują dobra posiadające wartość na poczet kształtowania dobrobytu swojej społeczności.
Dary zwykło się traktować jako formę wymiany, charakterystyczną dla społeczeństw prymitywnych. Problematyką tą zajmowali się więc przede wszystkim antropolodzy. W ostatnich dziesięcioleciach dar i wspólnoty darów stały się także przedmiotem zainteresowania ekonomii.
Przykłady kultur darów.
Pionierem badań w tym obszarze był Bronisław Malinowski, który w 1922 r. w pracy pt. "Argonauci Zachodniego Pacyfiku" opisał rytuał Kula, będący przykładem kultury daru funkcjonującej w obrębie archipelagu Wysp Trobriandzkich. Pierwsze zapiski o funkcjonowaniu tego typu kultury dotyczą społeczności tubylczych Amerykanów na północno-zachodnim wybrzeżu Pacyfiku (indiańska ceremonia, zwana "potlacz"). Przywódcy rozdawali tam duże ilości nietrwałych dóbr swoim podwładnym i następcom. Idea "kultury darów" jest także ważnym czynnikiem w chińskich więziach społecznych. Chińczycy wymieniają podarunki celem ich wzmocnienia.
Przykładem kultury darów jest tradycja badań naukowych. Naukowiec tworzy dokumentację swoich badań i oddaje ją innym naukowcom przy pomocy publikacji w pismach i wystąpień na konferencjach. Inni naukowcy swobodnie odnoszą się w swojej pracy do badań poprzedników. Im więcej razy prace jakiegoś naukowca są cytowane przez innych, tym większy ma on prestiż i autorytet w oczach społeczności, co przekłada się na zwiększone prawdopodobieństwo otrzymania dotacji (grantów) na badania i lepszego stanowiska. Poza tym wszyscy naukowcy korzystają z powiększającej się bazy wiedzy.
Tam, gdzie cennym dobrem jest informacja, mamy do czynienia ze szczególną stosownością kultury darów, np. w przypadku, gdy jakaś część informacji może być niezliczoną ilość razy kopiowana i przekazywana w zamian za nic. Według Manuela Castellsa kultura darów rozwija się współcześnie na nowo w społeczeństwach informacyjnych, m.in. dzięki ruchowi na rzecz wolnego oprogramowania, gdzie programiści udostępniają kod źródłowy, aby każdy mógł go modyfikować i ulepszać. Zyskują w ten sposób prestiż i poważanie, a cała społeczność czerpie korzyści z ulepszonego oprogramowania.
Anarchizm komunistyczny także posługuje się taką kulturą, ponieważ nie istnieje w nim pojęcie pieniądza czy rynku. Produkty są oddawane i rozprowadzane bez przeszkód. Kultury darów mogą współistnieć z gospodarką planową, gospodarkami rynkowymi oraz gospodarkami barterowymi.
Refleksja nad zwyczajem potlaczu i kulturą darów była przyczynkiem do przedstawienia „ogólnej teorii ekonomii” przez francuskiego pisarza i filozofa Georges’a Bataille’a. Pierwszy rozdział jego publikacji "Część przeklęta" przedstawia teorię ogólnej ekonomii. Bataille przytacza przykłady funkcjonowania takiej ekonomii: ofiary w społeczności azteckiej, instytucje zakonne lamaizmu (tybetańskiej odmiany buddyzmu), Plan Marshalla. W drugim i trzecim rozdziale rozszerza swoją teorię na erotyzm i suwerenność.

</doc>
<doc id="48386" url="https://pl.wikipedia.org/wiki?curid=48386" title="Wspólnota darów">
Wspólnota darów



</doc>
<doc id="48387" url="https://pl.wikipedia.org/wiki?curid=48387" title="Babi Kamień">
Babi Kamień

Babi Kamień niem. "Hexenstein" (670 m n.p.m.) – wzniesienie w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone jest w północno-zachodniej części Gór Sowich, około 2,9 km na północ od centrum miejscowości Walim.
Rozległe wypiętrzone wzniesienie, w postaci małego grzbietu z wyrównaną linią szczytową o dość stromych zboczach północno-wschodnim opadającym do doliny Michałkowskiego Potoku i południowo-zachodnim opadającym do doliny Walimki. Wyrasta między Działem Jawornickim po południowo-zachodniej stronie a Dział Michałkowskim po północno-wschodniej stronie, w środkowej części długiego bocznego grzbietu Gór Sowich ciągnącego się w kierunku północno-zachodnim od Przełęczy Walimskiej. Wznosi się w niewielkiej odległości od wzniesienia Jasia, położonego po południowo-wschodniej stronie, od którego oddzielone jest Zajęczym Rowem. Wzniesienie wyraźnie wydzielają doliny potoków: Młynówki od północnego wschodu i Walimki, od południowego zachodu, prawych dopływów Bystrzycy.
Wzniesienie zbudowane jest z prekambryjskich gnejsów biotytowych i granitów z pegmatytami, które w kilku miejscach występują na powierzchnię w postaci niekształtnych skałek i wychodni oraz usypisk skalnych. Zbocza wzniesienia pokrywa warstwa młodszych osadów z okresu zlodowaceń plejstoceńskich. Na wierzchołku wzniesienia wyrasta okazała gnejsowa skała o tej samej nazwie, co szczyt. Poniżej szczytu na stromym południowym zboczu położona jest okazała skałka "Sępik", oraz liczne usypiska skalne. Skałki "Babi Kamień" i "Sępik" stanowią pomniki przyrody nieożywionej. U północno-zachodniego podnóża wzniesienia nad rzeką Bystrzycą ciągnie się szereg okazałych, szczególnie atrakcyjnych skał. Wzniesienie od północnej strony góruje nad miejscowością Sędzimierz. Podnóża wzniesienia prawie ze wszystkich stron zajmują długie, luźno zabudowane wsie łańcuchowe. Na grzbiecie południowo-wschodnim od strony Przełęczy Walimskiej wznoszą się nieliczne zabudowania i przysiółków Domachowa i Toszowic.
Wierzchołek wzniesienie oraz kraniec północnego grzbietu, porastają lasy świerkowe i mieszane z przewagą buka. Rozległe partie grzbietu i zboczy zajmują nieużytki, łąki i pastwiska, na których rosnące ciągi drzew i kępy krzaków wyznaczają dawne miedze i polne drogi. Południowo-zachodnim podnóżem równolegle do Walimki prowadzi droga wojewódzka 383. Położenie wzniesienia, kształt i wyraźna rozciągnięta część szczytowa z niewyraźnie podkreślonym wierzchołkiem, czynią wzniesienie rozpoznawalnym w terenie.

</doc>
<doc id="48389" url="https://pl.wikipedia.org/wiki?curid=48389" title="Kultura hakerów">
Kultura hakerów



</doc>
<doc id="48392" url="https://pl.wikipedia.org/wiki?curid=48392" title="Kenneth Arrow">
Kenneth Arrow

Kenneth Joseph Arrow (ur. 23 sierpnia 1921 w Nowym Jorku, zm. 21 lutego 2017 w Palo Alto) – amerykański ekonomista, laureat nagrody Banku Szwecji im. Alfreda Nobla w dziedzinie ekonomii w 1972 roku.
Życiorys.
Studiował na Uniwersytecie Columbia (Nowy Jork), gdzie w 1941 uzyskał magisterium a w 1951 obronił doktorat. Lata 1946–1949 spędził na uniwersytecie, jednocześnie prowadząc badania w ramach prac Komisji Cowlesa. Od 1949 pracował na Uniwersytecie Stanforda (z wyjątkiem okresu 1968–1979, gdy wykładał na Harvardzie).
Jego najważniejsze zasługi to sformułowanie twierdzenia niemożności (znanego także jako paradoks lub twierdzenie Arrowa) i formalizacja, wspólnie z Gerardem Debreu, teorii równowagi ogólnej (dowód na istnienie równowagi ogólnej dla statycznego modelu konkurencji doskonałej). Przyczynił się do rozwoju teorii wyboru społecznego i ekonomii dobrobytu. Jego rozważania nad problematyką asymetrii informacji stanowiły istotny wkład do ekonomii ubezpieczeń (zajmuje się m.in. tematyką pokusy nadużycia). Już na emeryturze zaczął się zajmować ekonomią ekologiczną, jest współautorem słynnego artykułu "Economic Growth, Carrying Capacity, and the Environment", opublikowanego w renomowanym czasopiśmie Science, w którym grupa ekonomistów i ekologów zwróciła uwagę na granice wzrostu gospodarczego wynikające z ograniczonych możliwości ekosystemów do regeneracji.

</doc>
<doc id="48393" url="https://pl.wikipedia.org/wiki?curid=48393" title="Rdzenni Amerykanie">
Rdzenni Amerykanie



</doc>
<doc id="48394" url="https://pl.wikipedia.org/wiki?curid=48394" title="Twierdzenie Arrowa">
Twierdzenie Arrowa

Twierdzenie Arrowa (o niemożności) – sformułowane w 1951 roku przez ekonomistę Kennetha Arrowa.
Wykazał on, że, po przyjęciu pewnych założeń co do oczekiwanej racjonalności decyzji grupowych, skonstruowanie satysfakcjonującej (spełniającej te założenia) metody podejmowania grupowych decyzji jest niemożliwe.
Teza.
Twierdzenie mówi, że jeśli jest przynajmniej dwóch głosujących i przynajmniej trzy możliwości, nie da się zbudować takiej metody podejmowania decyzji, która spełniałaby powyższe kryteria.
Zastosowania.
Większość systemów podejmowania decyzji w dość rażący sposób łamie niektóre z powyższych założeń. Istnieją jednak systemy (takie jak system Condorceta), które lekko osłabiają jedynie niektóre z założeń, zwykle założenie niezależności nieistotnych alternatyw.
Twierdzenie to ma istotne implikacje dla teorii demokracji, podkreśla bowiem rolę instytucji w procesie podejmowania decyzji i kwestionuje (podobnie jak np. Paradoks Condorceta) potoczne przekonanie o "demokratyczności" decyzji podejmowanych metodą głosowania.
Modyfikacje.
Alexeev i Mixon udowodnili zbliżone twierdzenie dotyczące gerrymanderingu. Pokazali oni, że nie istnieje podział na dystrykty, który spełniałby trzy kryteria:

</doc>
<doc id="48401" url="https://pl.wikipedia.org/wiki?curid=48401" title="Potlatch">
Potlatch



</doc>
<doc id="48405" url="https://pl.wikipedia.org/wiki?curid=48405" title="ROW Rybnik (żużel)">
ROW Rybnik (żużel)

KS ROW Rybnik – polski klub żużlowy z Rybnika. 12-krotny drużynowy mistrz Polski.
Przed wojną i w pierwszych latach po wojnie funkcjonował jako „Rybnicki Klub Motocyklowy”. W 1948 roku jego działalność przejęło Zrzeszenie „Budowlani”, natomiast w 1951 roku KS „RYF”, jednak całością spraw sportowych, w związku z reorganizacją polskiego sportu, kierowało Zrzeszenie „Górnik”, pod którą to nazwą funkcjonował, początkowo, w czasie ich istnienia, jako centralna sekcja żużlowa Zrzeszenia, i przy której to nazwie pozostał również po „odwilży”, niemniej w połowie lat 60. został jedną z sekcji nowo powstałego KS „ROW”.
W rozgrywkach ligowych brał udział w latach 1948–1993. W sezonie 1994 do rozgrywek przystąpił Rybnicki Klub Motorowy.
Historia.
W 1932 roku powstał Rybnicki Klub Motocyklowy. Po II wojnie światowej, w 1946 r. klub wznowił działalność. Dwa lata później działalność RKM przejęło Zrzeszenie "Budowlani". W tym samym roku odbyła się pierwsza edycja drużynowych mistrzostw Polski na żużlu. Rybnicka drużyna zajęła w eliminacjach 11. miejsce. Rybniczanie wystartowali więc na drugoligowym froncie, gdzie uplasowali się na drugim miejscu, które dało im awans do I ligi. W 1950 r. zawodnicy z Rybnika zajmując drugie miejsce w ligowej tabeli wywalczyli pierwszy medal DMP dla klubu.
W roku 1951 działalność sekcji przejął Klub Sportowy "RYF". Całością spraw sportowych kierowało Zrzeszenie "Górnik". Po sezonie 1954 Górnik opuścił I ligę, jednak już w następnych rozgrywkach wywalczył do niej awans. W 1956 roku drużyna zdobywa pierwszy tytuł drużynowego mistrza Polski. W dwóch następnych sezonach Górnik ponownie okazuje się najlepszy w kraju. Kolejne tytuły DMP zawodnicy z Rybnika zdobywają w latach 1962-1968, całkowicie dominując rozgrywki ligowe w Polsce. W międzyczasie, w 1964 roku nastąpiło połączenie Górnika Rybnik z Górnikiem Chwałowice, w wyniku czego nowy klub przyjął nazwę Klub Sportowy ROW Rybnik. Rybnicki ROW (Rybnicki Okręg Węglowy) zdobywa drużynowe mistrzostwo Polski jeszcze w 1970 i 1972 roku.
W 1993 roku KS ROW Rybnik zakończył działalność. Od 1994 roku w lidze startował Rybnicki Klub Motorowy.
Osiągnięcia.
Krajowe.
Mistrzostwa Polski.
Drużynowe mistrzostwa Polski
Młodzieżowe drużynowe mistrzostwa Polski
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Puchar Polskiego Związku Motorowego
Indywidualny Puchar Polski
Złoty Kask
Srebrny Kask
Brązowy Kask
Międzynarodowe.
Mistrzostwa świata.
Drużynowe mistrzostwa świata
Mistrzostwa świata par
Indywidualne mistrzostwa świata

</doc>
<doc id="48414" url="https://pl.wikipedia.org/wiki?curid=48414" title="Adam Boniecki (ksiądz)">
Adam Boniecki (ksiądz)

Adam Edward Boniecki (ur. 25 lipca 1934 w Warszawie) – polski prezbiter rzymskokatolicki i publicysta, generał zakonu marianów w latach 1993–1999, w latach 1999–2011 redaktor naczelny „Tygodnika Powszechnego”.
Życiorys.
Brat dziennikarza i publicysty Tadeusza Fredro-Bonieckiego. Jest spokrewniony z Andrzejem Wielowieyskim. Brat jego pradziada, Adam, był heraldykiem. Od 1945 roku uczęszczał do szkoły z internatem prowadzonej przez Zgromadzenie Księży Marianów w zespole klasztornym kamedułów na warszawskich Bielanach, a następnie do Liceum Ogólnokształcącego im. Tadeusza Reytana; maturę uzyskał w Szkole Ogólnokształcącej Stopnia Podstawowego i Licealnego nr 27 przy ul. Drewnianej w Warszawie.
W wieku 18 lat wstąpił do Zgromadzenia Księży Marianów (w roku 1993 został przełożonym generalnym Zgromadzenia). Po ukończeniu studiów filozoficzno-teologicznych w Wyższym Seminarium Duchownym we Włocławku, 11 czerwca 1960 otrzymał z rąk bpa Antoniego Pawłowskiego święcenia kapłańskie w tamtejszej bazylice katedralnej. 
W latach 1961–1964 studiował filozofię na Katolickim Uniwersytecie Lubelskim. Studiował też w Paryskim Instytucie Katolickim (1973–1974). Był m.in. katechetą licealnym w Grudziądzu, współpracował z duszpasterstwem akademickim na KUL-u i w kościele św. Anny w Krakowie.
Od 1964 związany z Tygodnikiem Powszechnym. W 1979 na życzenie Jana Pawła II przygotowywał polskie wydanie dziennika "L’Osservatore Romano" i został redaktorem naczelnym pisma (1979–1991). Po powrocie do Tygodnika Powszechnego w 1991 został jego asystentem kościelnym, a po śmierci Jerzego Turowicza (1999) redaktorem naczelnym pisma. Od 2001 przewodniczy kapitule nagrody im. księdza Józefa Tischnera. Od września 2007 współpracował ze stacją Religia.tv należącą do grupy ITI, gdzie był m.in. jednym z prowadzących program „Rozmównica”.
Od 1999 do 2011 roku mieszkał przy parafii św. Floriana w Krakowie. Od 14 lipca 2011 mieszka we wspólnocie Księży Marianów na osiedlu Stegny w Warszawie.
W listopadzie 2011 otrzymał od prowincjała ks. Naumowicza nakaz ograniczenia wystąpień publicznych do Tygodnika Powszechnego. Decyzja zapadła niedługo po skierowaniu do niego listu przez biskupa włocławskiego Wiesława Meringa, który zarzucił mu popieranie Adama „Nergala” Darskiego i wypowiedzi „szerzące zamęt w umysłach wiernych”. Zakaz spotkał się zarówno z protestami, jak i głosami poparcia różnych środowisk katolickich. Ks. Boniecki zaprzestał wypowiedzi dla mediów, pozostał natomiast aktywny publicznie, m.in. uczestniczył w spotkaniach autorskich i różnego rodzaju konferencjach. 29 lipca 2017 roku decyzją prowincjała zakonu marianów, ks. Tomasza Nowaczka, nałożony na niego zakaz wypowiedzi w mediach został cofnięty. 17 listopada 2017 prowincjał zakonu marianów znowu zakazał duchownemu publicznych wypowiedzi, ograniczając je tylko do Tygodnika Powszechnego. W komunikacie wydanym przez kurię księży marianów napisano, że jego niektóre wypowiedzi są całkowicie sprzeczne z nauczaniem moralnym Kościoła.
19 lutego 2018 r. Senat Uniwersytetu Łódzkiego zdecydował o przyznaniu księdzu Adamowi Bonieckiemu tytułu doktora honoris causa. Uroczystość wręczenia doktoratu honoris causa UŁ księdzu Adamowi Bonieckiemu odbyła się 12 kwietnia 2018 r. w budynku Wydziału Filologicznego UŁ. Promotorem doktoratu była prof. zw. dr hab. Barbara Bogołębska. Recenzentami byli prof. Maria Libiszowska-Żółtkowska z Uniwersytetu Warszawskiego, prof. Grażyna Habrajska z Uniwersytetu Łódzkiego oraz ks. prof. Andrzej Perzyński z Uniwersytetu Kardynała Stefana Wyszyńskiego. Jest członkiem Komitetu Wspierania Muzeum Historii Żydów Polskich Polin w Warszawie. 
19 marca 2022 został wybrany członkiem honorowym Polskiej Akademii Umiejętności.

</doc>
<doc id="48417" url="https://pl.wikipedia.org/wiki?curid=48417" title="Drużynowe mistrzostwa Polski na żużlu">
Drużynowe mistrzostwa Polski na żużlu

Drużynowe mistrzostwa Polski na żużlu – polskie rozgrywki ligowe w sporcie żużlowym, rozgrywane na torach klasycznych, pod patronatem Głównej Komisji Sportu Żużlowego (części Polskiego Związku Motorowego). Pierwsze zawody ligowe odbyły się w 1948 roku. Od tamtego czasu system rozgrywek ulegał wielokrotnym zmianom.
Obecnie najwyższa klasa rozgrywkowa – Ekstraliga (do 1999 roku – I liga) – przekształcona została z ligi klubów-stowarzyszeń w profesjonalną ligę opartą na sportowych spółkach akcyjnych. Pierwotnie zarządzana przez Polski Związek Motorowy (w latach 1948–2006). Obecnie ligą zarządza powołana w czerwcu 2006 spółka Ekstraliga Żużlowa. Od sezonu 2017 rozgrywki I ligi żużlowej noszą również nazwę 1. Liga Żużlowa, natomiast II ligi – 2. Liga Żużlowa. Obie najniższe klasy rozgrywkowe są zarządzane przez Polski Związek Motorowy.
Zasady.
Rozgrywki podzielone są na trzy ligi. Najwyższą ligą jest Ekstraliga, niższe ligi to I liga i II liga. Mecze w pierwszej części sezonu, nazywanej fazą zasadniczą, rozgrywa się systemem „każdy z każdym”, raz na własnym torze, drugi raz na wyjeździe. Kolejną jest faza finałowa, po której ustala się ostateczną kolejność drużyn. Za zwycięstwo drużynie przyznaje się 2 punkty w tabeli, za remis – 1. Ponadto od 2005 roku przyznaje się dodatkowy punkt za lepszy bilans punktów w dwumeczu.
Ostatnie zespoły w końcowej tabeli Ekstraligi i I Ligi zostają zdegradowane do niższych lig, a przedostatnie biorą udział w meczach barażowych z drugimi zespołami odpowiednio I i II ligi. Pierwsze zespoły I i II ligi awansują do wyższych lig. Z kolei pierwszy zespół Ekstraligi uzyskuje tytuł Drużynowego Mistrza Polski.
Mecz ligowy składa się z 15 wyścigów, zwanych biegami. W każdym biegu uczestniczy czterech zawodników, po dwóch z jednej drużyny. Zawodnicy gospodarzy przez cały mecz startują w kaskach czerwonych i niebieskich, a zawodnicy gości w białych i żółtych. Wykonują oni cztery okrążenia ze wspólnego startu. Zwycięzca otrzymuje 3 punkty, drugi zawodnik 2, trzeci 1 pkt, a zawodnik, który biegu nie ukończy lub dotrze na metę ostatni, pozostaje bez punktu. Punkty wszystkich zawodników danej drużyny trafiają na wspólne konto. Składy pierwszych trzynastu biegów są ustalane na podstawie specjalnej tabeli biegowej. Czternasty i piętnasty bieg są nominowane – obsady tych wyścigów ustalają i przekazują po zakończeniu trzynastego biegu sędziemu zawodów uprawnione do tego osoby: trenerzy lub kierownicy drużyn. Ponadto gdy zespół przegrywa co najmniej sześcioma punktami może skorzystać z rezerwy taktycznej, to znaczy może zmienić zawodnika w którymś biegu. W latach 2007–2009 (w Ekstralidze do 2008 roku) zespół przegrywający przynajmniej dziesięcioma punktami mógł raz w meczu skorzystać ze złotej rezerwy taktycznej, tzw. jokera (którego punkty były liczone podwójnie), jednak już w następnym sezonie wycofano się z pomysłu wprowadzania złotej rezerwy.
Od sezonu 2006 w drużynach ligowych (oraz na inne zawody, m.in. MPPK, MDMP) występować mogą zawodnicy obcokrajowi bez dotychczasowych ograniczeń, na identycznych zasadach jak zawodnicy krajowi. Zakaz zatrudniania zawodników z cyklu Grand Prix w niższych ligach zniesiono od 2007. Wcześniej obcokrajowcy startować mogli tylko w meczach ligowych, jeden lub dwóch w drużynie (w zależności od szczegółowych zasad w danym roku). Nie mogli pełnić roli zawodnika młodzieżowego, a liczba zakontraktowanych obcokrajowców była ściśle ograniczona. Od sezonu 2011 w Ekstralidze, a w niższych ligach od 2012 zawodnicy zagraniczni nie mogą jeździć na pozycjach juniorskich.
W składzie drużyny znajduje się siedmiu zawodników oraz jeden rezerwowy (rolę tę może pełnić jedynie zawodnik do 23 lat). W składzie każdej drużyny musi znajdować się minimum czterech żużlowców narodowości polskiej, w tym dwóch zawodników młodzieżowych tj. zawodników do lat 21 (Od sezonu 2022 W 2. lidze jednym z młodzieżowców może być zawodnik zagraniczny). Ponadto w sezonie 2021 wprowadzono przepis o obowiązku posiadania na pozycjach seniorskich minimum jednego zawodnika do lat 24. Po roku wycofano tę zasadę dla klubów 2. Ligi.
Zespoły.
Na przestrzeni lat liczba zespołów i miasta ich pochodzenia zmieniały się nieznacznie. Najwięcej zespołów występowało w lidze w jej początkach, gdy nie było jeszcze konieczne np. posiadanie bandy na torze oraz dozwolone były starty na zwykłych motocyklach drogowych (a początkowo, z przyczyn finansowych, specjalnych motocykli w ogóle w Polsce nie było).
W sezonie 2022 w trzech ligach startują 23 zespoły: 8 w Ekstralidze, 8 w I lidze oraz 7 w II lidze. W niższych klasach rozgrywkowych na specjalnych zasadach startują dwa zespoły zagraniczne: w I lidze niemiecki Trans MF Landshut Devils, w II lidze zaś łotewski Lokomotīve Dyneburg.
Od 2005 roku kluby występujące w Ekstralidze spełniać muszą warunki licencyjne dotyczące infrastruktury oraz płynności finansowej, które weryfikuje Komisja Licencyjna PZM. Stadiony muszą posiadać co najmniej 2000 miejsc siedzących, zadaszoną trybunę honorową, sztuczne oświetlenie oraz bandę powietrzną wokół toru, zwiększającą bezpieczeństwo zawodników. Ponadto kluby muszą wykazywać brak zadłużeń wobec PZM, zawodników, ZUS-u i urzędu skarbowego oraz prowadzić coroczny audyt wewnętrzny. Niespełnienie warunków przez klub ekstraligowy grozi degradacją, co dotychczas nastąpiło raz – w 2006 roku Wybrzeżu Gdańsk odmówiono przyznania licencji i zdegradowano do I ligi.
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="48421" url="https://pl.wikipedia.org/wiki?curid=48421" title="Jerzy Turowicz">
Jerzy Turowicz

Jerzy Turowicz (ur. 10 grudnia 1912 w Krakowie, zm. 27 stycznia 1999 tamże) – polski dziennikarz i publicysta, redaktor naczelny „Tygodnika Powszechnego” (1945–1953 i 1956–1999), wiceprezes Ogólnopolskiego Klubu Postępowej Inteligencji Katolickiej, kawaler Orderu Orła Białego.
Życiorys.
Młodość i wykształcenie.
Urodził się jako czwarte dziecko Augusta Turowicza, sędziego, radcy prawnego, działacza Akcji Katolickiej oraz Klotyldy z domu Turnau. W 1930 ukończył III Gimnazjum im. Króla Jana Sobieskiego (dziś II LO w Krakowie) i rozpoczął studia na Politechnice Lwowskiej. W 1932 stanął na czele oficjalnego biuletynu lwowskiego środowiska Stowarzyszenia Katolickiej Młodzieży Akademickiej „Odrodzenie” Dyszla w Głowie. Jako student Politechniki publikował również na łamach Życia Technickiego"." W 1934 został studentem wydziału filozofii i historii Uniwersytetu Jagiellońskiego. Jego artykuły były drukowane na łamach "Odrodzenia,", a w 1936 opublikował "O Maritainie, czyli o najlepszym katolicyzmie" w Prosto z Mostu jako odpowiedź na artykuł Adama Doboszyńskiego, który również ukazał się w tym tygodniku. W 1937 po raz drugi objął funkcję redaktora naczelnego – tym razem czasopisma Historia"." Na początku 1939 rozpoczął pracę w krakowskim dzienniku Głos Narodu, a w lipcu tego roku został jego redaktorem naczelnym, którym był do ostatniego wydanego numeru, czyli do 3 września 1939.
W czasie okupacji niemieckiej współpracował z polityczno-wojskową katolicką organizacją podziemną Unia.
"Tygodnik Powszechny".
Od założenia w 1945 współtworzył "Tygodnik Powszechny". Podpisał list Komisji Intelektualistów i Działaczy Katolickich z 6 listopada 1950 do intelektualistów francuskich, wyrażający solidarność i propozycję współpracy.
W 1953 za odmowę publikacji nekrologu Stalina w numerze z 8 marca "Tygodnik Powszechny" został zamknięty. Następnie przejął go Pax i 10 lipca 1953 ukazał się pierwszy numer zredagowany przez ludzi z nim związanych. Po dojściu do władzy przez Władysława Gomułkę w 1956 pismo zostało zwrócone prawowitej redakcji. Poparł gomułkowskie przemiany Października 1956 roku.
W 1957 opublikował artykuł komentujący walki frakcyjne w PZPR i piętnujący antysemityzm („Antysemityzm”, nr 11 Tygodnika Powszechnego z 17 marca 1957). W 1962 został korespondentem specjalnym „TP” na soborze watykańskim II.
W 1964 Jerzy Turowicz podpisał "List 34" sprzeciwiający się narastającym ograniczeniom wolności słowa.
W czasie kiedy był redaktorem naczelnym „Tygodnika Powszechnego” pismo uzyskało duże znaczenie i prestiż, a w latach 80. stało się nieformalnym organem prasowym środowisk opozycyjnych.
Działalność społeczna i polityczna.
W latach 1960–1990 był prezesem Społecznego Instytutu Wydawniczego ZNAK. Uczestniczył w obradach Okrągłego Stołu. Wchodził w skład władz ROAD, Unii Demokratycznej i Unii Wolności.
Jako działacz ruchu soborowego, aktywnie wspierał środowiska propagujące zmiany posoborowe w Kościele katolickim. Swoim przemyśleniom na temat Kościoła i II Soboru Watykańskiego dał wyraz w książce "Kościół nie jest łodzią podwodną". W 1999 Wydawnictwo "Znak" wydało cykl jego artykułów zamieszczonych w "Tygodniku Powszechnym" pt. "Bilet do raju".
Był członkiem m.in. Klubu Inteligencji Katolickiej, Stowarzyszenia Dziennikarzy Polskich (od 1990 honorowy prezes), Związku Literatów Polskich (do 1983) i Stowarzyszenia Pisarzy Polskich (od 1989), polskiego PEN Clubu, Polskiej Rady Chrześcijan i Żydów, Towarzystwa Przyjaźni Polsko-Izraelskiej oraz honorowym przewodniczącym Rady Etyki Mediów.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Życie prywatne.
Miał sześcioro rodzeństwa, w tym dwóch braci – ks. Juliusza Turowicza i o. Bernarda (Andrzeja) Turowicza. Z małżeństwa z Anną z Gąsiorowskich (1916–2000), córką Janusza Gąsiorowskiego i Zofii Kernowej, miał trzy córki: Elżbietę (zamężną Jogałłę), Joannę (zamężną Piasecką) i Magdalenę (zamężną Smoczyńską). Był teściem Wojciecha Smoczyńskiego i Jerzego Jogałły oraz dziadkiem Wawrzyńca Smoczyńskiego i pradziadkiem aktora Pico Alexandra.
Turowicz zmarł wskutek zawału serca. Pochowany został na tynieckim cmentarzu parafialnym.
Nagrody, odznaczenia i wyróżnienia.
Z okazji 25-lecia Polski Ludowej odznaczony Krzyżem Kawalerskim Orderu Odrodzenia Polski w 1969. Z okazji 30-lecia powstania PRL odznaczony w 1974 Krzyżem Oficerskim Orderu Odrodzenia Polski, Krzyżem Komandorskim z Gwiazdą Orderu św. Grzegorza Wielkiego (1987), Krzyżem Komandorskim z Gwiazdą Orderu Odrodzenia Polski (1992), Orderem Orła Białego (1994), Komandorią Orderu Palm Akademickich Republiki Francuskiej (1994), Srebrnym Medalem "Cracoviae Merenti" (1995), Krzyżem Komandorskim Orderu Zasługi Republiki Federalnej Niemiec (1995) oraz Orderem Ecce Homo (1999, pośmiertnie). Był laureatem Nagrody Fundacji Jurzykowskiego (1978), dziennikarskiej Nagrody im. Bolesława Prusa (1981), nagrody im. Parandowskiego (1988), nagród im. Gandhiego (1988), im. Adolfa Bocheńskiego (1992) oraz nagrody specjalnej PEN Clubu (1996).
Był doktorem "honoris causa" m.in. Boston College, Uniwersytetu Yale i Uniwersytetu Jagiellońskiego.
Upamiętnienie.
Jest patronem m.in. ulicy w Krakowie i ronda w Warszawie. W 1998 Maria Zmarz-Koczanowicz zrealizowała film pt. "Zwyczajna dobroć", opowiadający o Jerzym Turowiczu. Rok 2012 został ogłoszony Rokiem Jerzego Turowicza. Od 2013 Fundacja Jerzego Turowicza "za wybitne i oryginalne dzieło literackie, naukowe, plastyczne, muzyczne, teatralne lub filmowe, znajdujące się w kręgu tematów, do których Jerzy Turowicz wracał w swojej publicystyce i działalności publicznej oraz reprezentujące wartości, które były mu bliskie" przyznaje nagrodę jego imienia. Laureatką pierwszej edycji została Joanna Olczak-Ronikier.
W 2012 wydawnictwo Znak opublikowało książkę Anny Mateja pt. "Co zdążysz zrobić, to zostanie. Portret Jerzego Turowicza". Książka zawiera wspomnienia osób, które z Turowiczem pracowały i przyjaźniły się, a poza tym zapiski z dzienników, fragmenty listów i inne dokumenty.

</doc>
<doc id="48422" url="https://pl.wikipedia.org/wiki?curid=48422" title="Berkel">
Berkel

Berkel (Bk, łac. "berkelium") – sztuczny pierwiastek chemiczny, aktynowiec. Nazwa pochodzi od nazwy miasta Berkeley w Kalifornii, będącego siedzibą Uniwersytetu Kalifornijskiego oraz jednego z najważniejszych ośrodków badań jądrowych na świecie. Odkryli go tamże w 1949 r. Glenn T. Seaborg, Albert Ghiorso i Stanley G. Thompson bombardując 241Am cząstkami α. Obecnie wytwarza się 249Bk (stanowiący materiał rozszczepialny) w wyniku kolejnych reakcji wychwytu neutronu poczynając od 244Cm. Do lepiej poznanych związków berkelu należy chlorek berkelu(III), BkCl3.

</doc>
<doc id="48423" url="https://pl.wikipedia.org/wiki?curid=48423" title="Zmrok astronomiczny">
Zmrok astronomiczny



</doc>
<doc id="48424" url="https://pl.wikipedia.org/wiki?curid=48424" title="Noc astronomiczna">
Noc astronomiczna

Noc astronomiczna – pora doby, podczas której Słońce znajduje się co najmniej 18° pod horyzontem. Porę, podczas której Słońce jest wyżej, ale pod horyzontem, nazywa się świtem astronomicznym lub zmierzchem astronomicznym (świt – przed wschodem Słońca, zmierzch – po zachodzie Słońca).
W pasie zawartym pomiędzy równoleżnikami ±49° noc astronomiczna występuje przez cały rok. Na zewnątrz tego pasa w okresie wiosenno-letnim następuje przerwa w występowaniu nocy astronomicznej, przy czym długość tej przerwy rośnie w miarę oddalania się od równika. W tym czasie od zachodu do wschodu Słońca panuje zmrok. Są to tzw. białe noce. 
W szerokościach geograficznych ≥ 67° przez część roku Słońce nie wschodzi; panuje wówczas na tych obszarach Ziemi noc polarna.
W Polsce w miesiącach wiosenno-letnich, przez pewien okres nie ma nocy astronomicznej, gdyż po zmierzchu astronomicznym następuje bezpośrednio świt astronomiczny (Słońce nie schodzi poniżej 18 stopnia pod horyzont). W zależności od szerokości geograficznej trwa to od 23 do 88 dni.

</doc>
<doc id="48425" url="https://pl.wikipedia.org/wiki?curid=48425" title="Zmierzch astronomiczny">
Zmierzch astronomiczny

Zmierzch astronomiczny – określenie tej fazy zachodu Słońca, w której środek tarczy słonecznej znajdzie się pomiędzy 12 a 18 stopniem kątowym poniżej horyzontu (tarcza słoneczna oglądana z Ziemi ma średnicę ok. pół stopnia, tj. 0°30'). Koniec zmierzchu astronomicznego jest początkiem nocy astronomicznej.
W Polsce w miesiącach wiosenno-letnich, przez pewien okres nie ma nocy astronomicznej, gdyż po zmierzchu astronomicznym następuje bezpośrednio świt astronomiczny (Słońce nie schodzi poniżej 18 stopnia pod horyzont). W zależności od szerokości geograficznej trwa to od 23 do 88 dni.

</doc>
<doc id="48426" url="https://pl.wikipedia.org/wiki?curid=48426" title="Czesław Zgorzelski">
Czesław Zgorzelski

Czesław Zgorzelski (ur. 17 marca 1908 w Boryczewie, zm. 26 sierpnia 1996 w Lublinie) – polski filolog, specjalizujący się w historii literatury polskiej oświecenia i romantyzmu, edytor dzieł Mickiewicza.
Życiorys.
W 1926 ukończył Gimnazjum im. Króla Zygmunta Augusta w Wilnie. W 1927 zaczął studiować filologię polską na Uniwersytecie Stefana Batorego. W latach 1930–1932 pracował jako nauczyciel w Gimnazjum im. Adama Mickiewicza w Wilnie, a także jako asystent na tej uczelni. Studia ukończył w 1932 pod opieką Stanisława Pigonia i kontynuował pracę na uniwersytecie.
W latach 1945-1949 pracował jako adiunkt w Katedrze Historii Literatury Polskiej na Uniwersytecie Mikołaja Kopernika w Toruniu. W 1947 roku uzyskał stopień doktora nauk humanistycznych. Tematem jego rozprawy doktorskiej było "Pojęcie "dumy" w polskiej poezji przedromantycznej", a promotorem Konrad Górski. W 1950 roku został, z powodów politycznych, zwolniony z UMK. W latach 1949-1950 pracował w Wydawnictwie Zakładu Narodowego im. Ossolińskich we Wrocławiu, a od 1950 jako zastępca profesora, a następnie profesor na Katolickim Uniwersytecie Lubelskim. W 1956 roku uzyskał nominację CKK na docenta, a także tytuł profesora nadzwyczajnego nauk humanistycznych. Tytuł profesora zwyczajnego otrzymał w 1968 roku.
Był ojcem Andrzeja Zgorzelskiego.

</doc>
<doc id="48427" url="https://pl.wikipedia.org/wiki?curid=48427" title="Konopiowate">
Konopiowate

Konopiowate ("Cannabaceae" Endl.) – rodzina roślin zielnych (nierzadko pnączy) oraz niewielkich drzew z rzędu różowców ("Rosales"). Obejmuje 10 rodzajów ze 117 gatunkami, z czego 74 reprezentują rodzaj wiązowiec "Celtis". W systemach klasyfikacyjnych z XX wieku zwykle zaliczano tu tylko dwa rodzaje: chmiel "Humulus" i konopie "Cannabis". Konopiowate występują na wszystkich kontynentach z wyjątkiem Antarktydy i obszarów pod wpływem klimatu suchego i zimnego.
Duże znaczenie ekonomiczne mają konopie – uprawiane od co najmniej 8,5 tys. lat i wykorzystywane jako rośliny włóknodajne, olejodajne (olej z nasion wykorzystywany jest jako jadalny, do wyrobu lakierów i mydeł) i psychoaktywne (zawierają działający aktywnie tetrahydrokannabinol, za którego sprawą wykorzystywane są jako narkotyk rekreacyjny, legalizowany w różnych krajach jako mniej uzależniający i mniej szkodliwy niż cukier, alkohol i tytoń). Chmiel zwyczajny wykorzystywany jest do aromatyzowania piwa. Drzewa z tej rodziny dostarczają drewna i cenione są ze względu na jego twardość (wiązowiec) lub ze względu na szybki wzrost ("Aphananthe" i "Trema"). Szorstkie liście "Aphananthe" wykorzystywane są także jako papier ścierny.
Systematyka.
Konopiowate stanowią jedną z blisko spokrewnionych grup roślin pochodzących od wspólnego przodka i łączonych w klad różowców ("Rosales"). Do najbliżej spokrewnionych w ramach tej grupy należą rodziny wiązowatych ("Ulmaceae"), morwowatych ("Moraceae") i pokrzywowate ("Urticaceae"). Powiązania i podział rodzajów między tymi rodzinami zmieniał się w zależności od danych jakimi dysponowali systematycy. Najnowsze badania filogenetyczne bazujące na analizie chloroplastowego DNA oraz sekwencjonowaniu DNA, wyraźnie wskazują na pochodzenie konopiowatych z grupy roślin "Celtidaceae" (wydzielanej w niektórych systemach jako odrębna rodzina). W celu utworzenia monofiletycznego taksonu w ramach rodziny konopiowatych zebrano "Cannabaceae" ("Lupulaceae") wraz z "Celtidaceae". W efekcie według aktualizowanej strony "Angiosperm Phylogeny Website" do rodziny tej zalicza się 9 rodzajów ze 170 gatunkami (z czego ok. 100 należy do jednego rodzaju – wiązowiec "Celtis"). 
Dawniejsze systemy wyłączały część rodzajów do odrębnych rodzin. W systemie Cronquista (1981) rodzina zaliczana była do pokrzywowców "Urticales" i obejmowała tylko dwa rodzaje: chmiel "Humulus" i konopie "Cannabis", pozostałe współcześnie tu włączane rodzaje stanowiły podrodzinę "Celtoideae" w obrębie wiązowatych. Takie samo ujęcie systematyczne obowiązywało w systemie Takhtajana jeszcze w 2009.

</doc>
<doc id="48428" url="https://pl.wikipedia.org/wiki?curid=48428" title="Hanna Malewska">
Hanna Malewska

Hanna Malewska (ur. 21 czerwca 1911 w Jordanowicach (obecnie część Grodziska Mazowieckiego), zm. 27 marca 1983 w Krakowie) – polska pisarka, autorka powieści historycznych; w latach 1960–1973 redaktor naczelna miesięcznika „Znak”.
Życiorys.
1911–1939.
Córka Bronisława Malewskiego i Jadwigi z d. Ciświckiej, córka chrzestna bp. Mariana Ryxa. W latach 1921–1929 uczyła się w Państwowym Gimnazjum Żeńskim im. Unii Lubelskiej w Lublinie. W październiku 1929 rozpoczęła studia polonistyczne i historyczne na Katolickim Uniwersytecie Lubelskim. Ze studiów polonistycznych zrezygnowała po roku nauki, natomiast studia historyczne ukończyła w 1933 pisząc u Aleksandra Kossowskiego pracę magisterską "Pamiętniki Kardynała de Retz jako źródło historyczne". W czasie studiów podjęła pierwsze próby pisarskie, otrzymując w 1931 nagrodę w konkursie pisma „Żołnierz Polski” za nowelę "Cabrera" oraz wyróżnienie w konkursie Ministerstwa Wyznań Religijnych i Oświecenia Publicznego za powieść "Wiosna grecka", poświęconą zamiłowaniom sportowym i filozoficznym Platona. Po ukończeniu studiów pracowała jako nauczycielka historii kolejno w szkole miejskiej w Niepołomicach i gimnazjum i liceum Krystyny Malczewskiej w Warszawie, gdzie zamieszkała w 1935. W 1936 otrzymała II nagrodę w konkursie wydawnictwa Książnica-Atlas organizowanym przez Polską Akademię Literatury za powieść "Żelazna korona", której bohaterem był cesarz Karol V Habsburg. W sierpniu 1939 ukończyła kolejną powieść "Kamienie wołać będą", której akcja osnuta jest wokół budowy katedry w Beauvais w XIII w. Jej druk uniemożliwił wybuch II wojny światowej.
1939–1945.
W czasie II wojny światowej była członkiem Związku Walki Zbrojnej, a następnie Armii Krajowej. Służyła w Wydziale Łączności Konspiracyjnej Komendy Głównej AK, kierując w nim Biurem Szyfrów Zagranicznych. W latach 1943–1944 napisała powieść "Żniwo na sierpie" poświęconą C.K. Norwidowi. Brała udział w powstaniu warszawskim na Woli, a następnie na Starym Mieście. Opuściła miasto 3 października 1944 z ludnością cywilną. Służbę w AK zakończyła w stopniu kapitana.
1945–1957.
Po zakończeniu wojny zamieszkała w Krakowie. W 1946 wydała "Kamienie wołać będą" (za którą w 1948 otrzymała nagrodę im. Włodzimierza Pietrzaka), a w 1947 "Żniwo na sierpie". W latach 1945–1947 uczyła historii w Państwowym Liceum Handlowym w Krakowie. Od 1945 publikowała w „Tygodniku Powszechnym” oraz „Tygodniku Warszawskim”. Od nr. 3 (z września–grudnia 1946) redagowała razem ze Stanisławem Stommą miesięcznik „Znak”. Po zawieszeniu miesięcznika w 1953 pracowała jako archiwistka w Bibliotece Kórnickiej (1955–1957). W 1954 opublikowała powieść "Przemija postać świata", której akcja toczy się w VI w. po Chrystusie w chylącym się ku upadkowi Cesarstwie Rzymskim. W 1956 wydała zbiór opowiadań historycznych "Sir Tomasz More odmawia".
1957–1973.
Po wznowieniu miesięcznika „Znak” w 1957 powróciła do jego redakcji, a w 1960 została redaktorem naczelnym pisma, zastępując Jacka Woźniakowskiego. Dla „Znaku” odkryła takich autorów jak Józef Tischner czy Henryk Elzenberg. Równocześnie publikowała również w „Tygodniku Powszechnym”, będąc także przejściowo członkiem jego redakcji. W 1959 opublikowała "Opowieść o siedmiu mędrcach", poświęconą przedklasycznej Grecji, a w 1965 luźno opartą na dziejach własnej rodziny książkę "Apokryf rodzinny". W 1967 była delegatem na III Światowy Kongres Apostolstwa Świeckich w Rzymie. W 1970 wydała swoją ostatnią książkę, w której połączyła dwie prace "Labirynt" i "LLW, czyli co się może wydarzyć jutro". Utwory te były napisane w dwóch odmiennych stylach. Pierwszy, zbliżony do prozy poetyckiej, opisywał początki cywilizacji, akcja drugiego, mającego charakter dystopijnej powieści sensacyjnej, umieszczona była w przyszłości. W 1972 otrzymała nagrodę Fundacji Reinholda Schneidera z Hamburga. W 1973 przeszła na emeryturę i zrezygnowała z funkcji redaktora naczelnego „Znaku”.
1973–1983.
Po przejściu na emeryturę wycofała się z działalności publicznej i publicystycznej. Była sygnatariuszką listu osób protestujących przeciwko zmianom w Konstytucji Polskiej Rzeczypospolitej Ludowej (tzw. List 59) (podpisała go w styczniu 1976). W 1978 roku podpisała deklarację założycielską Towarzystwa Kursów Naukowych. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W ostatnich latach życia chorowała na gruźlicę. Zmarła na tę chorobę 27 marca 1983, została pochowana na cmentarzu parafialnym w Tyńcu.

</doc>
<doc id="48432" url="https://pl.wikipedia.org/wiki?curid=48432" title="Autarkia (ekonomia)">
Autarkia (ekonomia)

Autarchia – samowystarczalność gospodarcza. Cecha gospodarki lub cel polityki gospodarczej, prowadzonej przez państwo lub grupę państw, dążące do zaspokojenia wszelkich potrzeb gospodarki, zarówno konsumpcyjnych, jak i produkcyjnych, w ramach własnych możliwości i niebrania udziału w handlu zagranicznym.
Autarchia najczęściej występuje w okresach kryzysów gospodarczych, np. w okresie międzywojennym w USA, Austrii, Czechosłowacji i we Włoszech (miała wówczas na celu zapewnienie niezależności od zjawisk koniunkturalnych na świecie). Politykę samowystarczalności gospodarczej stosowano również w czasach prowadzenia wojen (Niemcy, Włochy, Japonia) czy z uwagi na system upaństwowionej gospodarki o priorytetach zbrojeniowych (ZSRR od 1929, kraje satelickie ZSRR 1948–1989, Chińska Republika Ludowa, Korea Północna, Demokratyczna Republika Wietnamu). Niekiedy może być ona narzucona przez izolację danego kraju ze strony partnerów zagranicznych (np. przez embargo – Kuba).
Wdrożenie autarchii, czyli kompletny brak eksportu i importu, jest bardzo trudne. Żadne państwo nie jest w stanie wytwarzać wszystkich potrzebnych produktów, na które popyt zgłaszają jego obywatele, w konkurencyjnych cenach. Natomiast w niektórych państwach zaobserwować można tendencje autarchiczne, których celem jest dążenie do zapewnienia sobie możliwie najwyższego stopnia samowystarczalności jako podstawy ekspansji ekonomicznej, politycznej i militarnej. Do głównych cech takiej polityki zaliczyć należy:
Polityka, która dąży do maksymalnej niezależności gospodarczej. Autarchia gospodarcza wykazuje antagonizm z podziałem pracy międzynarodowej; jej następstwem jest hamowanie do minimum handlu zagranicznego; w zakresie importu występują tylko towary, których wytwarzanie nie jest możliwe, a natężenie eksportu dostosowane jest do warunków należności za import. W takich okolicznościach wytwarzane są towary, których nakłady na produkcję w danym kraju są tak wysokie, że lepszą możliwością byłoby sprowadzenie z zagranicy. Równolegle nie należy wytwarzać na eksport towarów, których koszty produkcji w danym kraju są adekwatnie niskie. Brak korzyści z międzynarodowego podziału pracy powoduje nienaturalne wykluczenie gospodarki danego kraju. Na politykę autarchii gospodarczej mogą pozwolić sobie kraje zasobne w bogactwa naturalne, najczęściej w sporadycznych przypadkach ze względów politycznych.
Historia.
W starożytności taki rodzaj polityki wynikał z faktu, że istniało dużo małych państw, które rywalizowały o hegemonię. Gdy miało miejsce łączenie się w większe struktury, autarchia była kontynuowana jako izolacjonizm, czego najlepszym przykładem może być budowa Muru Chińskiego. Kolejnym przykładem jest Japonia, która do lat 50. XIX wieku całkowicie izolowała się od reszty świata. Sytuacja zmieniła się po restauracji Meiji.
W XX w. autarchia stała się nową zasadą polityczną wykorzystywaną do walki o hegemonię na arenie międzynarodowej. Stała się ona zwłaszcza istotna dla Niemiec, które dążyły do zdobycia silnej pozycji międzynarodowej na początku XX w. Przed I wojną światową była ona stosowana, aby zapewnić pełną niezależność w sferze wojskowej. Na szerszą skalę autarchia stosowana była w okresie międzywojennym. Związek Radziecki budujący komunizm, który był nie do zaakceptowania dla reszty świata, zdecydował się na autarchię gospodarczą.
W Związku Radzieckim punkt ciężkości spoczął na nacjonalizacji i kolektywizacji gospodarki, przy jednoczesnym zmniejszeniu sfery konsumpcji do minimum. Autarchia w Związku Radzieckim była też zależna od sytuacji międzynarodowej, gdyż liczne państwa, zwłaszcza zachodnioeuropejskie, chciały uregulować kwestię wierzytelności i majątków, jakie pozostały w byłej carskiej Rosji. Związek Radziecki nie regulując tych żądań nie mógł nawiązać z państwami Zachodu stosunków gospodarczych.
W latach 30. polityka ta została wprowadzona przez Niemcy, Japonię i Włochy w związku z przygotowaniami do wojny. Państwa te postanowiły ograniczyć do minimum handel zagraniczny, zaś importowały tylko te towary, których nie można było wytworzyć w danym kraju. Polityka ta powodowała, że nie wytwarzano towarów na eksport, których koszty produkcji w danym kraju były relatywnie niższe.
Powody tendencji autarchicznych.
Tendencje autarchiczne znajdują uzasadnienie polityczne i militarne. Dla rozwoju autonomicznego nie ma bowiem żadnego rozsądnego wytłumaczenia o charakterze ekonomicznym (czego przykładem może być organizacja RWPG, której członkiem była również Polska), gdzie takie tendencje pojawiły się w związku z występowaniem różnorodnych przyczyn o charakterze wewnętrznym (zależnym od tych krajów) i o charakterze zewnętrznym (niezależnym od nich). W przyczynach wewnętrznych znaczenie podstawowe miała obowiązująca do przełomu lat 80. i 90. koncepcja rozwoju gospodarczego, zgodnie z którą gospodarkę planową łączono z gospodarką rozwijaną wszechstronnie. Ważną rolę odgrywały tu też czynniki zewnętrzne, w tym szczególnie konsekwencje zimnej wojny, kiedy to większość rozwiniętych gospodarczo krajów kapitalistycznych nałożyła embargo na dostawy do krajów byłej RWPG wielu wyrobów niezbędnych w procesie ich rozwoju gospodarczego.
Współczesny świat, na który wpływ ma wiele czynników (w tym głównie ekonomicznych, politycznych i militarnych) odchodzi od autarchii. Jedną z cech charakterystycznych dla współczesnej gospodarki jest pogłębienie się regionalnej integracji gospodarczo-ekonomicznej. Procesy owe stanowią zaprzeczenie dążeniom autarchicznym.

</doc>
<doc id="48434" url="https://pl.wikipedia.org/wiki?curid=48434" title="Wojna Aten ze sprzymierzeńcami">
Wojna Aten ze sprzymierzeńcami

Wojna Aten ze sprzymierzeńcami – konflikt zbrojny w latach 357–355 p.n.e. między Atenami a dotychczasowymi sprzymierzeńcami i byłymi państwami członkowskimi II Ateńskiego Związku Morskiego: Chios, Rodos, Bizantion i Kos, do których po bitwie na Chios dołączyła się większość byłych członków Związku.
Przyczyną wojny była stopniowa zmiana polityki Aten wobec sprzymierzeńców wyrażająca się wzrostem lekceważenia sojuszników i dyktowaniem polityki Związku zgodnie z interesami Ateńczyków.
Bezpośrednim powodem zerwania między dotychczasowymi sojusznikami było opanowanie wyspy Samos przez Ateny, której los sojusznicy odebrali jako ostrzeżenie dla siebie, chociaż nie była ona członkiem Związku.
Ważniejsze wydarzenia:

</doc>
<doc id="48437" url="https://pl.wikipedia.org/wiki?curid=48437" title="Konopie siewne">
Konopie siewne

Konopie siewne ("Cannabis sativa" L.) – gatunek rośliny z rodziny konopiowatych ("Cannabaceae" Endl.). W zależności od ujęcia systematycznego jedyny przedstawiciel monotypowego rodzaju konopie ("Cannabis" Linnaeus, Sp. Pl. 1027. 1 Mai 1753) lub jeden z kilku wyodrębnianych gatunków. Występuje w górach Ałtaj, Tienszan oraz na Zakaukaziu i w Afganistanie. Jako roślina uprawna rozpowszechniona w różnych częściach świata. W Polsce może dziczeć i występować jako efemerofit (konopie siewne) lub kenofit (konopie dzikie) zajmujący siedliska ruderalne.
Systematyka i zmienność.
Konopie siewne są jedynym przedstawicielem rodzaju konopie (takson monotypowy).
Rodzaj należący do rodziny konopiowatych ("Cannabaceae" Endl), kladu różowych w obrębie okrytonasiennych.
Gromada okrytonasienne, podgromada "Magnoliophytina", klasa "Rosopsida", podklasa ukęślowe, nadrząd "Urticanae", rząd pokrzywowce, rodzina konopiowate, podrodzina "Cannaboideae", plemię "Cannabeae", rodzaj konopie.
W obrębie gatunku wyróżnia się 2-3 taksony w randze podgatunków lub odmian, które dawniej były ujmowane czasem jako osobne gatunki.
W Rejestrze Krajowym COBORU znajduje się osiem odmian konopi włóknistych. Sześć z nich wyhodowano w Instytucie Włókien Naturalnych i Roślin Zielarskich w Poznaniu (Białobrzeskie, Beniko, Henola, Rajan, Tygra i Wojko). Są to konopie jednopienne, typowo włókniste, tzn. zawierające mniej niż 0,2% substancji psychoaktywnych (THC), o okresie wegetacji dostosowanym do polskich warunków klimatyczno-glebowych. Pozostałe zarejestrowane odmiany to: Glyana (Olimax NT sp. z o.o) i Wielkopolskie (Gospodarstwo Rolno-Nasienne KOW-MAR Maria J. Kowalska).
W 2020 roku do Krajowego Rejestru została dopisana odmiana Sofia zgłoszona przez VB Hemp sp. z o.o. oraz Mietko z hodowli Gospodarstwa Rolno-Nasiennego KOW-MAR Maria J. Kowalska.
Zastosowanie.
Rośliny wykorzystywane są jako surowiec do pozyskiwania włókien. Mają też szerokie działanie farmakologiczne. W przemyśle spożywczym wykorzystywany jest olej konopny. Owoce bywają stosowane jako karma dla ptaków. Nasiona są źródłem pełnowartościowych białek.
Działanie farmakologiczne konopi.
W konopiach zidentyfikowano ponad 400 substancji chemicznych, z których około 100 odpowiada za ich charakterystyczny zapach. Większość z nich to lotne terpeny i seskwiterpeny. Składniki odpowiedzialne za psychoaktywność konopi to kannabinoidy.
Najważniejsze związki występujące w konopiach to:
Wysuszone i niekiedy sfermentowane żeńskie kwiatostany konopi zawierające duże ilości kannabinoidów to marihuana. Najbardziej znanym kannabinoidem jest Δ9-THC, który wywołuje takie reakcje organizmu jak odprężenie, poczucie euforii, wzmożone poczucie nowości, zmienione poczucie czasu i przestrzeni oraz pobudzenie apetytu i wrażeń seksualnych. Zarówno u ludzi jak i u zwierząt występują dwa rodzaje receptorów kannabinoidowych oznaczonych CB1 i CB2. Uaktywnienie receptorów powoduje farmakologiczne i psychotropowe efekty spożywania kannabinoidów.
Wstępne badania kliniczne oraz badania na zwierzętach wykazały, iż kannabinoidy wykazują istotną aktywność przeciwnowotworową i nie prowadzą do działań niepożądanych współwystępujących przy standardowej chemioterapii oraz mogą być zastosowane jako lek przy np.: w terapii skojarzonej nowotworów, współdziałać z klasycznymi lekami cytostatycznymi.
Konopie zawierają także pokrewną grupę składników określaną jako kanniflawiny.
Preparat "Sativex" jest stosowany u pacjentów chorujących na stwardnienie rozsiane w celu uśmierzenia bólów neuropatycznych i zmniejszenia spastyczności mięśni. Przyjmuje się go w postaci aerozolu na błonę śluzową jamy ustnej. Czynnikami aktywnymi Sativeksu są uzyskiwane z konopi indyjskich tetrahydrokannabinol (THC) i kannabidiol (CBD). Każda aplikacja sprayu zawiera ustaloną dawkę tych substancji: 2,7 mg THC i 2,5 mg CBD.
Zastosowanie konopi włóknistych.
Z konopi wytwarzane są włókna o wszechstronnym zastosowaniu:
Wszechstronne zastosowanie mają również nasiona konopi i tłoczony z nich olej:
Z konopi włóknistych można również z powodzeniem produkować biomasę opałową.
Ze względu na zawartość wielu substancji leczniczych wykorzystuje się konopie włókniste jako lek przeciwlękowy, przeciwbólowy, przeciwpsychotyczny, przeciwzapalny, przeciw utleniający, przeciwskurczowy oraz jako antybiotyki.
Odpady poprodukcyjne wykorzystywać można jako paszę, zaś nasiona można używać jako karmę dla ptaków.
Znaczenie w hinduizmie.
W hinduizmie konopie indyjskie uważane są za roślinę świętą, ściśle związaną z bogiem Śiwą. Umiarkowane palenie tzw. gandzi przez ascetów zwanych sadhu lub spożywanie bhangu (napoju z mleka, migdałów i konopi) jest akceptowane społecznie, o ile odbywa się w kontekście religijnym, jako część kultu, zwłaszcza podczas świąt Śiwaratri lub Holi.

</doc>
<doc id="48447" url="https://pl.wikipedia.org/wiki?curid=48447" title="Saccharomyces">
Saccharomyces

Saccharomyces Meyen ex E.C. Hansen – rodzaj jednokomórkowych grzybów z rodziny "Saccharomycetaceae". Wiele gatunków z tego rodzaju zwanych jest drożdżami.
Są organizmami saprotrofitycznymi – żyją na podłożach zawierających cukry proste. Przeprowadzają fermentację alkoholową, przeważnie w warunkach beztlenowych. Dobrze poznano około 30 gatunków drożdży, z dużą liczbą odmian.
Systematyka i nazewnictwo.
Pozycja w klasyfikacji według Index Fungorum: "Saccharomyces, Saccharomycetaceae, Saccharomycetales, Saccharomycetidae, Saccharomycetes, Saccharomycotina, Ascomycota, Fungi".
Synonimy nazwy naukowej: "Octomyces" Mello &amp; L.G. Fern., 
"Saccharomyces" Meyen ex E.C. Hansen:
Zastosowanie.
Znaczenie gospodarcze mają drożdże szlachetne – liczne odmiany i szczepy hodowlane drożdży należące do gatunku "Saccharomyces cerevisiae", wykorzystywane w przemyśle spożywczym, a zwłaszcza fermentacyjnym (drożdże piwowarskie, winiarskie, gorzelnicze i piekarniane). Do drożdży szlachetnych zalicza się także niektóre gatunki grzybów niedoskonałych o znaczeniu przemysłowym, szybko rozmnażających się w warunkach tlenowych i wytwarzających (głównie na pożywkach melasowych) duże ilości masy komórkowej, o znacznej zawartości białka (drożdże spożywcze i pastewne). Istnieją też gatunki szkodliwe z punktu widzenia przemysłu, nazywane drożdżami dzikimi, wywołujące wady produktu (śluzowacenie, zużywanie alkoholu, gorzknienie). Z drugiej strony dzikie drożdże mogą być pożyteczne: są wykorzystywane, na przykład, przy produkcji rakii i piwa typu lambik.
Jedną z reakcji o największym zastosowaniu prowadzoną przy udziale drożdży jest enzymatyczna redukcja związków zawierających grupę karbonylową. Redukowano ketony z różnymi podstawnikami otrzymując głównie drugorzędowe alkohole o konfiguracji absolutnej S. Ketony z przeszkodą steryczną (4-oktanon, t-butylometyloketon, izobutyloizopropyloketon) nie ulegają redukcji w tych warunkach.
Zanotowano wiele przykładów redukcji za pomocą drożdży piekarskich związków z jedną grupą karbonylową. Ketony mono- lub policykliczne, aromatyczne, zawierające siarkę, grupę nitrową, fluorowce.
Redukcja alfa-heterocyklopodstawionych ketonów za pomocą drożdży piekarskich nie daje dobrych rezultatów. Ketony takie jak 2-tienylowy, 2-furylowy nie są w ogóle redukowane. Wysoką czystość optyczną i dobrą wydajność zanotowano w nielicznych przykładach.
Niecykliczne beta-ketoestry są redukowane przez drożdże do beta-hydroksyestrów będących chiralnymi substratami w syntezie dalszych związków (laktamów, feromonów owadów, karotenoidów). Redukcja ketoestrów pozwala uzyskać oba enancjomery w różnym stosunku w zależności od tego, z której strony „podchodzi” jon wodorkowy. Używając systemu mikrobiologicznego, jakim są komórki drożdży, mamy do czynienia z co najmniej dwoma enzymami (reduktazami), które działają równocześnie z różnymi stereochemicznymi preferencjami, a każdy z nich operuje z wysoką stereoselektywnoscią.
W związkach typu podstawione beta-ketoestry produktami redukcji są aż 4 izomery. Wynika to z występowania zjawiska tautomerii keto-enolowej. Poprzez modyfikacje struktury sterujemy nie tylko czystością enancjomeryczną, ale także czystością diastereoizomeryczna.
Z wyjątkiem ketonu, w którym R1=R2=R3=CH3 (a który ulega redukcji do dwóch stereoizomerów), redukcja diketonów tego typu daje produkt, w którym tylko jedna grupa karbonylowa zostaje zredukowana. W tej reakcji nie otrzymujemy ani dioli, ani innych izomerycznych beta-hydroksyketonów. Reakcje redukcji niecyklicznych 1,3-diketonów za pomocą drożdży zachodzą wolno z niewielką wydajnością.
1,2-diketony są, za pomocą drożdży piekarskich, redukowane do alfa-hydroksyketonów lub (rzadziej) do dioli. To, która grupa zostaje podczas monoredukcji zredukowana, zależy od podstawników sąsiadujących z atomami węgli grup karbonylowych. Charakterystyczne diketony używane w laboratorium to acetyloaceton i benzyl aromatyczny (benzoil). Przykłady redukcji obu grup karbonylowych wśród produktów przeważają diole o konfiguracji "anti". 1,4-diketony ulegają redukcji do diolu, przy czym obie grupy hydroksylowe najczęściej uzyskują konfigurację S.
Drożdże piekarskie były stosowane do stereospecyficznej redukcji wiązania C=C. Transformacje te przyciągają dużą uwagę, jako droga do otrzymywania chiralnych półproduktów w asymetrycznej syntezie. Najszerzej przebadaną w tym zakresie grupą związków są związki zawierające trójpodstawione wiązanie podwójne.
Produkt kondensacji acyloinowej został po raz pierwszy zaobserwowany przez Neuberga podczas drożdżowej fermentacji furfuralu. Fermentowany za pomocą drożdży alfa-metylo-beta-(2-furylo)-akroleiny daje zredukowaną acyloinę (witamina E).
Drożdże piekarskie wykazują zdolności hydrolityczne dzięki zawartym w nich enzymom: esterazie, lipazie, fosfolipazie, tributyrynazie, triacyloglicerolipazie. Zdolności te wykorzystano w syntezie prostaglandyn i ich prekursorów.
Właściwości hydrolityczne drożdży znalazły zastosowanie w syntezie aminokwasów i ich pochodnych.
Rozmnażanie.
Drożdże rozmnażają się przez pączkowanie. W komórce rodzicielskiej powstaje przewężenie, jądro dzieli się na dwa jądra, z których jedno przemieszcza się do pączka. Następnie przewężenie się zamyka. Czasami mogą powstać duże, rozgałęzione kolonie. W niekorzystnych warunkach tworzą worek z czterema (tzw. tetrady) zarodnikami workowymi, co uzasadnia ich przynależność do workowców.

</doc>
<doc id="48453" url="https://pl.wikipedia.org/wiki?curid=48453" title="Filipa Lancaster">
Filipa Lancaster

Filipa Lancaster, ang. Philippa of Lancaster LG (ur. 31 marca 1360 w Leicester Castle, zm. 19 lipca 1415 w Odivelas) – królowa Portugalii, żona Jana I.
Filipa była najstarszą córką księcia Lancaster, Jana z Gandawy i jego pierwszej żony (dalszej krewnej) – Blanki Lancaster. Została nazwana na cześć jej babki, królowej Anglii – Filipy de Hainault. W 1387 r. poślubiła króla Portugalii, Jana I. Ślub odbył się w Porto. Mariaż ten połączył sojuszem Anglię i Portugalię, przeciw Kastylii i Francji. Od tej pory stosunki angielsko-portugalskie były dobre i pełne sympatii (zob. również Traktat Methuena).
Filipa do dziś jest wspominana jako dobra królowa. Miała z Janem 8 dzieci, ale tylko kilkoro z nich przeżyło dzieciństwo i otrzymało bardzo dobre wykształcenie:
Filipa zmarła w czasie epidemii dżumy, w 1415 r. Została pochowana w klasztorze w Batalha.

</doc>
<doc id="48455" url="https://pl.wikipedia.org/wiki?curid=48455" title="Flaga Portugalii">
Flaga Portugalii

Flaga Portugalii () – jeden z symboli państwowych Portugalii.
Wygląd.
Flaga to prostokąt o proporcjach 2:3, przedzielony na dwa pionowe pasy: zielony, szeroki na ⅓ długości flagi i czerwony, szeroki na ⅔ długości. W miejscu, gdzie kolory się stykają, umieszczony jest herb Portugalii. Symbolika kolorów jest niejasna, ale powszechna interpretacja mówi, że zielony symbolizuje nadzieję, natomiast czerwony – krew przelaną przez tych, którzy bronią państwa. 
Historia i pochodzenie symbolów flagi.
W roku 1139 Alfons Henryk odniósł decydujące zwycięstwo nad Maurami w bitwie pod Ourique, gdzie, wg legendy, wytrącił pięć tarcz z rąk królów mauryjskich, które zostały później odzwierciedlone pięcioma niebieskimi tarczami na jego fladze. Na każdej z tarcz znajdowało się po pięć dysków, symbolizujących pięć ran Jezusa Chrystusa, który, według tradycji, obiecał władcy zwycięstwo. W XIII wieku król Alfons III dodał czerwony kontur wypełniony złotymi zamkami jako symbol sąsiedniego królestwa Kastylii, prawdopodobnie w 1254 roku, kiedy to pojął za żonę Beatrycze Kastylijską i doprowadził do przyłączenia Algarve do Portugalii.
W 1816 roku do flagi Brazylii za tarczą dodano sferę armilarną. Przyrząd ten był używany przez królów portugalskich, sponsorujących kolonizację w XV i XVI wieku. Symbol ten został porzucony w latach 20. XIX wieku, kiedy Brazylia odzyskała niepodległość, jednak ponownie dodany, tym razem do flagi portugalskiej, 30 czerwca 1911 roku po rewolucji portugalskiej, obaleniu monarchii i ustanowieniu republiki. Zielony i czerwony zastąpiły wtedy niebieski i biały w tle flagi, czerwony – jako kolor rewolucji, a zielony w celu odróżnienia flagi od starych flag królewskich, a także dlatego, że wiele wczesnych flag portugalskich zawierało ten kolor.

</doc>
<doc id="48456" url="https://pl.wikipedia.org/wiki?curid=48456" title="Góra Świętej Anny">
Góra Świętej Anny

Góra Świętej Anny "(niem. Sankt Annaberg)" – najwyższe wzniesienie grzbietu Chełma na Wyżynie Śląskiej o wysokości 408 m n.p.m. w obrębie gminy Leśnica. Wysokość względna mierzona od dna doliny Odry (przepływającej w odległości 6,7 km) wynosi około 220 m. Na szczycie i stokach wzgórza znajduje się wieś o tej samej nazwie.
Nazwa.
Pierwotnie góra zwana była "Górą Chełmską" lub "Chełmem". Wymieniona w 1561 jako "Georgenberg". W roku 1613 śląski regionalista i historyk Mikołaj Henel z Prudnika wymienił górę w swoim dziele o geografii Śląska pt. "Silesiographia" podając jej łacińską nazwę: "D. Annae mons", a w 1679 wymieniona jest po łacinie jako "monte Heim". W języku niemieckim nazywana jest "Sankt Annaberg", śl: "Świyntô Ana", "Anaberg". Polską nazwę "Chełm", górę na „1350 stóp wysoką, Swiętojańską zwaną” w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Geografia.
Z geograficznego punktu widzenia nie jest to góra, lecz wysokie wzgórze. Jest twardzielcem nefelinitowym w obrębie zrębu Chełma, zbudowanego z wapiennych skał triasu. Nefelinity i zawarte w nich wielkie (do 80 m) bloki wapieni triasu i kredy oraz kredowych piaskowców, a także piroklastyki związane są z zapadnięciem się wulkanu istniejącego tu 27 mln lat temu (oligocen) i powstaniem kaldery. Obecnie odsłaniające się skały pochodzą z najgłębszej części kaldery, znajdującej się kilkadziesiąt metrów poniżej powierzchni, na której stał stożek wulkaniczny. Sam stożek został całkowicie zerodowany w neogenie. Miejscami stoki wzgórza przykryte są lessami związanymi ze zlodowaceniem północnopolskim.
Na południowym stoku wzgórza istnieją nieczynne kamieniołomy: nefelinitu (Rezerwat przyrody Góra Św. Anny) oraz dwa wapienia. W rezerwacie występuje niewielka krasowa "Jaskinia w Rezerwacie" o długości 5 m, a po drugiej stronie krawędzi znajduje się trochę mniejsza jaskinia. Rezerwat, od 2006, udostępniony jest turystom dzięki ścieżce dydaktycznej. Spośród chronionych zwierząt można tam napotkać m.in.: żmiję zygzakowatą, gniewosza i padalca.
Klasztor franciszkański na Górze św. Anny.
Obecnie na Górze św. Anny znajduje się bazylika i sanktuarium, z figurką św. Anny Samotrzeciej (XV wiek) z jej relikwiami, franciszkański zespół klasztorny z Rajskim Placem (dziedzińcem arkadowym) z lat 1733-1749, na którym stoi 15 stuletnich konfesjonałów, jest także grota wykonana na wzór groty z Lourdes oraz 40 kaplic kalwaryjnych z lat 1700-1709. Na szczycie Góry św. Anny zbudowano w latach 80. XV wieku klasztor i kościół, który od XVIII wieku jest ważnym centrum pielgrzymkowym.
Bitwa w rejonie Góry św. Anny w 1921 r..
Góra św. Anny była miejscem walk z Freikorpsem w czasie III powstania śląskiego.
Wieś Góra św. Anny.
Na zachodnich oraz północnych stokach wzgórza rozlokowana jest duża wieś o nazwie Góra św. Anny, na południowym stoku znajdują się liczne stacje drogi kalwaryjnej, a na wschodnim stoku cmentarz oraz zabudowania Domu Pielgrzyma klasztoru franciszkańskiego.
Pomnik Xawerego Dunikowskiego i amfiteatr.
Jest to główne miejsce uroczystości poświęconych pamięci poległych w powstaniach śląskich i jeden z bardziej znanych tego typu obiektów na Śląsku.
Park Krajobrazowy Góra św. Anny.
Góra św. Anny jest najwyższym wzniesieniem powołanego w 1988 roku Parku Krajobrazowego o tej samej nazwie. Obszar Parku Krajobrazowego obejmuje tereny o bogatej rzeźbie, licznie występują tu chronione gatunki grzybów i roślin. Głównymi zagrożeniami przyrody Parku są zanieczyszczenia atmosferyczne oraz wybudowana autostrada A4, która podzieliła Park na dwie części, a której budowa wywołała protesty społeczne poparte przez ludzi nauki i kultury. Rejon Góry św. Anny jest uznany za geopark od 2010.

</doc>
<doc id="48457" url="https://pl.wikipedia.org/wiki?curid=48457" title="Wyżyna Śląska">
Wyżyna Śląska

Wyżyna Śląska (341.1) – makroregion geograficzny położony w południowej Polsce. Stanowi południową część Wyżyny Śląsko-Krakowskiej.
Charakterystyka.
Wyżyna Śląska zajmuje powierzchnię 3929 km². Od północy graniczy z Równiną Opolską i Wyżyną Woźnicko-Wieluńską, od wschodu z Wyżyną Krakowsko-Częstochowską, od południa z Kotliną Oświęcimską i Kotliną Ostrawską, od zachodu z Kotliną Raciborską i Pradoliną Wrocławską.
W podłożu ma platformę paleozoiczną. Jej najwyższym wzniesieniem jest Góra Świętej Anny o wysokości 408 m n.p.m.
Wyżynę Śląską pokrywają osady polodowcowe, przede wszystkim piaski. Na trasie przepływu Białej Przemszy znajduje się Pustynia Błędowska – największe w Europie pole luźnych piasków. Postępuje jej zarastanie w wyniku wprowadzenia tam roślin wydmowych, np. mikołajka nadmorskiego.
Gleby Wyżyny Śląskiej to głównie bielice i gleby płowe. Występują tu dość duże opady (700-800 mm rocznie). Klimat Wyżyny uległ znacznemu przeobrażeniu pod wpływem działalności człowieka. Mniejsza degradacja środowiska występuje w północnej części Wyżyny Śląskiej.
Jest to największy obszar zurbanizowany w Polsce. Występują silne zanieczyszczenia powietrza, których skutkami są zmniejszenie natężenia promieniowania słonecznego i zwiększenie zachmurzenia. Pod względem historycznym zachodnia (większa) część Wyżyny Śląskiej należy do Górnego Śląska, a wschodnia (mniejsza) do Małopolski.
Wody powierzchniowe.
Przez Wyżynę Śląską przebiega główny dział wodny rozdzielający dorzecza Odry i Wisły. Sieć rzeczna jest rzadka, a wody bardzo zanieczyszczone, jest to obszar ubogi w wodę zdatną do picia. Dużą część Wyżyny Śląskiej zaopatruje w wodę Jezioro Goczałkowickie. Główne rzeki: Wisła, Odra, Przemsza, Brynica.
Podział na mezoregiony.
Dzieli się na mezoregiony:
Gospodarka.
Wyżyna Śląska to najsilniej uprzemysłowiona kraina geograficzna Polski. Jest to związane z występowaniem bogactw mineralnych, gł. węgla kamiennego. Najwięcej kopalń znajduje się w rejonie Górnośląskiego Okręgu Przemysłowego. Znajduje się tu wiele elektrowni, m.in. w Łaziskach Górnych, Będzinie i Jaworznie. Do niedawna wydobywano tu też rudy cynku i ołowiu: Olkusz, Jaworzno i rudy żelaza – Częstochowa. Znajduje się tu dużo fabryk przemysłowych oraz koksowni.

</doc>
<doc id="48458" url="https://pl.wikipedia.org/wiki?curid=48458" title="Jan I Dobry">
Jan I Dobry

Jan I Dobry lub Wielki, port. João I (ur. 11 kwietnia 1357 w Lizbonie, zm. 14 sierpnia 1433 tamże) – król Portugalii od 1385 roku.
Życiorys.
Jan był nieślubnym synem króla Piotra I i Teresy Lourenço. W 1364 został wielkim mistrzem zakonu Avis. Po śmierci brata, Ferdynanda (1383) w Portugalii zapanował krótki okres "interregnum", gdyż Ferdynand nie miał męskiego potomka. Ślub jego jedynej córki, Beatrycze, z Janem I, królem Kastylii sprawiłby, że Portugalia zostałaby podporządkowana Kastylii, na co miejscowa ludność nie chciała się zgodzić.
Początek rządów.
Wreszcie, po dwóch latach anarchii, 6 kwietnia 1385 r. "cortes" (kortezy), czyli rada królestwa podjęła decyzję o ogłoszeniu królem przyrodniego brata zmarłego monarchy, Jana d'Aviz. Doprowadziło to do wojny z Kastylią. Latem 1385 roku armia kastylijska, wspierana przez kawalerie francuską i prowadzona przez Jana I, wkroczyła do Portugalii z zamiarem zdobycia Lizbony i odebrania tronu Janowi I d'Aviz. Ponieważ działo się to podczas wojny stuletniej, z pomocą Portugalii przeciw Francji i Kastylii stanęła Anglia. Wojska kastylijskie zostały rozgromione m.in. bitwie pod Atoleiros i w decydującej bitwie pod Aljubarrotą, przez znacznie mniejsze siły pod dowództwem Jana I Dobrego i Nuno Alvaresa Pereirę. Wojna z Kastylią została wygrana i nowy król został uznany przez pozostałe państwa. Kastylia zrezygnowała z roszczeń po śmierci swojego króla, w 1390 r. W 1415 zajął Ceutę, miasto w północnym Maroku. Był to pierwszy krok do przejęcia handlu morskiego z Maghrebem.
Bitwa pod Aljubarottą – zwycięscy Portugalczycy są po prawej
Małżeństwo i potomstwo.
W 1387, w dowód przyjaźni z Anglią, Jan poślubił córkę Jana z Gandawy, księcia Lancaster – Filipę Lancaster. Para miała kilkoro dzieci:
Ponadto, Jan miał jeszcze dwoje dzieci z Inês Pires:
Janowi udało się nie dopuścić do walk bratobójczych pomiędzy synami o koronę Portugalii. Jego najbardziej znanym synem jest trzeci z kolei, Henryk Żeglarz, który wyprowadził ten mały kraj ku mocarstwowości.

</doc>
<doc id="48460" url="https://pl.wikipedia.org/wiki?curid=48460" title="João I">
João I



</doc>
<doc id="48461" url="https://pl.wikipedia.org/wiki?curid=48461" title="Jan I d'Aviz">
Jan I d'Aviz



</doc>
<doc id="48462" url="https://pl.wikipedia.org/wiki?curid=48462" title="Wind &amp; Wuthering">
Wind &amp; Wuthering

Wind &amp; Wuthering – album grupy Genesis wydany w 1976 roku (zob. 1976 w muzyce), drugi po odejściu Petera Gabriela.
Lista utworów.
Autorami utworów, oprócz wymienionych, są Tony Banks, Phil Collins, Steve Hackett i Mike Rutherford.
Nagrody i pozycja na listach.
Notowania Billboardu:

</doc>
<doc id="48464" url="https://pl.wikipedia.org/wiki?curid=48464" title="Abdykacja">
Abdykacja

Abdykacja (łac. "abdicatio" – zrzeczenie się) – przedwczesna rezygnacja panującego monarchy z tronu i zrzeczenie się przysługujących mu z tego tytułu praw. Może być dobrowolna, np. cesarza rzymskiego Dioklecjana, cesarza Karola V, królowych Niderlandów Wilhelminy, Juliany i Beatrycze, króla Jana Kazimierza, lub wymuszona przez okoliczności, uniemożliwiające dalsze skuteczne sprawowanie władzy, np. cara Mikołaja II, Gustawa IV Adolfa, Napoleona I, Wilhelma II, Edwarda VIII, Augusta Mocnego, Stanisława Leszczyńskiego, Stanisława Augusta. Pozbawienia władzy nie zaakceptowali i abdykacji nie podpisali np. cesarz Austrii i król Węgier Karol I, król Grecji Konstantyn II, car Bułgarii Symeon II, król Włoch Humbert II, którzy nadal uważali się za prawowitych monarchów.
Abdykacja a papiestwo.
Termin "abdykacja" nie jest znany prawu kanonicznemu – zrzeczenie się władzy przez papieża określa się terminem "renuntiatio" (kan. 332).

</doc>
<doc id="48468" url="https://pl.wikipedia.org/wiki?curid=48468" title="Frank luksemburski">
Frank luksemburski

Frank luksemburski − jednostka monetarna Luksemburga, będąca w obiegu w latach 1854−2002, zastąpiona przez euro. 1 frank luksemburski był równy 100 centymom.
Historia.
Frank luksemburski został wprowadzony w 1854 i był powiązany z frankiem belgijskim. W 1940 r. po zajęciu Luksemburga przez Niemcy, frank został zastąpiony przez reichsmarkę. W 1944 r. ponownie wprowadzono franka luksemburskiego, który znów został powiązany z frankiem belgijskim.

</doc>
<doc id="48469" url="https://pl.wikipedia.org/wiki?curid=48469" title="Morena">
Morena

Morena – materiał skalny transportowany lub osadzony przez lodowiec lub lądolód.
Morena:
1. Wszelki materiał skalny składający się z przemieszanych frakcji różnej wielkości (bloki skalne, głazy, żwiry, piaski, pyły), gliny, transportowanych i osadzanych przez lodowiec, pochodzących głównie z niszczenia jego podłoża, ze zboczy wznoszących się ponad powierzchnię lodowca, jak również przynoszonych przez lawiny i wiatr.
2. Forma ukształtowania powierzchni Ziemi o charakterze akumulacyjnym – wzniesienie (różnego rodzaju pagórki, pagóry, wzgórza, ciągi wzgórz, wały itp.) utworzone z materiału skalnego osadzonego przez lodowiec lub przemieszczonego pod jego naciskiem.
Niektórzy naukowcy uważają, że nieprawidłowo rozszerza się znaczenie moreny do formy terenu powstałej z materiałów osadzonych przez lodowiec.

</doc>
<doc id="48470" url="https://pl.wikipedia.org/wiki?curid=48470" title="Pylon">
Pylon

Pylon (z gr., brama) – wieża o prostokątnej podstawie, wznoszona parami i zwężająca się ku górze (trapezoidalna).
W starożytnym Egipcie w czasach Nowego Państwa pomiędzy wieżami pylonu znajdowało się wejście na dziedziniec świątyń. Ściany ich były zdobione reliefami i inskrypcjami chwalącymi czyny faraonów i bogów egipskich. W fasadzie umieszczano miejsce służące wywieszaniu flag. Na szczyt, zwieńczony platformą, prowadziły schody. Wewnątrz znajdowały się pomieszczenia o nieznanym dzisiaj przeznaczeniu.
Współcześnie nazwą tą określa się także:

</doc>
<doc id="48477" url="https://pl.wikipedia.org/wiki?curid=48477" title="Kościół Chrześcijan Wiary Ewangelicznej w RP">
Kościół Chrześcijan Wiary Ewangelicznej w RP

Kościół Chrześcijan Wiary Ewangelicznej w Rzeczypospolitej Polskiej – chrześcijański wolny kościół protestancki o charakterze ewangelikalnym nurtu zielonoświątkowego, zorganizowany jako federacja niezależnych od siebie zborów o ustroju kongregacjonalnym. W jego łonie znajdują się zarówno klasyczne zbory zielonoświątkowe, jak również wspólnoty neocharyzmatyczne (np. Kościół „Spichlerz”). Kościół jest członkiem Aliansu Ewangelicznego w RP. Wpisany jest do rejestru Kościołów i związków wyznaniowych Ministerstwa Spraw Wewnętrznych i Administracji w dziale A, pod nr 25. Siedziba władz Kościoła znajduje się w Kielcach. Prezbiterem Naczelnym jest pastor Andrzej Jeziernicki. W 2021 roku Kościół zrzeszał 1570 wiernych (w tym 65 duchownych) w 55 zborach.
Charakterystyka.
Jest jednym z czterech wyznań powstałych po rozpadzie ZKE w 1988 roku. Jest wyznaniem chrześcijańskim o charakterze zielonoświątkowym funkcjonującym jako wspólnota autonomicznych zborów. Jako Kościół o charakterze ewangelicznym podkreśla znaczenie Pisma Świętego (Starego i Nowego Testamentu) jako najważniejszego autorytetu w kwestii wiary i życia. Członkami wspólnot stają się chrześcijanie, którzy świadomie przyjęli Jezusa jako swojego Pana i Zbawiciela, czyli przeżyli nawrócenie oraz przyjęli chrzest wiary. Jako Kościół o charakterze zielonoświątkowym KChWE wierzy i praktykuje ponadnaturalne działanie Ducha Świętego jak mówienie innymi językami, uzdrawianie chorych, wypędzanie złych duchów, cuda i proroctwa itd. Kościół poprzez należące do niego wspólnoty uczestniczy w wypełnianiu wielkiego nakazu misyjnego przekazanego przez Jezusa swoim naśladowcom.
Historia.
Początki kościoła sięgają okresu międzywojennego. W 1929 roku utworzono Związek Zborów Chrześcijan Wiary Ewangelicznej. W 1937 roku kościół liczył 21 501 członków.
W czasach PRL-u kościół należał do ZKE. Po rozpadzie ZKE 86 zborów weszło w struktury Kościoła Zielonoświątkowego, jednak 18 zborów głównie z województwa lubelskiego, odmówiło wejścia w struktury KZ. W 1994 roku KChWE liczył 1750 wiernych, 28 duchownych, 5 domów modlitwy i 18 zborów. W 1999 liczył około 2000 wiernych skupionych w 25 zborach.
Zasady wiary.
Kościół Chrześcijan Wiary Ewangelicznej wierzy w:

</doc>
<doc id="48478" url="https://pl.wikipedia.org/wiki?curid=48478" title="Kościół Chrystusowy w RP">
Kościół Chrystusowy w RP

Kościół Chrystusowy w Rzeczypospolitej Polskiej (poprzednie nazwy: Wspólnota Kościołów Chrystusowych w RP, Kościół Zborów Chrystusowych) – chrześcijański wolny Kościół protestancki nurtu ewangelikalnego, wywodzący się z tradycji Kościołów Chrystusowych (tzw. campbellitów od nazwiska Thomasa Campbella), które głosiły powrót do nauki Biblii, zgodnie z przyjętą maksymą: "Gdzie Biblia mówi – my mówimy. Gdzie Biblia milczy – my milczymy", oraz zasadą reformacji: "sola scriptura". W 2021 roku Kościół liczył 6048 wiernych (w tym 334 duchownych) w 41 zborach. Zorganizowany jest według modelu prezbiteriańskiego. Organ prasowy wspólnoty stanowi kwartalnik "Słowo i Życie".
Kościół jest członkiem założycielem Aliansu Ewangelicznego w RP. 1 lutego 1990 został wpisany do rejestru Kościołów i związków wyznaniowych Ministerstwa Administracji i Cyfryzacji w dziale A pod numerem 24. Siedziba władz Kościoła znajduje się w Warszawie. Prezbiterem Naczelnym Kościoła jest pastor Andrzej Bajeński.
Historia.
Okres II Rzeczypospolitej.
Idee Kościoła Chrystusowego na ziemiach polskich pojawiły się pod koniec roku 1921 wraz z powrotem ze Stanów Zjednoczonych do rodzinnej Starowsi prekursora i pioniera ruchu, pastora Konstantego Jaroszewicza. Wkrótce zgromadził on liczącą kilka rodzin grupę sympatyków. W maju i we wrześniu 1923 przeprowadzono dwa pierwsze chrzty, a w Starowsi powstał pierwszy zbór. Działalność prowadzona była na Kresach Wschodnich głównie wśród ludności prawosławnej. Jesienią 1924 roku małżeństwo Jaroszewiczów przeprowadziło się do Kobrynia, gdzie powstało centrum misyjne.
W roku 1923 Jaroszewicz złożył wniosek o zalegalizowanie wspólnoty, lecz został on odrzucony. W 1926 roku, pomimo trudności czynionych przez Ludwika Szenderowskiego, zbory wspólnoty uzyskały legalizację lokalną, jednakże tylko na terenie województw wołyńskiego i poleskiego. W latach 30. zalegalizowano zbory również w innych województwach wschodnich. Do roku 1925 używano nazwy „Międzynarodowa Chrześcijańska Misja”, którą na konferencji w Kobryniu w roku 1926 zmieniono na „Misja Chrześcijan Ewangelicznych w Polsce”. Następnie w roku 1928 utworzono Zjednoczenie Kościołów Chrystusowych (ZKCh).
Do 1928 powstało 30 zborów. W 1929 roku w Kobryniu miał miejsce I Ogólnopolski Zjazd ZKCh, na którym powołano Komitet Wykonawczy w składzie: Konstanty Jaroszewicz – prezes, Jan Bukowicz – wiceprezes i skarbnik, Jerzy Sacewicz – sekretarz, Bolesław Winnik – zastępca sekretarza oraz członkowie: Grzegorz Bajko, Teodor Pawluk, Nikon Jakoniuk, Jan Moskaluk i Jan Władysiuk. Z wyjątkiem roku 1933 Zjazdy ZKCH organizowano raz w roku w różnych miejscowościach, do roku 1939 włącznie. Do 1939 siedziba ZKCh mieściła się w Kobryniu, kiedy przeniesiono ją do Brześcia. W okresie międzywojennym wszystkie zbory były rosyjskojęzyczne. Największe skupisko wyznawców znajdowało się w okolicach Kobrynia. W 1937 roku w powiecie kobryńskim było około 1500 wyznawców. Rekrutowali się głównie spośród rolników, a w miastach spośród ubogich robotników i służby domowej.
Okres II wojny światowej.
Wybuch II wojny światowej spowodował, że część zborów znalazła się w Generalnym Gubernatorstwie, Prusach Wschodnich, na Białorusi, Ukrainie i w Rzeszy. Większość zborów znajdowała się na terenach Ukrainy. Granice ustalone przez okupantów utrudniały w prowadzeniu pracy, najtrudniejsze jednak warunki były w Generalnym Gubernatorstwie. W maju 1941 zabroniono urządzania zebrań religijnych. Tam, gdzie było to możliwe zbory przyłączyły się do Związku Nieniemieckich Ewangelicko-Wolnokościelnych Zborów (baptyści). Podczas wojny wielu liderów zostało wywiezionych do Rzeszy, obozów koncentracyjnych bądź łagrów sowieckich. W wyniku zmiany granic po II wojnie światowej 72 zbory znalazły się za wschodnią granicą. Zbory te weszły w skład narzuconej przez władze Ogólnozwiązkowej Rady Ewangelicznych Chrześcijan Baptystów w ZSRR.
Okres Polski Ludowej.
W 1945 zbory ZKCh weszły w skład Polskiego Kościoła Ewangelicznych Chrześcijan Baptystów. Zarząd PKEChB nie akceptował metod, jakie Jerzy Sacewicz stosował przy pozyskiwaniu obiektów sakralnych na Pomorzu i Mazurach, ponadto żądano rozwiązania Komitetu Wykonawczego ZKCh (funkcjonował nadal pomimo wejścia do PKEChB). W związku z tym w listopadzie 1946 przywódcy zborów ZKCh zdecydowali o wystąpieniu swojego środowiska ze struktur PKEChB.
W listopadzie 1946 wznowiło działalność Zjednoczenie Kościołów Chrystusowych Wyznania Ewangelicznego w Polsce. Funkcjonowały wówczas 4 zbory w województwie białostockim (Siemiatycze, Boćki, Milejczyce, Grodzisk), 8 w mazurskim (Olsztyn, Lidzbark Warmiński, Kętrzyn, Mrągowo, Rumy, Świętajno, Ruskowo, Pasłęk) oraz w Gdańsku, Sosnowcu i 1 w lubelskim (Muratyna).
W 1948 wydano pierwszy numer miesięcznika „Jedność” w nakładzie 2000 egzemplarzy. Wydano „Śpiewnik Kościoła Chrystusowego” w nakładzie 10 tysięcy egzemplarzy oraz kilka broszur.
Czas PRL-u był trudnym okresem dla Kościoła. We wrześniu 1950 po zebraniu fałszywych materiałów, pracownicy Urzędu Bezpieczeństwa aresztowali duchownych oraz pracowników świeckich Kościoła. Aresztowano całą Radę Kościoła w składzie: Jerzy Sacewicz – prezes Kościoła, Mikołaj Korniluk – sekretarz, Bolesław Winnik – skarbnik, Paweł Bajeński i Nikon Jakoniuk – członkowie Rady Kościoła. Bajeński i Jakoniuk zostali zwolnieni po kilkumiesięcznym pobycie w więzieniu, pozostałych oskarżono o szpiegostwo. Wszelką działalność charytatywną i kontakty ze współwyznawcami z Zachodu władze zakwalifikowały do działalności szpiegowskiej. Jerzemu Sacewiczowi postawiono następujące zarzuty:
Sacewicz natomiast pozostał na terenach wyzwolonych przez Armię Czerwoną, gdzie ukrywszy swoją przeszłość, prowadzenie działalności religijnej i rozpoczął pracę w Komunalnej Kasie w Brześciu. Po wybuchu wojny niemiecko-radzieckiej i po zajęciu przez Niemcy wschodnich terenów Sacewicz Jerzy natychmiast zmienia swoją pozycję. Nawiązuje on zaraz łączność z miejscowymi władzami S.D. i niemieckim sztabem frontu wschodniego, z którymi przeprowadza tajne rozmowy, w rezultacie których Niemcy obdarzają go pełnym zaufaniem, zaopatrując go jednocześnie w dokumenty, dając mu możność korzystania w razie potrzeby ze wszelkich środków komunikacji do lotnictwa wojskowego włącznie... Od tej chwili zaczęły się częste wyjazdy Sacewicza do różnych miast Ukrainy, a w pierwszym rzędzie do Kijowa. Podczas wyjazdów tych Sacewicz oficjalnie występował jako gorliwy zwolennik hitleryzmu, agitując ludność ukraińską do całkowitego podporządkowania się władzom hitlerowskim, do konieczności wyjazdów na roboty do Niemiec, lansując przy tym bezcelowość walki z hitleryzmem. Usiłował także skłaniać ludność do współpracy z władzami hitlerowskimi... Swoją prohitlerowską działalność prowadził Sacewicz do chwili wyzwolenia.
Jerzy Sacewicz został osadzony w więzieniu (do 1952), gdzie był torturowany.
W 1951 Paweł Bajeński, po wyjściu z więzienia i kilkumiesięcznym pobycie w szpitalu, podjął starania o odzyskanie opieczętowanych kaplic. Zwołał również konferencję w Inowrocławiu, gdzie wybrano nowy zarząd Kościoła. Prezesem został Paweł Bajeński, sekretarzem – Konstanty Sacewicz, skarbnikiem – Nikon Jakoniuk. Jerzy Sacewicz i Mikołaj Korniluk nadal siedzieli w więzieniu. Działalność Kościoła ograniczała się do nabożeństw. Władze prowadziły politykę łączenia pokrewnych wyznań i przydzielały jedną kaplicę do wspólnego użytkowania. ZKCh posiadał wówczas 24 zbory, 53 placówki, 12 kaplic, 6 sal modlitewnych, w których gromadziło się około 3000 wiernych. Ryszard Michalak zarzucił, że Paweł Bajeński po wyjściu na wolność realizował wytyczne władz (połączenie z ZKE). Paweł Bajeński po wyjściu na wolność doprowadził do tego, że ZKCh weszło do ZKE. W tym samym czasie Jerzy Sacewicz był pozbawiony wolności i nie miał wpływu na życie Kościoła. Po wyjściu na wolność miał pretensje do Bajeńskiego, że „wprowadził Kościół do Babilonu”. W roku 1956 pojawiły się w Kościele tendencje separatystyczne, wspierane przez Amerykanów, jednak pozycja Bajeńskiego była na tyle silna, że zdołał nie dopuścić do wystąpienia ZKCh z ZKE. Ostatecznie w 1958 roku J. Naumiuk i Walenty Dawidow zorganizowali samodzielny Kościół Chrystusowy, zarejestrowany w 1982 roku.
W latach 1953–1988 polskie Kościoły Chrystusowe znajdowały się w strukturach federacyjnego Zjednoczonego Kościoła Ewangelicznego (ZKE). W latach 1975-1981 przedstawiciel tego ugrupowania, Konstanty Sacewicz, był prezesem ZKE. W schyłkowym okresie istnienia ZKE przewodniczącym Rady Ugrupowania Kościołów Chrystusowych był Henryk Sacewicz.
W wyniku rozpadu ZKE ugrupowanie to usamodzielniło się i w 1988 stało się odrębnym zarejestrowanym związkiem wyznaniowym pn."Kościół Zborów Chrystusowych". Jego pierwszym zwierzchnikiem został pastor Henryk Sacewicz.
Okres III Rzeczypospolitej.
Po kilkunastu latach sprawowania urzędu zwierzchnika Kościoła przez Henryka Rother-Sacewicza (pierwszy człon nazwiska został przydany w latach 90.), w 2011 stanowisko to objął Andrzej W. Bajeński. Po 1989 Kościół dwukrotnie zmienił nazwę: najpierw w listopadzie 2004 na "Wspólnota Kościołów Chrystusowych w RP", a od 31 sierpnia 2011 nosi nazwę "Kościół Chrystusowy w RP".
Agendy.
Najstarszą agendą kościoła jest Dom Spokojnej Starości „Betania” w Ostródzie. Powstał w 1958 w ramach ZKE (zwany był wtedy Domem Starców). W maju 1971 utworzono Ośrodek Katechetyczno-Misyjny „Ostróda Camp” w małej wsi Ostrów pod Ostródą.
Chrześcijański Instytut Biblijny (ChIB) został założony w 1984 w Warszawie. Prowadzi działalność edukacyjną i wydawniczą. Instytut wydał 83 tytuły o łącznym nakładzie ponad 250 000 egzemplarzy.
W 1988 powstało wydawnictwo „Słowo i Życie” dzięki zabiegom Henryka Ryszarda Tomaszewskiego, ówczesnego sekretarza Naczelnej Rady Kościoła. W 1989 zaczęto wydawać miesięcznik „Słowo i Życie”, jako organ prasowy Kościoła. Od 1990 był to dwumiesięcznik, a od 1995 kwartalnik. Wydawnictwo wydało również kilka książek. Od 2001 dyrektorem jest Bronisław Hury. „Słowo i Życie”, ukazuje się w nakładzie około 800 egzemplarzy.
Pozostałe agendy:
Zbory i stacje misyjne.
Wspólnoty lokalne:

</doc>
<doc id="48482" url="https://pl.wikipedia.org/wiki?curid=48482" title="Dolina Królów">
Dolina Królów

Dolina Królów Biban al-Muluk () – część nekropolii tebańskiej, dolina położona na terenie Teb Zachodnich będąca miejscem spoczynku królów Egiptu w okresie od XVIII do XX dynastii. Pierwszym faraonem, który nakazał budowę swojego grobowca w dolinie, z dala od znanych nekropolii, był Totmes I, ostatnim – Ramzes XI.
Położone w Dolinie grobowce to wykute w skale kompleksy, składające się z ciągu licznych korytarzy i sal. Już w czasach współczesnych faraonom wiele grobów zostało otwartych i ograbionych. Proceder ten trwał przez wieki. Z tego też powodu już w czasach panowania faraonów zdarzały się sytuacje przenoszenia mumii, mające na celu ich ochronę przed zbezczeszczeniem. Współczesnym badaczom udało się odnaleźć tylko jeden niesplądrowany grobowiec – Tutanchamona. W Dolinie Królów odkryto nie tylko miejsca pochówku, ale i niedokończone komory grobowe.
Sama dolina to właściwie dwie doliny położone obok siebie: zachodnia jej część zwana po prostu Doliną Zachodnią (WV) lub Doliną Małp (ar. "Wadi El-Gurud, Biban El-Gurud") oraz część wschodnia (KV), zwana Doliną Wschodnią ("Biban El-Muluk"). W sumie archeolodzy natrafili na 64 grobowce oraz 20 rozpoczętych i nieukończonych budowli. Pierwszy plan doliny sporządził w 1738 roku Richard Pococke, angielski duchowny i podróżnik. John Gardiner Wilkinson w 1827 roku zaproponował ponumerowanie grobowców. Nadano im numery od 1 do 21 rozpoczynając od wejścia do doliny i posuwając się w kierunku wschodnim. Pozostałe numery – od 22 do 64, nadawano systematycznie po odkryciu kolejnego grobowca (ostatni numer KV64 nadano grobowcowi odkrytemu w styczniu 2011 roku na ścieżce prowadzącej do grobu Totmesa III). Numery poprzedzone są literami lokalizującymi położenie grobowca w Dolinie Wschodniej lub Zachodniej.
Najbardziej znane grobowce odkryte w Dolinie Królów.
Grobowiec Tutanchamona.
Grób KV62 – został odkryty 26 listopada 1922 roku przez Howarda Cartera, który prowadził prace w imieniu Carnarvona. Po szesnastu latach odkrył to na co czekał. Było to sensacyjne odkrycie, bowiem po raz pierwszy udało się znaleźć grób z pełnym wyposażeniem. Mumia króla spoczywała w sarkofagu wykonanym z kwarcytu w trzech mumiokształtnych trumnach: pierwsze dwie wykonane były ze złoconego drewna (druga dodatkowo zdobiona była szkliwem), trzecia została wykonana ze złota. Ozdobiono ją inkrustacjami z kamieni: turkusów, lapis lazuli, karneoli. Złota maska okrywająca mumię, inkrustowana elementami z masy szklanej, oddawała rysy młodego króla. Na czole umieszczono królewski ureusz – głowy kobry i sępa – symbol władzy królewskiej, mający zapewnić ochronę zmarłemu. Sztuczna broda z zagiętym końcem symbolizuje związek faraona z Ozyrysem (na wizerunkach żywych faraonów broda ma koniec ścięty prosto). 
Budowa grobowca różni się od typowych grobowców królewskich. Biorąc pod uwagę młody wiek zmarłego króla wysnuto teorię, że jest to przebudowany w pośpiechu grobowiec dostojnika państwowego lub arcykapłana na miejsce spoczynku faraona. Do wnętrza grobowca prowadzi 16 stopni, za nimi ciągnie się długa pochylnia wchodząca do przedsionka, z którego można przejść do bocznej komory, zwanej Aneksem i komory grobowej. Komora grobowa łączy się jeszcze z pomieszczeniem nazwanym Skarbcem. 
Większość znalezionych przedmiotów, to wyroby rzemieślnicze i jubilerskie; meble, kaplice, rydwany, posągi, broń, biżuterię, naczynia i inne – zdaniem starożytnych Egipcjan – niezbędne przedmioty w życiu pozagrobowym. W grobowcu (w skarbcu) znaleziono też mumie maleńkich dzieci – dziewczynek, najprawdopodobniej zmarłych w niemowlęctwie córek faraona oraz miniaturową trumnę zawierającą pukiel włosów i inskrypcję z imieniem królowej Teje.
Dzisiaj większość wyposażenia grobowca znajduje się w Muzeum Egipskim w Kairze. Paradoksem jest fakt, że najwięcej naszych informacji o sztuce Egiptu, koncepcjach teologicznych i obrzędach z okresu Nowego Państwa pochodzi właśnie z okresu krótkiego panowania Tutanchamona, króla, który nie odegrał w historii Egiptu znaczącej roli.
Dodać trzeba, że grobowiec był dwukrotnie okradany w starożytności. Po rabunkach sporo przedmiotów umieszczono pospiesznie w nieładzie w różnych miejscach.
Grobowiec Setiego I.
KV17 – został odkryty 16 października 1817 r. przez Giovanniego Belzoniego. Ma jedną z najbardziej skomplikowanych konstrukcji wśród grobowców znalezionych w Dolinie Królów. Składa się z szeregu komnat połączonych schodami i rampami, tworzących najdłuższy i najgłębszy grób w dolinie. Znaleziony w komorze grobowej sarkofag znajduje się obecnie w Muzeum Soane w Londynie, mumii w nim już nie było – została przeniesiona do skrytki w Deir el-Bahari. Ściany grobowca pokryte są licznymi freskami, przedstawiającymi króla przed wizerunkami bóstw oraz scenami z ceremonii pogrzebowych.
Grobowiec Amenhotepa II.
KV35 – został odkryty 9 marca 1898 r. przez Victora Loreta. Jest to długi tunel, z licznymi stopniami, pochylniami prowadzącymi do pomieszczenia z kolumnami. Samo pomieszczenie nie ma specjalnych ozdób. W ścianie prostopadłej do wejścia z tunelu znajduje się przejście do drugiego korytarza, znów prowadzącego w dół, do komory grobowej. Ściany komory zdobią freski, przedstawiające króla przed Ozyrysem, Anubisem i Hathor oraz sceny Amduat (księgi o zaświatach). Sufit zdobi polichromia przedstawiająca rozgwieżdżone niebo. Odnaleziony w komorze sarkofag był nienaruszony. Do komory przylegają cztery boczne pomieszczenia, w których odkrywca grobowca znalazł kilkanaście mumii władców i ich rodzin z czasów XVIII, XIX i XX dynastii. 
Grobowiec Ramzesa I.
KV16 – odkryty w 1817 roku przez Giovanniego Belzoniego. Niewielki, ale bogato zdobiony malowidłami Księgi Bram. W komorze grobowej zachował się granitowy sarkofag.
Grobowiec Ramzesa IV.
KV2 – był znany w starożytności. Do komory grobowej, systemem schodów i ramp, prowadzi długi, prosty korytarz. Na ścianach korytarzy i ramp zachowały się w dobrym stanie polichromie. Pierwszy korytarz zdobiony jest scenami z Litanii Ra i portretami króla przed Re. Dalsza część dekoracji to sceny z Księgi Jaskiń i Księgi umarłych. W komorze z sarkofagiem polichromie przedstawiają sceny z Księgi Bram i Księgi Amduat, na sklepieniu umieszczono obrazy z Księgi Nieba. W bocznych komorach przedstawiono wizerunki króla i całe wyposażenie grobowe. Mumia króla jeszcze w starożytności została przeniesiona do grobowca Amenhotepa II.
Grobowiec Ramzesa V i Ramzesa VI.
KV9 – w czasach rzymskich znany był jako "grób Memnona", Ekspedycja Napoleońska nazwała go "La Tombe de la Metampsychose". Jest to grobowiec nie ukończony. Długi korytarz prowadzi przez salę kolumnową do niedokończonej komory grobowej. Brakuje też dodatkowych pomieszczeń. Ściany korytarzy i komór zdobią polichromie ilustrujące Księgi Bram, Jaskiń, Nieba, Amduat i inne. Mumie faraonów znaleziono w grobowcu Amenhotepa II. Nie odnaleziono sarkofagów.
Grobowiec Merenptaha.
KV8 – odkryty w 1903 roku przez Howarda Cartera. Przy wejściu znajdują się płaskorzeźby Izydy i Neftydy.
Połączone grobowce.
Dolina Królów pełniła funkcję królewskiej nekropoli z górą pięćset lat, w czasach XVIII, XIX i XX dynastii. Z czasem gdy przybywało w niej grobowców, zaczęło w niej brakować miejsca dla nowych, wciąż powstających. Wejścia do grobowców z wcześniejszych królewskich pochówków z biegiem lat pokrywały warstwy rumoszu z budowy późniejszych oraz resztki fundamentów chat ich budowniczych. Jak się wydaje nie istniał żaden szczegółowy, a nawet pobieżny plan rozmieszczenia grobowców w Dolinie Królów i z biegiem lat ich położenie zostało zapomniane. W takich warunkach tylko szczęśliwy zbieg okoliczności mógł sprawić, że budowniczowie nowych grobowców nie wdzierali się często do już istniejących. Stało się tak jedynie w trzech przypadkach. W dwóch z nich pracę na tym etapie zakończono, zabudowując miejsce przekopu, by później w czasach innych władców dokończyć ich wykuwanie, a w trzecim zmieniono plan grobowca, kontynuując pracę.
KV47 do KV32.
KV47 – grobowiec Siptaha jest grobowcem o planie typowym dla czasów XIX dynastii. Jest ciągiem korytarzy i sal biegnących wzdłuż osi z licznymi komorami bocznymi, salą kolumnową oraz sklepioną komorą grobową, znajdującą się pod koniec całego kompleksu. Budowniczowie, wykuwając, z założenia komorę grobową, przebili się do jednej z niedekorowanych bocznych komór z grobowca Tia KV32. Prawdopodobnie po wstępnej analizie położenia obu grobowców, zmieniono plan i kontynuowano pracę. Miejsce przebicia zabudowano, a w miejscu tym wykonano korytarz, przedłużając i pogłębiając grobowiec. Komora grobowa została wykonana kilkanaście metrów dalej. 
KV11 do KV10.
KV11 – grobowiec zaplanowany dla Setnachta, położony jest w południowo-wschodniej części Doliny. Podczas wykuwania korytarzy wzdłuż wytyczonej osi, budowniczowie przebili się do jednej z bocznych komór, położonego obok grobowca KV10,
należącego do Amenmesa. Prace natychmiast przerwano. Dla Setnachta powiększono istniejący już grobowiec KV14, należący do Tauseret. Syn i następca Setnachta – Ramzes III rozkazał rozbudować niedokończony grobowiec KV11 dla siebie. Budowniczowie zmienili plany, przesuwając jego oś i przedłużając cały kompleks o kilkanaście metrów. Powstał w ten sposób jeden z najdłuższych grobowców w Dolinie.
KV9 do KV12.
KV9 – grobowiec Ramzesów V i VI, położony w centralnej części Doliny jest jednym z najdłuższych, a jednocześnie jednym z kilku o najprostszej konstrukcji. Na końcu długiego ciągu prostych korytarzy, przedzielanych bramami, znajduje się komora grobowa, sala częściowo podparta czterema filarami z centralną częścią o sklepionym suficie i obniżonej podłodze. W czasie wykuwania końcowych partii całego kompleksu, budowniczowie przebili się do ostatniej komory grobowca KV12, znajdującej się powyżej. W wyniku korekty planu obniżono sufit korytarza, wykuto zstępującą podłogę i obniżono całość położenia komory grobowej omijając w ten sposób grobowiec położony powyżej.
W 1979 nekropolia została wpisana na Listę światowego dziedzictwa UNESCO.

</doc>
<doc id="48485" url="https://pl.wikipedia.org/wiki?curid=48485" title="Edirne">
Edirne

Edirne lub Adrianopol (, "Adrianopoli", , Odrin) – miasto w europejskiej, północno-zachodniej części Turcji, na Nizinie Trackiej, przy ujściu rzeki Tundża do Maricy, w pobliżu granicy z Grecją oraz Bułgarią.
Historia.
Pierwotnie miasto było zamieszkiwane przez plemiona trackie. Około roku 120 roku n.e. zostało rozbudowane przez cesarza rzymskiego Hadriana, a nazwę zmieniono na Hadrianopolis. Było wówczas rzymskim ośrodkiem administracyjnym. W 378 roku rozegrała się w jego pobliżu bitwa, w której Goci rozgromili armię rzymską i zabili cesarza Walensa. W okresie bizantyńskim Adrianopol był stolicą prowincji Macedonia. W 1254 roku w pobliżu miejscowości stoczono bitwę pomiędzy Cesarstwem Nicejskim a Bułgarią.
W latach 60. XIV wieku miasto zdobyli Turcy osmańscy i nazwali je Edirne. Nowi władcy przenieśli z Bursy do Edirne stolicę swojego państwa. W trakcie wojny domowej w Turcji (1402-1413) pełniło rolę jednej ze stolic (pod panowaniem Sujemana i Musy). W 1413 roku Edirne zostało stolicą całej Turcji i rolę tę pełniło do zdobycia przez Turków Konstantynopola (1453). Podczas wojen bałkańskich o miasto walczyli z Turkami Bułgarzy, którzy na krótko je zajęli. W 1920 roku Adrianopol zajęli Grecy, ale w 1923 wrócił do Turcji.
Obecnie ośrodek przemysłu, turystyki; meczety: Bajazyda (XV-XVII w.), Selimiye (1575) i liczne pałace (XV-XVI w.).

</doc>
<doc id="48487" url="https://pl.wikipedia.org/wiki?curid=48487" title="Okręg przemysłowy">
Okręg przemysłowy

Okręg przemysłowy – skupisko wielu ośrodków i zakładów przemysłowych na silnie zurbanizowanych terenach. W tych rejonach szczególnie rozwinięty jest przemysł. Główne rodzaje ośrodków przemysłowych to regiony wydobywcze (górnicze), przemysłu high-tech (technopolia), przemysłu różnego rodzaju (np. maszynowego, spożywczego, motoryzacyjny itp.). Wydobywcze okręgi przemysłowe w krajach wysoko rozwiniętych obecnie podupadają lub zmieniają profil na regiony usługowe i nowoczesnych technologii.
Cechy okręgu przemysłowego:
Okręgi przemysłowe w Polsce.
W Polsce za okręg przemysłowy uznaje się takie obszary, na których liczba zatrudnionych w przemyśle przetwórczym lub wydobywczym przypadająca na 1 km² bądź na 100 mieszkańców jest co najmniej dwukrotnie wyższa niż średnia krajowa zatrudnionych w tych gałęziach.
W 2001 w Polsce delimitowano 15 okręgów przemysłowych; kryterium delimitacji była liczba osób zatrudnionych w przemyśle, która przekraczała średnią krajową, wynoszącą 11,7 osób na kilometr kwadratowy (w 1980 delimitowano 24 okręgi przemysłowe; w wyniku transformacji systemowej nastąpił wyraźny spadek liczby okręgów). 
Pozostałe obszary, w których liczba osób zatrudnionych w przemyśle nie przekracza średniej krajowej:

</doc>
<doc id="48488" url="https://pl.wikipedia.org/wiki?curid=48488" title="Trawnik (ujednoznacznienie)">
Trawnik (ujednoznacznienie)



</doc>
<doc id="48489" url="https://pl.wikipedia.org/wiki?curid=48489" title="Laguna">
Laguna

Laguna (z włoskiego) – część morza odcięta od niego przez barierę (lido, rafę barierową lub atol), tworząca w ten sposób śródlądowy zbiornik wodny położony przeważnie wzdłuż wybrzeża. Laguna posiada jedno lub więcej, przynajmniej okresowe, połączenie z morzem, ale o bardzo ograniczonej przepustowości. Te dwie cechy (oddzielenie przez barierę i połączenie z morzem) odróżniają lagunę od estuarium. Laguny stanowią ok. 13% linii brzegowej na świecie.
Laguny są przeważnie płytkie, dlatego na terenach o dużej różnicy pomiędzy przypływem i odpływem ich dna są odsłaniane podczas odpływu. Okresowo suche dno laguny nosi nazwę wattu. Z upływem czasu laguny ulegają stopniowemu zamulaniu, zmieniają się w bagniska i torfowiska. Parowanie wód laguny w klimacie suchym prowadzi do odkładania się złóż soli.
Na powstawanie laguny wpływ ma: energia fal uderzających w barierę, zasięg pływów na wysokości otwartego wybrzeża i na wysokości laguny, różnica poziomów wody podczas odpływu i przypływu, zasobność i rodzaj osadu. Sedymentacja w lagunach podległa głównie pływom i stratyfikacji prądów w samej lagunie.
Laguny są obiektem ścisłego zainteresowania naukowego dopiero od lat 70. XX wieku. Pierwsze udokumentowane sympozjum naukowe dotyczące lagun miało miejsce w 1967.
Laguny w Polsce.
Na polskim odcinku południowego wybrzeża Morza Bałtyckiego znajduje się kilka obiektów, które ze względu na charakterystykę i sposób powstania spełniają definicję lagun. Są one tradycyjnie nazywane zalewami lub jeziorami przybrzeżnymi.
Zalewy: Zalew Szczeciński, Zalew Wiślany, Zalew Pucki
Jeziora: Resko Przymorskie, Jamno, Bukowo, Kopań, Wicko, Gardno, Łebsko, Sarbsko

</doc>
<doc id="48491" url="https://pl.wikipedia.org/wiki?curid=48491" title="Ubysław">
Ubysław

Ubysław, Hubysław – staropolskie imię męskie. Składa się z członu "Uby-" ("ubyć, ubywać") "-sław" ("sława"). Może oznaczać "ten, który pomniejsza sławę", lub "ten, którego pojawienie się na świecie wiąże się z gorszą sławą". Żeński odpowiednik – Ubysława, Hubysława.
Ubysław imieniny obchodzi 30 lipca.

</doc>
<doc id="48492" url="https://pl.wikipedia.org/wiki?curid=48492" title="Uniesław">
Uniesław

Uniesław, Unisław, Huniesław, Juniesław – staropolskie imię męskie. Składa się z członu "Unie-" („lepszy”) "-sław" („sława”). Oznacza „ten, który cieszy się najlepszą sławą”. Żeński odpowiednik – Uniesława, Unisława.
Uniesław imieniny obchodzi 18 lipca.
Zob. też:

</doc>
<doc id="48494" url="https://pl.wikipedia.org/wiki?curid=48494" title="Nasięgniew">
Nasięgniew

Nasięgniew – staropolskie imię męskie, złożone z trzech członów: "Na-" ("na", 'wspaniały'; "na" w jednym ze znaczeń mogło też oznaczać "kogoś, ze względu na kogo się dzieje jakaś akcja"), "się" ("siebie", "sobie") i "-gniew" ("gniew"). Imię to mogło więc oznaczać "tego, kto osłania innych biorąc na siebie czyjś gniew".

</doc>
<doc id="48495" url="https://pl.wikipedia.org/wiki?curid=48495" title="Ninogniew">
Ninogniew

Ninogniew, Minogniew – staropolskie imię męskie, złożone z członów "Nino-" ("nowy, młody") oraz "-gniew". Mogło oznaczać "ten, którego gniew jest świeży".
Ninogniew imieniny obchodzi 14 czerwca.
Znane osoby noszące imię Ninogniew:

</doc>
<doc id="48501" url="https://pl.wikipedia.org/wiki?curid=48501" title="Djakowica">
Djakowica

 
Djakowica ("Ðakovica", "Ђаковица"; alb. "Gjakova" lub "Gjakovë") – miasto leżące w południowo-zachodnim Kosowie w regionie Peć. Czwarte co do wielkości miasto kraju. Ośrodek przemysłu (włókienniczego, spożywczego) i rzemiosła (złotnictwo); meczet (XVI wiek), domy w stylu bałkańskim i orientalnym. W pobliżu miasta wydobycie rud chromu.
Nazwa tej miejscowości może wywodzić się od słowa "đakon" czyt. dźakon ("diakon" po serbsko-chorwacku) i prawosławnego klasztoru Devič. Przed wojną na Bałkanach w Djakowicy mieszkało 61,4 tys. ludzi, z czego 89% stanowili kosowscy Albańczycy, 4% Serbowie a 7% inne narodowości. Miejscowość poważnie ucierpiała podczas wojny. Zbrodnie wojenne dotknęły początkowo ludność pochodzenia albańskiego. Musieli uciekać ze swoich domów, wiele osób zginęło. Po ustaniu walk Albańczycy wrócili, natomiast w obawie przed zemstą swoje domy musiała opuścić cała ludność niealbańska.
W 2016 w Djakowicy rozegrano Mistrzostwa Europy w szachach.

</doc>
<doc id="48504" url="https://pl.wikipedia.org/wiki?curid=48504" title="Bitwa w porcie Chios">
Bitwa w porcie Chios

Bitwa na Chios – bitwa lądowo-morska między siłami ateńskimi pod wodzą Charesa i Chabriasa a sprzymierzonymi wojskami z Chios, Rodos, Kos, Bizancjum oraz perskiego satrapy Mauzolosa w czasie wojny Aten ze sprzymierzeńcami w roku 357 p.n.e.
Chcąc wymusić posłuszeństwo dawnych sojuszników Ateńczycy wysłali flotę 60 okrętów, przewożących najemną armię desantową. Siły inwazyjne wylądowały na wyspie Chios i rozpoczęły oblężenie stolicy od strony lądu i morza. Armią lądową Aten dowodził Chares, siłami morskimi – Chabrias.
Armia lądowa przepuściła szturm na mury miasta, ale obrońcy go odparli, a następnie sami zaatakowali oblegających. Bitwa rozgorzała pod murami miasta. Szturm od strony lądu załamał się ostatecznie.
W tym czasie flota ateńska wpłynęła do portu Chios, gdzie rozgorzała bitwa z połączoną flotą sprzymierzeńców. Przybrała ona niepomyślny obrót dla Ateńczyków. Większość okrętów Chabriasa zostało zniszczonych lub zdobytych przez sprzymierzeńców, nielicznym tylko udało się wyrwać z portu. Sam Chabrias walczył do końca na swoim okręcie, aż padł od odniesionych ran. Resztki ateńskich załóg przedostały się na brzeg i dołączyły do armii lądowej.
Chares, który po śmierci Chabriasa został jedynym dowódcą, zmuszony został do zwinięcia oblężenia oraz ewakuowania swej armii i resztek floty z wyspy.

</doc>
<doc id="48507" url="https://pl.wikipedia.org/wiki?curid=48507" title="Cena minimalna">
Cena minimalna

Cena minimalna – cena urzędowa, poniżej której zgodnie z prawem nie wolno sprzedawać danego towaru. Ustalenie ceny minimalnej następuje na wniosek producentów; jest ona wyższa od ceny równowagi. Wprowadzenie ceny minimalnej wymaga równoczesnego przeciwdziałania zmniejszeniu popytu na rynku, poprzez interwencyjny skup przez państwo.
Praktyczne stosowanie.
Szczególnym przykładem ceny minimalnej jest płaca minimalna (płaca - cena pracy), w tym wypadku oprócz równoważenia rynku znacznie ważniejszymi czynnikami wpływającymi na jej wysokość są kwestie socjalne, ochrona przed potencjalnym wyzyskiem pracodawców, siła przetargowa związków zawodowych, zrzeszeń pracodawców – i ostatecznie ideologia i postawa grupy rządzącej.
Ceny minimalne są stosowane jako narzędzie polityki gospodarczej państwa, której celem jest zapewnienie określonego poziomu opłacalności produkcji lub dochodu. Określenie dolnego pułapu ceny dobra dotyczy na przykład rynku płodów rolnych, cen skupu w rolnictwie i cen produktów spożywczych, płac minimalnych oraz cen ropy naftowej ustalonych przez OPEC, które przewyższają poziom ceny równowagi.
W wielu krajach, w tym w Polsce, państwo nie tylko ustala i kontroluje ceny produktów rolnych, ale również skupuje i sprzedaje określoną ilość tych produktów, uzupełniając w ten sposób popyt i podaż podmiotów prywatnych.
Skutki dla konsumenta.
Cena minimalna nie jest korzystna dla konsumenta. Konsument przy wprowadzeniu ceny minimalnej traci, ponieważ:

</doc>
<doc id="48508" url="https://pl.wikipedia.org/wiki?curid=48508" title="Bitwa pod Embata">
Bitwa pod Embata

Bitwa pod Embata – bitwa morska między flotą ateńską pod dowództwem Charesa a siłami sprzymierzonych w roku 355 p.n.e. podczas wojny Aten ze sprzymierzeńcami (357–355 p.n.e.)
Do bitwy dosżło w pobliżu nadmorskiej miejscowości Embata, położonej między miastem Erytraj a wyspą Chios. 
Ateńczycy dysponowali 120 okrętami, a sprzymierzeni (Chios, Rodos, Kos, Bizancjum) – 100.
Początkowo obie strony uszykowały swoje okręty w linie bojowe ustawione naprzeciwko siebie. Gdy rozpoczęła się walka zerwał się bardzo silny wiatr i pomieszał szyki walczącym. Widząc to zastępcy Charesa (Ifikrates i Timoteos) prosili go o wycofanie się z bitwy, ten jednak odsunął ich od dowództwa i poprowadził swoje okręty na wroga. Stracił jednak tak wiele okrętów, że zmuszony był w końcu wycofać się z bitwy.

</doc>
<doc id="48509" url="https://pl.wikipedia.org/wiki?curid=48509" title="Badania materiałowe">
Badania materiałowe

Badania materiałowe są wykonywane z użyciem szeregu technik badań fizycznych, chemicznych i mechanicznych, za pomocą których można określić zarówno strukturę, jak i właściwości materiałów, a przede wszystkim zależności pomiędzy strukturą a właściwościami. Są prowadzone w celu określenia wpływu struktury na właściwości materiałów oraz możliwości zapobiegania niepożądanym zmianom ich właściwości użytkowych (np. przez zmiany struktury). Umożliwiają opracowywanie sposobów otrzymywania, używania, ochrony (np. przed korozją) materiałów o ściśle określonych cechach użytkowych. Badania te mają silny wpływ nie tylko na planowane cechy użytkowe produktów końcowych, ale też pomagają zbadać i opracować efektywne metody ich produkcji i przetwarzania.
Badania materiałowe są prowadzone w Polsce w ramach dyscypliny naukowej (nauki techniczne), wymienionej w wykazie sporządzonym przez Ministerstwo Nauki i Szkolnictwa Wyższego jako „inżynieria materiałowa”. Polskie wyższe uczelnie techniczne prowadzą kierunek studiów „inżynieria materiałowa”, z wieloma specjalnościami, np. materiały konstrukcyjne, materiały metaliczne i ceramiczne, inżynieria materiałów polimerowych, inżynieria biomateriałów, inżynieria korozyjna, inżynieria spajania materiałów.
Badania materiałowe prowadzą czasami do powstania nowych branż przemysłu, choć są też powszechnie stosowane do ulepszania już stosowanych materiałów. Charakterystyczną cechą tych badań jest stosowanie wielu zaawansowanych technik badawczych. Współcześnie bardzo silnie rozwijanym kierunkiem badań materiałowych jest studiowanie struktury materiałów naturalnych (od drewna do jedwabiu) i próby ich naśladowania w produkcji materiałów otrzymywanych sztucznie, jak również nanotechnologia i medycyna.
Klasy materiałów.
i wiele innych...
Działy badań materiałowych.
i wiele innych...

</doc>
<doc id="48518" url="https://pl.wikipedia.org/wiki?curid=48518" title="Stanisław Świerk">
Stanisław Świerk

Stanisław Świerk (ur. 19 czerwca 1935 w Jurkowie, zm. 16 stycznia 2004 we Wrocławiu) – polski trener piłki nożnej.
Kariera piłkarska.
Grał w takich klubach jak: Czarni Szczecin, Lotnik Warszawa, Stal Rzeszów, Unia Oświęcim i Motor Lublin.
Kariera trenerska.
Był trenerem takich klubów jak: Motor Lublin, Moto Jelcz Oława, Odra Wrocław, Górnik Wałbrzych, GKS Tychy, Widzew Łódź, Zagłębie Lubin, Odra Opole, Ślęza Wrocław, Śląsk Wrocław oraz Lechia Dzierżoniów.
Największe sukcesy odnosił z zespołami dolnośląskimi. W sezonie 1990/1991 zdobył mistrzostwo Polski z Zagłębiem Lubin, ale nie prowadził drużyny przez cały sezon, ponieważ został zastąpiony po dwunastej kolejce ligowej przez Mariana Putyrę. W sezonie 1994/1995 doprowadził Śląsk Wrocław do ponownego awansu do ekstraklasy.

</doc>
<doc id="48519" url="https://pl.wikipedia.org/wiki?curid=48519" title="Ludmila Tcherina">
Ludmila Tcherina

Ludmila Tcherina, właśc. Monika Tchemerzine (ur. 10 października 1924, zm. 21 marca 2004 w Paryżu) – francuska tancerka i aktorka.
Występowała m.in. w Paryżu, Moskwie i Wenecji. Była najmłodszą w historii primaballeriną "Grand Ballet de Monte Carlo" (1950).
Wybrane role filmowe:

</doc>
<doc id="48520" url="https://pl.wikipedia.org/wiki?curid=48520" title="OKl27">
OKl27

OKl27 – polski parowóz – osobowy tendrzak przeznaczony do ruchu lokalnego, skonstruowany w 1927 roku. Była to pierwsza lokomotywa całkowicie zaprojektowana i produkowana w Polsce. W latach 1928-33 H. Cegielski w Poznaniu wyprodukował 122 sztuki tych parowozów.
Zasadniczym przeznaczeniem parowozu była obsługa pociągów osobowych i lekkich towarowych. Prowadziły też pociągi osobowe w ruchu lokalnym (częste zmiany kierunku jazdy). Następcą tego parowozu był powojenny parowóz TKt48.
Historia.
Z powodu braków parowozów do obsługi ruchu osobowego w dużych zespołach miejskich i na liniach lokalnych, Ministerstwo Komunikacji zamówiło w zakładach H. Cegielski w Poznaniu skonstruowanie takiego parowozu. Projekt opracowano w 1927, pod kierunkiem inż. Domaniewskiego. W 1928 wykonano pierwsze 4 parowozy, a do 1933 wykonano ich ogółem 122. Poszczególne lokomotywy różniły się szczegółami konstrukcji i obciążeniem osi (16-17,5 t). Po raz pierwszy w tych parowozach wprowadzono znormalizowany osprzęt, typowy dla późniejszych polskich lokomotyw. Do roku 1930 stosowano oświetlenie naftowe, zastąpione następnie elektrycznym. Ogólnie parowóz ten był udaną konstrukcją, używaną w PKP prawie 50 lat. Do nielicznych nieusuniętych wad należał niespokojny bieg występujący przy prędkościach powyżej 50 km/h, co nie przeszkadzało jednak znacząco w eksploatacji.
W służbie niemieckiej podczas II wojny światowej przejęte parowozy były oznaczone jako seria 7512-13, na 1940 rok było ich 105.
Opancerzony parowóz OKl27 walczył podczas kampanii wrześniowej na wybrzeżu w składzie improwizowanego pociągu pancernego Smok Kaszubski.
Po II wojnie światowej w Polsce pozostało 95 parowozów OKl27. Ostatnio używane były w dyrekcjach PKP warszawskiej i katowickiej. Po wycofaniu z PKP, część pracowała nadal w kolejach przemysłowych.
Niektóre właściwości trakcyjne.
W wypadku parowozów normalnotorowych maksymalna siła pociągowa maszyny jest ograniczona jej przyczepnością. Tak też jest i w przypadku OKl27. Maksymalna siła pociągowa OKl27 przy rozruchu wynosi 13 000 kG. Parowóz opalany lepszym gatunkiem węgla mógł ciągnąć na torze poziomym wagony osobowe (2 i 3-osiowe) o masie 350 t z prędkością 80 km/h. Na wzniesieniu 14‰ składy o masie 130 t mógł ciągnąć z szybkością 60 km/h.

</doc>
<doc id="48521" url="https://pl.wikipedia.org/wiki?curid=48521" title="Bitwa pod Caudium">
Bitwa pod Caudium

Bitwa pod Caudium (także Bitwa w Wąwozie Kaudyńskim) – starcie zbrojne, które miało miejsce w roku 321 p.n.e. podczas drugiej wojny samnickiej (326–304 p.n.e.), między wojskami rzymskimi pod wodzą konsulów Spuriusza Postumiusza Albinusa i Tytusa Weturiusza Kalwinusa a wojskami Samnitów dowodzonymi przez Gajusza Pontiusza.
Rzymianie, zamknięci przez przeciwnika w Wąwozie Kaudyńskim, aby uniknąć całkowitej zagłady musieli skapitulować. Zmuszeni zostali do wydania broni, koni i taborów oraz 600 zakładników jako gwarancję zawartego pokoju. Dodatkowo co uważane było za wielką hańbę, musieli przejść pod jarzmem i przez szpalery wrogów ubrani tylko w jedną sztukę odzieży. Rzymski historyk Tytus Liwiusz tak opisał to w swoich "Dziejach Rzymu od założenia miasta" (księga IX, 56): 
W tej sytuacji senat rzymski zawarł niekorzystny dla siebie pokój z Samnitami, który zakończył pierwszy etap tego konfliktu, dając stronom przerwę w działaniach wojennych do 316 p.n.e.

</doc>
<doc id="48522" url="https://pl.wikipedia.org/wiki?curid=48522" title="Pierre Sévigny">
Pierre Sévigny

Pierre Sévigny (ur. 12 września 1916, zm. 20 marca 2004) – polityk kanadyjski, działacz partii konserwatywnej.
Pochodził z Quebecu. Podczas II wojny światowej służył w Armii Kanadyjskiej jako obserwator artyleryjski. U boku polskich żołnierzy 1 Dywizji Pancernej wziął udział w bitwie o Mont Ormel. Za dokonania na polu walki został odznaczony m.in. polskim Orderem Virtuti Militari oraz francuskim Krzyżem Wojennym i belgijskim Krzyżem Wojennym. W 1958 roku został po raz pierwszy wybrany do kanadyjskiego parlamentu. W 1959 roku został mianowany wiceministrem obrony. Zrezygnował w 1963, nie zgadzając się z polityką premiera Diefenbakera dotyczącą zbrojeń nuklearnych.
Był bohaterem głośnego skandalu, kiedy liberalny minister sprawiedliwości Lucien Cardin ujawnił, że w okresie sprawowania urzędu ministerialnego Sevigny romansował z Gerdą Munsinger, która okazała się być szpiegiem NRD. Tzw. "sprawa Munsinger" była badana przez królewską komisję śledczą, ale nie dopatrzono się znamion zdrady ani naruszenia tajemnicy państwowej.
Afera zrujnowała Sevigny'ego politycznie i finansowo; pracował później jako profesor finansów publicznych na Sir George Williams University.

</doc>
<doc id="48523" url="https://pl.wikipedia.org/wiki?curid=48523" title="CDU">
CDU



</doc>
<doc id="48524" url="https://pl.wikipedia.org/wiki?curid=48524" title="Okrytozalążkowe">
Okrytozalążkowe



</doc>
<doc id="48525" url="https://pl.wikipedia.org/wiki?curid=48525" title="Robert Snyder">
Robert Snyder

Robert Snyder (ur. 16 stycznia 1916 w Nowym Jorku – zm. 21 marca 2004 w Los Angeles) – amerykański reżyser dokumentalista.
Był twórcą przede wszystkim dokumentów biograficznych. Za film o Michale Aniele "" (1950) otrzymał Oscara ; był także nominowany do Oscara w 1958 za film o owadach "The Hidden World".
Bohaterami jego filmów byli także m.in. pisarz Henry Miller, wiolonczelista Pablo Casals oraz futurolog (i teść reżysera) R. Buckminster Fuller ("Buckminster Fuller on Spaceship Earth", 1968; "The World of Buckminster Fuller", 1971).

</doc>
<doc id="48526" url="https://pl.wikipedia.org/wiki?curid=48526" title="Wysoka technika">
Wysoka technika

Wysoka technika (ang. "high technology, high-tech") – dziedziny i wyroby charakteryzujące się wysoką intensywnością B+R.
Cechami charakterystycznymi dla branż wysokich technologii są także:
Przykłady dziedzin techniki, w których stosowane są nowe technologie:

</doc>
<doc id="48527" url="https://pl.wikipedia.org/wiki?curid=48527" title="Unia Chrześcijańsko-Demokratyczna">
Unia Chrześcijańsko-Demokratyczna



</doc>
<doc id="48529" url="https://pl.wikipedia.org/wiki?curid=48529" title="Break dance">
Break dance



</doc>
<doc id="48530" url="https://pl.wikipedia.org/wiki?curid=48530" title="Silniki spalinowe">
Silniki spalinowe



</doc>
<doc id="48531" url="https://pl.wikipedia.org/wiki?curid=48531" title="Espadon (broń)">
Espadon (broń)

Espadon, hispadon – rodzaj dużego miecza dwuręcznego piechoty, używanego w XV i pierwszej połowie XVI wieku, głównie w formacjach piechoty szwajcarskiej i niemieckich lancknechtów oraz przez eskorty dowódców i chorągwi. 
Długość jego sięgała 180 centymetrów, w tym długość głowni do 150 centymetrów. Wyposażony był w duży jelec, w kształcie dwóch stosunkowo długich ramion, zwykle nachylonych lekko w kierunku głowni, często zdobionych. Długa rękojeść pozwalała na w miarę sprawne operowanie oburącz ciężkim mieczem o sporej bezwładności, przy wykorzystaniu zasady dźwigni. Poniżej rękojeści i jelca znajdował się krótki tępy odcinek głowni (często obciągnięty skórą), umożlwiający uchwyt dłonią. Odcinek ten ("ricasso") od głowni właściwej oddzielały sporych rozmiarów wąsy, zapewniające dodatkową ochronę dla dłoni przed ciosami ześlizgującymi się po głowni.
Miecze tego typu noszono bez pochwy na ramieniu lub przewieszone przez plecy. Jego przeznaczeniem była walka z formacjami pikinierów i halabardników, wobec których inne bronie nie były skuteczne. Głównym sposobem walki były ukośne cięcia znad głowy.

</doc>
<doc id="48534" url="https://pl.wikipedia.org/wiki?curid=48534" title="Pąkla">
Pąkla



</doc>
<doc id="48535" url="https://pl.wikipedia.org/wiki?curid=48535" title="Pąkle">
Pąkle

Pąkle (Balanomorpha) – rząd wąsonogów z infragromady toraczkowców. Osobniki dorosłe są osiadłe i mają ciało chronione pancerzykiem z płytek wapiennych. 
Morfologia.
Osobniki dorosłe mają ciało silnie zmodyfikowane, przystosowane do osiadłego trybu życia. Głowa jest uwsteczniona; jej część przedgębowa służy do szerokiego osadzenia się w podłożu. Czułki pierwszej pary wraz z gruczołami cementowymi służą przyczepieniu się do podłoża w fazie przejściowej do osiadłości. Czułków drugiej i oczu pary brak zupełnie. Szczęki obu par są płatowate i zaopatrzone w szczecinki. Karapaks ma formę worka obejmującego ciało. Od zewnątrz ciało chronione jest płytkami wapiennymi – kariną, tergami, rostrum, płytkami bocznymi i skutami. Po jednej terdze i skucie formują zwykle wieczko zamykające jamę objętą karapaksem. Tułów zaopatrzony jest w sześć par dwugałęzistych, wieloczłonowych odnóży tułowiowych (torakopodiów) zmodyfikowanych w pierzasto oszczecinione wąsy filtracyjne. Odwłok jest uwsteczniony. Układ krwionośny jest praktycznie zamknięty, o zredukowanym sercu. Oddychanie zachodzi całą powierzchnią ciała. Jajniki umieszczone są w przedniej części ciała, a jajowody uchodzą przy pierwszej parze torakopodiów. Jądra leżą w tułowiu. Prącie jest wielokrotnie dłuższe od ciała.
Rozród i rozwój.
U pąkli występuje obojnactwo. Zapłodnienie ma formę krzyżową. Bruzdkowanie jest całkowite. Inkubacja jaj odbywa się w jamie karapaksu. Klujące się z jaj pływiki (naupilusy) uwalniane są do toni wodnej. Mają one trójkątny karapaks z kolcami. Przeobrażają się one potem do stadium popływika (metanaupilusa). Ma on zawiązki oczu złożonych i odnóży tułowiowych. Popływik przekształca się w larwę cyprysową. Ta ma bocznie spłaszczone ciało z dwuklapowym karapaskem, oczami złożonymi i sześcioma nitkowatymi torakopodiami. Jest stadium niepobierającym pokarmu. Po przytwierdzeniu się do podłoża wydzieliną gruczołów cementowych przekształca się w formę osiadłą.
Ekologia i występowanie.
Należą do grupy troficznej filtratorów. Liczne gatunki są komensalami, przytwierdzającymi się do innych zwierząt i pozyskującymi resztki ich pokarmu.
Rozmieszczone są kosmopolitycznie, w wodach słonych i słonawych. W Bałtyku reprezentowane są przez zawleczoną pąklę niespodziewaną.
Taksonomia.
Do rzędu tego zalicza się 14 rodzin zgrupowanych w czterech nadrodzinach i dwóch podrzędach:

</doc>
<doc id="48542" url="https://pl.wikipedia.org/wiki?curid=48542" title="Paweł Legendorf">
Paweł Legendorf

Paweł Legendorf, Paulus Stange de Legendorf (w wersji polskiej Mgowski) (ur. ok. 1415, zm. 23 lipca 1467 w Bartoszycach) – biskup warmiński.
Życiorys.
Rodzina.
Pochodził z rodziny osiadłej w Prusach, w miejscowości Legendorf (Mgowo) w XIII wieku. Był synem sędziego chełmińskiego Janusza, wnukiem (po matce) wojewody inowrocławskiego Janusza Kościeleckiego.
Kariera.
Studiował na uniwersytecie w Lipsku (1442 bakałarz sztuk) i w Rzymie. Był sekretarzem i dworzaninem kolejnych papieży – Mikołaja V i Kaliksta III; otrzymał wiele godności kościelnych – kanonika warmińskiego (1447), kanonika gnieźnieńskiego (1457), protonotariusza apostolskiego (1458). 20 września (lub 14 października) 1458 został mianowany przez papieża Piusa II administratorem apostolskim diecezji warmińskiej; poprzednim biskupem tej diecezji był sam Pius II tuż przed wyborem na papieża. Nominacja, początkowo tylko na 1 rok, została przedłużona we wrześniu 1459 o kolejne trzy lata; latem 1460 Legendorf przybył na Warmię, został wybrany przez kapitułę i oficjalnie zatwierdzony przez papieża jako pełnoprawny biskup warmiński, i w porozumieniu z królem Kazimierzem Jagiellończykiem objął rządy w diecezji.
Przejmował diecezję warmińską w trudnym momencie; toczyła się wojna trzynastoletnia, wobec której biskup, chcąc uchronić Warmię od spustoszeń, usiłował przyjąć postawę neutralną. Był jednak zmuszony do lawirowania, początkowo wspierał zakon krzyżacki (zostało zawarte porozumienie pokojowe między biskupem a wielkim mistrzem), od 1464 stał po stronie polskiej. 4 listopada 1464 Legendorf złożył przysięgę wierności królowi Kazimierzowi, w 1466, krótko przed układami pokojowymi, wypowiedział wojnę zakonowi. Na rokowaniach polsko-krzyżackich był zdecydowanym przeciwnikiem ustępstw wobec zakonu. Był sygnatariuszem i gwarantem aktu pokoju toruńskiego 1466 roku. Na mocy traktatu toruńskiego (19 października 1466) Warmia została przyłączona do Polski i objęta protekcją królewską.
21 września 1466 został konsekrowany na biskupa przez arcybiskupa Jana Gruszczyńskiego. Uroczystość odbyła się w kościele św. Jana w Toruniu. W uroczystości wyświęcenia Legendorfa uczestniczył król Kazimierz Jagiellończyk oraz Jan Długosz. Zmarł rok później; niewykluczone, że został otruty przez Krzyżaków. Biskup Legendorf jest jedynym biskupem warmińskim pochowanym w Braniewie, gdyż spoczął w kościele św. Katarzyny, gdzie okazałą płytę nagrobną (obecnie w sali Wielkiego Refektarza zamku w Lidzbarku Warmińskim) ufundował w 1494 Łukasz Watzenrode. Jego następcą na warmińskiej stolicy biskupiej został Mikołaj Tungen.

</doc>
<doc id="48543" url="https://pl.wikipedia.org/wiki?curid=48543" title="Mikroskopia sond skanujących">
Mikroskopia sond skanujących



</doc>
<doc id="48544" url="https://pl.wikipedia.org/wiki?curid=48544" title="Premierzy Szwecji">
Premierzy Szwecji

Premier jest szefem rządu Szwecji od roku 1876, kiedy ustanowiono to stanowisko. Do tego momentu Szwecja nie miała formalnego przywódcy rządu. Pierwszym szwedzkim premierem został Louis De Geer.

</doc>
<doc id="48546" url="https://pl.wikipedia.org/wiki?curid=48546" title="Jan Timman">
Jan Timman

Jan Hendrik Timman (ur. 14 grudnia 1951 w Amsterdamie) – holenderski arcymistrz, w latach 80. XX wieku czołowy szachista świata.
Kariera szachowa.
W 1967 r. zdobył dwa brązowe medale: w mistrzostwach świata juniorów do 20 lat w Jerozolimie oraz w mistrzostwach Europy juniorów do 20 lat w Groningen. W latach 1979–1999 brał udział we wszystkich ośmiu cyklach rozgrywek o tytuł mistrza świata. W 1985 r. wygrał turniej międzystrefowy z dużą przewagą nad konkurencją. W turnieju pretendentów podzielił IV miejsce z Michaiłem Talem. W meczu ćwierćfinałowym przegrał z Arturem Jusupowem. W następnym cyklu rozgrywek awansował do finałowego meczu pretendentów pokonując w eliminacjach Walerija Sałowa, Lajosa Portischa i Jonathana Speelmana. W finale został pokonany przez Anatolija Karpowa.
W 1991 r. ponownie awansował do finałowego meczu pretendentów. W drodze do finału pokonał Roberta Hübnera, Wiktora Korcznoja i Artura Jusupowa. W finale uległ Nigelowi Shortowi. Short uzyskał prawo do meczu o tytuł mistrza świata z Garrim Kasparowem, lecz obaj zostali zdyskwalifikowani przez Międzynarodową Federację Szachową (FIDE) za rozegranie meczu poza jej strukturami w 1993 roku. FIDE zorganizowała oficjalny mecz o mistrzostwo świata pomiędzy Timmanem i Karpowem, wygrany przez Karpowa 12½ - 8½. W następnym cyklu rozgrywek Timman dotarł do półfinału, w którym został wyeliminowany przez Sałowa.
Jan Timman był uczestnikiem najbardziej prestiżowych turniejów, z których kilka wygrał: w Amsterdamie (1981 – turniej "IBM", 1987 i 1989 – memoriały Maxa Euwego), Mar del Placie (1982), Bugojno (1984), Wijk aan Zee (1985), Tilburgu (1987) i Rotterdamie (1989). Dziewięciokrotnie zwyciężał w mistrzostwach Holandii (w latach 1974, 1975, 1976, 1978, 1980, 1981, 1983, 1987 i 1996). W 2006 r. odniósł kolejne turniejowe zwycięstwo – na przełomie kwietnia i maja wygrał tradycyjny turniej "Sigeman &amp; Co" w Malmö. Zajął również II m. (za Ivanem Sokolovem) w memoriale Howarda Stauntona w Londynie. W 2008 r. zajął III m. (za Bu Xiangzhim i Jewgienijem Miroszniczenko) w Antwerpii, natomiast w 2009 r. zwyciężył w memoriale Howarda Stauntona, rozegranym w Londynie.
Wielokrotnie reprezentował Holandię w turniejach drużynowych, m.in.:
W latach 80. był stale obecny w pierwszej dziesiątce listy rankingowej FIDE. Najwyższy ranking w karierze osiągnął 1 stycznia 1990 r., z wynikiem 2680 punktów zajmował wówczas 3. miejsce na światowej liście FIDE (za Garrim Kasparowem i Anatolijem Karpowem).

</doc>
<doc id="48547" url="https://pl.wikipedia.org/wiki?curid=48547" title="Nigel Short">
Nigel Short

Nigel David Short (ur. 1 czerwca 1965 w Leigh) – brytyjski szachista, arcymistrz od 1984 roku.
Kariera szachowa.
W 1993 roku jego mecz z Garrim Kasparowem o tytuł mistrza świata był początkiem rozłamu w szachowych rozgrywkach na najwyższym szczeblu. Short wygrał turnieje eliminacyjne FIDE, w meczach pretendentów pokonał byłego mistrza świata Anatolija Karpowa i Jana Timmana. Mecz z Kasparowem miał być finałem tego cyklu, lecz obaj szachiści uzgodnili rozegranie go poza strukturami FIDE. W tym celu została powołana nowa organizacja Stowarzyszenie Zawodowych Szachistów (PCA). Mecz zakończył się zwycięstwem Kasparowa 12½ – 7½.
Jednym z największych sukcesów Shorta było zwycięstwo wspólnie z Walerijem Sałowem w silnie obsadzonym memoriale Maxa Euwego w Amsterdamie w 1991 roku, w którym wyprzedził obu mistrzów świata Karpowa i Kasparowa. Do jego innych turniejowych sukcesów należą trzykrotne zwycięstwa w mistrzostwach Wielkiej Brytanii (1984, 1987, 1998), dwukrotne zwycięstwa w mistrzostwach Wspólnoty Narodów (2004, 2006), tytuł mistrza Unii Europejskiej (2006) oraz zwycięstwa bądź dzielenie I miejsc m.in. w Genewie (1979), Amsterdamie (1982, turniej "OHRA"), Baku (1983), Esbjergu (1984, turniej "The North Sea Cup"), Lugano (1986), Wijk aan Zee (1986, 1987), Reykjavíku (1987), Amsterdamie (1988 oraz 1992, 1993 – memoriały Maxa Euwego), Hastings (1987/88, 1988/89), Parnu (1996), Groningen (1996), Tallinnie (1998), Dhace (1999), Szymkencie 1999, Pampelunie (1999/00), Pekinie (2000), Malmö (2002, turniej "Sigeman &amp; Co"), Gibraltarze (2003, 2004), Budapeszcie (2003), Skanderborgu (2003), Taiyuan (2004), Kopenhadze (2006, "Politiken Cup"), Baznie (2008), Baku (2008), Nagpur (2008, mistrzostwa Commonwealthu), Malmö (turniej "Sigeman &amp; Co" – 2009, 2013), Pattayi, Ekurhuleni (2011), Edmonton (2012), Gibraltarze (2012, 2013), Ottawie (2013), na Wyspie Man (2014), w Rangunie (2014) oraz Pattaya (2015).
Wielokrotnie reprezentował Anglię w turniejach drużynowych, m.in.:
Jest drugim w historii Anglikiem (po Michaelu Adamsie), który przekroczył poziom 2700 punktów rankingowych. Pomiędzy 1987 a 1997 r. sześciokrotnie znalazł się w pierwszej dziesiątce listy rankingowej FIDE. Najwyżej notowany był 1 stycznia 1992 r., zajmując 4. miejsce na świecie, natomiast najwyższy ranking w dotychczasowej karierze osiągnął 1 kwietnia 2004 r., z wynikiem 2712 punktów zajmował wówczas 15. miejsce na światowej liście Międzynarodowej Federacji Szachowej.

</doc>
<doc id="48548" url="https://pl.wikipedia.org/wiki?curid=48548" title="Szybkość reakcji chemicznej">
Szybkość reakcji chemicznej

Szybkość reakcji chemicznej – szybkość przybywania lub ubywania reagenta w wyniku przebiegu reakcji chemicznej.
Szybkość reakcji chemicznej definiuje się jako zmianę liczby moli składnika odniesienia w czasie.
Najczęściej spotykane równania:
gdzie:
Pierwsza z nich odnosi się do reaktora zbiornikowego pracującego okresowo, druga do reaktora rurowego przepływowego, a trzecia do sytuacji, gdy w układzie reakcyjnym występują dwie fazy.
W literaturze przedmiotu spotyka się też równanie słuszne w przypadku V = const:
gdzie:

</doc>
<doc id="48549" url="https://pl.wikipedia.org/wiki?curid=48549" title="Michael Adams (szachista)">
Michael Adams (szachista)

Michael Adams (ur. 17 listopada 1971 w Truro) – angielski szachista, arcymistrz, wicemistrz świata z 2004 roku.
Kariera szachowa.
W 1989 r. w wieku siedemnastu lat zdobył tytuł mistrza Wielkiej Brytanii. Ten sukces powtórzył w 1997 r., a trzeci raz złoty medal w tych rozgrywkach zdobył w 2010 roku. Od początku lat 90. regularnie brał udział w rozgrywkach o mistrzostwo świata. W 1993 roku w Groningen wspólnie z Viswanathanem Anandem wygrał turniej eliminacyjny do mistrzostw świata PCA. W meczach pretendentów zwyciężył Siergieja Tiwiakowa w I rundzie, lecz w II przegrał z Anandem. Rok później odpadł w I rundzie meczów pretendentów FIDE, przegrywając z Borysem Gelfandem.
W 1997 roku FIDE po raz pierwszy zorganizowała turniej eliminacyjny do meczu o tytuł mistrza świata systemem pucharowym. Adams dotarł do finału, pokonując między innymi Siergieja Tiwiakowa, Piotra Swidlera, Loeka van Wely i Nigela Shorta. W meczu finałowym po ośmiu remisowych partiach został pokonany przez Viswanathana Ananda w partii błyskawicznej. W kolejnych mistrzostwach świata Adams również odgrywał pierwszoplanową rolę. W 1999 roku w Las Vegas wygrał ćwierćfinałowy mecz z Władimirem Kramnikiem, jednak przegrał w półfinale z Władimirem Akopianem. W ćwierćfinale turnieju w New Delhi w 2000 roku pokonał Weselina Topałowa, lecz został wyeliminowany przez zwycięzcę turnieju, Ananda. W 2004 roku w Trypolisie dotarł do finału, pokonując między innymi Tejmura Radżabowa i Władimira Akopiana. W meczu o tytuł mistrza świata uległ Rustamowi Kasimdżanowowi. W 2007 wystąpił w rozegranych w Eliście meczach pretendentów, ale w I rundzie przegrał z Aleksiejem Szyrowem i nie wywalczył awansu do turnieju o mistrzostwo świata w Meksyku.
W najsilniej obsadzonych turniejach Adams triumfował wielokrotnie: w 1992 zwyciężył w Tilburgu, natomiast w 1995 roku w Dos Hermanas podzielił I miejsce z Gatą Kamskim i Anatolijem Karpowem. Turniej w Dortmundzie w 1998 zakończył na I miejscu wspólnie z Władimirem Kramnikiem i Piotrem Swidlerem. Rok później wygrał turniej w Dos Hermanas, w pokonanym polu pozostawiając m.in. Kramnika, Ananda, Swidlera, Topałowa i Judit Polgár. Dwukrotnie (2007, 2008) zwyciężył w memoriałach Howarda Stauntona w Londynie. W 2010 r. podzielił I m. w turnieju "Gibraltar Chess Festival". W 2013 r. samodzielnie zwyciężył w turnieju "Dortmunder Schachtage" w Dortmundzie.
Wielokrotnie reprezentował Anglię w turniejach drużynowych, m.in.:
Jest pierwszym w historii Anglikiem, który przekroczył poziom 2700 punktów rankingowych. Od 1999 r. był wielokrotnie notowany w pierwszej dziesiątce na liście rankingowej FIDE. Pomiędzy 2000 a 2002 r. siedmiokrotnie zajmował piąte miejsce na świecie. Najwyższy ranking w karierze (stan na wrzesień 2017) osiągnął 1 września 2013 r., z wynikiem 2761 punktów zajmował wówczas 12. miejsce na światowej liście FIDE, jednocześnie zajmując 1. miejsce wśród angielskich szachistów.

</doc>
<doc id="48550" url="https://pl.wikipedia.org/wiki?curid=48550" title="Weselin Topałow">
Weselin Topałow

Weselin Topałow, bułg. Веселин Топалов (ur. 15 marca 1975 w Ruse) – bułgarski arcymistrz, mistrz świata w szachach w latach 2005–2006, arcymistrz od 1992 roku. W listopadzie 2017 roku przestał reprezentować Bułgarię, przechodząc pod auspicje FIDE.
Kariera szachowa.
Reguły gry w szachy Topałow poznał od swego ojca w wieku ośmiu lat. W 1989 roku w Portoryko zdobył tytuł mistrza świata juniorów do 14 lat, natomiast rok później w Singapurze zdobył brązowy medal mistrzostw świata w kategorii do 16 lat.
W niedługim czasie awansował do ścisłej światowej czołówki. W obfitującym w sukcesy 1996 roku zajął lub podzielił I miejsce aż w sześciu prestiżowych turniejach: w Madrycie, Amsterdamie (memoriał Maxa Euwego, wspólnie z Garrim Kasparowem), Nowogrodzie, Wiedniu i Dos Hermanas. Poza tym zwyciężył w León (1996) oraz zajął dzielone I miejsca na turniejach w Madrycie (1997), Dortmundzie (2001) i Cannes (2002). Od 1994 roku regularnie uczestniczy w rozgrywkach o tytuł mistrza świata. W 2000 roku w New Delhi w mistrzostwach świata FIDE rozgrywanych systemem pucharowym dotarł do ćwierćfinału, w którym przegrał z Michaelem Adamsem, zaś w latach 1999 i 2001 awansował do IV rundy. W 2002 roku w Dortmundzie spotkał się w finałowym meczu pretendentów z Péterem Lékó, ulegając 1½ – 2½. W październiku 2005 roku zdobył tytuł mistrza świata FIDE w turnieju rozegranym w argentyńskim mieście San Luis (przed Viswanathanem Anandem i Piotrem Swidlerem). W rozegranym rok później w Eliście unifikacyjnym meczu o tytuł mistrza świata uległ 7½ – 8½ (po dogrywce) Władimirowi Kramnikowi i stracił tytuł. Na początku 2007 roku zwyciężył (wraz z Lewonem Aronianem i Tejmurem Radżabowem) w turnieju "Corus A" w Wijk aan Zee. W 2008 odniósł kolejne sukcesy, zwyciężając w turniejach elity w Bilbao ("Final Chess Masters") oraz Nankinie ("2008 Pearl Spring Chess Tournament"). W lutym 2009 w rozegranym w Sofii finałowym meczu pretendentów pokonał 4½ : 2½ Gatę Kamskiego i zdobył prawo do uczestnictwa w meczu o mistrzostwo świata z Viswanathanem Anandem. W 2010 samodzielnie zwyciężył w Linares. W 2013 zwyciężył w cyklu "FIDE Grand Prix 2012-2013", zdobywając prawo do gry w turnieju pretendentów w 2014 roku (w turnieju tym zajął VIII miejsce).
Wielokrotnie reprezentował Bułgarię w turniejach drużynowych, m.in.:
Od 2001 do 2016 roku był stale obecny w pierwszej dziesiątce listy rankingowej (z 6 miesięczną przerwą w 2012 roku). Najwyższy ranking w dotychczasowej karierze osiągnął 1 lipca 2015, z wynikiem 2816 punktów zajmował wówczas 3. miejsce na światowej liście FIDE. Natomiast najwyższą pozycję na liście FIDE osiągnął 1 kwietnia 2006, zajmując 1 lokatę z wynikiem 2804 pkt. (1 lipca 2006 utrzymał tę lokatę, a jego ranking wzrósł do 2813 punktów).

</doc>
<doc id="48551" url="https://pl.wikipedia.org/wiki?curid=48551" title="Péter Lékó">
Péter Lékó

Péter Lékó (ur. 8 września 1979 w Suboticy) – węgierski szachista, arcymistrz od 1994 roku.
Kariera szachowa.
W wieku dwunastu lat został mistrzem międzynarodowym, dwa lata później otrzymał tytuł arcymistrza. W 1996 roku zdobył tytuł mistrza świata juniorów w kategorii do 16 lat. Od połowy lat dziewięćdziesiątych jest stałym uczestnikiem prestiżowych turniejów i rozgrywek o mistrzostwo świata. Do największych jego sukcesów turniejowych należą: II m. w Tilburgu (w 1998 roku), I m. w Dortmundzie (1999 i 2002), II m. w Essen (2002), I i II m. w Linares (2003 i 2004) oraz II i I w Wijk aan Zee (2004 i 2005). W 2000 roku w meczu rozegranym w Budapeszcie pokonał ówczesnego mistrza świata FIDE, Aleksandra Chalifmana.
W 2002 roku w Dortmundzie wygrał turniej eliminacyjny w alternatywnych wobec FIDE rozgrywkach o mistrzostwo świata. Pokonał Aleksandra Morozewicza, Michaela Adamsa, Aleksieja Szyrowa i w finale Weselina Topałowa. Zwycięstwo w tym turnieju dało mu prawo do meczu finałowego z Władimirem Kramnikiem. Mecz odbył się we wrześniu i październiku 2004 roku. Przed ostatnią, czternastą rundą Lékó prowadził 7 - 6, jednak przegrał ostatnią partię. Mecz zakończył się remisem, mistrzem świata w szachach klasycznych pozostał Kramnik.
W 2006 r. zwyciężył (wraz z Rusłanem Ponomariowem i Lewonem Aronianem) w bardzo silnie obsadzonym memoriale Michaiła Tala w Moskwie. Na początku 2007 r. triumfował w Odessie w I Pucharze ACP w szachach szybkich, w finale pokonując Wasilija Iwanczuka. Wystąpił również w rozegranych w Eliście meczach pretendentów i wywalczył awans do turnieju o mistrzostwo świata w Meksyku, zajmując w nim IV m.. W 2008 r. po raz trzeci w swojej karierze zwyciężył w tradycyjnym turnieju elity "Dortmunder Schachtage" w Dortmundzie.
Wielokrotnie reprezentował Węgry w turniejach drużynowych, m.in.:
Péter Lékó jest szachistą bardzo trudnym do pokonania, jednak w najbardziej prestiżowych turniejach wygrywa stosunkowo mało partii. Wynika to z jego skłonności do unikania nadmiernego ryzyka w grze. Od 2000 do 2010 roku stale obecny w pierwszej piętnastce listy rankingowej FIDE (najlepszy wynik (stan na wrzesień 2017): 2763 pkt w dniu 1 kwietnia 2005 r., 4. miejsce na świecie)

</doc>
<doc id="48552" url="https://pl.wikipedia.org/wiki?curid=48552" title="Aleksiej Szyrow">
Aleksiej Szyrow

Aleksiej Szyrow, łot. Aleksejs Širovs, ros. Алексей Широв (ur. 4 lipca 1972 w Rydze) – hiszpański szachista w latach 1995–2011 i od 2018, w latach 1991–95, 2011–18 reprezentant Łotwy, arcymistrz od 1990 roku.
Kariera szachowa.
Pierwszy duży sukces na arenie międzynarodowej odniósł w 1988 r., zdobywając w Timișoarze tytuł mistrza świata juniorów do lat 16. W 1990 r. zdobył drugi medal MŚ juniorów, zajmując II m. (za Ilią Gurewiczem) w Santiago (w kategorii do 20 lat). W ciągu kilku lat awansował do ścisłej światowej czołówki, czego potwierdzeniem były wyniki uzyskane w turniejach z cyklu mistrzostw świata: czterokrotnie uczestniczył w pucharowych turniejach o tytuł mistrza świata, trzykrotnie osiągając ćwierćfinały (1997, 1999, 2001), a w 2000 r. finał (w którym przegrał z Viswanathanem Anandem). W 1998 r. rozegrał mecz z Władimirem Kramnikiem o prawo gry o tytuł mistrza świata z Garrim Kasparowem. Sprawił dużą niespodziankę pokonując Kramnika bez przegranej partii 5½ – 3½. Do meczu z Kasparowem jednak z różnych przyczyn nie doszło. W 2007 r. wystąpił w rozegranych w Eliście meczach pretendentów, ale w II rundzie przegrał z Lewonem Aronianem i nie wywalczył awansu do turnieju o mistrzostwo świata w Meksyku. Pod koniec tego roku awansował do finału Pucharu Świata, przegrywając w nim z Gatą Kamskim w stosunku 1½ – 2½.
Odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
Wielokrotnie startował również w turniejach elity w Linares (najlepszy wynik: II m. w 1998 r., za Viswanathanem Anandem, przed Garrim Kasparowem i Władimirem Kramnikiem) oraz Wijk aan Zee (najlepszy wynik: III m. w 1998 r., za Kramnikiem i Anandem oraz II-III m. w 2010 r., za Carlsenem, wspólnie z Kramnikiem).
Szyrow jest znany ze swojego ofensywnego stylu gry i dążenia do komplikacji. Lubi rozstrzygać losy partii za pomocą kombinacji, w czym przypomina swojego rodaka, byłego mistrza świata, Michaiła Tala. Swoje najbardziej błyskotliwe kombinacje opisał w wydanej w 1998 r. książce "Fire on Board: Shirov’s Best Games" (w Polsce wydanej w 2006 r. pod tytułem "Ogień na szachownicy").
W latach 1992–2008 ośmiokrotnie wystąpił na szachowych olimpiadach (1992-1994 w barwach Łotwy, od 1996 – Hiszpanii), za każdym razem na I szachownicy. Oprócz tego pomiędzy 1999 a 2007 r. czterokrotnie w zespole Hiszpanii na drużynowych mistrzostwach Europy (w 1999 zdobywając złoty medal na I szachownicy).
Od 1992 r. Szyrow plasuje się w pierwszej dwudziestce na liście rankingowej FIDE (najwyższy osiągnięty ranking – 2755 punktów w dniu 1 stycznia 2008 r., co wówczas odpowiadało siódmej pozycji na świecie).
Życie prywatne.
W latach 2001–2007 żoną Aleksieja Szyrowa była Viktorija Čmilytė, czołowa szachistka świata. Wcześniej związany był m.in. z polską arcymistrzynią, Martą Zielińską, z którą ma córkę Maszę.

</doc>
<doc id="48553" url="https://pl.wikipedia.org/wiki?curid=48553" title="Ołeksandr Bielawski">
Ołeksandr Bielawski

Ołeksandr Bielawski, ukr. Олександр Бєлявський (ur. 17 grudnia 1953 we Lwowie) – ukraiński szachista i trener szachowy ("FIDE Senior Trainer" od 2004), reprezentant Słowenii od 1996, arcymistrz od 1975 roku.
Kariera szachowa.
W 1971 r. został w Groningen wicemistrzem Europy juniorów do lat 20, a w 1973 r. w Teesside – mistrzem świata juniorów w tej samej kategorii wiekowej. Czterokrotnie zdobył tytuł mistrza Związku Radzieckiego (1974, 1980, 1987, 1990). W latach 80. i 90. należał do ścisłej światowej czołówki. Od 1982 r. regularnie uczestniczył w rozgrywkach o tytuł mistrza świata, dwukrotnie awansując do grona pretendentów: w 1983 r. w ćwierćfinale meczu pretendentów uległ Garriemu Kasparowowi 3 – 6, natomiast w 1985 r. w turnieju pretendentów w Montpellier zajął VI-VII m. Był również pięciokrotnym uczestnikiem pucharowych turniejów o tytuł mistrza świata, dwukrotnie awansując do IV rundy (najlepszej szesnastki): w 1997 r. przegrał w tej fazie rozgrywek z Nigelem Shortem, a w 2004 – z Aleksandrem Griszczukiem. W 1996 r. zdobył w Grize tytuł indywidualnego mistrza Słowenii.
Wielokrotnie reprezentował ZSRR, Ukrainę i Słowenię w rozgrywkach drużynowych, m.in.:
Oprócz tego, w 1984 r. był najlepszym zawodnikiem drugiego meczu ZSRR – Reszta świata, zdobywając 3½ pkt w 4 partiach.
Na swoim koncie posiada wiele samodzielnych bądź dzielonych zwycięstw w turniejach międzynarodowych, m.in.:
W latach 80. i 90. Bielawski był wielokrotnie notowany w pierwszej dziesiątce listy rankingowej FIDE (najwyższy osiągnięty ranking: 2710 punktów 1 lipca 1997 r., co wówczas odpowiadało ósmej pozycji na świecie).
W 1985 został odznaczony Orderem Przyjaźni Narodów.
Jest autorem bądź współautorem kilku książek o tematyce szachowej.

</doc>
<doc id="48554" url="https://pl.wikipedia.org/wiki?curid=48554" title="Bent Larsen">
Bent Larsen

Bent Jörgen Larsen (ur. 4 marca 1935 w Thisted, zm. 9 września 2010 w Buenos Aires) – duński szachista, w latach 60. i 70. XX wieku czołowy szachista świata.
Kariera szachowa.
W 1954 roku jako dziewiętnastolatek został mistrzem międzynarodowym, dwa lata później otrzymał tytuł arcymistrza. Również w 1954 r. zdobył swój pierwszy tytuł indywidualnego mistrza Danii (kolejne w latach 1955, 1956, 1959, 1963 i 1964). W latach 1958–1982 brał udział we wszystkich ośmiu cyklach rozgrywek o mistrzostwo świata, trzykrotnie wygrywał turnieje międzystrefowe, czterokrotnie awansował do meczów pretendentów. W kolejnych trzech cyklach meczów pretendentów w 1965, 1968 i 1971 roku osiągał półfinał, przegrywając kolejno z byłym mistrzem świata Michaiłem Talem, Wiktorem Korcznojem i przyszłym mistrzem świata Bobby Fischerem. W 1977 roku w ćwierćfinale został wyeliminowany przez Lajosa Portischa. W latach 1975–1982 zajmował stałe miejsce w pierwszej dziesiątce listy rankingowej FIDE. Dwukrotnie wystąpił w meczach ZSRR - Reszta świata, w roku 1970 na I szachownicy.
W latach 1954–1970 sześciokrotnie reprezentował Danię na szachowych olimpiadach (za każdym razem na najtrudniejszej I szachownicy), trzykrotnie zdobywając medale za wyniki indywidualne (złoty – 1956 oraz dwa brązowe – 1954, 1970). Łącznie rozegrał 109 olimpijskich partii, w których uzyskał 75 punktów (69%). Najwyższy ranking w karierze osiągnął 1 lipca 1971 r., z wynikiem 2660 punktów zajmował wówczas 4. miejsce na światowej liście FIDE, za Robertem Fischerem, Borysem Spasskim i Wiktorem Korcznojem.
W 1988 r. Larsen przegrał partię z komputerem Deep Thought. Był pierwszym arcymistrzem i graczem szerokiej czołówki światowej (posiadał wówczas rankingiem 2560 i zajmował 45. miejsce na świecie), który przegrał partię turniejową z programem komputerowym.
Repertuar debiutowy Larsena był szeroki i dość niezwykły. Znane było jego zamiłowanie do nieszablonowych otwarć. Dość regularnie stosował otwarcie Birda. Często rozpoczynał partię od posunięcia 1.b3 (Debiut Larsena).
Od końca lat 90. sporadycznie startował w turniejach. W 1999 roku zajął VII miejsce w mistrzostwach Danii, w 2002 r. był czwarty w memoriale Najdorfa w Buenos Aires. Mieszkał w Argentynie ze swą argentyńską żoną Martą.

</doc>
<doc id="48556" url="https://pl.wikipedia.org/wiki?curid=48556" title="Kontradmirał">
Kontradmirał

Kontradmirał (kadm.) – wojskowy stopień oficerski w polskiej Marynarce Wojennej, odpowiadający generałowi brygady w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Słowo „admirał” wywodzi się od arabskiego określenia "Amir el-Bahr" lub też "Emir el-Bahr", oznaczającego pana morza – dowódcę morskiego. W XII wieku Wenecjanie i Genueńczycy zaczęli stosować tytuł "admirała", jako dowodzącego flotą podczas bitwy. Następnie wprowadzono do użycia zróżnicowanie wśród admirałów, i tak: "admirał" dowodził flotą wojenną, "wiceadmirał" był zastępcą dowodzącego marynarką wojenną, a "kontradmirał" – starszym na redzie (najstarszym dowódcą spośród dowódców zakotwiczonych okrętów). W niektórych państwach używany był także tytuł "admirała floty", oznaczający stałego dowódcę całej marynarki wojennej, który swe obowiązki sprawował także w czasie pokoju.
Dowództwa flot zaczęto nazywać admiralicjami, które w niektórych państwach przetrwały aż do współczesności i oznaczają ministerstwa (np. "Admiralicja" Brytyjska) lub dowództwa sił morskich ("Admiralicja" Federacji Rosyjskiej). Tytuły admiralskie przekształciły się w XIII-wiecznej Francji w stopnie wojskowe. W późniejszym czasie podobne transformacje nastąpiły w innych krajach.
Użycie.
W Polsce stopień "kontradmirała" powstał w 1921, wraz z innymi stopniami Marynarki Wojennej. Wcześniej, od 1918, używano zapożyczonego z Wojsk Lądowych stopnia "generała podporucznika marynarki". Od momentu powstania znajduje się w hierarchii między "komandorem", a "wiceadmirałem" i jest odpowiednikiem "generała brygady" w Wojskach Lądowych i Siłach Powietrznych. 
Stopień wojskowy "kontradmirała" jest zaszeregowany dla grup uposażenia nr 17-17B. W kodzie NATO określony jest jako OF-06.
Jego odpowiednikami w marynarkach wojennych innych państw są m.in.:

</doc>
<doc id="48566" url="https://pl.wikipedia.org/wiki?curid=48566" title="Andriej Wozniesienski">
Andriej Wozniesienski

Andriej Andriejewicz Wozniesienski (ros. "Андрей Андреевич Вознесенский"; ur. 12 maja 1933 w Moskwie, Rosyjska Federacyjna SRR – zm. 1 czerwca 2010 w Moskwie, Rosja) – rosyjski architekt, poeta i prozaik.
Życiorys.
W wieku czternastu lat posłał pierwsze swoje wiersze do Borysa Pasternaka. Przyjaźń, która ich połączyła miała duży wpływ na dalsze losy pisarza. W 1957 ukończył Instytut Architektury w Moskwie. Pierwsze dojrzałe wiersze poety zostały opublikowane w 1958.
Poezja Andrieja Wozniesienskiego jest głęboko osadzona w problemach współczesności i stanowi pożywkę dla poszukiwań twórczych wielu innych artystów. Tak było również w wypadku Włodzimierza Wysockiego, który poezję Wozniesienskiego prezentował w spektaklach Teatru na Tagance w Moskwie.
Mieszkał i pracował na osiedlu Pieriediełkino w Moskwie, w pobliżu Muzeum Borysa Pasternaka. Dwa razy w roku – 6 lutego, w dniu urodzin Borysa Pasternaka, i 30 maja, w dniu jego śmierci – organizował spotkania poetyckie.

</doc>
<doc id="48569" url="https://pl.wikipedia.org/wiki?curid=48569" title="Architektura starożytnego Egiptu">
Architektura starożytnego Egiptu



</doc>
<doc id="48571" url="https://pl.wikipedia.org/wiki?curid=48571" title="Królestwo Franków">
Królestwo Franków



</doc>
<doc id="48575" url="https://pl.wikipedia.org/wiki?curid=48575" title="Niger">
Niger

Niger, Republika Nigru (fr. "République du Niger") – państwo położone w Afryce Zachodniej na Saharze, bez dostępu do morza. Niger liczy ponad 1,3 mln km² powierzchni. Graniczy z Algierią (956 km), Libią (354 km), Czadem (1175 km), Nigerią (1497 km), Beninem (266 km), Burkina Faso (628 km) i z Mali (821 km). W 2011 roku w państwie mieszkało 15 306 252 osób. Kraj uzyskał niepodległość 3 sierpnia 1960 roku. Językiem urzędowym jest francuski. Niger dzieli się na 7 departamentów i jeden dystrykt stołeczny. Stolicą jest Niamey.
Niger należy do Międzynarodowej Agencji Energii Atomowej, Międzynarodowej Organizacji Pracy, Międzynarodowego Banku Odbudowy i Rozwoju, Międzynarodowego Funduszu Walutowego, Międzynarodowego Trybunału Karnego, Organizacji Konferencji Islamskiej, Organizacji Narodów Zjednoczonych, Unii Afrykańskiej i Światowej Organizacji Handlu i ECOWAS.
Geografia.
Prawie cały obszar Nigru leży w południowej Saharze. Niger znajduje się na powierzchni wyżynnej (wys. 200–500 m). W centrum państwa wznosi się Wyżyna Air, zbudowana ze skał krystalicznych. Na wyżynie znajdują się wulkaniczne masywy (m.in. Baguezane, 2022 m). Na wschód od wyżyny rozciąga się pustynna niecka Tenere, a na zachód niecka Talak. Na północy Nigru znajduje się płaskowyż Dżado osiągający do 1150 metrów wysokości. Klimat zwrotnikowy kontynentalny, suchy i skrajnie suchy na północy. W części środkowej i południowej klimat jest podrównikowy suchy (wilgotniejszy na skrajnym południu). Średnia roczna suma opadów waha się pomiędzy 20–50 mm na północy do 600–800 mm na południu. Pora deszczowa przypada w sierpniu w części środkowej. W części południowej pora deszczowa rozpoczyna się w czerwcu, a kończy we wrześniu. Średnia temperatura w styczniu (będącym najchłodniejszym miesiącem) wynosi 16–17 °C na północy i 24 °C na południu. W części północnej najcieplejszym porą jest lipiec zaś w części środkowej i południowej okres pomiędzy kwietniem i majem. Na północy średnia temperatura w najcieplejszym okresie wynosi 32 °C, a w części środkowej i południowej 34 °C. Średnie opady dla kraju wynoszą: 0 mm w styczniu oraz 138 mm w lipcu. Są duże amplitudy dobowe temperatury. Podczas zimy można zaobserwować harmattan będący suchym i ciepłym wiatrem znad Sahary. W Nigrze jedyną stałą rzeką jest Niger, przepływający przez południowo-zachodnią część państwa. Pozostałe rzeki są rzekami okresowymi. W Nigrze znajdują się liczne suche doliny (wadi). Na południowym wschodzie leży jezioro Czad. Na północy istnieje roślinność pustynna, przechodząca ku południowymi w półpustynną. W południowej części Nigru znajdują się sawanny z udziałem kolczastych drzew (głównie akacji) oraz baobabów. Na zachód od jeziora Czad znajdują się suche tereny porośnięte sawanną trawiastą. Wzdłuż wady rosną akacje i palmy dum. W 2006 roku w Nigrze znajdowało się 6,6% powierzchni kraju pod ochroną prawną.
W Nigrze dziko żyją krokodyle, lwy, bawoły, hipopotamy i słonie.
Susza i powódź w 2010.
W 2010 roku część Nigru została dotknięta suszą, zaś tereny położone przy rzece Niger zostały dotknięte powodzią. W wyniku monsunu doszło do potężnych ulew w części państwa. Rzeką Niger płynęła największa fala powodziowa od 80 lat. Na niektórych terenach zaczęła odradzać się roślinność, lecz stale podnoszący się poziom wód sprawił, że rośliny zgniły. Susza i powódź przyczyniły się do klęski głodu w Nigrze. Według organizacji humanitarnej Oxfam, ponad połowa mieszkańców Nigru potrzebowała wówczas bezpośredniej pomocy żywnościowej. Początkowo Niger otrzymał dużą pomoc humanitarną, ale w wyniku powodzi w Pakistanie, większość pomocy zaczęła trafiać do tego kraju. Powódź zniszczyła schronienia dla ok. 70 tys. ludzi. W sierpniu 2010 roku Światowy Fundusz Żywnościowy przekazał na pomoc mieszkańcom Nigru 15 mln dolarów.
Historia.
Ziemie Nigru zamieszkane były od górnego paleolitu. Pustynnienie obszaru Sahary (od III tysiąlecia p.n.e.) spowodowało migrację na południe, ku dolinie rzeki Niger, początkowo ludów rolniczych, potem pasterzy bydła utożsamianych z Fulanami.
Od X w. ludy Hausa zakładały miasta-państwa na południu kraju, a północne obszary opanowały koczownicze plemiona Tuaregów. W XVI w. imperium Songhaj rozciągnęło swą władzę nad większością ziem należących obecnie do Nigru. Na początku XIX w. nigeryjskie plemiona Fulani prowadziły świętą wojnę z Hausa, przejmując władzę na południu.
Podczas konferencji w Berlinie (1884-1885), dotyczących posiadłości w Afryce Środkowej, Niger został przydzielony Francuzom, którzy przybyli tu w 1891 roku, ale kolonizacja tych ziem trwała do I wojny światowej. Od 1922 roku Niger wchodził w skład francuskiej Afryki Zachodniej. Od 1958 roku otrzymał autonomię w ramach Wspólnoty Francuskiej, a w 1960 roku uzyskał niepodległość, po podpisaniu z Francją porozumienia w sprawie pomocy finansowej, obronnej, technicznej i kulturalnej. Od 1974 roku w kraju rządziła Najwyższa Rada Wojskowa i do 1988 roku działalność partii politycznych była zakazana. W 1989 roku odbyło się referendum konstytucyjne i wybory prezydenckie, które wygrał Ali Saibou, przeciwnik wielopartyjnej demokracji. Pod presją opozycji, po licznych strajkach i demonstracjach, wyraził zgodę na reformy. Rok później Amadou Cheiffou został mianowany premierem rządu tymczasowego. Wielopartyjna konstytucja została przyjęta drogą referendum w 1992 roku, a w rok później w wyniku wolnych wyborów doszło do utworzenia koalicji rządowej. Prezydentem został Mahamane Ousmane, przywódca Konwencji Demokratycznej i Społecznej. Katastrofalne powodzie we wschodnim i środkowym Nigrze zakończyły w 1994 roku wieloletnią suszę. Rok później zawarto pokój ze zbuntowanym plemieniem Tuaregów, które od 1991 roku prowadziło walki z siłami rządowymi, domagając się większych udziałów w zyskach z eksploatacji złóż uranu.
W 1996 roku junta wojskowa obaliła prezydenta, zawiesiła konstytucję i działalność partii politycznych oraz rozwiązała parlament i rząd. Władzę objęła Rada Ocalenia Narodowego z podpułkownikiem Ibrahim Baré Maïnassara na czele, który jeszcze w tym samym roku wprowadził nową konstytucję, utworzył partię – Związek Niezależnych na rzecz Odnowy Demokracji (UNIRD) oraz wygrał wybory prezydenckie, a jego partia – wybory parlamentarne. W kolejnym zamachu stanu, w kwietniu 1999 roku, Mainassara zginął, rządy przejęła Rada Pojednania Narodowego, a szefem państwa został stojący na jej czele major Daouda Malam Wanké, dowódca Gwardii Prezydenckiej. Wprowadzono nową konstytucję, która ograniczała kompetencje prezydenta na rzecz parlamentu i rządu oraz przekazała rządy cywilom.
Wybory prezydenckie 22 grudnia 1999 roku wygrał Mamadou Tandja z partii MNSD, a parlamentarne – jego partia, która jednak nie uzyskała bezwzględnej większości i utworzyła rząd koalicyjny z CDS. Jeszcze w 1999 roku uchwalono nową konstytucję. Sukcesem nowych władz było rozbrojenie powstańców spośród Tuaregów i Tubu oraz uzyskanie pożyczek z instytucji międzynarodowych. Wybory w 2004 roku wygrał dotychczasowy prezydent i popierająca go partia. W tym samym roku w Nigrze przeprowadzono po raz pierwszy w historii wybory lokalne. Konflikt z Beninem rozwiązał Międzynarodowy Trybunał Sprawiedliwości, który w 2005 roku przyznał Nigrowi większość sporych wysepek na rzece stanowiącej linię graniczną z Beninem.
W maju 2009 w Nigrze rozpoczął się kryzys polityczny z powodu planów prezydenta Tandji dotyczących wydłużenia jego drugiej kadencji i zniesienia kadencyjności szefa państwa w ogóle. W wyniku przeprowadzonego wbrew decyzji sądu referendum, do ustawy zasadniczej wprowadzone zostały stosowne poprawki. Zmiana prawa spowodowała krytykę ze strony opozycji i społeczności międzynarodowej. W kraju rozpoczęły się protesty społeczne. Po porażce rozmów negocjacyjnych pod egidą ECOWAS, w lutym 2010 wojsko dokonało zamachu stanu, obalając prezydenta Tandję Mamadou. Władzę w kraju przejęła junta wojskowa na czele z Salou Djibo.
Junta wojskowa ogłosiła jednakże plan powrotu do rządów cywilnych. W październiku 2010 w kraju odbyło się referendum konstytucyjne, a w styczniu 2011 demokratyczne wybory. W ich wyniku nowym prezydentem republiki wybrany został wieloletni lider opozycji Mahamadou Issoufou, obejmując urząd 7 kwietnia 2011.
Wiosną 2014 roku powstało wspólne wojsko Nigerii i jej państw sąsiadujących (między innymi z Nigrem) w celu pokonania terrorystów z Boko Haram. Wspólna armia powstała w wyniku nacisku państw zachodnich. W czerwcu 2015 roku terroryści z organizacji Boko Haram zaatakowali Niger i Czad. Podczas ataku w Nigrze doszło do zamordowania około 50 osób. W listopadzie 2015 roku Niger zamknął 151 szkół, do których chodziło 12,5 tys. dzieci. Szkoły zamknięto w obawie o atak terrorystów z organizacji Boko Haram działającym w sąsiedniej Nigerii. Nauczyciele w obawie o swoje bezpieczeństwo nie zjawiali się w pracy. Brak działających szkół doprowadził do fali paniki wśród miejscowych mieszkańców. Władze Nigru wraz z ONZ rozpoczęły pracę nad zapewnieniem bezpiecznych warunków do edukacji.
Polityka.
Niger jest republiką. Głową państwa jest prezydent, wybierany w wyborach powszechnych na 5-letnią kadencję. Władza ustawodawcza należy do 1-izbowego Zgromadzenia Narodowego, liczącego 113 deputowanych, pochodzącego z wyborów powszechnych, o 5-letniej kadencji. Władzę wykonawczą sprawuje rząd z premierem na czele. Prezydent mianuje premiera. Obecny ustrój polityczny opiera się na konstytucji uchwalonej w 1999 roku.
Od 2 kwietnia 2021 roku urząd prezydenta sprawuje Mohamed Bazoum, poprzednim był Mahamadou Issoufou.
Głównymi partiami są: powstały w 1988 roku Ruch Narodowy na rzecz Rozwijającego się Społeczeństwa–Nassara ("Mouvement National pour une Société de Développement–Nassara", MNSD–Nassara), centrowa Konwencja Demokratyczna i Społeczna–Rahama ("Convention Démocratique et Sociale–Rahama", CDS–Rahama), Nigerska Partia na rzecz Demokracji i Socjalizmu–Tarayya ("Parti Nigérien pour la Démocratie et le Socialisme–Tarayya", PNDS–Tarayya) oraz koalicja opozycyjna Koordynacja Sił Demokratycznych ("Coordination des Forces Démocratiques", CFD).
Podział administracyjny.
Niger jest podzielony na 7 regionów administracyjnych:
Każdy region dzieli się na 35 departamentów.
Gospodarka.
Niger należy do grupy najbiedniejszych państw na świecie. ONZ zalicza ten kraj do grupy jednych z najsłabiej rozwiniętych państw świata (tzw. LDC – "Least Developed Countries"). W 2007 roku PKB per capita wynosiło 700 USD. Do 2014 roku PKB per capita wzrosło do 1100 USD. Około 50% budżetu państwa stanowi pomoc finansowa (głównie pochodząca z Francji). Pod koniec lat 90. zadłużenie zagraniczne przekroczyło roczną wartość dochodu narodowego. W 2000 roku Międzynarodowy Fundusz Walutowy rozpoczął program umorzenia części zagranicznego zadłużenia. Pomoc finansową przeznaczono m.in. na rozbudowę infrastruktury wiejskiej, ochronę zdrowia, szkolnictwo. Długotrwałe susze, konieczność importu żywności, masowy przemyt towarów z Nigerii oraz niestabilna sytuacja polityczna pogarsza sytuację gospodarczą Nigru. Spadek cen rud uranu (od początku lat. 80 XX w. do pierwszych lat XXI w.) osłabił rozwój górnictwa. Polityka gospodarcza opiera się na zwiększeniu areału rolnego (nawodnienie ok. 40 tys. ha). Około 3% powierzchni Nigru nadaje się na uprawy, zaś około 10% powierzchni państwa przeznaczono na pastwiska. 37,7% wartości PKB pochodzi z rolnictwa, 18,6% z przemysłu i 43,7% z usług. W 2014 roku inflacja wynosiła -0,9%.
Przemysł.
W górnictwie największe znaczenie mają rudy uranu, wydobywane na wyżynie Air w rejonie Arlit. W 2004 roku wydobyto 3,3 tys. ton, dzięki czemu Niger stał się jednym z czołowych producentów świata. Z powodu braku linii kolejowych i oddalenia złóż od głównych ośrodków gospodarczych Niger transportuje uran drogą lotniczą. W pobliżu Agades wydobywa się węgiel kamienny. Oprócz uranu i węgla Niger wydobywa złoto (4,2 tony w 2005 roku) i kasyteryt. Ponadto w Nigrze znajdują się złoża fosforytów, rud miedzi i żelaza. Przemysł przetwórczy jest słabo rozwinięty, skupiony głównie w stolicy. Przemysł przetwórczy obejmuje przemysł spożywczy (m.in. przetwórstwo orzeszków ziemnych), włókienniczy (oczyszczalnie bawełny), cementowy, skórzany, chemiczny. Rzemiosło jest rozwinięte (tkactwo, garncarstwo, wyroby ze skóry i miedzi, jubilerstwo).
Rolnictwo.
Ponad 90% mieszkańców pracuje w rolnictwie. Do długoletnich susz z lat 80. Niger był krajem samowystarczalnym w produkcji żywności. Uprawia się proso, sorgo, wigna, ryż, maniok, bataty, kukurydzę, palmę daktylową, trzcinę cukrową, orzeszki ziemne, bawełnę. Hoduje się kozy, bydło (zebu), owce, osły (Niger jest głównym światowym producentem mięsa oślego, w 2005 roku wyprodukował 4,3 tys. ton mięsa), wielbłądy.
Transport i łączność.
Niger nie posiada linii kolejowych. Rządy Nigru i Beninu planują wybudować linię kolejową z Niamey do Kotonu. Długość dróg kołowych wynosi 18 949 km (z czego 3912 km jest utwardzonych). Przez Niger przechodzą 2 drogi transsaharyjskie: z Algierii przez Zinder do Nigerii oraz z Mali przez Niamey do Beninu. W Nigrze znajduje się 30 lotnisk (w tym międzynarodowy port lotniczy w Niamey). Na rzece Niger istnieje sezonowa żegluga (wrzesień-marzec). Na potrzeby Nigru Togo wydzieliło nabrzeżu w porcie Lomé.
W 2005 roku Niger miał ok. 24 tys. abonentów telefonii stacjonarnej. W 2004 roku w Nigrze było 148 tys. użytkowników telefonów komórkowych. Do 2014 roku liczba abonentów telefonii stacjonarnej zwiększyła się do ok. 110 tys., a liczba użytkowników telefonów komórkowych do 8,2 mln. W 2014 roku stały dostęp do internetu miało ok. 281 tys. mieszkańców państwa.
Handel zagraniczny.
Wartość eksportu w 2005 roku wyniosła 410 mln USD, a wartość importu 920 mln USD. Niger eksportuje głównie uran, skóry, żywe zwierzęta, orzeszki ziemne, warzywa. Importuje się głównie maszyny, ropę naftową i inne surowce, żywność, artykułu przemysłowe, zboża, leki, oraz pojazdy. Niger handluje głównie z Francją, Stanami Zjednoczonymi i Nigerią.
Demografia.
Według The World Factbook, w lipcu 2015 roku żyło 18 045 729 mieszkańców. Tym samym Niger był 62. państwem pod względem liczby ludności. Większość ludności Nigru zamieszkuje południowo-zachodnią i środkową część państwa. Oprócz wielu wiosek znajdują się tu główne miasta, w których mieszka 18,7% mieszkańców kraju (2015). W stolicy Niamey mieszkało 1,09 mln mieszkańców. Część północna zajęta głównie przez obszary pustynne i półpustynne jest praktycznie, poza kilkoma oazami, bezludna. Główne grupy etniczne Nigru stanowią plemiona: Hausa (53,1%), Songaj (21,2%), Tuaregowie (11%), Fulanie (6,5%), Kanuri (5,9%), Gurma (0,8%), Arabowie (0,4%), Tubu (0,4%) (dane z 2006 roku). Niecały 1% mieszkańców Nigru nie należało lub nie zostało zdefiniowanych do powyższej listy plemion. Średnia długość życia wynosi 52,6 lat. Niger ma najwyższy na świecie wskaźnik urodzeń 51,6‰ oraz Współczynnik dzietności wynoszący 7,75 dziecka na jedną kobietę. Pod względem przyrostu naturalnego zajmuje czwarte miejsce na świecie z wynikiem 3,25%. Średni wiek mieszkańca kraju wynosi 15,2 lat (15,1 dla mężczyzn i 15,3 dla kobiet) a wskaźnik analfabetyzmu w 2005 roku wyniósł 82,4%. Według statystyk ONZ, do 2100 roku liczba ludności Nigru może zwiększyć się co najmniej pięciokrotnie.
Niecałe 0,5% mieszkańców Nigru choruje na AIDS lub było nosicielem wirusa HIV. W 2014 roku ok. 51 800 mieszkańców Nigru żyło z HIV/AIDS. W 2014 roku na tę chorobę zmarło około 3400 osób.
Języki.
W Nigrze poza francuskim, językiem oficjalnym, najbardziej rozpowszechniony są: język hausa oraz dżerma. W stolicy Nigru – Niameyu, mówi się głównie dżerma, natomiast na północy tamaszek. Oprócz tych języków używane są jeszcze fulfulde, kanuri i arabski. Najmniej użytkowników mają języki gurmacze i tubu.
Religia.
Struktura religijna kraju w 2021 roku, według "World Christian Database":
Organizacja Open Doors umieściła w 2014 roku Niger na 49. miejscu w rankingu państw prześladujących chrześcijan. W 2013 roku Niger zdobył 35 punktów na World Watch List, zaś rok później liczba punktów zwiększyła się do 45. Wzrost liczby punktów wynikł z rosnącego wpływu islamu. Jak wskazuje Open Doors, chrześcijanie są prześladowani przez islamskich radykałów. W ostatnich latach Niger stopniowo pozbywał się cech typowych dla Zachodniej Afryki (w Afryce Zachodniej przeważają państwa świeckie, z umiarkowanym islamem). Od 1991 roku pojawiają się liczne islamskie stowarzyszenia (w tym grupy wahabickie). Organizacje te często krytykowały Niger za swój świecki i demokratyczny charakter. Chrześcijanie spotykają się z dyskryminacją w życiu społecznym. W 2014 roku doszło do ataków na kościoły w Zinder (2), Niamey (2) i Maradi (3). Chrześcijanie otrzymywali również groźby porwania i pogróżki.
Zamieszki antychrześcijańskie i antyfrancuskie w styczniu 2015 roku.
Po ataku terrorystycznym na redakcję Charlie Hebdo 16 stycznia 2015 roku doszło do protestów w mieście Zinder. Protesty miały charakter antychrześcijański i antyfrancuski. Około 50 manifestantów, mimo strzałów ostrzegawczych policji, staranowało drzwi do francuskiego centrum kulturalnego, które sprzedawało magazyn „Charlie Hebdo”. Doszło do podpalenia centrum. Podczas starć zginęły cztery osoby, a 45 osób zostało rannych.
18 stycznia 2015 roku doszło do serii podpaleń kościołów, hoteli i innych miejsc publicznych w Nigrze. Zamieszki, podczas których doszło do podpaleń, miały związek z opublikowaniem karykatury Mahometa w tygodniku „Charlie Hebdo”. Nigerski rzecznik policji Adily Toro poinformował, że w stolicy zniszczono 45 kościołów, pięć hoteli, 36 punktów z napojami, jeden sierociniec i jedną szkołę chrześcijańską. Podczas starć manifestantów z policją zginęło 5 osób, a 128 osób (w tym 94 funkcjonariuszy sił bezpieczeństwa) zostało rannych. Zatrzymano 189 osób. W wyniku zamieszek wojsko objęło ochroną część chrześcijan, zaś władza wykorzystała protesty do zatrzymań członków opozycji.
Nauka.
W 1971 roku założono Uniwersytet Państwowy w Niamey. W 1975 roku powstał także Uniwersytet Muzułmański Nigru, założony przez Konferencję Państw Muzułmańskich. Obecnie Niger posiada cztery uniwersytety. W państwie działa także Nigeryjski Uniwersytet Otwarty ze studiami zaocznymi, korespondencyjnymi i telewizyjnymi. W państwie działają cztery politechniki, 14 instytutów politechnicznych, 6 wyższych szkół medycznych oraz osiem innych wyższych szkół zawodowych. W Nigrze działa sześć instytucji prowadzących badania stosowane i rozwojowe. Głównym sponsorem badań jest rząd Nigru oraz medyczny Francuski Instytut Badań Naukowych na rzecz Wspólnego Rozwoju ("Institut Français de Recherches Scientifique pour Développement en Coopération").

</doc>
<doc id="48588" url="https://pl.wikipedia.org/wiki?curid=48588" title="Varian Fry">
Varian Fry

Varian Fry (ur. 15 października 1907 w Nowym Jorku, zm. 13 września 1967 w Redding) – amerykański dziennikarz, który kierował w czasie II wojny światowej siecią pomocy dla uchodźców z kolaborującej z Niemcami Francji Vichy.
Kierowana przez niego sieć w Marsylii pomogła ocalić ok. 2 tys. Żydów i działaczy antyfaszystowskich (z Fry'em współpracowali m.in. Mary Jayne Gold i Albert Otto Hirschman). Zbiegów przerzucano przez Pireneje do Hiszpanii albo do francuskich kolonii. W taki sposób do USA przedostali się m.in. malarze André Breton, Max Ernst, Andre Masson, Marc Chagall i Wifredo Lam, muzycy Wanda Landowska i Heinz Jolles, rzeźbiarz Jacques Lipchitz oraz pisarze i poeci Hannah Arendt, Lion Feuchtwanger i małżeństwo Werfelów.
W 1941 r. jego działalność zdekonspirowała amerykańska ambasada przy rządzie Vichy. Francuzi aresztowali i deportowali Fry'a do USA. W 1995 r. wyróżniono go medalem Sprawiedliwy wśród Narodów Świata.

</doc>
<doc id="48589" url="https://pl.wikipedia.org/wiki?curid=48589" title="Gérard Debreu">
Gérard Debreu

Gérard Debreu (ur. 4 lipca 1921 w Calais, zm. 31 grudnia 2004 w Paryżu) – amerykański ekonomista francuskiego pochodzenia, laureat Nagrody Banku Szwecji im. Alfreda Nobla w dziedzinie ekonomii w 1983 r.
Życiorys.
Studiował w École normale supérieure, gdzie ukończył studia matematyczne i uzyskał doktorat z ekonomii. Pracę rozpoczął w 1946 r. w Centre national de la recherche scientifique (CNRS). Następnie wyjechał do USA, gdzie był profesorem ekonomii (od 1962 r.), a potem matematyki (od 1975 r.) na Uniwersytecie Kalifornijskim w Berkeley. Gościnnie wykładał na uczelniach belgijskich, niemieckich, nowozelandzkich i brytyjskich. Od 1970 r. członek Amerykańskiej Akademii Umiejętności w Bostonie.
Zajmował się głównie ekonomią matematyczną, w szczególności teorią równowagi ogólnej, udowadniając (wspólnie z Kennethem Arrowem, 1954) istnienie układu cen zapewniającego równowagę na wszystkich rynkach. Prowadził także badania w dziedzinie teorii wyboru konsumenta.
Laureat Nagrody Banku Szwecji im. Alfreda Nobla w dziedzinie ekonomii w 1983 r. za wkład w teorię równowagi ogólnej w ekonomii.
W 1976 r. został odznaczony Legią Honorową.

</doc>
<doc id="48591" url="https://pl.wikipedia.org/wiki?curid=48591" title="Françoise Gaudenzi-Aubier">
Françoise Gaudenzi-Aubier

Françoise Gaudenzi-Aubier (ur. 1943, zm. 20 marca 2004) – dyplomatka francuska.
Od lat 60. pracowała w Komisji Europejskiej. Specjalizowała się w problematyce rolnictwa. Uczestniczyła w negocjacjach dotyczących rozszerzania Unii Europejskiej, od 1998 kierowała zespołem negocjatorów Komisji Europejskiej ds. Polski.
W 2003 odznaczona Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="48593" url="https://pl.wikipedia.org/wiki?curid=48593" title="System zarządzania treścią">
System zarządzania treścią

System zarządzania treścią (ang. "content management system", "CMS") – oprogramowanie pozwalające na łatwe utworzenie i prowadzenie serwisu WWW, a także jego późniejszą aktualizację i rozbudowę, również przez redakcyjny personel nietechniczny.
Kształtowanie treści i sposobu ich prezentacji w serwisie internetowym zarządzanym przez CMS odbywa się za pomocą interfejsów użytkownika, zazwyczaj w postaci stron WWW zawierających rozbudowane formularze.
Informacje ogólne.
Podstawowym zadaniem platform CMS jest oddzielenie treści (zawartości informacyjnej serwisu) od wyglądu (sposobu jej prezentacji). Po wprowadzeniu nowych informacji przez uprawnionego redaktora system zapisuje je (np. w bazie danych). Następnie system CMS generuje dynamicznie strony internetowe na podstawie treści pochodzącej z bazy danych oraz odpowiednich szablonów. Pozwala to na bardziej elastyczne a przede wszystkim wygodniejsze zarządzanie treścią niż ma to miejsce w przypadku zastosowania statycznych plików HTML.
Wykorzystanie szablonów stron sprawia, że zmiana koncepcji graficznej całego serwisu sprowadza się do przygotowania i zamiany szablonu (tzw. skórki). Dzięki takiemu podejściu proces publikacji w Internecie staje się prostszy. Ponadto te same dane można prezentować jednocześnie w różnych formatach, np. jako pliki PDF.
W ostatnich latach platformy CMS znacznie ewoluowały, dodając m.in. możliwość elastycznej i dynamicznej modyfikacji już nie tylko treści, ale i struktury.
Systemy zarządzania treścią zazwyczaj oparte są na bazach danych i językach skryptowych ("server-side"), lub specjalistycznym oprogramowaniu uruchamianym po stronie serwera. CMS może być formą oprogramowania klienckiego, które do aktualizacji strony może używać takich protokołów jak FTP. Coraz częściej wykorzystywane są złożone techniki opisu struktur dokumentów (np. XML).
Najczęściej systemy CMS są napisane w językach takich jak: PHP, Java, czy Visual Basic .NET.
Historia.
Za rok powstania systemu CMS można uznać rok 1995. Założyciele amerykańskiej firmy CNET Halsey Minor i Jonathan Rosenberg stworzyli system PRISM ("Presentation of Realtime Interactive Service Material"). Zawierał on szereg rozwiązań stosowanych w obecnych systemach zarządzania treścią. Do szablonów wczytywane były dynamicznie treści z relacyjnej bazy danych. Rosenberg przypuszczał, iż znajdą się firmy chcące skorzystać z narzędzia jakie stworzyli. Plan biznesowy firmy CNET nie obejmował dalszego rozwoju oprogramowania. W tym samym czasie, Ross Garber i Neil Webber stworzyli firmę Vignette i przenieśli się z Anglii do Ameryki w poszukiwaniu rozwojowego środowiska publikacji witryn. Między firmami została podpisana umowa. Firma CNET miała otrzymywać 33% zysku ze sprzedaży. W Polsce pokazał się w 2009 roku.
Typy systemów CMS.
W zależności od zastosowania systemy CMS podzielić można na kilka typów: na systemy zarządzania dokumentami ("Document Management"), wiedzą ("Knowledge Management"), zasobami cyfrowymi ("Digital Asset Management"), obiegiem treści ("Enterprise Content Management"), oraz na systemy zarządzania treścią znajdującą się na stronie internetowej ("Web Content Management").

</doc>
<doc id="48594" url="https://pl.wikipedia.org/wiki?curid=48594" title="System portalowy">
System portalowy



</doc>
<doc id="48595" url="https://pl.wikipedia.org/wiki?curid=48595" title="Web Portal System">
Web Portal System



</doc>
<doc id="48596" url="https://pl.wikipedia.org/wiki?curid=48596" title="Etnolingwistyka">
Etnolingwistyka

Etnolingwistyka – dziedzina badań lingwistycznych, której przedmiotem są wzajemne związki między językami, myśleniem, zachowaniem się człowieka i rzeczywistością, to znaczy między formalną strukturą języka panującą powszechnie a resztą kultury społeczności posługującej się danym językiem. 
Nauka ta przede wszystkim bada zależności między danym typem kultury a określonymi typami języka, którymi mówią nosiciele tejże kultury. Etnolingwistyka rozwinęła się głównie na terenie USA, dzięki pracom F. Boasa oraz E. Sapira, jednak za czołowego przedstawiciela tej nauki uważa się B. L. Whorfa (uczeń Sapira). 
Według Whorfa język nie jest tylko środkiem porozumiewania się ludzi, ale zawiera w sobie określony obraz świata, albowiem świat myślowy człowieka jest ściśle powiązany ze strukturą jego języka. Uważał również, że chociaż nie ma języków prymitywnych, to jednak każdy język faworyzuje jakiś jeden określony sposób pojmowania świata (nakłada na świat pewną siatkę pojęć), z czego wynika, że język w pewien sposób kształtuje psychikę człowieka posługującego się nim. 
Na powstanie etnolingwistyki ogromny wpływ miały badania amerykańskich lingwistów nad językami indiańskimi, których struktura jest bardzo charakterystyczna, natomiast sama teza o wpływie języka na psychikę i sposób myślenia człowieka bywa nazywana hipotezą Sapira-Whorfa.

</doc>
<doc id="48600" url="https://pl.wikipedia.org/wiki?curid=48600" title="Wojna króla Jerzego">
Wojna króla Jerzego

Wojna Króla Jerzego – wojna kolonialna pomiędzy Wielką Brytanią a Francją, tocząca się w latach 1744-1748 w Ameryce Północnej, a ściślej w północnowschodniej jej części. Wojna króla Jerzego była częścią szerszego konfliktu europejskiego, znanego jako wojna o sukcesję austriacką.
Nie licząc drobnych przygranicznych incydentów jedyną kampanią wojny było oblężenie Louisbourga, które skończyło się jego zdobyciem w czerwcu 1745 roku. Armia brytyjska, dowodzona przez gubernatora Massachusetts Williama Shirleya, składała się w większości z ochotniczej milicji z Nowej Anglii. Dlatego też kampania ta często zwana jest wojną amatorską. Po długim i krwawym oblężeniu twierdza Louisbourg padła, co wywołało konsternację i szok na dworze francuskim.
Pokój w Akwizgranie (1748), kończący wojnę o sukcesję austriacką, zwrócił twierdzę Francji w zamian za indyjski port Madras, wcześniej zdobyty przez Francuzów. Decyzja brytyjska, podjęta bez wiedzy i za plecami kolonistów, poważnie zachwiała zaufaniem do instytucji kolonialnych w Ameryce Północnej.

</doc>
<doc id="48606" url="https://pl.wikipedia.org/wiki?curid=48606" title="Sierpówka">
Sierpówka

Sierpówka, synogarlica turecka ("Streptopelia decaocto") – gatunek średniej wielkości ptaka z rodziny gołębiowatych (Columbidae).
Systematyka.
Takson ten bywał łączony w jeden gatunek z cukrówką ("S. roseogrisea").
Tradycyjnie wyróżnia się dwa podgatunki "S. decaocto", w nowszych ujęciach systematycznych (np. według IUCN, IOC) są one często traktowane jako dwa odrębne gatunki.
Podgatunek "stoliczkae" opisany z Turkiestanu Chińskiego nie jest uznawany.
Występowanie.
Pierwotnie zamieszkiwała południową Azję od Turcji po Koreę, oraz obszary na południe od Sri Lanki i Arabii, część północnej Afryki. Obecnie spotkać ją można niemal w całej Europie, poza północną Skandynawią i północą europejskiej części Rosji. Została introdukowana do Japonii i Ameryki Północnej. Jest gatunkiem osiadłym.
Historia ekspansji.
Ekspansja sierpówki dokonała się w bardzo krótkim czasie. Prawdopodobnie do południowo-wschodniej części Starego Kontynentu sierpówkę sprowadzili osmańscy zdobywcy. W Europie stwierdzona była po raz pierwszy w 1835 w Płowdiwie w Bułgarii.
Do lat 30. XX wieku występowała jeszcze tylko na Półwyspie Bałkańskim po Belgrad, gdzie z czasem jej populacje uległy zagęszczeniu. W następnych latach zaobserwowano żywiołowe rozprzestrzenianie się synogarlicy tureckiej w kierunku północno-zachodnim. Na początku lat 40. występowała już w Wiedniu. W maju 1940 zaobserwowano ją na Dolnym Śląsku pod Oleśnicą, na wiosnę 1942 w Tarnowie i w Krakowie. Pierwsze gnieżdżenie się na ziemiach polskich zanotowano w 1943 w Lublinie i Tarnowie. W 1946 osiągnęła Augsburg, w 1948 Lipsk, w 1950 dotarła do Holandii i na północny skraj Jutlandii. W 1951 była w Radomiu, skąd kierowała się na północ wzdłuż doliny Wisły. Kilka par w 1952 dotarło na Wyspy Brytyjskie. Widziano ją również w południowej Szwecji. W latach 50. i 60. XX w. synogarlica turecka skolonizowała całą Europę Środkową po Estonię, południową część Półwyspu Skandynawskiego. Na początku lat 70. dotarła do Irlandii. W 2005 poza zasięgiem sierpówki była tylko północna część Skandynawii i Rosji, wysokie góry oraz większość Półwyspu Iberyjskiego, gdzie występuje punktowo. W ciągu ostatnich 100 lat sierpówka rozszerzyła znacząco swój zasięg również w Turcji, pojawiła się w Iraku i Izraelu, a na przełomie XX i XXI wieku dotarła przez Hiszpanię do północnego Maroka, jednak na pozaeuropejskich terenach występuje bardziej wyspowo i nie zasiedla tak zwartych areałów.
Szybkie rozprzestrzenianie zbiegło się z coraz większą industrializacją i rozwojem gospodarki rolnej, które zapewniały im różnorodny pokarm. O sukcesie w kolonizowaniu Europy zadecydowała też mało wyspecjalizowana dieta, brak płochliwości wobec człowieka, wielokrotne lęgi w ciągu całego roku, niskie wymagania lęgowe, umiejętność dostosowania się do różnych warunków środowiska i klimatu.
W połowie lat 1970. pierwsze sierpówki zostały introdukowane na New Providence w archipelagu Bahamów, a następnie w wielu miejscach Ameryki Północnej. Od tamtej pory gołębie te rozprzestrzeniły się na Antylach, w prawie całej kontynentalnej części Stanów Zjednoczonych oprócz stanów północno-wschodnich oraz w północnym Meksyku. W małym zagęszczeniu występują także w środkowym Meksyku, a niektóre zimowały nawet w Kanadzie.
W Polsce występuje na całym obszarze i przez cały rok, nawet w trakcie dużych mrozów. Zimą gromadzi się najczęściej w kępach drzew. Tam grupy sierpówek wspólnie nocują w stadach liczących nawet kilkaset osobników, a w dzień wylatują, by szukać pokarmu w pobliżu siedzib ludzkich (podchodzą nawet do okien mieszkań).
Charakterystyka.
Cechy gatunku.
Ma dosyć smukłą sylwetkę z długim ogonem. Brak dymorfizmu płciowego w ubarwieniu i wielkości. Upierzenie szaro-kremowe, wierzch z brązowawym odcieniem, pierś i brzuch płowo-żółte z różowawym nalotem. Głowa od góry jest brązowoszara, a pozostała część szaroróżowa. Na karku czarna pół-obroża z białym obramowaniem górnej krawędzi, zwana też „sierpem” od którego wzięła się nazwa gatunkowa tego ptaka. Na spodzie ogona szeroki, biały końcowy prążek, a nad nim zajmujące połowę ogona czarne sterówki. Boki ciała niebieskoszare. Nogi czerwone, tęczówki czerwonożółte, dziób czarny, choć na końcu czerwonawo-biały. Młode ptaki nie mają pół-obroży, mają też bardziej matowe i brązowe upierzenie. To ptak mniejszy od gołębia domowego. Lot nie jest charakterystyczny.
Wymiary średnie.
Długość ciała: około 28–33 cm, rozpiętość skrzydeł: około 60 cm, masa ciała: około 150–200 g.
Biotop.
W Europie to gatunek synantropijny. Bytuje najczęściej w miastach, na obszarach luźniejszej zabudowy, ale i na wsiach, szczególnie w miejscach występowania drzew iglastych, służących za miejsce nocowania. Zasiedla również parki, sady, ogrody, aleje, a w regionie saharyjskim oazy.
Okres lęgowy.
Toki.
Sierpówka zajmuje tereny lęgowe już w marcu i zaczyna je oznaczać trzysylabowym odgłosem „gu-guu-gu” z akcentem na drugą sylabę. Przy okazji wykonuje akrobatyczne loty – z wyeksponowanego w terenie miejsca wzbija się pionowo w górę, a potem wraca w miejsce startu, lecąc spiralnie na rozpostartych skrzydłach. Jak większość gołębiowatych, sierpówki łączą się w pary na całe życie.
Gniazdo.
Wczesną wiosną, gdy nie rozwinęły się jeszcze liście na drzewach, płytkie, niedbale wykonane gniazdo zakłada na drzewach iglastych, później także liściastych, w zaroślach, a czasem również na krzewach i budynkach. Gniazdo stanowi platforma z drobnych gałązek (może prześwitywać przez nie światło) umieszczona na drzewie w bezpośrednim sąsiedztwie zabudowań. Zdarzają się także lęgi nietypowe, np. na sygnalizatorze świetlnym.
Jaja.
Zazwyczaj 3 do 4 lęgów w roku (w sprzyjających warunkach nawet 6). W zniesieniu dwa śnieżnobiałe eliptyczne jaja.
Wysiadywanie, pisklęta.
Jaja wysiadywane są przez okres 14 do 15 dni przez oboje rodziców. Pisklęta opuszczają gniazdo po 20 dniach, kiedy to stają się lotne. Okryte są żółtawoszarym puchem.
Pożywienie.
Nasiona, owoce traw i roślin zielnych oraz chwastów, resztki pokarmu człowieka – jadalne odpadki i rozsypany pokarm dla zwierząt domowych (np. kur czy kaczek). Zimą najlepiej dokarmiać ją mieszaniną ziaren.
Status i ochrona.
IUCN klasyfikuje sierpówkę jako gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015, mieści się w przedziale 40–75 milionów dorosłych osobników. Globalny trend liczebności populacji uznawany jest za wzrostowy. Od 2014 IUCN jako osobny gatunek traktuje sierpówkę szarogłową ("S. xanthocycla"). Również zalicza ją do kategorii najmniejszej troski, a trend jej liczebność uznawany jest za wzrostowy.
Na terenie Polski sierpówka jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC). W latach 2013–2018 liczebność krajowej populacji lęgowej szacowano na 1 082 000 – 1 346 000 par. W latach 2007–2018 populacja lęgowa na terenie kraju wzrosła o około 71%.

</doc>
<doc id="48607" url="https://pl.wikipedia.org/wiki?curid=48607" title="Göran Persson">
Göran Persson

 (ur. 20 stycznia 1949 w Vingåker) – szwedzki polityk, parlamentarzysta i minister, lider Szwedzkiej Socjaldemokratycznej Partii Robotniczej (SAP) od 1996 do 2007, premier Szwecji w latach 1996–2006.
Życiorys.
Urodził się w Vingåker w regionie Södermanland. Studiował politologię i socjologię na Uniwersytecie w Örebro, jednak w 1971 zrezygnował ze studiów. W wieku 16 lat został działaczem socjaldemokratycznej młodzieżówki SSU. Był etatowym pracownikiem tej organizacji, a po odbyciu służby wojskowej pozostawał zatrudniony m.in. w instytucji zajmującej się edukacją dorosłych i organizacji konsumenckiej.
W latach 1979–1985 sprawował mandat posła do Riksdagu. Od 1985 do 1989 jako kommunalråd stał na czele administracji lokalnej w Katrineholm. W 1991 ponownie wybrany do szwedzkiego parlamentu, uzyskiwał reelekcję w wyborach w 1994, 1998, 2002 i 2006.
W marcu 1989 objął stanowisko ministra ds. szkół w resorcie edukacji w gabinecie Ingvara Carlssona, urząd ten sprawował do października 1991, kiedy to jego ugrupowanie przeszło do opozycji. Powrócił do rządu w październiku 1994, po zwycięstwie Szwedzkiej Socjaldemokratycznej Partii Robotniczej w kolejnych wyborach, obejmując urząd ministra finansów w kolejnym rządzie Ingvara Carlssona. W marcu 1996 Ingvar Carlsson zapowiedział rezygnację z funkcji partyjnych i rządowych. Göran Persson był faworytem do zostania jego następcą od listopada 1995, gdy po tzw. aferze Toblerone z działalności politycznej zrezygnowała Mona Sahlin. Göran Persson objął stanowisko przewodniczącego SAP, a 22 marca 1996 stanął na czele szwedzkiego rządu.
Urząd premiera utrzymywał także po wyborach parlamentarnych w 1998 i 2002. Jego gabinet miał charakter rządu mniejszościowego, wspieranego jednak przez zielonych i postkomunistów. Szwedzkim rządem kierował przez ponad 10 lat. Wybory w 2006 zakończyły się zwycięstwem centroprawicowej opozycji, 6 października 2006 nowym premierem stanął Fredrik Reinfeldt z Umiarkowanej Partii Koalicyjnej. Göran Persson w marcu 2007 ustąpił z kierowania partią, a miesiąc później złożył mandat deputowanego.
W latach 2008–2015 był prezesem zarządu Sveaskog, przedsiębiorstwa zarządzającego lasami państwowymi. Został również członkiem Europejskiej Rady ds. Tolerancji i Pojednania. W 2019 powołany na prezesa zarządu Swedbanku.

</doc>
<doc id="48608" url="https://pl.wikipedia.org/wiki?curid=48608" title="Goran Persson">
Goran Persson



</doc>
<doc id="48609" url="https://pl.wikipedia.org/wiki?curid=48609" title="Cholecystokinina">
Cholecystokinina

Cholecystokinina (CCK, dawniej znana również jako pankreozymina; ATC: V04 CK02) – rodzina hormonów peptydowych, działających w obrębie układu pokarmowego oraz ośrodkowego układu nerwowego.
Wydzielana jest m.in. przez śluzówkę dwunastnicy i jelita czczego.
Zadaniem cholecystokininy jest stymulacja wydzielania żółci i soku trzustkowego (wraz z insuliną). Pozwala też na dostosowanie składu tego soku do proporcji składników odżywczych w diecie. Bodźcem do zwiększenia wydzielania cholecystokininy są głównie produkty częściowego trawienia tłuszczów i nadtrawienia białek. Hormon ten osłabia perystaltykę jelitową, umożliwiając dłuższy kontakt tłustego pokarmu z lipazami. Cholecystokinina ma również działanie hamujące uczucie głodu.
Cholecystokinina jest złożona z 33 aminokwasów i w swej budowie jest zbliżona do innego hormonu przewodu pokarmowego - gastryny. Hormon ten działa jako neurohormon w ośrodkowym układzie nerwowym.
Inhibitory TPP II (Trójpeptydylpeptydazy II, enzymy proteolityczne komórek) mogą zapobiegać degradacji cholecystokininy i działać na zmniejszenie spożywanego pokarmu oraz skrócenie czasu posiłku.

</doc>
<doc id="48610" url="https://pl.wikipedia.org/wiki?curid=48610" title="Promień atomu Bohra">
Promień atomu Bohra

Promień atomu Bohra – teoretycznie obliczony (na podstawie modelu kwantowego atomu zaproponowanego przez Nielsa Bohra), promień orbity, na której znajduje się elektron na pojedynczym atomie wodoru, w stanie podstawowym, w całkowitej próżni. Promień ten wynosi 5,291 772 109 03(80)· 10−11 m. Powłoce tej odpowiada energia elektronu o wartości ok. −13,6 eV (energia stanu podstawowego atomu wodoru).
Promień atomu Bohra określony jest wzorem:
gdzie:

</doc>
<doc id="48614" url="https://pl.wikipedia.org/wiki?curid=48614" title="Big Ben">
Big Ben

Big Ben – nazwa zwyczajowa wieży zegarowej Elizabeth Tower w Londynie w Wielkiej Brytanii.
Nazwa początkowo odnosiła się do dzwonu ze St. Stephen’s Tower (z ang. wieża św. Stefana), zwanej również "The Clock Tower" (Wieża Zegarowa), należącej do Pałacu Westminsterskiego. Obecnie nazwa Big Ben odnosi się często zarówno do dzwonu, jak i zegara oraz samej wieży. 12 września 2012 roku wieża została oficjalnie nazwana Elizabeth Tower dla uhonorowania 60-letniego panowania Elżbiety II.
Historia.
Budowę tej neogotyckiej wieży podjęto po pożarze 16 października 1834 roku, który strawił znaczną część Pałacu. Zachowała się jedynie 900-letnia Westminster Hall oraz kaplica św. Stefana.
Projektantami byli m.in. Charles Barry i jego asystent Augustus W. Pugin. Odbudowa trwała do roku 1858. W obecnym kształcie pałac ma 1200 pomieszczeń i trzy kilometry korytarzy. Wieża stanęła na trzymetrowej grubości, kwadratowej płycie betonowej o boku 15,2 m. Ma 96,3 m wysokości, a każda z czterech tarcz zegarowych ma 7 metrów średnicy. Na wieżę prowadzą spiralne schody liczące 334 stopnie.
Zegar.
Projekt zegara został wybrany w drodze konkursu. Wytyczne, jakim miał sprostać projekt, opracował królewski astronom sir George Airy. Głównym ich założeniem było precyzyjne odliczanie czasu (do jednej sekundy), które miało być koordynowane dwa razy dziennie drogą telegraficzną z czasem wybijanym w obserwatorium w Greenwich. Zegar taki został zbudowany przez Edmunda Becketta Denisona oraz przedsiębiorstwo EJ Dent&amp;CO w roku 1854.
Tarcza zegara została zaprojektowana przez Augustusa Pugina i osadzona w stalowej ramie o średnicy siedmiu metrów, podtrzymującej 312 kawałków opalizującego szkła. Wskazówka godzinna mierzy 2,7 m, a minutowa 4,2 metra. Rzymskie cyfry mają po 60 cm wysokości. Na każdej tarczy widnieje napis "Domine salvam fac reginam nostram Victoriam primam" ("Panie zachowaj naszą królową Wiktorię I").
Obecnie zegar jest bardzo precyzyjny choć jego połączenie z obserwatorium zostało zniszczone podczas II wojny światowej. W całej historii zdarzały się jednak opóźnienia. Po tym, gdy w 1949 roku stado ptaków usiadło na wskazówce pokazującej minuty, zegar opóźnił się o 41 minut. W 1962 roku, w noc sylwestrową, Big Ben spóźnił się o 10 minut. Przyczyną tego były niezwykle obfite opady śniegu. W 1976 roku nastąpiła pierwsza i jedyna usterka dotycząca mechanizmu. W wyniku uszkodzenia mocowania regulatora wiatrakowego przekładnia mechanizmu bicia osiągnęła bardzo wysokie obroty, na skutek czego nastąpiło uszkodzenie łożysk, pęknięcie ramy mechanizmu w kilku miejscach oraz zniszczenie wielu elementów mechanizmu bicia. W wyniku tej awarii Big Ben milczał od 10 sierpnia 1976 roku aż do 9 maja 1977; przeprowadzano wówczas naprawę mechanizmu bicia wraz z odtworzeniem zniszczonych elementów i zastosowaniem rozwiązań zabezpieczających przed wprowadzeniem mechanizmów w nadmierne obroty. W 1997 roku zegar zatrzymał się dwukrotnie, a 27 maja 2007 przestał tykać na 90 minut.
Dzwon.
Dzwon nazwany został od imienia sir Benjamina Halla, głównego komisarza robót w 1858 roku. Inne źródła podają, że ta zwyczajowa nazwa pochodzi od imienia Benjamina Caunta, popularnego w owym czasie pięściarza wagi ciężkiej.
Pierwszy dzwon był gotowy w 1856 roku. Ważył szesnaście ton i jako że wieża nie była jeszcze gotowa, był testowany na pałacowym dziedzińcu. Próby okazały się niepomyślne, gdyż dzwon się rozpadł. Z jego kawałków wytopiono nowy w Whitechapel. W 1858 dzwon, ważący 13,5 tony, o wysokości 2,3 m i średnicy 2,9 m, został przetransportowany i zamontowany na wieży. Zegar zaczął tykać 31 maja 1859 roku, a dzwon po raz pierwszy zabrzmiał 11 lipca tego samego roku. Z powodu zamontowania zbyt ciężkiego młota po dwóch miesiącach dzwon pękł, a dopiero po trzech latach wymieniono go na lżejszy. Sam dzwon nie został nigdy naprawiony. Na wieży znajdują się cztery mniejsze dzwony, wybijające co kwadrans wariację kilku taktów, wzorowaną na tej z dzwonu St. Mary’s Church (University Church) w Cambridge, pochodzących z "Mesjasza" Händla. Dzwony można usłyszeć w BBC Radio 4 o godz. 18 i o północy oraz w BBC World Service. Pierwszy taki sygnał został nadany 31 grudnia 1923 roku.
31 maja 2009 roku Big Ben obchodził 150-lecie.
Jesienią 2015 eksperci ogłosili, że Big Ben potrzebuje remontu. Poddać konserwacji trzeba mechanizm zegara, a samą jego konstrukcję wzmocnić, gdyż wykryto w niej wiele pęknięć. Konieczność remontu dotyczy też naciągu elektrycznego zabytkowego mechanizmu. Urzędnicy postanowili, że wyremontują też część dla zwiedzających. Koszt remontu ma sięgnąć około 40 milionów funtów. W sierpniu 2017 roku rozpoczął się remont dzwonu i potrwał on 4 lata.

</doc>
<doc id="48616" url="https://pl.wikipedia.org/wiki?curid=48616" title="Ostre koło">
Ostre koło

Ostre koło – popularna nazwa bezpośredniego przeniesienia napędu stosowanego w pierwszych rowerach lub roweru z takim rodzajem napędu. Ostre koło jest stosowane w rowerach torowych i akrobacyjnych. Ze względu na niską wagę i niezawodność rozwiązanie jest popularne również wśród kurierów rowerowych.
Rower z ostrym kołem nie ma wolnobiegu, piasta tylnego koła jest połączona na sztywno z kołem łańcuchowym, a dalej poprzez łańcuch z korbami. Rower na ostrym kole ma zwykle tylko jedno przełożenie (jedno koło łańcuchowe na korbie, jedno koło łańcuchowe na tylnej piaście). W rezultacie gdy obraca się tylne koło, ma to bezpośrednie przełożenie na obrót pedałów, nie jest możliwa jazda bez pedałowania np. z górki, tak jak na rowerach z wolnobiegiem, ale można jechać do tyłu albo stać bez podparcia nogą (tzw. stójka).
Ostre koło można uzyskać poprzez nakręcenie koła łańcuchowego na tylną piastę na wolnobieg lub piastę torową która ma dodatkową kontrę na lewy gwint zapobiegającą odkręceniu koła łańcuchowego.
Zastosowanie.
Ostre koło jest stosowane, oprócz kolarstwa torowego, do zimowego treningu kolarzy szosowych w celu wyrobienia nawyku ciągłego pedałowania oraz przyzwyczajenia do jazdy na ciągłym obciążeniu (brak możliwości redukcji biegu).
Akrobaci wykorzystują także ostre koło do różnych ewolucji, m.in. stójki, jazdy do tyłu, kręcenia się na tylnym kole.
Także w kulturze kurierów rowerowych ten typ pojazdu jest popularny (zwłaszcza zimą), ze względu na jego lekkość, niezawodność, względnie niski koszt.

</doc>
<doc id="48619" url="https://pl.wikipedia.org/wiki?curid=48619" title="Świętopietrze">
Świętopietrze

Świętopietrze (tzw. denar świętego Piotra - ) – polska nazwa opłaty wnoszonej na rzecz papiestwa z racji jego zwierzchnictwa nad danymi ziemiami. Przez Polskę świętopietrze świadczone było od XI w. do 1555 r.. Wznowione w 1871 przez papieża Piusa IX.
Historia świętopietrza.
Świętopietrze jako czynsz.
Po raz pierwszy decyzję o wprowadzeniu świętopietrza podjął żyjący w VIII wieku król Wesseksu, Ine. Po przerwie w płaceniu tej daniny wznowił ją w XI wieku Wilhelm Zdobywca. W Anglii płacenia świętopietrza zaprzestano w roku 1534. Podobną daninę wprowadzono także w niektórych innych krajach, np. w Szwecji i Danii. 
W Polsce świętopietrze wprowadzono za rządów Mieszka I, co wiąże się z poddaniem przez niego państwa Polan pod opiekę Stolicy Apostolskiej ("dagome iudex"). Świętopietrze jako danina lenna płacone było początkowo przez władców, później (prawdopodobnie od XI w.) obowiązek jego płacenia spadł bezpośrednio na ludność. W XIV wieku kolektorami świętopietrza w Polsce byli: Andrzej de Verulis (Andrzej z Veroli, 1325-1330), Piotra de Alwernia (Piotr z Owernii, 1325-1334), Galhard de Carceribus (Galhard z Carces, 1334-1342), Arnold de la Cancina (1344-1371) i Piotr syn Stefana (1373-74). Sporządzone przez nich sprawozdania dały historykom podstawę do przybliżonych obliczeń zaludnienia poszczególnych parafii. 
Przeciwnikiem płacenia świętopietrza był m.in. Jan Ostroróg, twierdzący, że jest to wyraz ograniczenia suwerenności państwa polskiego. Świętopietrze w formie trybutu lub czynszu przetrwało do reformacji – jego poboru zaniechano po 1555.
Świętopietrze jako danina zwyczajowa.
Pius IX w encyklice "Saepe Venerabilis" (5 sierpnia 1871) nadał formalny charakter zwyczajowi przekazywania wsparcia finansowego Stolicy Apostolskiej przez laickich członków Kościoła łacińskiego oraz innych ludzi. Dziesięcina oddawana jest do lokalnych parafii lub diecezji, podczas gdy świętopietrze kierowane jest bezpośrednio do Watykanu. Papież wykorzystuje te pieniądze do celów dobroczynnych.
Obecnie zbiórka pieniędzy odbywa się raz w roku, w niedzielę najbliższą dacie 29 czerwca. Kościół łaciński obchodzi wtedy uroczystość liturgiczną Świętego Piotra oraz Świętego Pawła. Do najbardziej szczodrych darczyńców zaliczają się USA, Włochy, Niemcy, Hiszpania, Francja, Irlandia, Brazylia oraz Korea Południowa. Watykan podaje sumę otrzymanych datków w corocznym sprawozdaniu finansowym.
W 2020 r. z powodu pandemii COVID-19 świętopietrze zbierane było wyjątkowo 4 października.
Kontrowersje.
W 2019 roku ujawniono, że maltański fundusz inwestycyjny Centurion Global Fund, finansowany głównie ze świętopietrza, potajemnie kupował luksusowe nieruchomości w Londynie oraz finansował takie filmy, jak biografia Eltona Johna pt. "Rocketman" ze scenami seksu homoseksualnego albo film "" z serii "Faceci w Czerni". Z tego powodu w 2020 roku władze Watykanu zwolniły kardynała Giovanniego Angelo Becciu ze stanowiska prefekta, a w 2021 oskarżyły tegoż kardynała oraz dziewięć innych osób o nabycie londyńskiej nieruchomości korzystając ze świętopietrza. Proces Becciu będzie pierwszym procesem kardynała w sądzie karnym Watykanu.

</doc>
<doc id="48627" url="https://pl.wikipedia.org/wiki?curid=48627" title="Ludolfingowie">
Ludolfingowie

Ludolfingowie (niem. "Liudolfinger"), inne nazwy: dynastia ottońska, dynastia saska – dynastia władców Niemiec w latach 866–1024 i cesarzy, panujących w Świętym Cesarstwie Rzymskim w latach 962–1024.
Dzieje dynastii.
Założycielem dynastii był Ludolf (zm. 866) książę Saksonii. Od jego imienia pochodzi nazwa dynastii, zwanej także czasami saską. Jego wnuk Henryk I Ptasznik (zm. 936) został wybrany w 919 na króla niemieckiego. Jego syn Otton I Wielki (zm. 973) w 962 został koronowany na cesarza. Niektórzy historiografowie uważają tę datę za początek Świętego Cesarstwa Rzymskiego.
Ostatnim z głównej linii był Otton III (zm. 1002). Dążył do stworzenia uniwersalistycznego imperium obejmującego wszystkie kraje chrześcijańskiej Europy. Władcą słowiańskiej części według tej koncepcji miał być polski książę Bolesław I Chrobry. Spotkał się z nim przy okazji pielgrzymki do grobu św. Wojciecha w Gnieźnie w 1000. Ustanowiono tam (w porozumieniu z papieżem) m.in. samodzielną organizację kościelną z arcybiskupstwem w Gnieźnie.
Po śmierci Ottona III tron przejął Henryk II Święty z linii bawarskiej. Boczna linia rodu panowała w Bawarii w latach 947–1017 (z przerwami). Wywodziła się od Henryka I, brata cesarza Ottona I. Henryk IV (zm. 1024) został wybrany na króla niemieckiego jako Henryk II (od 1014). Wraz ze śmiercią jego brata Brunona, biskupa Augsburga w 1029 wygasła dynastia. Tron niemiecki przypadł dynastii salickiej.

</doc>
<doc id="48628" url="https://pl.wikipedia.org/wiki?curid=48628" title="Alfons I Zdobywca">
Alfons I Zdobywca

Alfons I Zdobywca ( lub ; ur. 25 lipca 1109, zm. 6 grudnia 1185 w Coimbrze) – pierwszy król Portugalii, od 26 lipca 1139.
Życiorys.
Dzieciństwo, młodość i droga do władzy.
Syn Henryka Burgundzkiego, hrabiego Portugalii i Teresy de León. Początkowo władzę w imieniu małoletniego hrabiego sprawowała jego matka. Zmuszony do opuszczenia hrabstwa arcybiskup zabrał ze sobą również Alfonsa. Hrabia powrócił po skończeniu 14 roku życia (w średniowieczu oznaczało to wkroczenie w wiek męski), gdzie stanął na czele rebelii przeciwko swojej matce. Po pokonaniu 24 czerwca 1128 roku wojsk kochanka swojej matki, Fernando Peresa de Trava w bitwie pod São Mamede, wygnał z kraju dotychczasową regentkę.
Pierwsze lata rządów.
W latach 1128–37 Alfons Henriques, wciąż jako hrabia Portucale, prowadził walki przeciwko Maurom oraz potyczki z ciotecznym bratem, królem León i Kastylii Alfonsem VII, wobec którego po poniesionych porażkach parokrotnie hołdował jako lennik. Posługiwał się w tym okresie tytułem "infans", oznaczającym członkostwo rodziny królewskiej lub "princeps", niemającym przypisanego znaczenia.
Uzyskanie tytułu królewskiego i niezależności Portugalii.
Po wygranej z Maurami znaczącej bitwie pod Ourique w 1139 Alfons Henriques zaczął tytułować się królem ("rex") – ta data powstania Królestwa Portugalii jest uznawana przez historiografię. Jednak tytuł królewski został użyty po raz pierwszy oficjalnie w relacjach zewnętrznych w roku 1143, w traktacie z Zamory zawartym z Alfonsem VII. Tytuł nie oznaczał niezależności – Alfons Henriques w dalszym ciągu był w feudalnej podległości w stosunku do Alfonsa VII, tytułującego się wówczas cesarzem i zwierzchnikiem wszystkich terytoriów na Półwyspie Iberyjskim. W 1144 roku papież Lucjusz II odmówił potwierdzenia niezależności Alfonsa Henriquesa, jak również uznania tytułu królewskiego i tytułował go jedynie księciem – "dux portugalensis".
Po śmierci Alfonsa VII w 1157 roku tytuł cesarza przestał być używany, a obok Portugalii istniały na półwyspie cztery inne terytoria (królestwa) chrześcijańskie o zbliżonym statusie: Leónu (z Galicją), Kastylii, Nawarry i Aragonii – co sprzyjało uzyskaniu przez Portucale faktycznej niezależności.
Stolica Apostolska w osobie papieża Aleksandra III ostatecznie usankcjonowała tytuł królewski Alfonsa dopiero po 35 latach od rozpoczęcia starań, w 1179.
Inne dokonania.
W ciągu swojego panowania król budował nowe klasztory, m.in. sprowadził do Portugalii cystersów. Dla celów rekonkwisty stworzył rycerski zakon Avis, którego pierwszym mistrzem był jego naturalny syn Piotr Alfons. W 1147 odbił z rąk Maurów Lizbonę, a podczas wojny w latach 1158–1166 prowincję Alentejo. W 1184 oddał realną władzę swojemu synowi Sancho.
Potomkowie.
W 1146 Alfons poślubił Mafaldę (pol. "Matyldę") Sabaudzką (1125–1158), córkę Amadeusza III, hrabiego Sabaudii i Matyldy d'Albon. Para miała razem:
Alfons miał również nieślubną córkę z Elvirą Gálter:
Oraz inne nieślubne dzieci:

</doc>
<doc id="48629" url="https://pl.wikipedia.org/wiki?curid=48629" title="Sancho I Kolonizator">
Sancho I Kolonizator

Sancho I (ur. 11 listopada 1154 w Coimbrze, zm. 26 marca 1211 tamże) – drugi król Portugalii, panujący w latach 1185–1211. Był synem Alfonsa I Zdobywcy i Mafaldy Sabaudzkiej.
W 1191 r. odbił z rąk Maurów miasto Silves, jednak w wyniku rozpętania przez Kastylijczyków wojny na froncie północnym, stracił je z powrotem. Swój przydomek ("o Povoador", port. "Kolonizator, Repoblator") zawdzięcza szeroko zakrojonej akcji kolonizacyjnej. Zakładał nowe miasta i wsi, sprowadził do Portugalii kolonistów flamandzkich i burgundzkich. Swoją władze opierał na popieranej przez siebie klasie kupców.
Był wielkim miłośnikiem sztuki. Sam napisał kilka tomów wierszy. Za państwowe pieniądze wysyłał młodych Portugalczyków na studia zagraniczne.
Potomstwo.
W 1175 poślubił Dulce Berenguer (1152–1198), córkę Ramona Berenguera IV, hrabiego Barcelony, i Petroneli, królowej Aragonii. Para miała:
Z Marią Aires (ok. 1180–?), miał dwoje dzieci:
Z Marią Pais Ribeira (Ribeirinha) (ok. 1170– przed 1258), miał:

</doc>
<doc id="48630" url="https://pl.wikipedia.org/wiki?curid=48630" title="Afonso II">
Afonso II



</doc>
<doc id="48631" url="https://pl.wikipedia.org/wiki?curid=48631" title="Grzegorz XIII">
Grzegorz XIII

Grzegorz XIII (łac. "Gregorius XIII", właśc. Ugo Boncompagni; ur. 1 lub 7 stycznia 1502 w Bolonii, zm. 10 kwietnia 1585 w Rzymie) – papież w okresie od 13 maja 1572 do 10 kwietnia 1585.
Życiorys.
Wczesne życie.
Był synem bogatego kupca, Cristofora Boncompagniego i patrycjuszki, Angeli Marescalchi. Studiował prawo na Uniwersytecie Bolońskim, a w 1530 roku uzyskał stopień doktora utroque iure i przez następne osiem lat wykładał na tej uczelni. Kiedy w 1539 roku przyjechał do Rzymu, papież Paweł III powierzył mu urząd sędziego na Kapitolu i wicekanclerstwo w Kampanii. W 1545 roku Buoncompagni został referendarzem Najwyższego Trybunału Sygnatury Apostolskiej. Papież Paweł IV mianował go sekretarzem swojego bratanka kardynała Carla Carafy. Z nim Ugo wypełnił dwie misje dyplomatyczne, w 1556 we Francji i rok później w Brukseli. W 1558 został biskupem Vieste, ale po dwóch latach zrezygnował z tego stanowiska. Dopiero w związku z tą nominacją przyjął święcenia kapłańskie. Na życzenie papieża Piusa IV udał się w 1561 roku razem z legatem kardynałem Ludovico Simonettą na obrady soboru trydenckiego. Jego udział w redagowaniu dekretów soborowych był tak znaczący, że Pius IV w dowód uznania mianował go w 1565 roku kardynałem prezbiterem kościoła św. Sykstusa w Rzymie. Powierzył mu też misję rozwiązania sprawy arcybiskupa Toledo Bartolomé Carranzy oskarżonego o herezję, której inkwizycja dopatrzyła się w jego "Katechizmie chrześcijańskim" i uwięziła hierarchę. W podróży do Hiszpanii Buoncopagniemu towarzyszył jako teolog Felice Peretti, późniejszy papież Sykstus V. Król Filip II Habsburg obdarzył wysłannika papieża dużym zaufaniem, a poparcie ze strony monarchy okazało się decydujące o wyborze na Tron Piotrowy. Wyrok na Carranzę został wydany dopiero przez Grzegorza XIII i wbrew oczekiwaniom króla był łagodny (odwołanie kwestionowanych twierdzeń).
Pontyfikat.
Po śmierci Piusa V kardynałowie, w ciągu niespełna 24 godzin, wybrali Ugona Buoncompagniego na nowego papieża. Stało się to możliwe, gdy najpoważniejszy kandydat, kardynał Alessandro Farnese, na prośbę króla hiszpańskiego Filipa II zrezygnował. Po wyborze na papieża Ugo Buoncompagni przybrał imię na cześć Grzegorza I (590-604), którego uważał za swojego patrona. Został koronowany 25 maja 1572.
Podczas swojego pontyfikatu Grzegorz podniósł intelektualny poziom kleru, zakładając przy pomocy jezuitów szkoły w Rzymie i innych miastach. Kolegium Rzymskie, później nazwane Uniwersytetem Gregoriańskim, do dziś jest jednym z głównych ośrodków myśli chrześcijańskiej. Dokonał także połączenia Collegium Germanicum z Collegium Hungaricum i dofinansował je na tyle, że mogły one przyjąć do 100 kleryków. Będąc pod wpływem Karola Boromeusza, realizował zalecenia soboru trydenckiego – polecił opublikować zbiór nowego prawa kanonicznego. Założył także liczne nuncjatury, które nadzorowały realizację wprowadzania założeń soborowych. Odprawiał trzy msze święte w tygodniu i w każdą niedzielę, co w okresie renesansu należało do rzadkości. Jednocześnie wzorem innych władców swej epoki uważał, że innowierców trzeba zwalczać mieczem i ogniem. Pochwalił więc w 1572 r. paryską rzeź 10 tysięcy hugenotów, zwaną nocą św. Bartłomieja i w podzięce odprawił uroczyste nabożeństwo dziękczynne oraz Te Deum.
W polityce zagranicznej papież odniósł pewne sukcesy – unia z Arras z 1579 umożliwiła zjednoczenie katolickich Niderlandów południowych przeciw kalwińskim Niderlandom północnym. Porażką okazała się jednak próba aprobaty dla spisku na życie angielskiej królowej, Elżbiety I – kraj bowiem pozostał protestancki, a papieżowi nie udało nakłonić się króla Filipa II do najazdu na Anglię z Irlandii. Fiaskiem zakończyły się też negocjacje z Kościołem prawosławnym w Moskwie i Kościołem luterańskim w Szwecji.
Powołał specjalną grupę i zlecił jej opracowanie kalendarza gregoriańskiego, który jest używany do czasów współczesnych. W skład tej komisji wchodzili: jezuita Christoph Clavius i kardynał Guglielmo Sirleto. Komisja rozpatrywała projekt kalendarza, autorstwa lekarza, Luigiego Lilio. Nowy kalendarz zastąpił kalendarz juliański od 15 października 1582. Grzegorz XIII wydał 13 lutego bullę, w której nakazał opuścić 10 dni (po 4 października nastąpił od razu 15 października), a w przyszłości nie traktować lat 1700, 1800, 1900, 2100 itd. jako przestępnych.
Grzegorz XIII ustanowił święto Matki Bożej Różańcowej (7 października) w miejsce święta Matki Bożej Zwycięskiej, wprowadzonego przez Piusa V, dla uczczenia pokonania Turków w bitwie pod Lepanto. Dzięki swoim zdolnościom prawniczym uzyskał zwrot ziem papieskich w miejscach, gdzie akt własności był zbędny. Doprowadziło to do niezadowolenia właścicieli ziemskich, rozwoju bandytyzmu i licznych zamieszek w Państwie Kościelnym.
Kreował 34 kardynałów na ośmiu konsystorzach.
Życie prywatne.
Przed przyjęciem święceń kapłańskich został ojcem chłopca o imieniu Giacomo (1548–1612). Jego matką była Maddalena Fulchini. Syn papieża w dorosłym życiu został zarządcą Zamku św. Anioła.

</doc>
<doc id="48632" url="https://pl.wikipedia.org/wiki?curid=48632" title="Sancho II (król Portugalii)">
Sancho II (król Portugalii)

Sancho II (ur. 8 września 1207, zm. 4 stycznia 1248) – był czwartym królem Portugalii od 1223 do 1248.
Sancho był najstarszym synem króla Portugalii, Alfonsa II i jego żony, infantki Urraki Kastylijskiej. Jako monarcha, Sancho, zajęty rekonkwistą (w 1238 rozszeszył obszar Portugalii do Zatoki Kadyksu), zaniedbał sprawy wewnętrzne kraju. Dodatkowo, narastał kryzys w stosunkach z Kościołem.
Sancho zignorował zagrożenie, co doprowadziło do spisku szlachty, kupców i kleru. Papież ogłosił króla heretykiem i zezwolił jego poddanym wybrać nowego króla. Nowym królem został jego brat, Alfons. Sancho został wygnany i niespełna rok później umarł na wygnaniu w Toledo.
Sancho około 1245 poślubił kastylijską damę – Mécię Lopes de Haro, wdowę po Alvaro Peres de Castro (córkę Lope Díaza II z Haro, i Urraki Alfonsy z Leónu – nieślubnej córki króla Alfonsa IX z Leonu). Para nie miała jednak upragnionych synów.

</doc>
<doc id="48633" url="https://pl.wikipedia.org/wiki?curid=48633" title="Alexandre Vinokourov">
Alexandre Vinokourov



</doc>
<doc id="48634" url="https://pl.wikipedia.org/wiki?curid=48634" title="Afonso III">
Afonso III



</doc>
<doc id="48637" url="https://pl.wikipedia.org/wiki?curid=48637" title="Dionizy I">
Dionizy I

Dionizy I, port. "Dinis", zwany Rolnikiem, Trubadurem albo Królem Chłopów (ur. 9 października 1261, zm. 7 stycznia 1325) – był szóstym królem Portugalii od 1279.
Życiorys.
Dinis był synem króla Portugalii, Alfonsa III i jego żony, Beatrycze Kastylijskiej. Choć jego ojciec starał się utrzymywać poprawne stosunki z klerem, to jednak gdy Dinis wstępował na tron, relacje z Kościołem były trudne. Dinis przysiągł wierność papieżowi, ale udzielił azylu templariuszom i ustanowił w ich miejsce Zakon Chrystusa w 1319 r., w założeniu będący kontynuacją Zakonu Świątyni.
Po rekonkwiście Dinis nie miał sąsiadów, z którymi mógłby walczyć, i cała jego polityka koncentrowała się na sprawach wewnętrznych. Krótka wojna z Kastylią zakończyła się paktem granicznym (1297) w Alcanizes, który trwa do dziś.
Polityka Dinisa w kraju ukierunkowana była na centralizację władzy i uzyskanie autonomii od papiestwa, oraz na kompromis między Kościołem a koroną portugalską, czego wyrazem było podpisanie w 1289 r. konkordatu z Rzymem. W Portugalii zakładał miasta, budował zamki, kopalnie metali, wiele podróżował po kraju. W 1308 r. podpisał pierwszy międzynarodowy układ handlowy (z Anglią). W 1293 r. stworzył Bolsa dos Mercadores – instytucję do wspierania portugalskiego handlu zagranicznego, umocnił handel z Anglią, Francją i Flandrią – eksport produktów rolnych, soli, ryb; import tkanin i minerałów. Zarządził budowę stoczni i zorganizował marynarkę wojenną, której powierzył ochronę wybrzeża przed piratami (w 1307 r. mianował pierwszego admirała floty portugalskiej – Nuno Fernandesa Cogominho).
Przydomek "Rolnik" wziął się ze szczególnej troski króla o najniższe klasy społeczne. Szczególną zasługą króla było sadzenie lasów na brzegu Atlantyku, aby blokowały wdzieranie się wydm na tereny uprawne; wiele zasadzonych wówczas lasów trwa do dziś. Zapewnił także w ten sposób budulec dla przyszłych statków portugalskich. Kazał również osuszać bagna, zagospodarowywać nieużytki. Ułatwił redystrybucję i zagospodarowywanie ziem, zakładał wsie i osady oraz kooperatywy rolne na północy kraju. W 1311 r. zakazał karczowania winnic. Zaludniał tereny nadgraniczne z Kastylią, nadając wielu miejscowościom przywileje typu miejskiego ("cartas de foral") i budując sieć 50 fortec. Rekolonizował dawne tereny rzymskie, upowszechnił targi ("feiras francas"), które odbywały się dwa razy w tygodniu u stóp kościołów, a transakcje na nich zawierane były zwolnione z podatków.
Jako uzupełnienie pochodzących z XII w. "inquiricoes gerais" (kontrola przez kancelarię królewską dotycząca prawnego stanu posiadania ziem przez szlachtę i arystokrację) wydał przepisy zakazujące osobom duchownym i instytucjom kościelnym zakupu tzw. "bens de raiz" (port. dóbr rodowych; nieruchomości na terenach miejskich lub wiejskich), co miało ograniczyć liczbę dóbr kościelnych i wzmocnić władzę królewską.
Zainteresowania Dinisa to również nauki humanistyczne. Sam napisał kilka książek, wspierał naukowców, założył w 1290 r. Uniwersytet w Lizbonie, w 1308 r. przeniesiony do Coimbry. Upowszechnił użycie języka portugalskiego w oficjalnych dokumentach państwowych, wprowadził użycie papieru.
Mimo pokojowego panowania, jego śmierć (1325) przyniosła walkę pomiędzy jego dwoma synami: Alfonsem, dziedzicem korony i nieślubnym Alfonsem Sanchesem (1289–1329), lordem Albuquerque. Konflikt zakończył się dzięki mediacji królowej-wdowy – Izabeli Aragońskiej, a z walki zwycięsko wyszedł dziedzic korony, który rządził jako Alfons IV.
Potomstwo.
Z Izabelą Aragońską, Dionizy miał dwoje ślubnych dzieci:
Z kochanką Marią Pires, miał syna Jana Alfonsa (ok. 1280–1325), pana Lousã.
Z Marinhą Gomes (ok. 1260–?), miał dwie córki:
Z Grácią Froes (ok. 1265–?), miał syna Piotra Alfonsa (1287–1354), hrabiego Barcelos.
Z Aldonçą Rodrigues Talha (ok. 1260–?) syna – rywala Alfonsa IV – Alfonsa Sanchesa (1289–1329), lorda Albuquerque.
Z innymi nieznanymi kobietami miał:

</doc>
<doc id="48649" url="https://pl.wikipedia.org/wiki?curid=48649" title="Antonio Saca">
Antonio Saca

Elías Antonio „Tony” Saca González (ur. 9 marca 1965 w Usulután) – salwadorski polityk, prezydent kraju w latach 2004–2009.
Życiorys.
Pochodzi z rodziny emigrantów palestyńskich; pracował jako biznesmen oraz radiowy dziennikarz sportowy.
21 marca 2004 został wybrany na prezydenta Salwadoru z ramienia partii centroprawicowej ARENA (Narodowy Sojusz Republikański). 1 czerwca 2004 objął urząd, zastępując innego polityka ARENA, Francisco Floresa. Kandydatura Sacy, który pokonał swoich rywali (głównym przeciwnikiem był Schafik Handal) już w pierwszej turze wyborów, była zdecydowanie wspierana przez rząd USA.
1 czerwca 2009, po porażce partii ARENA w wyborach prezydenckich, na stanowisku szefa państwa zastąpił go Mauricio Funes.
W 2018 został skazany na 10 lat pozbawienia wolności po tym, jak przyznał się do defraudacji funduszy publicznych i prania brudnych pieniędzy w wysokości przekraczającej 300 milionów dolarów.

</doc>
<doc id="48661" url="https://pl.wikipedia.org/wiki?curid=48661" title="Afonso IV">
Afonso IV



</doc>
<doc id="48662" url="https://pl.wikipedia.org/wiki?curid=48662" title="Hi-tech">
Hi-tech



</doc>
<doc id="48664" url="https://pl.wikipedia.org/wiki?curid=48664" title="Linia Mołotowa">
Linia Mołotowa

Linia Mołotowa – pas sowieckich umocnień ciągnących się wzdłuż linii demarkacyjnej z III Rzeszą, wytyczonej po podziale Polski, dokonanym przez okupantów w 1939 roku na mocy traktatu o granicach i przyjaźni.
Okoliczności powstania.
Rezultatem agresji ZSRR na Polskę było przesunięcie granic Związku Radzieckiego na zachód. Musiała zostać zmieniona koncepcja obrony terytorium, tym bardziej że Józef Stalin planował wojnę z Niemcami. Dotychczasowy system działań obronnych opierał się na tzw. Linii Stalina. Był to pas fortyfikacji ciągnący się wzdłuż poprzednich granic, od Karelii do Morza Czarnego. Ze względu na długość tej granicy system opierał się na oddzielonych od siebie rejonach umocnionych, osłaniających główne kierunki operacyjne. Pomiędzy nimi znajdowały się duże nieumocnione tereny.
Do prac projektowych nad umocnieniem nowej granicy przystąpiono już w październiku 1939 roku i w niektórych odcinkach rozpoczęto budowę fortyfikacji, wówczas jeszcze niezwiązaną z finalnym planem Linii Mołotowa, zatwierdzonym przez Sztab Generalny w późniejszym terminie. W 1939 roku budowano między innymi schrony wzdłuż linii Bugu, blisko Drohiczyna, które w przyszłości stały się częścią Brzeskiego Rejonu Umocnionego.
Nazwa.
Podczas budowy i działań wojennych fortyfikacja była nazywana przez wojsko ZSRR „umocnieniami nowej granicy państwowej”. Poszczególne odcinki określano skrótami i numerami identyfikacyjnymi, np. skrót UR Nr 46 (ros. УР № 46) oznaczał Telszański Rejon Umocniony, skrót UR Nr 64 (ros. УР № 64) Zambrowski Rejon Umocniony.
Nazwa Linia Mołotowa jest stosowana od niedawna. Prawdopodobnie jako pierwszy sformułował ją Wiktor Suworow, rosyjski pisarz, uprzednio oficer armii radzieckiej i funkcjonariusz GRU, we francuskim wydaniu książki "Lodołamacz" z 1988 roku (pierwsze polskie wydanie publikacji pojawiło się w 1992 roku). Nawiązuje ona do nazwiska Wiaczesława Mołotowa i podpisania radziecko-niemieckiego paktu o nieagresji. Szybko stała się popularna i używana w publikacjach historycznych.
Sam Mołotow, zajmujący się w tych latach polityką zagraniczną, nie planował budowy fortyfikacji wojskowych i nie kierował działaniami na froncie, związanymi z linią nazwaną jego nazwiskiem. Dowódcy poszczególnych jednostek podlegali rozkazom pośrednio lub bezpośrednio wydawanym przez Gieorgija Żukowa, od 1941 roku szefa Sztabu Generalnego.
Założenia fortyfikacji.
Stalin wybrał koncepcję budowy umocnień bezpośrednio w pasie granicznym, z wykorzystaniem przeszkód naturalnych (w szczególności rzeki Bug). Odrzucona koncepcja, promowana przez szefa Sztabu Generalnego marszałka Szaposznikowa, przewidywała budowę umocnień w odległości kilkudziesięciu kilometrów od granicy, co utrudniłoby Niemcom obserwację prac i pozwoliło stworzyć głębokie, umocnione przedpole. W trakcie budowy kilkakrotnie zmieniały się koncepcje założeń operacyjnych Armii Czerwonej. Powodowało to korekty przebiegu linii umocnień i zmiany nasilenia prac na poszczególnych odcinkach. Ostatecznie linia żelbetowych i pancernych fortyfikacji stałych uzupełnionych o fortyfikacje polowe miała ciągnąć się od Bałtyku w okolicach Połągi na Litwie, aż za Przemyśl na południu.
Pomimo niespełnienia swego głównego zadania Linia Mołotowa miała duże znaczenie. Rozwiązania konstrukcyjne i dotyczące uzbrojenia były bardzo nowoczesne i przyczyniły się do rozwoju sztuki fortyfikacji.
Rejony Umocnione Linii Mołotowa.
Charakterystyka.
Fortyfikacja opierała się na trzynastu Rejonach Umocnionych (ros. укреплённый район), zwanych RU (ros. УР), obejmujących front o długości od 80 do 100 km. Pierwszą linię obrony stanowiły umocnienia polowe nazywane pasem przesłaniania. W odległości od kilku do kilkunastu kilometrów w głąb, znajdowały się tzw. węzły obrony składające się z sieci schronów bojowych przeznaczonych dla artylerii i karabinów maszynowych. W skład Rejonu Umocnionego wchodziło od 8 do 9 węzłów obrony oraz od 3 do 5 punktów oporu, składających się z kilku, położonych blisko siebie i osłaniających się wzajemnie schronów bojowych, zabezpieczonych systemem przeszkód przeciwpiechotnych i zapór przeciwpancernych.
Wykaz.
Utworzono 13 Rejonów Umocnionych:
Tereny współczesnej Polski.
Obecnie na terenie Polski znajdują się w całości lub częściowo następujące Rejony Umocnione:
Budowa.
Projekt.
Projekt umocnień sporządził Dmitrij Karbyszew, generał lejtnant wojsk inżynieryjnych, który uprzednio pracował przy tak zwanej Linii Stalina. Plan zakładał budowę 5807 schronów bojowych na długości ok. 1050 km. Został uwzględniony w strategii budowlanej Sztabu Generalnego na lata 1940–1941. Budowa tak skomplikowanej fortyfikacji stałej w tak krótkim czasie była praktycznie niemożliwa. Podobnego przedsięwzięcia nie dokonała żadna armia (przykładowo: Linia Maginota o długości 450 km była budowana w latach 1929–1934 i umacniana do 1939 roku).
Przebieg prac budowlanych w 1940 roku.
Prace budowlane rozpoczęły się 26 czerwca 1940 roku. Decyzję przyspieszyła komplikacja stosunków międzynarodowych spowodowana nieoczekiwanie szybkim upadkiem Francji i zajęciem państw bałtyckich przez ZSRR. Zakres przewidywanych robót wymagał zgromadzenia ogromnych zasobów ludzkich i materiałowych. Z części miejscowości leżących na linii budowy wysiedlono lokalną ludność. Jeszcze w styczniu 1940 roku zaczęto prowadzić nabór robotników do specjalistycznych prac. Jednak główną siłą roboczą byli żołnierze, sformowani w okryte złą sławą bataliony budowlane. Wcielano do nich osoby niepewne politycznie oraz żołnierzy ukaranych dyscyplinarnie.
W okręgowych sztabach wojskowych utworzono pięć zarządów, którym podlegało 1338 wydzielonych odcinków budowlanych. W pobliżu kluczowych węzłów uruchomiono wytwórnie betonu, składniki dostarczano głównie z Wołynia i Podola, zaś drewno z okolicznych wsi. Do budowy wykorzystano również elementy polskich fortyfikacji znajdujących się na Polesiu.
We wrześniu 1940 roku z rozkazu Siemiona Timoszenki powołano komisję, która miała skontrolować dotychczasowe prace. Uznała, że w niektórych okręgach wojskowych postępują one zbyt wolno, np. w kijowskim na poziomie 24%, w zachodnim 30% wobec planu. 18 września Timoszenko i Kiriłł Mierieckow sporządzili dokument "Rozważania na temat podstaw rozmieszczenia strategicznego Sił Zbrojnych ZSRR na zachodzie i wschodzie w latach 1940 i 1941". Stwierdzili w nim: „głównym i najpoważniejszym wrogiem [Związku Radzieckiego] są Niemcy” oraz zalecili dalsze umacnianie zachodniej granicy.
Budowa każdego schronu składała się z siedmiu cykli, z których pierwszy dotyczył wykopów ziemnych, a ostatni osadzenia uzbrojenia. Pierwsze cykle, wraz z robotami betoniarskimi, odbywały się sprawnie. W 1940 w czterech regionach udało się zabetonować więcej schronów niż zakładano (to jest 340 schronów przy 326 zaplanowanych). Poważny problem stanowiły kolejne cykle budowy. Przed zakończeniem sezonu w 1940 roku w pełni ukończono jedynie 16,8%, zaś urządzenia wewnętrzne zainstalowano w 24,5% zaplanowanych schronów. Prace zostały zawieszone w listopadzie, z uwagi na nadejście zimy.
Przebieg prac budowlanych w 1941 roku.
Po zimowej przerwie prace wznowiono w marcu 1941 roku. Przy budowie umocnień pracowało ok. 140 000 żołnierzy i prawie 18 000 cywilnych specjalistów. W maju zwiększono liczbę pracujących. Do pracy zmuszano również tysiące mieszkających w okolicy budów osób. Ogrom wykonanej pracy oddaje sporządzona później przez Niemców inwentaryzacja. Zidentyfikowali oni ok. 1900 obiektów, w tym: 542 schrony dla broni maszynowej, 460 schronów obrony przeciwpancernej, 68 schronów artylerii fortecznej i 43 schrony dowodzenia. Naliczono również ok. 800 obiektów w budowie.
Założenia były o wiele większe. Brak czasu oraz sowiecka organizacja pracy uniemożliwiły ich zrealizowanie. Budowę opóźniały dostawy elementów uzbrojenia (zwłaszcza zestawów DOT-4), co spowodowało, że postawione w 1940 roku schrony nie zostały w pełni ukończone. Inspekcje dokonywane przez wyznaczone zarządy fortyfikacji z rozkazu Sztabu Generalnego wykazywały słabą dyscyplinę pracy, lekceważenie planów, nadużycia i samowolę. Częste były kradzieże i przypadki dewastacji umocnień przez żołnierzy i miejscową ludność. Do systemu umocnień włączono polskie fortyfikacje wybudowane na pozycjach SGO „Narew”. Pełną wartość bojową system umocnień stałych i polowych Linii Mołotowa miała osiągnąć wiosną 1942 roku. Plany te były nierealne i oparte na założeniach niemożliwych do wdrożenia w praktyce.
14 kwietnia 1941 roku Gieorgij Żukow skrytykował tempo prac. W podpisanym dokumencie, przedstawionym do wiadomości Sztabowi Generalnemu, stwierdził: „Wbrew licznym rozkazom Sztabu Generalnego Armii Czerwonej, doprowadzenie obiektów do gotowości bojowej oraz instalowanie kazamat w schronach, odbywa się w niedopuszczalnie wolnym tempie”. W związku z powyższym przedstawił rozkazy wydane przez Siemiona Timoszenkę. Zalecił szefowi Dyrekcji Budownictwa Obronnego Armii Czerwonej sporządzić i rozesłać do schronów instrukcje techniczne instalowania broni, zamontować wszelkie instalacje wojskowe, drzwi pancerne, karabiny maszynowe i postawić wojsko w stan gotowości bojowej.
16 maja Timoszenko ponownie zażądał raportu o postępach w budowie, które przeanalizowali dowódcy Armii Czerwonej i uznali, że liczba ukończonych schronów jest zbyt mała, aby mogła zapewnić obronę.
W maju 1941 roku starano się przyspieszyć znacznie prace budowlane i uzbrajanie gotowych schronów. Część uzbrojenia przenoszono z Linii Stalina. Decyzję w tej sprawie najprawdopodobniej podjął Timoszenko. Wykonanie jego rozkazu spowodowało znaczące osłabienie bojowe powyższych umocnień. Zdemontowaną broń składowano w magazynach, a fortyfikacje Linii Stalina zostały w dużej części zdewastowane i stały się nieprzydatne do obrony.
Stan na 22 czerwca 1941 roku.
Pomimo gorączkowych prac stan Linii Mołotowa przed 22 czerwca 1941 roku pozwalał na prowadzenie walk obronnych w oparciu o nią tylko w niektórych, odizolowanych punktach oporu. Przed atakiem Niemiec plan Karbyszewa zrealizowano w około 25%. Jednak pośpiech przy wznoszeniu fortyfikacji spowodował, że wbrew pierwotnym założeniom, budowano cieńsze ściany i stropy. Nośne miały grubość od 60 do 80 cm, działowe 30 cm, stropy pomiędzy kondygnacjami 30 cm, co powodowało, że wybuch wewnątrz schronu mógł spowodować zawalenie konstrukcji i śmierć załogi.
Wedle różnych szacunków udało się wybudować od 800 do 1000 schronów (przy czym znaczna część nie była jeszcze uzbrojona lub obsadzona, a załogi nie zostały w pełni przeszkolone). Ich liczba jest sporna i trudna do ustalenia z uwagi na wątpliwości dotyczące dokumentacji oraz fakt, że zniszczenia spowodowane przejściem frontu nie pozwoliły zweryfikować danych. ZSRR po wojnie informowało o 2500 gotowych schronach bojowych, co historycy uznają za nieprawdopodobne. Z archiwalnych danych wojskowych ZSRR wynika, że do dnia 1 czerwca 1941 r. powstało 1649 schronów, jednak nie wiadomo, czy raporty były zgodne ze stanem faktycznym i który etap budowy został w nich uwzględniony. Sztab Generalny Wojsk Lądowych III Rzeszy po przeprowadzonej inwentaryzacji zlokalizował 1113 obiekty w tym: 43 schrony dowodzenia, 460 obrony przeciwpancernej, 68 artyleryjskie i 542 z karabinami maszynowymi. Nie oznacza to jednak, że wszystkie były obsadzone i w gotowości bojowej, gdyż część zastano pustych. Wedle planu Sztabu Generalnego ZSRR pełne obsadzenie fortyfikacji miało nastąpić w kolejnych tygodniach, co w praktyce oznaczało, że w chwili ataku niemieckich żołnierzy brakowało części armii, w tym: 34% oficerów, 28% podoficerów oraz 47% szeregowców. We współczesnych publikacjach rosyjskich często podawana jest liczba 880 ukończonych schronów, to jest mniejsza niż w inwentaryzacji wojsk III Rzeszy. Przyjmuje się, że dane o 1649 schronach z dokumentacji wojskowej ZSRR mogły wprowadzać w błąd, gdyż przez „ukończenie” rozumiano zamknięcie wskazanego etapu budowy, który nie musiał być końcowym, a Sztab Generalny Wojsk Lądowych III Rzeszy mógł policzyć również niedokończone, nieuzbrojone i nieobsadzone obiekty, których przeznaczenie zweryfikował na podstawie typu budowli.
Z uwagi na niedokończoną budowę na niektórych odcinkach wzniesiono zapory, które miały powstrzymać niemieckie czołgi i piechotę. Ponadto na tereny Linii Mołotowa skierowano lekkie czołgi T-18. Zdemontowano im podwozia i zakopano w ziemi tak, aby wystawała tylko wieża. Powyższe rozwiązanie jest używane w fortyfikacjach do dziś, gdyż wieże okazały się trudne do trafienia przez przeciwnika, ale to nie powstrzymało ataku.
Wywiad wojskowy III Rzeszy.
Budowa tak rozbudowanej fortyfikacji stałej blisko granicy była praktycznie niemożliwa do ukrycia przed wywiadem wojskowym III Rzeszy. Dowódcy ZSRR zdawali sobie z tego sprawę i kładli większy nacisk na ochronę informacji niejawnych, dotyczących typu zastosowanej broni, niż sam fakt umacniania granicy.
Wywiad wojskowy III Rzeszy posiadał obszerne informacje o lokalizacji zdecydowanej większości schronów, do czego przyczyniły się następujące okoliczności:
Ponadto przed 22 czerwca 1941 roku zdecydowana większość schronów nie została zamaskowana, gdyż znajdowała się jeszcze na etapie budowy (lub z innych przyczyn nie wykonano maskowania), co spowodowało, że nawet bez danych wywiadowczych żołnierze niemieccy byli w stanie zlokalizować obiekty i je ominąć.
Działania wojenne.
Linia Mołotowa miała pomóc zatrzymać atak nieprzyjaciela na czas potrzebny do przeprowadzenia mobilizacji, a następnie służyć jako wsparcie działań zaczepnych własnych wojsk. Zadania te nie mogły być i nie zostały wypełnione. Atak niemiecki zaskoczył Sowietów. Wprawdzie służby wywiadowcze donosiły o nadzwyczajnej koncentracji niemieckich wojsk na granicy, a Żukow chciał podjąć działania obronne, Stalin był im przeciwny i lekceważył meldunki.
21 czerwca 1941 roku wydano rozkaz (ros. Директива № 1 от 21 июня 1941 года) dotyczący lotnictwa i Linii Mołotowa, podpisany między innymi przez Gieorgija Żukowa i Siemiona Timoszenkę. W związku z przewidywanym atakiem zalecano bezzwłocznie zająć obiekty obronne i pozostawić wszystkie jednostki w gotowości. Żołnierze nie dali rady wykonać go w tak krótkim czasie. Rozkaz dotarł do niektórych oddziałów już po rozpoczęciu działań wojennych. Dodatkowe zamieszanie wprowadził fakt, że atak rozpoczął się w niedzielę. W poprzedzający ją sobotni wieczór kwitło życie towarzyskie i kulturalne, w miejscach obozowania oddziałów organizowano zabawy i pokazy filmów. Związane z tymi rozrywkami picie alkoholu spowodowało osłabienie zdolności bojowej żołnierzy. Na czas zdążono obsadzić tylko część schronów, niektóre już pod ogniem nieprzyjaciela.
Odizolowane punkty oporu nie powstrzymały szybkiego pochodu Niemców – zostały one najczęściej ominięte i pozostawione do likwidacji oddziałom drugorzutowym. Brak pośpiechu ze strony Niemców wynikał z zamiaru wyłapania lub zlikwidowania stawiających opór żołnierzy i chęci minimalizacji strat własnych. Działaniami bojowymi na Linii Mołotowa dowodził Żukow. Pierwotnie żołnierze byli zdezorientowani, gdyż Stalin odniósł się do ataku Niemiec na ZSRR dopiero 3 lipca 1941 roku w przemówieniu radiowym. Wcześniej otrzymywali rozkazy i brali udział w walkach, choć przywódca kraju nie ogłosił wojny publicznie.
Największe siły niemieckie zostały skierowane w tereny strategicznie ważne, np. do Przemyśla, gdzie znajdował się most kolejowy na Sanie, którego zdobycie było niezbędne do przeprowadzenia przemarszu wojsk z Krakowa do Lwowa. Miasta po prawej stronie rzeki z poziomu strzelnic i Linii Mołotowa broniła 26. Armia, która wycofała się 27 czerwca, gdyż nie była w stanie odeprzeć ataku. Strona niemiecka użyła do niego 86 czołgów, 130 wozów pancernych, 102 działa i blisko 11,5 tys. żołnierzy.
Poza wojskami niemieckimi w walkach łamiących Linię Mołotowa brało udział również około 1800 żołnierzy słowackich, wyposażonych w 47 czołgów. Słowacka formacja Rýchla skupina (utworzona z Grupy Szybkiej Kalinčak) walczyła w okolicy Sanoka.
Za umowną datę przełamania Linii Mołotowa uznaje się 27 czerwca i zdobycie mostu kolejowego na Sanie, przy czym część nieobsadzonych lub niedokończonych obiektów fortyfikacji wojska niemieckie ominęły w pierwszej dobie ataku, zaś w niektórych miejscach (np. w Punkcie Oporu Lesko) walki trwały do lipca. Najdłużej, to jest do 12 lipca, broniła się załoga wysadzonego w powietrze schronu X w Załużu.
Charakterystyka techniczna schronów.
Podstawowe dane budowlane.
W zależności od przeznaczenia schrony Linii Mołotowa liczyły od jednej do trzech kondygnacji. Powierzchnia całkowita wynosiła maksymalnie 160 m². W większych obiektach co najmniej jedna kondygnacja była przeznaczona na pomieszczenia techniczne. Zewnętrzne ściany wykonano z żelbetu, o grubości maksymalnie 2,3 m. Sowiecka norma wytrzymałości na ściskanie wynosiła 550 kG/cm² po ok. miesiącu twardnienia. Ściany wewnętrzne były budowane ze słabszego żelbetu (400 kG/2). Normy te były podobne do obowiązujących w innych krajach. Jednak pośpiech przy budowie oraz bałagan organizacyjny powodowały nieprzestrzeganie norm technicznych. Z zewnątrz schrony były zabezpieczane kamiennymi warstwami rozpryskowymi. Miały one powodować wybuchy pocisków artyleryjskich, przed uderzeniem w schron, aby osłabiać energię eksplozji.
Schrony lekkie mogły wytrzymać ostrzał z dział do kalibru 105 mm oraz uderzenie bomby o wadze 50 kg, zaś schrony ciężkie ostrzał z dział do kalibru 203 mm. Obiekty posiadały własne zasilanie w energię, instalację oświetleniową, system wentylacji powietrza, ogrzewanie, a większe również kanalizację. Zapas paliwa pozwalał na 60 godzin pracy maszyn bez zmniejszania mocy. Mniejsze obiekty były podłączane do sąsiednich.
Schrony, których budowa nie została ukończona (lub odbiegała od pierwotnych założeń), nie miały zastosowania bojowego ani infrastruktury. Nikołaj Czierkaszin scharakteryzował je w słowach: „Faktycznie w większości były to betonowe pudła, bez elektryczności, wody i łączności” (ros. „По жизни это были большей частью бетонные коробки без электричества, воды, связи”).
Schrony DOT.
Głównym elementem fortyfikacji Linii Mołotowa były schrony bojowe tzw. DOT (ros. ДОТ, wym. DOT). Ich nazwa pochodzi od rosyjskich słów Долговременная Огневая Точка, oznaczających stały punkt ogniowy (dosłownie: długoterminowy punkt ogniowy) lub po prostu żelazobetonowy schron bojowy; w odróżnieniu od polowych drewniano–ziemnych punktów ogniowych DZOT (ros. ДЗОТ). Nazwa DZOT jest skrótem od rosyjskich słów Дерево-земляная огневая точка.
Według literatury radzieckiej stanowiły one jeden z elementów ziemno–drewnianych budowli ogniowych (ros. Дерево-земляное огневое сооружение). W literaturze radzieckiej DZOT–y wymieniane są częściej w aspekcie wojny radziecko–fińskiej i zazwyczaj kojarzone przez rosyjskojęzycznych autorów z „wielką wojną ojczyźnianą”; (na obszarze byłego ZSRR określenie na front wschodni II wojny światowej), choć nawet w rosyjskich opisach wojny afgańskiej też spotyka się nazewnictwo DZOT i DOT, podobnie jak we współczesnych opracowaniach rosyjskojęzycznych. DOT–y stanowiły element fortyfikacji stałych. Ich budowę rozpoczęto latem 1940 roku w myśl doktryny: „Nikomu nie oddamy ani werszka swojej ziemi” (ros. „Ни одного вершка своей земли не отдадим никому”), sformułowanej przez Stalina.
Podział schronów.
Schrony na Linii Mołotowa dzielą się na podtypy wedle dwóch kategorii:
Schrony, które prowadziły ogień czołowy (frontalny), nazywano kazamatami (ros. Каземат). Obiekty prowadzące ogień boczny (flankujący) to kaponiery (ros. Капонир) i półkaponiery (ros. Полукапонир), w zależności od tego, czy prowadziły ostrzał dwóch czy jednej strony. Występujące bardzo rzadko obiekty prowadzące ogień okrężny nazywano blokhauzy (ros. Блокгауз, nazwa pochodzi od niemieckiego słowa Blockhaus).
Wedle kryterium uzbrojenia wyróżniano następujące typy schronów:
Terminologia ta odbiega od przyjętej w Polsce. Nazwy kazamata czy kaponiera mają tu inne, związane z twierdzami fortowymi, znaczenie.
Uzbrojenie.
Na Linii Mołotowa zastosowano nowe koncepcje uzbrojenia umocnień stałych, opracowane w końcu lat trzydziestych. Do tej pory zwracano uwagę głównie na szybkostrzelność i długotrwałość prowadzenia ognia. Uzbrojenie sowieckich schronów składało się w ponad 90% z broni maszynowej. Szybki rozwój broni pancernej zmusił projektantów do zmiany proporcji na rzecz artylerii i broni przeciwpancernej. Konieczne stało się również wzmocnienie opancerzenia oraz jego hermetyczności.
Główne typy stanowisk ogniowych, w które miano wyposażyć Linię Mołotowa, to:
Według tych założeń udało się uzbroić tylko część ukończonych schronów. W niektórych zamontowano stare uzbrojenie z Linii Stalina oraz elementy polskich fortyfikacji z Polesia.
Wewnętrzna budowa schronów.
Schrony Linii Mołotowa dzielą się na: jednoizbowe (przeznaczone dla ciężkich karabinów maszynowych, o powierzchni od ok. 20 do ok. 40 m², wyposażone w zbiorniki na wodę chłodzącą, pompę i wentylatory) oraz wieloizbowe schrony do ognia czołowego. Kaponiery i półkaponiery miały jedną lub dwie kondygnacje. W mniejszych obiektach ograniczono zaplecze techniczne i socjalne, a załoga korzystała z wyposażenia pobliskich, większych schronów.
Zabezpieczeniem wejścia była przelotnia ze znajdującą się w ścianie tylnej szczeliną detonacyjną, służącą do odprowadzenia fali uderzeniowej wybuchających pocisków. Przelotnia i szczeliny detonacyjne zamykane były kratami. Wejście do schronu stanowiły pancerne drzwi. Za nimi znajdował się przedsionek, będący jednocześnie śluzą gazową. W obiektach wielokondygnacyjnych montowano również włazy z gazoszczelną pokrywą, pomiędzy poszczególnymi piętrami. Dwa schrony na Linii Mołotowa zostały zbudowane w nietypowy sposób: do izby bojowej załoga wchodziła z poziomu niższej kondygnacji. Jeden z nich, przeznaczony do ognia bocznego, znajduje się w Punkcie Oporu Podbiele.
Każdy schron posiadał: izbę bojową, wyjście awaryjne, sanitariat, strzelnice obrony wewnętrznej, stanowisko dowodzenia ze środkami łączności i peryskopem oraz układ wentylacji (mógł być mechaniczny, o ile schron nie został podłączony do sieci energetycznej). Łączność zapewniały telefony polowe, umieszczane w przelotni. W schronach wieloizbowych wydzielano pomieszczenia techniczne, w których znajdowały się: miejsca wypoczynku, urządzenia wentylacyjne, maszynownia, opcjonalnie również studnie. W schronach wielopoziomowych zaplecze techniczne urządzano w dolnej kondygnacji.
Dalsze lata wojny i okres powojenny.
Po zakończeniu Operacji Barbarossa Linia Mołotowa praktycznie nie była wykorzystana w działaniach bojowych przez ZSRR. Z obiektów korzystało polskie podziemie zbrojne. Oddziały Armii Krajowej zaopatrywały się w pozostawioną broń.
Po wojnie Ukraińska Powstańcza Armia wykorzystywała je jako czasowe schronienia. W schronach Punktu Oporu Wielki Dział (obecnie na terenie gminy Narol) mieściła się szwalnia UPA. Dla miejscowej ludności były źródłem urządzeń technicznych: silników spalinowych i elektrycznych, agregatów prądotwórczych czy pomp.
W 1948 roku Wojsko Polskie przeprowadziło rozpoznanie schronów i zabezpieczyło pozostałości. W niektórych obiektach znajdowały się niewypały, które zdetonowano, a tym samym schrony zostały zburzone. Podczas inwentaryzacji sporządzono szkice i opisy oraz nadano schronom numery identyfikacyjne, które wypisano na ścianach.
W latach pięćdziesiątych pojawiła się koncepcja wykorzystania obiektów na potrzeby zimnej wojny. Wówczas przeprowadzono prace remontowe.
Od tego czasu schrony praktycznie nie były konserwowane, a wyposażenie przedstawiające wartość finansową zostało rozkradzione. Cześć uległa zniszczeniu przez zalanie wodami gruntowymi lub zarośnięta.
W dzisiejszych granicach Polski znajdują się w całości lub częściowo obiekty sześciu RU (Grodzieński, Osowiecki, Zambrowski, Brzeski, Rawsko-Ruski, Przemyski). Stanowią ciekawe pomniki architektury wojskowej oraz lokalne atrakcje turystyczne. Odbywają się w nich również prelekcje lub rekonstrukcje historyczne.
Szlaki turystyczne na Linii Mołotowa.
Wzdłuż schronów, znajdujących się na terenie Polski, PTTK wytyczyło niebieski szlak turystyczny, przeznaczony głównie dla turystyki pieszej i częściowo rowerowej, obejmujący trzynaście odcinków: Lipsk nad Biebrzą, Szczuczyn, Kolno, Zarudzie, Drohiczyn, Siemiatycze, Śniadowo, Prosienica, Dąbrowa, Skłody – Szulborze, odcinek Rawsko-Ruski, Krasiczyn, Bieszczady. Ze względów bezpieczeństwa PTTK nie zaleca zwiedzania schronów bez osoby towarzyszącej, latarek i nocą. Część obiektów znajduje się na terenie Biebrzańskiego Parku Narodowego oraz Południoworoztoczańskiego Parku Krajobrazowego.
Wytyczono również Podkarpacki Szlak Rowerowy „Śladami nadsańskich umocnień”, o długości ok. 150 km, obejmujący południową cześć Linii Mołotowa, który przebiega z miejscowości Bóbrka koło Soliny do Przemyśla, wzdłuż lewego brzegu Sanu. Duże kompleksy, składające się z kilkunastu schronów, znajdują się w Lesku, Załużu i Olchowcach. W dolinie Bugu znajduje się „Szlak bunkrów” o długości 23 km, wytyczony w Nadbużańskim Rejonie Umocnionym, od miejscowości Wólka Nadbużna do Mielnika.
Na terenie Polski zachował się jeden fragment stanowiska ogniowego Ł–17, który znajduje się w schronie oznaczonym numerem WD-01 na wzgórzu Wielki Dział w 6 Rawsko-Ruskim Rejonie Umocnionym.

</doc>
<doc id="48667" url="https://pl.wikipedia.org/wiki?curid=48667" title="Schafik Handal">
Schafik Handal

Schafik Jorge Handal (ur. 14 października 1930 w Usulután, zm. 24 stycznia 2006 w San Salvadorze) – salwadorski lider partyzancki okresu wojny domowej, a następnie polityk.
Syn palestyńskich imigrantów. W latach 1959–1994 był sekretarzem generalnym Komunistycznej Partii Salwadoru. Na przełomie lat 70. i 80. dowódca partyzantki, jeden z inicjatorów zjednoczenia pięciu lewicowych sił opozycyjnych i powołania Frontu Wyzwolenia Narodowego im. Farabundo Martí (FMLN); koordynator prac partii oraz jej lider w Zgromadzeniu Narodowym od 1997 roku.
Z ramienia FMLN kandydował w wyborach prezydenckich w marcu 2004 roku, zajął drugie miejsce, przegrywając zdecydowanie z Antonio Sacą z rządzącej partii ARENA.

</doc>
<doc id="48671" url="https://pl.wikipedia.org/wiki?curid=48671" title="Francisco Flores">
Francisco Flores

Francisco Guillermo Flores Perez (ur. 17 października 1959 w Santa Ana, zm. 30 stycznia 2016 w San Salvador) – salwadorski polityk, prezydent Salwadoru w latach 1999–2004.
Studiował filozofię w amerykańskiej uczelni Amherst College (Massachusetts). Jest działaczem Narodowego Sojuszu Republikańskiego ARENA. Pełnił funkcje wiceministra planowania, wiceministra przy Urzędzie Prezydenckim (doradcy prezydenta); współtwórca porozumienia z siłami opozycyjnymi Narodowego Frontu Wyzwolenia Farabundo Marti (styczeń 1992). Dzięki temu porozumieniu opozycja zaprzestała walki partyzanckiej, a jej przedstawiciele znaleźli się w Zgromadzeniu Narodowym.
Od 1994 do 1999 zastępca przewodniczącego parlamentu i sekretarz prezydenta ds. informacji. W 1998 został wybrany przez partię ARENA na jej kandydata w wyborach prezydenckich w 1999; od 1 lipca 1999 prezydent Salwadoru (zastąpił Armando Calderona). W marcu 2004 następcą F. Floresa został wybrany kolejny polityk ARENA, Antonio Saca, który objął urząd w czerwcu 2004.

</doc>
<doc id="48672" url="https://pl.wikipedia.org/wiki?curid=48672" title="Podział administracyjny Nigerii">
Podział administracyjny Nigerii

Nigeria jest obecnie podzielona na 36 stanów i 1 terytorium
Historia.
Przed uzyskaniem niepodległości w 1960 Nigeria była federacją trzech regionów – Północnego, Zachodniego i Wschodniego. W 1963 od Regionu Zachodniego odłączono dwie prowincje, tworząc z nich nowy region – Środkowo-Zachodni. W 1967 podzielono istniejące regiony na dwanaście stanów. Jedynie Region Środkowo-Zachodni uniknął podziału i przekształcił się w stan. W czasie wojny domowej w Nigerii Region Wschodni i Środkowo-Zachodni utworzyły secesjonistyczną Republikę Biafry. W 1976 utworzono siedem nowych stanów, co dawało w sumie dziewiętnaście. Wtedy również utworzono Federalne Terytorium Stołeczne. W 1989 utworzono dwa nowe stany, a w 1991 dziesięć kolejnych. Ostatnie pięć stanów utworzono w 1996, co dało łączną liczbę trzydziestu sześciu.

</doc>
<doc id="48679" url="https://pl.wikipedia.org/wiki?curid=48679" title="Kaliforn">
Kaliforn

Kaliforn (Cf, łac. "californium") – sztucznie wytworzony pierwiastek chemiczny z grupy aktynowców w układzie okresowym. Nazwa pochodzi od Kalifornii, nazwy jednego ze stanów USA. Otrzymali go Stanley Thompson, Kenneth Street Jr., Albert Ghiorso i Glenn T. Seaborg w 1950 r. w Berkeley w tymże stanie bombardując 242Cm cząstkami α o energii 35 MeV.
Kaliforn-252 jest silnym emiterem neutronów (170·109 neutronów na minutę na gram), wykorzystywanym w brachyterapii, przy inicjacji pracy reaktorów jądrowych, do wykrywania złota i srebra. Jest jednym izotopem kalifornu o znaczeniu komercyjnym i wskazywany jest jako jeden z izotopów, który mógłby zostać wykorzystany w celach terrorystycznych, jako broń radiologiczna.
251Cf może być użyty jako materiał rozszczepialny z masą krytyczną ok. 9 kg. 
Kaliforn jest najdroższym znanym pierwiastkiem. W 1998 izotop 249Cf sprzedawano w cenie 180 USD za mikrogram, tj. 180 milionów USD za jeden gram. Izotop 252Cf wyceniano zaś na 56 USD/μg.
Zastosowanie.
Pierwiastek używany jest w medycynie do napromieniowania guzów złośliwych. Stosuje się go również do prześwietlania części samolotów i reaktorów w celu wykrycia ich usterek, także do szukania przemycanych narkotyków.

</doc>
<doc id="48683" url="https://pl.wikipedia.org/wiki?curid=48683" title="Monte Cassino">
Monte Cassino

Monte Cassino () – wzgórze we Włoszech (Apeniny Środkowe), nad doliną rzeki Liri, między Rzymem i Neapolem.
Wysokość 519 m n.p.m. U podnóża góry znajduje się miasto Cassino. Na szczycie wznosi się opactwo benedyktyńskie (pierwotne od 529, zbombardowane w 1944, odbudowane po II wojnie światowej). W czasie II wojny światowej miały tu miejsce walki pomiędzy wojskami alianckimi a niemieckimi. W skład wojsk alianckich wchodził II Korpus Wojska Polskiego pod dowództwem gen. Władysława Andersa, którego żołnierze jako pierwsi zawiesili biało-czerwoną flagę po zajęciu wzgórza.
Historia.
Włoskie Monte Cassino odpowiada łacińskiemu Mons Casinus. Łacińskie "casa" – to chata, dom, namiot, letnia gospoda. Włoskie "Cassino" pochodzić może też od grecko-łacińskiego "cassia", oznaczającego drzewo symbolizujące chrześcijański chrzest z wody, rosnące w miejscach obfitujących w wodę lub od łacińskiego "cassis" kask, szyszak, metalowy hełm. Prawdopodobnie w tym miejscu swoją osadę założyli już Wolskowie. Według Tytusa Liwiusza w roku 422 p.n.e. osadzono na górze Cassino cztery tysiące rzymskich kolonistów, głównie legionistów. Od V wieku Casinum było rzymskim municipium. Na górze wzniesiono świątynie ku czci Jowisza, Febusa i Wenery.
Wedle tradycji Benedykt z Nursji dotarł do Mons Casinum między 525 a 529 rokiem, już po pobycie w Rzymie i w Subiaco, gdzie założył pierwsze klasztory swojego zakonu. Mistyka miejsca kazała Benedyktowi założyć w Casinum kolejny klasztor i w nim osiąść. Na potrzeby klasztoru wykorzystano antyczne miejsce kultu urządzone po chrześcijańsku. Świątynia Febusa stała się kościołem pw. św. Jana Chrzciciela. Benedykt zamieszkał w dwukondygnacyjnej wieży, w której napisał regułę zakonu benedyktynów (po zniszczeniach w 1944 przetrwała jej dolna partia). Klasztor na Monte Cassino stał się w owym czasie najważniejszym duchowym miejscem chrześcijańskiej Europy. Św. Benedykt przebywał w nim aż do swojej śmierci. Na Monte Cassino umarła również siostra bliźniaczka św. Benedykta, św. Scholastyka, założycielka zakonu benedyktynek w Piumarola. Szczątki tych dwojga świętych są najcenniejszymi relikwiami opactwa.
Strategiczne położenie budowli przy ważnym trakcie łączącym Rzym z Neapolem, sprawiało, że klasztor wielokrotnie stawał się celem ataku. W 584 r. wzgórze zdobyli Longobardowie, którzy zburzyli klasztor i wypędzili benedyktynów. Mnisi znaleźli schronienie w kościele św. Andrzeja w Rzymie na Lateranie.
Benedyktyni powrócili do Monte Cassino w 718. Wielki rozkwit opactwa nastąpił za opata św. Bertariusza, w pierwszej połowie IX w. Ale już w 883 r. klasztor zdobyli Saraceni, niszcząc doszczętnie klasztor (w czasie tego najazdu spłonął rękopis reguły benedyktynów napisany przez św. Benedykta). Mnisi przez niemal wiek mieszkali w nowym klasztorze w Capui. Odbudowę klasztoru w Monte Cassino rozpoczął opat Aligernus (949). Na kolejne lata przypada okres świetności klasztoru. Jego opat Dezyderiusz został papieżem, przybierając imię Wiktor III. Nowy papież przez rok rezydował na Monte Cassino. Te wydarzenia były przyczyną wzrostu bogactwa klasztoru w dzieła sztuki i księgi księgozbioru.
Kościół został konsekrowany przez papieża Aleksandra II w 1071. W 1321 papież Jan XXII podniósł kościół do rangi katedry i zakończył niezależność zakonu od władzy papieża.
W 1349 opactwo nawiedziło trzęsienie ziemi, niszcząc część zabudowań. Po kilkunastu latach klasztor podniesiono z ruin. Od XVI do XVIII wieku trwa kolejny okres rozkwitu klasztoru. Z tego czasu pochodziła zabudowa klasztorna, którą zniszczono w 1944. Biblioteka klasztorna liczyła ponad sto tysięcy tomów i dziesiątki tysięcy pergaminów, inkunabułów i rękopisów. Opactwo posiada rękopisy Galena, Hipokratesa, Cycerona, Pliniusza, Apulejusza.
W 1799 wzgórze zdobyły wojska Napoleona. Od 1866 klasztor jest pomnikiem narodowym.
W czasie II wojny światowej wzgórze Monte Cassino było świetnym miejscem na bazę w tworzonej przez Niemców Linii Gustawa, ale marszałek polny Albert Kesselring (bawarski katolik), nie zezwolił na ufortyfikowanie tego miejsca, ponieważ byłoby to równoznaczne z wystawieniem na zniszczenie klasztoru, o czym poinformował Watykan i dowództwo aliantów. Dziś znany jest fakt, że alianci, przede wszystkim Amerykanie, wiedzieli, że w klasztorze nie stacjonowało niemieckie wojsko, jednak zdecydowali się na bombardowanie obawiając się, że w trakcie bitwy może się to zmienić. Na zbombardowanie klasztoru nalegał gen. Bernard Freyberg, dowódca Korpusu Nowozelandzkiego, którego dywizja miała szturmować górę. Wobec jego stanowczego stanowiska, sztab V Armii amerykańskiej wyraził zgodę na lotniczy atak na klasztor, chociaż wcześniej nie znajdował się na liście celów. Bombardowanie miało nastąpić początkowo 13 lutego, ale z powodu złych warunków atmosferycznych przesunięto je o dwa dni. Publiczne ogłoszenie przez aliantów godziny bombardowania (15 lutego 1944), pozwoliło więc benedyktynom na zorganizowanie transportu i przewiezienie bezcennych skarbów kultury europejskiej, znajdujących się w klasztorze do Watykanu. W wyniku nalotów klasztor doszczętnie zniszczono (ocalały jedynie krypty św. Benedykta i św. Scholastyki). Kiedy skończyło się trwające trzy dni bombardowanie i niczego już nie można było ocalić, oddział Wehrmachtu zajął górę i ufortyfikował się w rumowisku, które stało się doskonałym miejscem obrony – jego zdobycie kosztowało życie 30 tysięcy żołnierzy.
Klasztor był świadkiem bitwy o Monte Cassino, w której uczestniczył II Korpus polski pod wodzą generała Władysława Andersa. Po II wojnie światowej rząd włoski odbudował klasztor, a papież Paweł VI rekonsekrował go w 1964.

</doc>
<doc id="48684" url="https://pl.wikipedia.org/wiki?curid=48684" title="Skaningowy mikroskop tunelowy">
Skaningowy mikroskop tunelowy

Skaningowy mikroskop tunelowy (ang. "Scanning Tunneling Microscope", STM) – rodzaj mikroskopu z sondą skanującą (ang. "Scanning Probe Microscope"), który umożliwia uzyskanie obrazu powierzchni dzięki wykorzystaniu zjawiska tunelowego, od którego przyrząd ten wziął swoją nazwę. W rzeczywistości STM nie rejestruje fizycznej topografii próbki, ale dokonuje pomiaru obsadzonych i nieobsadzonych stanów elektronowych blisko powierzchni Fermiego. Ten sam skrót używany jest do określenia gałęzi mikroskopii – STM (ang. "Scanning Tunneling Microscopy"). Umożliwia uzyskanie obrazu powierzchni materiałów przewodzących ze zdolnością rozdzielczą rzędu pojedynczego atomu.
Historia wynalezienia.
Mikroskop STM został po raz pierwszy skonstruowany przez Gerda Binniga oraz Heinricha Rohrera. Obaj naukowcy pod koniec 1978 roku rozpoczęli badania procesów wzrostu, struktury i własności elektrycznych bardzo cienkich warstw tlenków. Aby móc kontynuować badania w tej dziedzinie, potrzebne było urządzenie dające możliwość obserwacji powierzchni w skali ułamków nanometra. Ponieważ do tej pory nie było przyrządów, które by to umożliwiały, Binnig i Rohrer skonstruowali w 1982 roku swój własny przyrząd – skaningowy mikroskop tunelowy. Obaj naukowcy dokonali swojego wynalazku w Szwajcarii, podczas prac w laboratoriach firmy IBM, mieszczących się w Zurychu, za co w roku 1986 otrzymali Nagrodę Nobla w dziedzinie fizyki. W tym samym roku G. Binning, C.F Quate i Ch. Gerber skonstruowali mikroskop sił atomowych (ang. "Atomic Force Microscope" – AFM).
Możliwości STM w zakresie obrazowania zapoczątkowały burzliwy rozwój nowej dziedziny zwanej mikroskopią sond skanujących (inna nazwa to skaningowa mikroskopia bliskich oddziaływań). Skonstruowano różne odmiany mikroskopów STM i AFM, spośród których najbardziej znane to: mikroskop sił tarcia (ang. "Friction Force Microscope" – FFM), mikroskop optyczny bliskiego pola (ang. "Scanning Near-field Optical Microscope" – SNOM lub NSOM), mikroskop sił magnetycznych (ang. "Magnetic Force Microscope" – MFM) i mikroskop sił elektrostatycznych (ang. "Electrostatic Force Microscope" – EFM).
Zasada działania.
Nad powierzchnią próbki, która może być wykonana tylko z materiału przewodzącego prąd elektryczny lub być pokryta atomami metalu (tzw. napylanie), umieszczona jest sonda (igła), którą można poruszać w sposób kontrolowany.
Ramię trzymające igłę mocowane jest do aparatury poprzez skaner piezoelektryczny, który pod wpływem napięcia elektrycznego, w wyniku zjawiska piezoelektrycznego zmienia w niewielkim stopniu swe wymiary, a tym samym zmienia położenie igły, przesuwając ją nad próbką. W innych rozwiązaniach układ piezoelektryczny porusza próbką, a sama sonda pozostaje nieruchoma. Przemiatanie (skanowanie) kolejnych linii i punktów obrazu próbki odbywa się według z góry zadanego algorytmu.
Konstrukcje mikroskopu i metody działania:
Sonda (drut wolframowy lub Pt/Ir o średnicy 0,2–0,5 mm) zawiera na końcu kryształ ustawiony wierzchołkiem w stronę ostrza – dzięki temu zakończeniem sondy jest dokładnie jeden atom. Odległość sondy od powierzchni próbki jest rzędu kilku angstremów (do 1 nm). Przyłożone napięcie pomiędzy sondą a próbką (od ułamków do kilku woltów). Tak małe napięcie nie jest wystarczające do tego, by elektron pokonał przyciąganie jonów metalu i oderwał się od ostrza igły, ale dzięki temu, że próbka jest w niewielkiej odległości od ostrza igły, elektron przeskakuje przez zabroniony obszar (barierę potencjału) do badanej próbki w wyniku emisji polowej, istnienie której tłumaczy się kwantowym zjawiskiem tunelowym, dlatego też nazywany jest prądem tunelowym. Zgodnie z uproszczeniem Kubby’ego, dla bariery potencjału o szerokości d znacznie mniejszej niż droga zaniku funkcji falowej, prawdopodobieństwo przetunelowania elektronu zależy wykładniczo od szerokości tej bariery. Współczynnik transmisji przybliżony jest jako: formula_1 Zależność ta jest powodem, dla którego rzeczywiste ostrze (przedstawione na rysunku 2) może być stosowane. Przykładowo, dla dodatkowego wierzchołka sondy położonego wyżej powierzchni o 0,1 nm niż główne ostrze, wartość gęstości prądu tunelowania spada praktycznie o rząd wielkości, przez co nie jest rejestrowany.
"Rysunek 1. Zasada działania mikroskopu STM."
Elektrony tunelują z ostrza przez powietrze (lub próżnię) do próbki lub odwrotnie w zależności od kierunku przyłożonego napięcia. Wartość prądu tunelowego zależy silnie (wykładniczo) od szerokości bariery potencjału, w tym przypadku jest to odległość ostrza od najbliższych atomów (a nawet powłok atomowych) próbki. Typowe wartości prądu są rzędu 0,1–10 nA, a analiza tak małych prądów wymaga dokładnej i niskoszumnej aparatury.
Komputer analizuje i zapamiętuje mapę prądów tunelowych dla każdego punktu próbki i na tej podstawie tworzony jest później obraz próbki.
W przypadku badania substancji zbudowanych z różnych atomów (nie pierwiastków) wartość prądu zależy od siły wiązania elektronu przez atom (praca wyjścia). Pomiar tego prądu pozwala obrazować strukturę atomową powierzchni próbki. Wartość prądu tunelowego dostarcza informacji o wartości potencjału, jaki "czuje" elektron opuszczający powierzchnię próbki.
Wykonanie sondy do mikroskopu STM wbrew pozorom jest stosunkowo łatwe, znacznie trudniejsze jest wykonanie ostrza do mikroskopu AFM. Najprostszą metodą otrzymania sondy do mikroskopu STM jest ucięcie drutu nożyczkami bądź przecinakiem pod kątem 45° – nożyce i drut wcześniej muszą być oczyszczone. Najczęściej sondy STM otrzymuje się poprzez elektrochemiczne trawienie (np. w 30% roztworze KOH), trawienie odsłania strukturę kryształu, a po selekcji można wybrać odpowiednie ostrze.
"Rysunek 2. Skanowanie powierzchni próbki atomowo płaskiej przez sondę STM."
Jednym z największych problemów urządzeń STM i AFM jest czułość na drgania zewnętrzne. Drgania te mają amplitudę rzędu μm, czyli są co najmniej 1000 razy większe niż odległość sondy od powierzchni próbki. Aby nie dochodziło do niekontrolowanych zderzeń sondy z powierzchnią próbki, potrzebne są dodatkowe systemy tłumiące drgania. Początkowo był to duży problem dla konstruktorów tych urządzeń, lecz istniejące obecnie systemy antywibracyjne pozwalają działać tym urządzeniom nawet na wyższych piętrach budynków. Źródłami drgań są: ruch samochodowy, kroki czy nawet hałas. Twórcy pierwszego skaningowego mikroskopu tunelowego do wytłumienia drgań wykorzystali zjawisko unoszenia się nadprzewodnika w polu magnetycznym – umieścili swój mikroskop na nadprzewodzącej czaszy ołowianej wypychanej na zewnątrz z niejednorodnego pola magnetycznego.
Zdolność rozdzielcza mikroskopu pozwala dostrzec poszczególne atomy. Wadą mikroskopu STM jest ograniczenie możliwości obserwacji tylko do próbek wykonanych z przewodników. Aby badać materiały nieprzewodzące, należy posłużyć się mikroskopem sił atomowych.
Artefakty.
Istnieje szereg czynników zakłócających bądź zniekształcających odczyt STM. Poniżej wymienione niektóre z nich: 
Zastosowanie.
Poza obrazowaniem struktury atomowej i profilu powierzchni skanowanej próbki, skaningowy mikroskop tunelowy znajduje też inne zastosowania. Eksperymenty z mikroskopem STM doprowadziły do ważnego odkrycia. Jeżeli do igły przyłoży się większe napięcie niż przy skanowaniu, to może ona oderwać pojedynczy atom z powierzchni próbki i przełożyć go w inne miejsce. W ten sposób możliwa jest obróbka materiału na poziomie atomowym. Mikroskop STM stał się pierwszym prawdziwym narzędziem nanotechnologii.
Uzyskując zależność prądu tunelowego od napięcia polaryzacji ostrze-próbka, można wiele powiedzieć o lokalnych własnościach elektronowych powierzchni próbki, przykładowo można wyznaczyć lokalną gęstość stanów, która pomaga zrozumieć wiele zjawisk powierzchniowych, takich jak adhezja, kohezja, tarcie i wiele zjawisk biologicznych. Skonstruowanie skaningowego mikroskopu tunelowego dało początek nowej metodzie badawczej nazwanej skaningową spektroskopią tunelową.

</doc>
<doc id="48687" url="https://pl.wikipedia.org/wiki?curid=48687" title="Szczepienie">
Szczepienie



</doc>
<doc id="48690" url="https://pl.wikipedia.org/wiki?curid=48690" title="Zjawisko tunelowe">
Zjawisko tunelowe

Zjawisko tunelowe zwane też efektem tunelowym – zjawisko przejścia cząstki przez barierę potencjału o wysokości większej niż energia cząstki, opisane przez mechanikę kwantową. Z punktu widzenia fizyki klasycznej stanowi paradoks łamiący klasycznie rozumianą zasadę zachowania energii, gdyż cząstka przez pewien czas przebywa w obszarze zabronionym przez zasadę zachowania energii.
Zjawisko to zostało w 1928 roku zaproponowane przez Gamowa do wyjaśnienia rozpadu jąder. Wykorzystując zjawisko tunelowe, Gamow dokonał obliczeń prowadzących do rezultatów zgodnych z doświadczeniem. Wkrótce obliczenia te zostały potwierdzone przez Condona i Gurneya, którzy uzyskali również rozwiązania dla przypadku syntezy jąder poprzez dołączanie nowych nukleonów. Born uogólnił efekt tunelowy na inne układy kwantowe, nie tylko te związane z potencjałem jądrowym.
Cząstka klasyczna w dole potencjału.
Rozpatrzmy dla uproszczenia cząstkę o jednym stopniu swobody mogącą poruszać się tylko wzdłuż osi formula_1 Niech cząstka ta ma energię kinetyczną formula_2 i znajduje się w dole potencjału. Potencjał ten reprezentowany jest przez energię potencjalną cząstki formula_3 Energia cząstki jest sumą energii kinetycznej i potencjalnej:
Ponieważ energia kinetyczna jest nieujemna, klasyczna fizyka dopuszcza tylko ruch w obszarach gdzie:
Zatem cząstka może przebywać w obszarach formula_6 oraz formula_7 natomiast w obszarze formula_8 nie może się znaleźć, ponieważ jej energia kinetyczna byłaby wówczas mniejsza od zera.
Cząstkę taką można traktować jak piłkę toczącą się wewnątrz dołka. Piłka będzie wtaczać się na ściankę dołka tylko do momentu, w którym straci całą energię kinetyczną.
Cząstka kwantowa w dole potencjału.
W zakresie odległości porównywalnych z rozmiarem atomu dominuje opis kwantowomechaniczny z zastosowaniem praw mechaniki kwantowej. Za cząstkę kwantową można uważać elektron w stanie stacjonarnym w potencjale atomu lub nukleon w potencjale jądra. W mechanice kwantowej cząstka nie jest bryłą sztywną o określonej wielkości i sprecyzowanym położeniu, choć interpretacja funkcji falowej stanu stacjonarnego powinna skłaniać do przeciwnego wniosku (jeżeli funkcję falową interpretować jako falę mechaniczną, wówczas cząstka powinna się znajdować zawsze pośrodku jamy potencjału;
stacjonarność rozwiązań w dowolnej chwili pozbawiłaby cząstkę jakiegokolwiek ruchu, jeżeli tej nie towarzyszyłaby zmiana poziomów energetycznych). Jest reprezentowana przez funkcję falową, która określa prawdopodobieństwo lokalizacji cząstki w określonym obszarze przestrzeni poprzez kwadrat modułu funkcji falowej w tym obszarze.
Postać funkcji falowej w konkretnym obszarze przestrzeni zakłada się, a następnie rozwiązuje równanie Schrödingera dla tego obszaru. Jeżeli analizowany jest jednowymiarowy ruch cząstki, czyli tylko wzdłuż wyróżnionej osi, w polu zadanego potencjału, wówczas do opisu stosuje się równanie Schrödingera w postaci:
Jest to tak zwane równanie Schrödingera bez czasu ze stacjonarnym, czyli niezależnym od czasu rozwiązaniem odpowiadającym fali stojącej i stałą energią stanu cząstki. Zakłada się, że wewnątrz dołu potencjału równanie to ma rozwiązanie w postaci superpozycji dwu funkcji falowych interpretowanych jako fale biegnące w przeciwnych kierunkach; dodatnim i ujemnym wzdłuż osi formula_10
Zakłada się istnienie rozwiązania równania w postaci funkcji falowej w obszarze jamy potencjału, wewnątrz bariery z czysto urojoną wartością współczynnika formula_12 która opisuje tłumienie fali w obszarze dużych wartości potencjału, jak i założoną postać funkcji falowej poza barierą, czyli:
Poza barierą potencjału nie istnieje rozwiązanie, które można by interpretować jako falę odbitą, jeżeli miałaby to być jedyna bariera potencjału, dlatego funkcja falowa w tym obszarze nie jest superpozycją.
Funkcja falowa musi pozostawać ciągła na granicy obszarów z różną wartością potencjału.
Z tego, że amplituda formula_14 jest mniejsza od amplitudy formula_15 zaś kwadrat amplitudy funkcji falowej określa prawdopodobieństwo znalezienia cząstki w danym miejscu, wynika istnienie niezerowego prawdopodobieństwa, że rozwiązanie istnieje poza jamą potencjału, czyli niezerowe prawdopodobieństwo znalezienia tam cząstki.
Współczynnik przenikania.
Prawdopodobieństwo przeniknięcia cząstki przez barierę potencjału równe jest ilorazowi kwadratów amplitud formula_14 i formula_17
i nazywany jest współczynnikiem przenikania lub współczynnikiem transmisji. Wartość tego współczynnika zależy od energii stanu stacjonarnego cząstki, wysokości i rozciągłości oraz kształtu bariery potencjału, w tym od względnej energii cząstki w obszarze jamy potencjału. Przybliżony wzór na współczynnik przenikania dla bariery o dowolnym kształcie ma postać:
Ciągłe i skomplikowane zmiany potencjału przybliża się obszarami założonych stałych wartości potencjału – przybliżenie WKB.
Pojedyncza bariera.
Jeżeli cząstka porusza się swobodnie, napotykając po drodze barierę potencjału, wówczas może odbić się od bariery lub ją pokonać. Jeżeli cząstka porusza się wzdłuż osi formula_20 w prawo, wówczas po lewej stronie od bariery rozwiązanie będzie superpozycją funkcji falowych dla cząstki padającej i odbitej:
Natomiast po prawej stronie bariery, podobnie jak dla cząstki uwalniającej się z dołu potencjału, funkcja falowa będzie miała postać:
Współczynnik przenikania będzie teraz wyrażony wzorem:
Natomiast wielkość:
nazywamy współczynnikiem odbicia cząstki od bariery.
Współczynniki odbicia i transmisji cząstki przez barierę mogą być wyznaczane zarówno w przypadku, gdy bariera ma większą wysokość od energii cząstki, jak i wówczas gdy bariera jest niższa od tej energii. W fizyce klasycznej brakuje odpowiednika przykładu z wydostawaniem się cząstki z obszaru, w którym energia stanu stacjonarnego jest mniejsza niż wysokość bariery energetycznej. Podobnie nie jest możliwe, aby klasyczna cząstka odbijała się od bariery potencjału, gdy ma energię wystarczającą do jej pokonania.
Gdy bariera potencjału jest większa od energii cząstki, wówczas prawdziwa jest relacja:
w przeciwnym wypadku:
Interpretacja w oparciu o zasadę nieoznaczoności.
Efekt tunelowy można wyjaśnić również bez odwoływania się do pojęcia funkcji falowej tylko na podstawie zasady nieoznaczoności. Zgodnie z tą zasadą iloczyn niepewności energii i czasu pomiaru energii musi spełniać warunek:
Wynika stąd, że przez pewien krótki moment energia cząstki może wzrosnąć na tyle, że będzie większa od wysokości bariery potencjału i cząstka może znaleźć się po drugiej stronie bariery. W tej interpretacji zjawisko to nie będzie przenikaniem, a raczej wirtualnym (bezczasowym) przeskakiwaniem nad przeszkodą. O ile sam przeskok pozostaje wirtualny, o tyle zlokalizowanie cząstki poza przeszkodą jest już zupełnie realne. Rachunki na konkretnym przykładzie mogą jednak prowadzić do wniosku, że czas istnienia takiej fluktuacji jest krótszy niż czas propagacji na odległość równą rozległości bariery potencjału.
Efekt tunelowy w przyrodzie i w technice.
Fuzja jądrowa będąca źródłem energii Słońca zachodzi w dużym stopniu dzięki zjawisku tunelowemu. Zjawisko to umożliwia pokonanie bariery odpychania kulombowskiego jąder atomów w temperaturze niższej, niż wynikałoby to z praw termodynamiki. Efekt tunelowy stwarza również nadzieje na obniżenie temperatury fuzji przeprowadzanej w sposób kontrolowany. Dzięki zjawisku tunelowemu następuje emisja cząstek α w procesie rozpadu promieniotwórczego masywnych jąder atomowych.
We współczesnej technice na zjawisku tunelowym oparte jest funkcjonowanie wielu półprzewodnikowych elementów elektronicznych (np. dioda tunelowa) oraz urządzeń takich jak skaningowy mikroskop tunelowy.

</doc>
<doc id="48696" url="https://pl.wikipedia.org/wiki?curid=48696" title="Tajga">
Tajga

Tajga, borealny las iglasty – lasy iglaste, które występują w północnej części Azji (Syberia, Sachalin, Kamczatka), Ameryki Północnej (Alaska i Kanada) i Europy (Półwysep Fennoskandzki, północno-wschodnia część Niziny Wschodnioeuropejskiej), w obrębie klimatu umiarkowanego chłodnego na półkuli północnej.
Termin „tajga” stosowany bywa w odniesieniu do całej formacji roślinnej na wszystkich kontynentach lub tylko dla lasów borealnych Eurazji. W takim ujęciu lasy Ameryki Północnej określane są mianem borealnego lasu iglastego.
Charakterystyka.
Tajgę w większości porastają lasy iglaste oraz w niewielkim stopniu liściaste. Gatunki liściaste są częstsze na obrzeżach lasów, pożarzyskach, nad brzegami rzek i na bagnach. Większy udział gatunków liściastych daje się zauważyć także na obszarach przymorskich, gdzie klimat jest znacznie łagodniejszy. Na północy tajga sąsiaduje przez obszar zwany lasotundrą z tundrą, a na południu z lasami liściastymi albo ze strefą stepową. Dosyć rozległy obszar Europy Środkowej i Wschodniej zajmuje boreo-nemoralna strefa przejściowa, charakteryzująca się mozaikowatością formacji leśnych. Strefa ta ciągnie się od południowej Szwecji poprzez kraje nadbałtyckie aż po Ural. W jej południowych rejonach przeważają lasy liściaste, natomiast na północy dominują lasy iglaste. W rejonie zachodnim, gdzie znajdują się lepsze gleby, występują głównie drzewostany dębowe z domieszką buka. W Europie Wschodniej dominującą rolę w składzie lasów borealnych odgrywa natomiast sosna. Podobnie mieszany charakter mają formacje na Dalekim Wschodzie. W zachodniej części Ameryki Północnej borealne lasy iglaste przechodzą w iglaste lasy górskie lub nadmorskie (deszczowe lasy strefy umiarkowanej). W uproszczonych klasyfikacjach formacji roślinnych wszystkie te lasy iglaste bywają łączone jako jeden biom, mimo znacznych różnic klimatycznych.
Tajga Eurazji rozciąga się na przestrzeni około 9 tys. km od Półwyspu Skandynawskiego na zachodzie do Oceanu Spokojnego na wschodzie. Występują tam krótkie, ciepłe lato i długa, mroźna, śnieżna zima. W większej części strefy lasów iglastych występuje wieczna zmarzlina. Grunt jest bardzo głęboko zamarznięty i tylko latem rozmraża się na głębokość 1 m. Wieczna zmarzlina uniemożliwia odpływanie wód opadowych, co sprzyja tworzeniu się rozległych obszarów bagiennych.
Cechy krajobrazu.
Lasy wielogatunkowe, lasy jednogatunkowe, lasy iglaste, wieczna zmarzlina, obszary bagienne, jeziora polodowcowe.
Wyróżnić można dwa typy tajgi euroazjatyckiej:
Na fizjonomię i ekologię roślinności tajgi duży wpływ mają naturalne zaburzenia (wiatrołomy, pożary, powodzie), gdyż wiele gatunków drzew, zwłaszcza tajgi jasnej, wykazuje cechy pirofityczne – np. posiada grubą, łuszczącą się korkową korę.
Flora.
Na obszarach tajgi rosną głównie drzewa iglaste: świerki, sosny, limby, jodły syberyjskie, modrzewie, ale także – najczęściej drobnolistne – liściaste: brzozy, osiki, olsze, jarzęby. Drzewa szpilkowe są bardzo dobrze przystosowane do panujących warunków klimatycznych. Mogą rosnąć aż do obszarów, na których zaledwie przez 30 dni w roku średnia temperatura przekracza , a w dwóch następnych miesiącach nie ma mrozu. Gruba, woskowa okrywa szpilek chroni je przed mrozami. Drzewostany w borealnej strefie lasów iglastych półkuli północnej są z reguły jednowarstwowe, zwarte, ciemne, albo też zbudowane dość luźno. Im dalej na północ, tym są one bardziej luźne i uboższe gatunkowo. Luźna forma tych lasów związana jest przede wszystkim ze zmianą pokroju koron drzew, które na tych szerokościach geograficznych są węższe, bardziej strzeliste. Wąskie i wysokie korony pozwalają na lepsze wykorzystanie promieni słonecznych podczas niskiego położenia słońca. Takie ukształtowanie koron drzew nie powoduje także szkód okiścią śnieżną.
Warstwa krzewów w borealnych lasach iglastych jest bardzo słabo wykształcona. Składają się na nią przeważnie pojedyncze egzemplarze młodych drzewek, ale najczęściej reprezentowany jest jałowiec.
W runie występują liczne gatunki grzybów, mszaków, mchów oraz rośliny z rodziny wrzosowatych: borówka, żurawina błotna, gruszyczka.
Fauna.
W ciągu krótkiego lata w lasach tajgi pojawiają się duże ilości komarów zwane gnusem. Poza wieloma gatunkami owadów żyją tam także liczne ptaki: sikory, jemiołuszki, głuszce, krogulce i jastrzębie. Niektóre z nich, np. jemiołuszki, uciekają przed zimą, odlatując na południe, do strefy lasów liściastych. Na obszarze tajgi spotyka się wędrujące stada reniferów. Występuje także wiele innych gatunków ssaków, takich jak łosie, łasice, gronostaje, wiewiórki, rosomaki, borsuki, rysie, lisy, wilki, niedźwiedzie, tygrysy i kuny. Niektóre z nich, np. niedźwiedzie brunatne, na okres zimy zapadają w sen zimowy.

</doc>
<doc id="48697" url="https://pl.wikipedia.org/wiki?curid=48697" title="Tundra">
Tundra

Tundra ( – „łysa góra”) – bezdrzewna formacja roślinna kształtująca się w zimnych klimatach stref arktycznej i subarktycznej na półkuli północnej Ziemi. Charakteryzuje się występowaniem gleb tundrowych, stale zamarzniętym podglebiem i bardzo niską pokrywą roślinną, zdominowaną przez mchy i porosty. Wyróżnia się cztery podstawowe typy tundry (w kolejności z południa na północ): lasotundra, tundra krzewinkowa, tundra mszysto-porostowa, tundra arktyczna (pustynia polarna). Ze względu na przejściowy charakter skrajnych stref mianem tundry właściwej (prawdziwej) określa się jej postacie krzewinkową i mszysto-porostową, czasem też włącza się tundrę arktyczną. Od południa tundra sąsiaduje z lasami borealnymi (tajgą), a od północy z pustyniami lodowymi. Na obszarach górskich strefy borealnej wyróżnia się specyficzną tundrę górską, a na półkuli południowej – tundrę subantarktyczną.
Położenie.
Tundra tworzy pas zajmujący najbardziej na północ wysunięte obszary Europy, Azji i Ameryki Północnej okalając Ocean Arktyczny i pokrywając wolne od lądolodu wyspy Arktyki. Najdalej na południe sięga 55° szerokości geograficznej północnej w Ameryce Północnej. W Eurazji schodzi poniżej koła podbiegunowego w rejonie wybrzeży Zatok Mezeńskiej oraz Obskiej i wzdłuż wybrzeża Morza Ochockiego, sięgając ok. 60° szerokości geograficznej północnej.
Strefę dzieli się na dwa obszary – eurazjatycki i kanadyjski. Pierwszy rozciąga się na północy Eurazji na obszarze ponad 3 milionów km², od półwyspu Kolskiego po Czukocki. Obszar kanadyjski rozciąga się od cieśniny Beringa po Labrador, obejmuje także wybrzeża Grenlandii i wyspy Archipelagu Arktycznego. Nieco izolowana formacja tundrowa wykształca się także na Islandii.
Warunki geograficzno-klimatyczne i glebowe.
Południowa granica tundry zbliżona jest do przebiegu izotermy lipca wynoszącej . Na zróżnicowanie warunków termicznych wpływa odległość obszarów morskich, które łagodzą temperatury w strefie wybrzeży, podczas gdy wewnątrz lądu różnice temperatur są większe i zwłaszcza zimą temperatury bardzo mocno spadają. Łagodząco na warunki termiczne tundry europejskiej działa Prąd Zatokowy na Atlantyku, a na wschód od Kołymy – Ocean Spokojny. Najsilniejsze cechy kontynentalne, tj. największe różnice temperatur w porze letniej i zimowej występują w klimacie tundry syberyjskiej. Liczba dób z temperaturą powyżej zera wynosi w obrębie strefy od 55 do 188. Także opady są podobnie zróżnicowane, przy czym spadają w miarę oddalania się od wybrzeży. W całej strefie tundry wynoszą zwykle od 150 do 300 mm rocznie. Te relatywnie niewielkie ilości wystarczają by w formacji ogromną powierzchnię zajmowały gleby wilgotne i bagienne, czego powodami są bardzo słabe parowanie i transpiracja oraz niemożność wsiąkania wody w wieczną zmarzlinę. Opady mają postać najczęściej mżawki, rzadko występują deszcze ulewne. Największe opady występują w drugiej połowie lata, najmniejsze w lutym–marcu.
W czasie zimy trwa noc polarna i występuje zjawisko zorzy polarnej. Zima jest bardzo mroźna – temperatury dochodzą do . Pokrywa śnieżna nie jest zbyt gruba (20–50 cm), a z powodu silnych wiatrów (osiągających często prędkość 30 m/s) dodatkowo bywa często zwiewana. Brak okrywy śnieżnej w warunkach bardzo znacznych spadków temperatur istotnie ogranicza w wielu miejscach możliwości rozwoju pokrywy roślinnej. Śniegi topią się w okresie wiosennym, który następuje w końcu maja i na początku czerwca. Okres wegetacyjny trwa w tej formacji od 3,5 miesiąca na południu do 1,5 miesiąca na północy (w okresie między lipcem i wrześniem). 
Z powodu niskiego położenia Słońca nad horyzontem światła jest niewiele, co częściowo kompensuje dłuższy dzień polarny.
Z powodu niskich temperatur i obecności płytko położonej wiecznej zmarzliny w tundrze bardzo wolno przebiega proces glebotwórczy. Gleby są w efekcie słabo wykształcone i płytkie. Charakterystyczne dla tego obszaru są gleby poligonalne, natomiast mimo bardzo dużej wilgotności i częstych zabagnień bardzo mała produkcja fitomasy sprawia, że niewiele jest gleb torfowych. Rozmarzanie wierzchniej warstwy gruntu z wieczną zmarzliną poniżej prowadzi do zjawiska soliflukcji – powolnego spełzania stoków luźnych gleb i skał.
Gleby rozmarzają latem na różną głębokość w zależności od ich typu (przewodności cieplnej): piaszczyste do ok. 1,5 m, gliniaste do 1,25 m, a torfiaste tylko do 0,4 m.
Szata roślinna.
Świat roślin tundry jest bardzo ubogi i mało zróżnicowany – wiele gatunków ma zasięg cyrkumpolarny (wokółbiegunowy). Stosunkowo największa różnorodność gatunkowa występuje na obszarach, które w plejstocenie nie zostały pokryte lądolodem – takich jak wschodnia Syberia. We florze roślin naczyniowych, liczącej w sumie ok. 300 gatunków, dominują gatunki wieloletnie o karłowym wzroście i charakterystyczny dla niej jest duży udział krzewinek o pokroju poduszkowym i szpalerowym (pędy przywarte do podłoża). Bardzo rzadkie są rośliny jednoroczne (np. "Koenigia islandica", pojedyncze gatunki z rodzajów zdrojek, goryczka, gnidosz). Prawie zupełnie brak roślin cebulowych i kłączowych. Największą rolę w krajobrazie tundry właściwej odgrywają mchy i porosty, których występuje ok. 800 gatunków. W miejscach eksponowanych, gdzie wiatr wywiewa zimą pokrywę śnieżną, występują wyłącznie mchy i porosty. Uderzenia wiatru, niosącego drobiny lodu i śniegu, są istotnym czynnikiem mechanicznym, wpływającym na kształtowanie się roślinności niskiej i zwartej. Liczne gatunki mają grube, spichrzowe korzenie. Poszczególne rośliny często są długowieczne, nawet zielne osiągają wiek 100 lat, a w przypadku krzewinek – 200 lat. Znamienną cechą roślin tundry jest wytwarzanie wielkiej liczby kwiatów, często okazałych i jaskrawo zabarwionych.
Krótki okres wegetacyjny sprawia, że pąki kwiatowe zawiązują się często w jednym roku, a rozwijają na początku lata roku następnego. Tak jest na przykład u połowy gatunków występujących we florze Grenlandii. We florze tundry występują też tzw. gatunki aperiodyczne rozwijające się przez wiele lat i przerywające rozwój w dowolnym momencie. Przykładowo u "Braya humilis" (kapustowate) pąki kwiatowe mogą powstać dwa lata przed kwitnieniem i mogą zakwitać zarówno na początku okresu wegetacyjnego jak i później.
Nasiona roślin tundrowych są drobne (u 75% gatunków masa nasiona jest mniejsza niż 1 mg) i u większości (84% gatunków) rozprzestrzeniane przez wiatr. U 10% gatunków nasiona przenoszone są przez wodę. Rośliny zawiązujące jagody występują tylko w lasotundrze. U 1,5% gatunków (różne wiechlinowate, gatunki z rodzajów rdest, gwiazdnica i rogownica) występuje żyworodność – nasiona kiełkują jeszcze na roślinach macierzystych.
Istotną rolę dla kształtowania siedlisk zajmowanych przez rośliny odgrywają zwierzęta. Gryzonie i stada żerujących ptaków wodno-błotnych zgryzają rośliny, odsłaniając nagą ziemię. Na nagiej glebie powstawać może zwarta pokrywa mszysta, ewentualnie miejsca silnie nawożone odchodami ptaków zasiedlane są przez rośliny azotolubne z takich rodzajów jak: gwiazdnica, wielosił, niezapominajka, mak, różeniec i głodek. Niedostatek azotu w glebie jest jednym z czynników wpływających w istotny sposób na rozwój pokrywy roślinnej, w skrajnych przypadkach ograniczając ją do mchów i porostów. Pewien udział we florze tundry mają gatunki z rodziny bobowatych (siekiernica, ostrołódka, traganek) tworzące brodawki korzeniowe, w których dzięki symbiozie z bakteriami wiążą azot atmosferyczny. Zbierające się jesienią w wielkie stada renifery powodują w miejscach żerowania ustępowanie krzewinek i porostów, sprzyjając tworzeniu się trawiastych muraw ze śmiałkiem i wiechliną.
Wielkość fitomasy tundry jest zbliżona do pustyń i wynosi od 50 ton na hektar na południu strefy do 2,5 ton na północy. Średniorocznie produkcja fitomasy wynosi 1,5 ton na hektar, a maksymalna nie przekracza 3 t/ha.
Świat zwierząt.
Około 90% biomasy zwierząt występujących w tundrze stanowią bezkręgowce, przy czym na pierwszym miejscu pod tym względem znajduje się skąposzczet z rodzaju "Eisenia" – "E. nordenskioldi". W przypowierzchniowej warstwie gleby występują także larwy koziułkowatych "Tipulidae" i innych muchówek "Diptera", skoczogonki "Collembola", mechowce "Oribatida", nicienie "Nematoda" i orzęski "Ciliata". W wodzie rozwijają się liczne komarowate "Culicidae". Do owadów zapylających należą najczęściej muchówki (bzygowate, muchowate, śmietkowate), rzadziej trzmiele "Bombus". Surową zimę bezkręgowce tundry spędzają w stanie anabiozy.
Do charakterystycznych ssaków tundry należą lemingi, przy czym występują też inne gryzonie, np. norniki. Co 3–5 lat gryzonie mnożą się masowo powodując niszczenie pokrywy roślinnej na dużych obszarach (jeden leming ważący 50 g spożywa w ciągu roku do 50 kg pokarmu roślinnego) i eksplozję demograficzną polujących na nie lisów polarnych i puchaczy śnieżnych. Lemingi żerują zimą pod pokrywą śnieżną, ale większe ssaki takie jak renifer tundrowy i ptaki – migrują w tym czasie na południe. Wielkim roślinożercą pochodzącym z tundry kanadyjskiej, ale introdukowanym w różnych obszarach Arktyki jest piżmowół arktyczny.
Do pospolitych latem ptaków w tundrze eurazjatyckiej należą: poświerka zwyczajna, świergotek rdzawogardły, śnieguła zwyczajna i górniczek zwyczajny. Charakterystyczne dla tej strefy są pardwa mszarna i górska. Masowo do lęgów przystępują ptaki wodno-błotne, jak: łabędzie, gęsi z rodzajów "Anser" i "Branta", kaczki i biegusy. Na obszarach nadmorskich masowo występują nurzyki i mewa trójpalczasta, którym towarzyszą m.in. maskonury, nurniki, wydrzyki. Drapieżniki reprezentowane są przez myszołowa włochatego, sokoła wędrownego i inne sokoły, puchacza śnieżnego.
Do największych drapieżników należą niedźwiedź polarny, lis polarny (piesiec) i wilk szary.
Brak w faunie tundry gadów i płazów.
Zróżnicowanie.
Lasotundra.
Lasotundra tworzy strefę przejściową między bezdrzewną tundrą właściwą i tajgą, w której zbiorowiska roślinne typowe dla obu tych stref przenikają się wzajemnie tworząc makromozaikę. W jej obrębie przebiega granica drzew. W południowej części lasotundry dominują lasy, w obrębie których pojawiają się polany, zwłaszcza w miejscach wyżej położonych, na eksponowanych wzniesieniach i stokach. Im dalej na północ tym udział terenów otwartych się zwiększa, a maleją powierzchnia i zwarcie lasów. W północnej części lasotundry drzewa rosną pojedynczo i w niewielkich kompleksach. Im dalej na północ drzewa rosną nie tylko rzadziej, ale też z powodu trudnych warunków rozwoju mają pokrój krzaczasty i określane są mianem krzywulców, tworząc tzw. tundrę krzewiastą. Tereny bezleśne w obrębie lasotundry pokrywa głównie tundra krzewinkowa.
Tundra właściwa.
Tundra krzewinkowa związana jest z obszarami o stosunkowo łagodniejszym klimacie, znajdującymi się pod wpływem oceanicznym i tworzącymi pas w południowej części tundr właściwych. Roślinność składa się w niej z trzech warstw, górną tworzą wyższe krzewinki, środkową – niższe wraz z roślinami zielnymi i dolną – mchy i porosty. W wyższej warstwie przekraczającej nad rzekami 1,5 m wysokości, poza tym jednak znacznie niższej, w zachodniej części tundry eurazjatyckiej dominuje brzoza karłowata "Betula nana", a na wschód od Jeniseju – jej podgatunek "B. nana" subsp. "exilis". Obficie zwykle rosną; bagno zwyczajne "Rhododendron tomentosum", borówka bagienna "Vaccinium uliginosum" oraz karłowate wierzby – "Salix glauca" i "Salix pulchra". Przy rzekach rosną też bardziej okazałe gatunki jak wierzba lapońska "Salix lapponum" i "Salix lanata". Niższą warstwę budują takie gatunki jak: turzyca tęga "Carex bigelowii", bażyna czarna "Empetrum nigrum", borówka brusznica "Vaccinium vitis-idaea", kostrzewa niska "Festuca airoides", miejscami liczne są takie gatunki jak: "Phyllodoce caerulea", kasjopeja czworogroniasta "Cassiope tetragona" i "Diapensia lapponica". W miejscach suchych dominować mogą efektowne rośliny zielne, takie jak: fiołek dwukwiatowy "Viola biflora", "Ranunculus borealis", niezapominajka alpejska "Myosotis alpestris", skalnica zwisła "Saxifraga cernua" i różne gatunki głodków "Draba". Warstwę najniższą tundry krzewinkowej tworzą mchy (głównie z rodzajów próchniczek "Aulacomnium", sierpowiec "Drepanocladus" i gajnik "Hylocomium") oraz porosty z rodzajów chrobotek "Cladonia" i płucnica "Cetraria".
Struktura roślinności tundry krzewinkowej wykształca się specyficznie w obrębie tzw. tundry drobnokępowej. Karłowe brzozy i wierzby porastają w niej wzniesienia z torfu osiągające ok. 20–75 cm wysokości, pomiędzy którymi rosną pozostałe krzewinki i rośliny zielne. Na równinnych, suchych obszarach z gliniastymi glebami poligonalnymi rośliny porastają niewielkie wały ziemne (tzw. waliki) tworzące się wokół płaskich, kolistych, czworo- lub pięciokątnych, gliniastych i łysych powierzchni, tzw. komórek. Często całą powierzchnię między walikami pokrywa warstwa mchów z rodzajów mokradłosz "Calliergon" i sierpowiec "Drepanocladus", czasem z luźno rosnącymi turzycami, wełniankami i trawą "Dupontia fisheri". Od komórek tych tundra taka zwana jest „komórkową” lub poligonalną. Rozległe płaty z kępami wełnianki pochwowatej "Eriophorum vaginatum", czasem z domieszką turzyc, zwane są tundrą kępkową.
W obszarze tundry kanadyjskiej warstwę wyższych krzewinek także buduje brzoza karłowata, a towarzyszą jej zwykle: "Betula glandulosa", "Salix alaxensis" i "Salix glauca" var. "cordifolia". Na Grenlandii analogiczną warstwę, choć osiągającą aż do 3 m wysokości, tworzy odmiana brzozy omszonej – "Betula pubescens" var. "pumila". Warstwę średnią budują najczęściej bażyna czarna z mącznicą alpejską "Arctostaphylos alpina" lub borówka bagienna z kasjopeą czworogroniastą. W miejscach suchszych występują murawy z turzycami "Carex", "Kobresia", dębikami "Dryas", skalnicami "Saxifraga" i licznym udziałem porostów.
Tundra mszysto-porostowa wykształca się w północnej części strefy tundry właściwej i sąsiaduje z jeszcze dalej na północy występującymi pustyniami polarnymi. Tundra ta wykształca się jako zbiorowiska roślinności zdominowanej przez mchy w miejscach wilgotnych albo przez porosty w miejscach suchych, skalistych i piaszczystych. Skupienia porostów w obszarach pod wpływem klimatu oceanicznego zdominowane są przez chrobotki "Cladonia", a w bardziej kontynentalnej tundrze środkowej Syberii przez żyłeczniki "Alectoria", zwłaszcza przez żyłecznik halny "Alectoria ochroleuca". W płatach roślinności mszystej w tundrze tej nie występują już torfowce "Sphagnum". Kobierce mchów tworzą przedstawiciele głównie rodzajów próchniczek "Aulacomnium", sierpowiec "Drepanocladus", skalniczek "Rhacomitrium" i widłoząb "Dicranum". Wśród mchów rosną takie gatunki roślin naczyniowych jak: malina moroszka "Rubus chamaemorus", dębik ośmiopłatkowy "Dryas octopetala", wiechlina arktyczna "Poa arctica", rdest żyworodny "Polygonum viviparum".
Torfowiska i inne tereny bagienne zajmują w strefie tundry ogromne powierzchnie z powodu jej silnego uwodnienienia, przy czym warstwa torfu jest zwykle dość płytka. Charakterystyczne dla obszaru tundry są torfowiska palsa płaskopagórkowe (plackowate, osiągające zwykle 0,5–0,7 m wysokości) i wielkopagórkowate (osiągające do 10 m wysokości), porozdzielane jeziorkami i moczarami. Torfowiska te pokrywają dwuwarstwowe zbiorowiska z roślinami naczyniowymi w górnej warstwie i mchami w dolnej. Dominują głównie rośliny turzycowate, takie jak "Carex rotundata", "C. rariflora", turzyca dzióbkowata "C. rostrata" i bagienna "C. limosa", "Eriophorum chamissonis". Pagóry torfowcowe często porastają także; malina moroszka, borówka bagienna, bażyna czarna, bagno zwyczajne i inne rośliny. Mniejsze powierzchnie zajmują torfowiska niskie, a w strefie lasotundry także torfowiska wysokie. Udział powierzchniowy mokradeł często przekracza 50% obszaru tundry, miejscami sięga nawet 90%.
Tundra arktyczna.
Tundra arktyczna, zwana jest też pustynią polarną lub chłodną, kształtuje się pod wpływem surowego klimatu polarnego i w efekcie cechuje się skrajnie skąpą roślinnością. Długotrwałe mrozy i bardzo małe opady powodują, że utrzymują się tylko porosty, drobne skupienia mchów i bardzo nieliczne gatunki roślin naczyniowych. Świat żywy reprezentują głównie morskie ptaki i ssaki. Pustynie te występują pomiędzy obszarami przykrytymi przez lodowce i strefą tundry właściwej (tzw. strefa peryglacjalna).
Klasyfikacja WWF.
Tundra dzielona jest przez World Wide Fund for Nature (WWF) na następujące ekoregiony:
w Europie i Azji: 
w Ameryce Północnej:
na półkuli południowej (tundra subantarktyczna):
Gwiazdką za nazwą oznaczono ekoregiony należące do najistotniejszych dla ochrony różnorodności biologicznej w ramach projektu Global 200.
Historia.
Położenie strefy tundry w zasięgu polarnych mas lodowych sprawiło, że zapis dawnych zmian środowiska w osadach został na tym obszarze w znacznym stopniu wielokrotnie zatarty przez erozję lodowcową w okresach zlodowaceń. W okresie czwartorzędu (od ok. 2,5 miliona lat temu) zarejestrowano około 20 cykli zlodowaceń i występujących przemiennie z nimi interglacjałów. W okresach ciepłych zasięg roślinności leśnej sięgał dalej na północ ograniczając zasięg tundry. Przykładowo w północno-wschodniej Syberii w czasie okresu ciepłego poprzedzającego ostatnie zlodowacenie Wisły (północnopolskie, na Syberii zwane zyriańskim) zasięg lasów z modrzewiem dahurskim i brzozą Ermana sięgał 600 km dalej na północny zachód niż obecnie. W okresach zlodowaceń występowanie tundry przesuwało się z kolei na południe. 
Współczesne ziemie polskie roślinność tundrowa pokrywała po raz ostatni w schyłkowym okresie najmłodszego zlodowacenia – w późnym glacjale. Na podstawie analiz palinologicznych wiadomo, że przed 14–13 tys. lat dominowały w krajobrazie roślinnym gatunki z rodzin turzycowatych i wiechlinowatych, oraz inne typowe dla tundry jak: dębik ośmiopłatkowy "Dryas octopetala", brzoza karłowata "Betula nana", wierzba zielna "Salix herbacea" i polarna "S. polaris". Duży udział miały wówczas także zarośla z jałowcem pospolitym "Juniperus communis" i rokitnikiem zwyczajnym "Hippophae rhamnoides" oraz rośliny stepowe. Przez kilka kolejnych tysięcy lat w okresach cieplejszych wkraczały drzewa (brzozy, sosny, osiki i modrzew) tworząc lasotundrę z zaroślami jałowca, z zachowującymi duży udział na obszarach podmokłych zbiorowiskami typowymi dla tundry krzewinkowej i mszystej. Szybkie ustąpienie roślinności tundrowej nastąpiło po gwałtownym ociepleniu około 10 tys. lat temu, skutkującym pokryciem obszaru roślinnością leśną, w tym z rosnącym udziałem gatunków liściastych wracających z refugiów położonych dalej na południu.
Pozostałością po obecności tundry na ziemiach polskich są liczne relikty glacjalne we florze wysokogórskiej, którym przetrwanie umożliwiły surowe warunki. Do grupy tej należą takie gatunki jak na przykład: wierzba zielna "Salix herbacea" i żyłkowana "Salix reticulata", szczawiór alpejski "Oxyria digyna", fiołek dwukwiatowy "Viola biflora". Na niżu relikty flory okresu glacjalnego zachowały się na siedliskach oligotroficznych, głównie na torfowiskach, i należą do nich na przykład: malina moroszka "Rubus chamaemorus", gwiazdnica grubolistna "Stellaria crassifolia", wełnianeczka alpejska "Trichophorum alpinum", bażyna czarna "Empetrum nigrum", zimoziół północny "Linnaea borealis".

</doc>
<doc id="48698" url="https://pl.wikipedia.org/wiki?curid=48698" title="Lasotundra">
Lasotundra

Lasotundra – strefa przejściowa między bezdrzewną (właściwą) tundrą i tajgą, w której zbiorowiska roślinne typowe dla obu tych stref przenikają się wzajemnie tworząc makromozaikę. W jej obrębie przebiega granica drzew. W południowej części lasotundry dominują lasy, w obrębie których pojawiają się polany, zwłaszcza w miejscach wyżej położonych, na eksponowanych wzniesieniach i stokach. Im dalej na północ tym udział terenów otwartych się zwiększa, a maleje powierzchnia i zwarcie lasów. W północnej części lasotundry drzewa rosną pojedynczo i w niewielkich kompleksach. Im dalej na północ drzewa rosną nie tylko rzadziej, ale też z powodu trudnych warunków rozwoju mają pokrój krzaczasty i określane są mianem krzywulców, tworząc tzw. tundrę krzewiastą. Tereny bezleśne w obrębie lasotundry pokrywa głównie tundra krzewinkowa.
Zasięg geograficzny.
Lasotundra rozciąga się na obszarze okołobiegunowym na półkuli północnej pomiędzy formacją bezdrzewnej tundry na północy i zwartych lasów borealnych na południu. Granica formacji jest bardzo nieostra i zmienna w zależności od warunków fizjograficznych – wzdłuż rzek lasy mogą bowiem występować w obrębie już tundry właściwej. W zachodniej części Eurazji formacja występuje w północnej Finlandii i ciągnie się dalej na wschód do krańców Azji. Na kontynencie północnoamerykańskim lasotundra występuje na Alasce i w północnej Kanadzie.
Na półkuli południowej, ze względu na brak formacji borealnych lasów iglastych, lasotundra w zasadzie nie jest wyróżniana, chociaż występują podobieństwa w strefie przejściowej między tundrą subantarktyczną i lasami liściastymi występującymi w jej strefie kontaktowej.
Warunki geograficzno-klimatyczne i edaficzne.
W europejskiej i północnoamerykańskiej lasotundrze zaznacza się silniejszy wpływ klimatu oceanicznego (większa wilgotność), stąd też znaczny udział gatunków liściastych drzew. Im dalej na wschód Azji tym bardziej obszar lasotundry znajduje się pod wpływem klimatu kontynentalnego (mniejsza wilgotność, większa różnica między średnimi temperaturami lata i zimy), a wśród drzew dominują świerki i modrzewie. Warunki klimatyczne w obszarze lasotundry są łagodniejsze niż na terenach położonych dalej na północ. Średnia temperatura roczna jest 4–6 stopni wyższa niżeli na obszarach tundry bezdrzewnej, w południowej części lasotundry bywa wyższa o dalsze 2–4 stopnie. Temperatury powyżej 0 °C utrzymują się przez 5–6 miesięcy w roku. W całym obszarze występowania formacji występuje wieczna zmarzlina i typowe dla niej gleby (Cryosols), w tym gleby poligonalne i strukturalne, gleby marzłociowe. Poza tym występują tu glejowe gleby bielicowe i torfowe oraz torfy.
W obrębie lasotundry znaczne powierzchnie zajmują mokradła, w tym torfowiska typu palsa. Na niektórych obszarach, np. na południe od Zatoki Hudsona, mokradła zajmują ponad 75% powierzchni terenu w obrębie formacji lasotundry.
Granica drzew, gatunków drzewiastych i lasu.
Przez strefę lasotundry biegnie polarna granica drzew, czasem definiowana odrębnie jako „granica zasięgu drzew” (roślin drzewiastych osiągających ponad 5 m wysokości), „zasięgu gatunków drzewiastych” (wykracza dalej na północ od granicy drzew za sprawą wyrastania w formie krzewiastej niektórych gatunków rosnących w dogodnych warunkach w formie drzew) i „zasięgu lasu” (wyznacza zasięg występowania mniej lub bardziej zwartych kompleksów leśnych – na północ od niej drzewa rosną tylko pojedynczo). 
Do czynników limitujących zasięg drzew w kierunku biegunów należą silne i zimne, wysuszające wiatry. Dlatego w osłoniętych dolinach zasięg drzew jest większy niżeli na terenach otwartych. Za przyczynę preferencji dolin uznaje się też obniżenie poziomu wiecznej zmarzliny w pobliżu rzek. Występowanie drzew ogranicza brak naturalnego odnowienia lasu – drzewa w tym obszarze zawiązują nieliczne nasiona zdolne do kiełkowania, stanowiące w dodatku pożądane pożywienie dla zwierząt. Żywe nasiona, które unikną spożycia mają problem z rozwojem z powodu gęstego kobierca mszaków i porostów utrudniającego kiełkowanie. Siewki utrzymują się tylko wówczas, gdy w pierwszych latach ich rozwoju zdarzy się korzystny układ temperatur. Rozwój młodych drzew jest bardzo powolny i 25-letnie często ledwo wyrastają ponad poziom ściółki. Przyrost na wysokość zwykle nie przekracza 1, czasem 2 cm. Przy tak wolnym wzroście kolejnym czynnikiem limitującym rozwój i utrzymanie się drzew jest żerowanie roślinożerców i pozyskanie drewna przez ludzi. W dolinach rzek drzewa osiągają do 15 m wysokości, a poza nimi do 6–8 m.
Szata roślinna.
Strefa lasotundry nie jest istotnie zróżnicowana na różnych kontynentach. Zmieniają się jednak dominujące gatunki drzew osiągające tu granicę występowania. W Europie są to sosna zwyczajna "Pinus sylvestris" i brzoza omszona "Betula pubescens" var. "pumila" (syn. "Betula tortuosa"). W Azji im dalej na wschód tym większy udział mają takie gatunki jak: świerk syberyjski "Picea obovata" (dominant na obszarze między Morzem Białym i Uralem), modrzew syberyjski "Larix sibirica" (między Uralem i rzeką Piasiną) oraz modrzew dahurski "Larix dahurica" i brzoza Ermana "Betula ermanii" na Dalekim Wschodzie. Na północno-wschodnich krańcach Azji występują wzdłuż rzek laski liściaste tworzone przez topolę wonną "Populus suaveolens", brzozę brodawkowatą "Betula pendula" i "Chosenia arbutifolia". Na obszarach wyżej położonych rośnie sosna karłowa "Pinus pumila". W Ameryce Północnej granicę drzew osiągają: świerk biały "Picea glauca", świerk czarny "Picea mariana" i modrzew amerykański "Larix laricina", wzdłuż rzek także brzoza papierowa "Betula papyrifera" i topola osikowa "Populus tremuloides".
Ze względu na rozrzedzenie drzewostanu w lasotundrze, nawet w obrębie wysp leśnych panują dobre warunki świetlne sprzyjając rozwojowi gatunków światłolubnych w runie. Zmienne warunki siedliskowe wpływają na zróżnicowanie zbiorowisk roślinnych. Lokalne zróżnicowanie i warunki siedliskowe mają istotne znaczenie dla różnorodności gatunkowej tej formacji, pod tym względem dominując nad strefowym zróżnicowaniem powodowanym przez warunki klimatyczne.
Na słabych glebach piaszczystych i żwirowych runo budują przede wszystkim porosty (głównie chrobotek "Cladonia"). Ustępują one kobiercom mchów tylko pod drzewami. W zbiorowiskach tych liczne są takie gatunki jak: borówka brusznica "Vaccinium vitis-idaea" i czarna "V. myrtillus", mącznica alpejska "Arctostaphylos alpina", bażyna czarna "Empetrum nigrum" i trawy (głównie śmiałek pogięty "Deschampsia flexuosa", kostrzewa niska "Festuca supina" i turówka alpejska "Hierochloe alpina"). W Jakucji częsta jest "Cassiope tetragona". Podszyt tworzą niskie, krzaczaste brzozy i jałowiec pospolity "Juniperus communis".
Na glebach gliniastych rozległe kobierce tworzą mchy (głównie rokiet "Hypnum") poprzerastane brzozą karłowatą "Betula nana" i olszą zieloną "Alnus alnobetula" subsp. "fruticosa".
W dolinach rzecznych bujniejszy jest podszyt i zróżnicowanie roślinności zielnej. Rosną tu różne gatunki wierzb, porzeczek i róż.
Granica zasięgu drzew jest zarazem północną granicą zasięgu szeregu gatunków roślin, nie występujących dalej na północ w obrębie tundry właściwej. Do grupy tej należą np. rosiczka okrągłolistna "Drosera rotundifolia", chamedafne północna "Chamaedaphne calyculata" i wełnianeczka alpejska "Trichophorum alpinum".
Mokradła to różnorodne torfowiska: niskie, przejściowe i wysokie, często charakterystycznie wypiętrzone z powodu formowania się pod nimi czopów lodowych (tzw. bugry mrozowe). Typowe dla torfowisk w tej strefie jest stopniowe zmniejszanie udziału torfowców "Sphagnum" i zwiększanie udziału prątnikowców "Bryales" od południa ku północy.

</doc>
<doc id="48699" url="https://pl.wikipedia.org/wiki?curid=48699" title="Luftwaffe">
Luftwaffe

Luftwaffe – oficjalna nazwa sił powietrznych III Rzeszy i Republiki Federalnej Niemiec.
Jej zadaniem jest prowadzenie walki powietrznej, bombardowanie sił nieprzyjaciela oraz prowadzenie desantu powietrznego i rozpoznania lotniczego.
W czasie II wojny światowej w skład Luftwaffe wchodziły także: lądowa obrona przeciwlotnicza, tzw. dywizje polowe ("Luftfelddivisionen"), czyli oddziały lądowe, jak również naziemne służby wsparcia (łączność, obsługa techniczna, służba zdrowia, kwatermistrzostwo).
Historia.
I wojna światowa.
Poprzedniczką Luftwaffe były "Fliegertruppen" ("Fliegertruppen des deutschen Kaiserreiches") utworzone 1 października 1913 roku, później Luftstreitkräfte. Po zakończeniu I wojny światowej zostały rozwiązane na mocy postanowień punktów 198-202 traktatu wersalskiego. Zabroniono Niemcom posiadania lotnictwa wojskowego, a cały posiadany sprzęt miał zostać przekazany aliantom. Punkt 202 traktatu wersalskiego wymienia następujące rodzaje sprzętu:
Na mocy punktu 201 traktatu wersalskiego w okresie 6 miesięcy po jego podpisaniu zakazano na terenie całych Niemiec produkcji lub importu samolotów, elementów samolotów, silników lotniczych oraz ich podzespołów. Ten punkt spowodował praktycznie kompletną likwidację lotnictwa niemieckiego, tak cywilnego, jak wojskowego.
Republika Weimarska.
Choć postanowienia traktatu wersalskiego zabraniały posiadania lotnictwa wojskowego, Reichswehra nie miała zamiaru ich przestrzegać. Władze wojskowe postanowiły zachować doświadczonych pilotów i wykorzystywać ich wiedzę do szkolenia kolejnych grup pilotów. Wykorzystywano do tego cywilne szkoły latania, jednak ta metoda miała podstawową wadę – pozwalała tylko na szkolenie na lekkich samolotach.
W styczniu 1923 oddziały belgijskie i francuskie zajęły resztę Nadrenii jako formę represji za niewypełnianie zobowiązań wynikających z traktatu wersalskiego. Akcja ta stanowiła dla Reichswehry impuls do rozwoju lotnictwa wojskowego oraz przemysłu lotniczego. Niemieckie zakłady lotnicze otrzymały polecenie rozwijania konstrukcji wojskowych w zagranicznych filiach swoich zakładów. W holenderskich zakładach Fokkera zamówiono 100 samolotów, w tym 50 nowych Fokkerów D.XIII. W tym samym czasie postanowiono rozwinąć szkolenie pilotów w bazach zagranicznych.
Ponieważ Republika Weimarska była izolowana na arenie międzynarodowej, nawiązała kontakt z innym izolowanym państwem – Rosją Radziecką. Po podpisaniu układu w Rapallo w 1922 uzyskano możliwość szkolenia lotników w bazach radzieckich oraz produkcji i testowania nowych typów samolotów. Od stycznia 1923 w Fili pod Moskwą działała filia zakładów Junkersa, w której budowano i doskonalono samoloty wojskowe.
Współpraca między oboma krajami układała się dobrze i wiosną 1924 rozpoczęto rozmowy na temat stworzenia niemieckiej szkoły lotniczej i centrum badawczego na terenie ZSRR. W czerwcu 1924 pułkownik w stanie spoczynku Hermann von der Lieth-Thomsen otworzył w Moskwie stałe przedstawicielstwo Reichswehry, zwane "Zentral Moskau" (Z.Mo.). W tym samym czasie do sił powietrznych ZSRR przybyła również „Grupa Fiebig”, składająca się z siedmiu instruktorów i doradców wojskowych.
Na potrzeby centrum badawczo-szkoleniowego wybrano nowe lotnisko w Lipecku i 15 kwietnia 1925 podpisano porozumienie między naczelnikiem sił powietrznych ZSRR P.I. Baranowem, a przedstawicielem "Sondergruppe R" (komórki w Ministerstwie Reichswehry zajmującej się ZSRR), Hermannem von der Lieth-Thomsenem. Funkcjonowanie szkoły rozpoczęło się od jej rozbudowania. W ciągu trzech miesięcy zbudowano pomieszczenia szkoleniowe oraz warsztaty remontowe, a także postawiono dwa nieduże hangary. Szkoła została otwarta 15 lipca 1925.
Podstawowym typem samolotu szkoleniowego było 50 egzemplarzy myśliwców Fokker D.XIII, zakupionych w związku z zajęciem Zagłębia Ruhry przez Francuzów i Belgów. Maszyny te dostarczono ze Szczecina do Leningradu już 28 lipca 1925 drogą morską, na pokładzie parowca "Edmund Hugo Stinnes 4". Oprócz tego na wyposażenie trafiło kilka samolotów rozpoznawczych Junkers Ju 21 (znanych również pod oznaczeniami T 21 oraz H 21), produkowanych od sierpnia 1923 w zakładach Junkersa w Fili pod Moskwą. Od 1926 roku zostały one zastąpione siedmioma samolotami Heinkel HD 17, mającymi lepsze osiągi. Heinkle z kolei zastąpiono kolejnymi wersjami samolotów Albatros: L 76 Aeolus (od 1927 roku), L.77v (4 egzemplarze używane od 1928 do grudnia 1929) i L.78 (13 maszyn używanych od 1929).
Instruktorzy byli obecni w Lipiecku w turach trwających 5-6 miesięcy. W okresie letnim personel szkoły liczył ponad 200 osób, z czego około 140 stanowili Niemcy. Zimą liczba ta zmniejszała się, Niemców było około 40 osób.
Początkowy budżet centrum wynosił 2 miliony reichsmarek, w 1929 osiągnął najwyższy poziom blisko 4 milionów RM. W 1932 centrum osiągnęło największe rozmiary, jego personel liczył 303 osoby. Niemieccy i radzieccy uczniowie to odpowiednio 43 i 26 osób, kolejne 234 to technicy i robotnicy. Podczas całego okresu istnienia w Lipiecku wyszkolono około 120 niemieckich pilotów myśliwskich i 100 obserwatorów plus sporą liczbę członków personelu technicznego. Oprócz tego wyszkolono liczną grupę radzieckich pilotów i mechaników lotniczych.
Oprócz działalności szkoleniowej centrum prowadziło również działalność badawczo-rozwojową. Analizowano tam sprzęt i urządzenia potajemnie zakupione za granicą i w tajemnicy przetransportowane do Lipiecka. Piloci testowali karabiny maszynowe i działka, celowniki bombowe czy lusterka wsteczne dla myśliwców. Opracowywano także rozwiązania taktyczne, mające pomóc w prowadzeniu działań powietrznych.
Na początku lat trzydziestych rola centrum zaczęła maleć. Zmieniająca się sytuacja geopolityczna zmniejszyła izolację międzynarodową Republiki Weimarskiej, a coraz mniejszy nadzór państw zachodnich pozwalał na zwiększenie działalności lotniczej na terenie Niemiec. Z kolei strona radziecka nie była zadowolona z faktu, że w centrum używane są konstrukcje z końca lat dwudziestych, co ograniczało ZSRR dostęp do najnowszych technologii lotniczych. Dojście do władzy Hitlera w styczniu 1933 oznaczało odrzucenie jakiejkolwiek współpracy z ideologicznym wrogiem. Było to jednoznaczne z koniecznością zamknięcia wszystkich niemieckich centrów badawczo-szkoleniowych w ZSRR.
Działalność centrum zakończono 15 września 1933, przekazując budynki i większość sprzętu stronie radzieckiej. Personel z Lipiecka kontynuował szkolenie lotnicze w Reichswehrze, a po 1935 stał się podstawą kadry instruktorskiej Luftwaffe.
Powstanie Luftwaffe.
Kiedy w roku 1933 władzę w Niemczech przejął Hitler, zaczął łamać postanowienia traktatu pokojowego. 26 lutego 1935 kanclerz Rzeszy wydał rozkaz powołujący Luftwaffe do życia, a jej dowódcą został nazistowski działacz oraz były pilot Hermann Göring.
Dzięki zaangażowaniu dużych zasobów niemieckiej gospodarki, siły powietrzne zostały bardzo szybko odbudowane. Taktycy wojskowości opracowali nowe strategie walki powietrznej. Luftwaffe stało się pierwszą armią powietrzną zdolną do wspierania w walce oddziałów lądowych. Było to możliwe dzięki wykorzystaniu lotnictwa szturmowego. Dodatkowo generałowie niemieccy uznali, że siły powietrzne doskonale nadają się do zastraszania wroga poprzez przenoszenie ciężaru walk na dalekie zaplecze przemysłowe wroga (poprzez bombardowanie jego fabryk, węzłów komunikacyjnych, a także zastraszanie ludności cywilnej poprzez możliwość wykonywania nalotów na miasta).
Legion Kondor.
Podczas wojny domowej w Hiszpanii nacjonalista gen. Franco uzyskał poparcie Hitlera. Niemcy wysłali sojusznikom do pomocy Legion Kondor. Od sierpnia 1936 roku rozpoczęto przerzucanie wojsk. W Hiszpanii służyło ponad 100 samolotów oraz 5000 żołnierzy, pod dowództwem Hugo Sperrle. Pierwszy raz wykorzystano Messerschmitta Bf 109 oraz Heinkel He 111. Niemcy doskonalili techniki wojny powietrznej.
26 kwietnia 1937 niemieckie bombowce dokonały zmasowanego nalotu na baskijskie miasto Guernica. Ogłoszono, że zginęło ponad 1000 osób, a 60% miasta legło w gruzach. Bombardowanie to wywołało oburzenie na świecie. Hiszpański malarz Pablo Picasso uwiecznił cierpienia ludności Guerniki w znanym obrazie o tym samym tytule.
Walki w Polsce i Francji.
Jednak na wielką skalę Luftwaffe zaangażowana została dopiero podczas kampanii wrześniowej 1939. Piloci niemieccy niszczyli zgrupowania wojsk. Do tego ataki lotnicze na węzły komunikacyjne utrudniały przerzucanie żołnierzy oraz pełną mobilizację. Ważnym elementem techniki wojennej Luftwaffe, jako części tzw. „wojny totalnej”, było atakowanie ludności cywilnej oraz niszczenie miast. Operacją zapowiadającą późniejsze bombardowania było zbombardowanie Wielunia.
Mimo dużej przewagi ilościowej i technologicznej podczas kampanii wrześniowej Luftwaffe poniosło ciężkie straty sięgające blisko jednej czwartej swoich sił zaangażowanych w operację przeciwko Polsce. Wbrew obiegowym, opartym o propagandę III Rzeszy opiniom, sprzętowe straty Luftwaffe były wyższe niż straty polskiego lotnictwa w okresie operacji wrześniowej.
Swoją prawdziwą siłę Luftwaffe wykazała jednak dopiero podczas inwazji na Francję w roku 1940. Samoloty szturmowe stanowiły znaczne wsparcie dla oddziałów pancernych. Koordynacja pomiędzy różnymi rodzajami wojsk była bezprecedensowa w historii sztuki wojennej, dzięki czemu możliwe stało się pokonanie Francji w krótkim czasie.
Bitwa o Anglię.
Jednak bitwa o Anglię zakończyła pasmo sukcesów Luftwaffe. Niemieckie siły lotnicze nie posiadały ciężkich bombowców dalekiego zasięgu, aby wygrać z Brytyjczykami. W Luftwaffe służyły głównie bombowce taktyczne – Junkers Ju 88, Heinkel He 111 oraz Dornier Do 17, które nie nadawały się do strategicznych bombardowań. Dodatkowo czynniki polityczne doprowadziły do niewłaściwego określenia celów. Przypadek sprawił, że niemieckie samoloty zbombardowały Londyn. Odwet brytyjski nad Berlinem sprawił, że Luftwaffe, zamiast niszczyć brytyjskie lotniska i fabryki samolotów, zaczęła mordować ludność cywilną podczas ogromnych nalotów dywanowych. Szacuje się, że na skutek nalotów Luftwaffe tylko na Londyn zginęło 35 tys. osób (50 tys. było rannych). W czasie tych nalotów, fabryki oraz lotniska brytyjskie dostały cenny czas na odbudowę. Siły RAF uzupełniły swój stan liczbowy i odparły ataki niemieckie. Mimo iż piloci Luftwaffe, tacy jak Werner Mölders osiągali bardzo wysokie liczby potwierdzonych zwycięstw, nie byli w stanie zwalczyć RAF-u, który mając przewagę nad własnym terytorium przy użyciu naziemnych stacji radarowych koordynował swoje działania. Poza tym myśliwce Luftwaffe miały ograniczony zasięg i nad terenem Wielkiej Brytanii mogły przebywać jedynie około 30 minut. We wrześniu 1940 Niemcy stopniowo wycofali się z przestrzeni powietrznej Wielkiej Brytanii i dalsze zmagania kontynuowali w formie sporadycznych nalotów oraz tzw. „wolnych polowań”.
Walki nad kanałem La Manche.
W okresie od końca bitwy o Anglię do rozpoczęcia działań nad Europą zachodnią przez USAAF mówimy o tzw. walce o kanał, czyli o "Kanalkampf". W okresie tym Niemcy odnosili duże sukcesy z racji wprowadzenia nowego typu myśliwca – Focke-Wulf Fw 190, który przewyższał myśliwce RAF pod względem prędkości poziomej, prędkości wznoszenia oraz siły uzbrojenia. Innym samolotem wprowadzonym do akcji przez Luftwaffe w tym okresie był Messerschmitt Bf 109 w nowej wersji F. W porównaniu z samolotami wersji E, była ona bardziej dopracowana aerodynamicznie, miała lepiej rozmieszczone uzbrojenie oraz była szybsza i zwrotniejsza.
Ostatnie lata wojny.
Przewaga aliantów w produkcji lotniczej doprowadziła w kolejnych latach do poważnego uszczuplenia sił Luftwaffe. W 1944 roku niemieckie siły lotnicze utraciły panowanie w powietrzu. Mimo iż USAF tracił każdego miesiąca od 100 do 200 samolotów nad terenami III Rzeszy, alianci byli w stanie odrobić straty. Piloci niemieccy latający nawet kilka razy dziennie byli skrajnie wycieńczeni. Pomimo stale rosnącej produkcji (w samym 1944 roku wyprodukowano około 12.000 samych Messerschmittów Bf 109, oraz kilka tysięcy samolotów innych typów), Niemcy mieli coraz większe problemy z zaopatrzeniem w paliwo oraz nowych pilotów. Doprowadziło to pod koniec wojny do sytuacji, w której doświadczeni piloci wykonywali kilka lub kilkanaście lotów dziennie, a młodzi piloci ginęli w przeciągu kilku pierwszych misji.
Na froncie wschodnim lotnictwo niemieckie było znacznie mniej aktywne, niż w początkowym okresie wojny. Przewagę w powietrzu udawało się utrzymać lokalnie, jak np. nad powstańczą Warszawą. Samoloty radzieckie rozpoczęły patrole powietrzne dopiero w połowie września, więc przez większość powstania warszawskiego Luftwaffe mogła bezkarnie wspierać działania oddziałów walczących z oddziałami polskimi.
1 stycznia 1945 roku dowództwo Luftwaffe zdecydowało się na ostatnią, zmasowaną ofensywę lotniczą, operację „Bodenplatte”. Polegała ona na zmasowanym ataku samolotów myśliwskich i szturmowych na alianckie lotniska w Belgii i Holandii. Mimo zniszczenia kilkuset samolotów alianckich, Niemcy poniosły klęskę, tracąc wielu doświadczonych pilotów – na ironię – w dużej mierze poprzez ostrzał własnych jednostek obrony przeciwlotniczej.
Pod koniec wojny Luftwaffe wprowadziła do uzbrojenia wiele nowatorskich typów samolotów. Najbardziej znany jest pierwszy wprowadzony do służby odrzutowiec, Messerschmitt Me 262. Innymi były Arado Ar 234, Messerschmitt Me 163 czy Heinkel He 162. Nie były one jednak w stanie odwrócić sytuacji strategicznej Niemiec.
Luftwaffe-Experten.
Inaczej niż w większości państw biorących udział w wojnie, Niemcy nie stosowali tytułu asa lotniczego (u aliantów miano asa otrzymywał pilot, który zestrzelił ponad 5 samolotów wroga) używali tytułu „Expert” przysługiwał on każdemu niemieckiemu pilotowi, który zestrzelił 10 samolotów wroga. Najbardziej znani to Erich Hartmann – 352 zestrzelenia (najwyższy wynik wszech czasów), Walter Nowotny – 258 zwycięstw (jako pierwszy w historii przekroczył liczbę zestrzeleń 250 samolotów nieprzyjaciela), Hans-Joachim Marseille – 158 zestrzeleń, gen. Adolf Galland – 104 zestrzelenia, Josef Priller – 101 zestrzeleń.
Struktura organizacyjna – II wojna światowa.
Jednostki lotnicze.
Poziom operacyjny:
Poziom taktyczny:
Administracja i zaopatrzenie.
Podstawową jednostką były okręgi lotnicze Luftgau, obejmujące początkowo terytorium Rzeszy, a potem również krajów okupowanych. Odpowiedzialne były za kwestie administracyjne, szkolenie, zaopatrzenie i obronę naziemną.
Wyposażenie (do 1945).
Myśliwce.
Lekkie myśliwce
Ciężkie myśliwce
Bombowce.
Bombowce nurkujące i samoloty szturmowe
Średnie bombowce
Ciężkie bombowce
Transportowce.
Samoloty transportowe
Szybowce
Samoloty Kriegsmarine.
Wodnosamoloty
Łodzie latające
Samoloty bojowe
Śmigłowce.
Wiatrakowce
Czasy powojenne.
Początkowo okupowane Niemcy używały samolotów do transportu rannych. Oficjalnie Luftwaffe rozwiązano ze względu na demilitaryzację. Przed odtworzeniem Luftwaffe funkcję niemieckich sił powietrznych pełniły dywizjony lotnictwa państw okupujących. Po wojnie w NRD i RFN utworzono nowe siły powietrzne. Ich rozwój był głównie podporządkowany zimnej wojnie. Zachodnie siły powietrzne zostały powołane do życia w roku 1955. Niemcy z obu stron Muru Berlińskiego wykorzystywali samoloty zaprojektowane przez obie strony zimnej wojny. W 1989 roku Luftwaffe składało się z 12 skrzydeł myśliwsko-bombowych (JBG) z 9 eskadrami Tornado, 4 eskadrami F-4F i 6 eskadrami Alpha Jetów, dwóch skrzydeł myśliwskich (JG) z 4 eskadrami F-4F oraz dwóch skrzydeł rozpoznawczych (AG) z 4 eskadrami RF-4E. Oprócz nich w barwach dwóch skrzydeł Bundesmarine latały cztery eskadry Tornado. Chociaż F-104 Starfighters przestały pełnić służbę w 1987, ostatnie egzemplarze latały w celu uzyskania nalotów w okresie przejściowym. Do 1989 roku zdemobilizowano dwie jednostki uzbrojone uprzednio w pociski balistyczne MGM-31A Pershing I. W latach 1991–1996 110 ze 175 samolotów F-4F Phantom II przeszło modernizację "Improved Combat Efficency" (ICE), skupiającą się na wymianie awioniki, montażu radaru Hughes AN/APG-65 i integracji z pociskami AIM-120 AMRAAM, ostatnie Phantomy pożegnano 29 czerwca 2013. W 2011 Luftwaffe posiadały około 24 baterii przeciwlotniczych systemu MIM-104 Patriot. W 2012 i 2013 wycofano dwa z trzech batalionów, które eksploatowały ten system, pozostawiając 14 baterii.
Jedyną zbrojną akcją Luftwaffe po wojnie była przeprowadzona w roku 1999 operacja w Kosowie. Samoloty NATO bombardowały Serbię, a niemieckie maszyny zwiadu elektronicznego zapewniały im bezpieczeństwo. Mimo że siły Luftwaffe nikogo nie zabiły, użycie ich w konflikcie wywołało w RFN spore kontrowersje.
W 2004 Luftwaffe odstąpiła Polsce 23 samoloty MiG-29 za symboliczne 1 € (za sztukę). Fizycznie przekazano tylko 22 sztuki, jedną pozostawiono w RFN jako pomnik. Były to ostatnie z samolotów tego typu, które zachowały się do tego czasu po armii byłej NRD.
W 2004 roku wprowadzony do służby został samolot Eurofighter Typhoon. Zamówiono ogółem 180 sztuk z czego pierwsze 44 otrzymano do 2006 roku, a kolejne 65 do 2010 i 2015. Ich zadaniem było zastąpienie samolotów F-4 Phantom II. 
Wyposażenie.
Historyczne (po 1956).
Myśliwce/Myśliwsko-bombowe
Myśliwce rozpoznawcze
Myśliwce treningowe
Transportowe/użytkowe
Szkolne
Śmigłowce
Luftstreitkräfte (Siły Powietrzne NRD) w 1989.
Myśliwce/Myśliwsko-bombowe
Treningowe
Transportowe/użytkowe
Śmigłowce

</doc>
<doc id="48709" url="https://pl.wikipedia.org/wiki?curid=48709" title="Strona WWW">
Strona WWW



</doc>
<doc id="48710" url="https://pl.wikipedia.org/wiki?curid=48710" title="Język neapolitański">
Język neapolitański

Język neapolitański – język z grupy romańskiej używany w południowych Włoszech, a dokładniej w rejonie Kampanii z głównym ośrodkiem w Neapolu.
Znacznie różni się od standardowego języka włoskiego, zawiera przy tym pewne cechy języka sycylijskiego. W odróżnieniu od wielu innych włoskich języków/dialektów jest wciąż popularny nawet wśród młodego pokolenia. Liczbę osób, dla których jest językiem ojczystym, szacuje się na około 4 miliony. Nie został jak dotąd oficjalnie uznany przez państwo włoskie. Nie ma postaci języka standardowego. Pierwsze pisane teksty w dialekcie neapolitańskim pochodzą z XV wieku. Literatura jest stosunkowo obfita i tworzona również obecnie.
Słynne są neapolitańskie pieśni, zwłaszcza znana na całym świecie „’O sole mio”.
Język neapolitański a język włoski.
Język neapolitański nie jest jednolity. Stąd w neapolitańskiej Wikipedii znaleźć można teksty w różnych dialektach, jak też mieszaninę włoskiego z neapolitańskim.
Różnice w gramatyce.
Rodzajniki.
W języku neapolitańskim, rodzajniki nieokreślone są skracane przed samogłoską do "n'", zaś określone – do "ll'".

</doc>
<doc id="48731" url="https://pl.wikipedia.org/wiki?curid=48731" title="Stanisław Skowron (żużlowiec)">
Stanisław Skowron (żużlowiec)

Stanisław Skowron (ur. 6 kwietnia 1939 we Lwowie, zm. 20 marca 2004 w Krzeszowicach) – polski żużlowiec i trener żużlowy.
Jako zawodnik startował w barwach Kolejarza Opole (m.in. w rozgrywkach I ligi w latach 70., zdobywając w 1970 brązowy medal drużynowych mistrzostwach Polski). Trzykrotnie brał udział w finałach indywidualnych mistrzostw Polski (1964 – XV miejsce, 1965 – XI miejsce, 1972 – VIII miejsce).
Trenował pierwsze zespoły Kolejarza Opole i Stali Rzeszów; zajmował się także szkoleniem młodzieży. Krótko przed śmiercią był poważnym kandydatem na ponowne objęcie funkcji trenera rzeszowskiej Stali, a następnie drugoligowej Wandy Kraków.
Zginął pod kołami pociągu na stacji kolejowej w Krzeszowicach pod Krakowem.

</doc>
<doc id="48747" url="https://pl.wikipedia.org/wiki?curid=48747" title="Rupert Hamer">
Rupert Hamer

Rupert James Hamer, znany jako Dick Hamer, od 1982 Sir Rupert Hamer (ur. 29 lipca 1916 w Kew koło Melbourne, zm. 23 marca 2004 tamże) – australijski polityk
Ukończył studia prawnicze na Uniwersytecie w Melbourne. Brał udział w kampaniach II wojny światowej (Tobruk, Nowa Gwinea, Normandia). Po wojnie rozpoczął pracę w kancelarii adwokackiej, a także działalność polityczną jako członek Partii Liberalnej.
Od 1958 był członkiem Zgromadzenia Ustawodawczego stanu Victoria. W 1962 rozpoczął pracę w rządzie stanowym pod kierownictwem Henry’ego Bolte, od 1971 był wicepremierem i szefem kancelarii szefa rządu. 1972 zastąpił Bolte na stanowisku premiera rządu stanowego Victoria.
Utworzył nowy urząd – ministra sztuki (sam objął tekę); uczynił ochronę dóbr kultury jednym z elementów swojej polityki. Rząd pod jego kierownictwem przeprowadzał reformy w duchu liberalnym (poprzedni premier Bolte uchodził za reprezentanta skrzydła konserwatywnego w Partii Liberalnej). W programie działań znalazła się także ochrona praw konsumenckich. Liczne skandale ekipy rządzącej, a także konflikt wewnątrzpartyjny skłoniły Hamera do rezygnacji w czerwcu 1981. Jego następca, Lindsay Thompson, nie zdołał uchronić liberałów od pierwszej od 27 lat porażki w wyborach lokalnych i władzę przejęła Partia Pracy.

</doc>
<doc id="48754" url="https://pl.wikipedia.org/wiki?curid=48754" title="John C. West">
John C. West

John C. West (ur. 27 sierpnia 1922, zm. 21 marca 2004 w Hilton Head Island, Karolina Południowa) – amerykański polityk.
Członek Partii Demokratycznej. W latach 1971–1975 był gubernatorem stanu Karolina Południowa. Dążył do załagodzenia napięć rasowych po masakrze w Orangeburgu, kiedy zginęło trzech murzyńskich studentów. Jako jeden z pierwszych gubernatorów zatrudnił w charakterze asystenta Afroamerykanina.
W 1977 prezydent Jimmy Carter mianował Westa ambasadorem w Arabii Saudyjskiej.

</doc>
<doc id="48755" url="https://pl.wikipedia.org/wiki?curid=48755" title="Onet">
Onet



</doc>
<doc id="48756" url="https://pl.wikipedia.org/wiki?curid=48756" title="Wiceadmirał">
Wiceadmirał

Wiceadmirał (wadm., wiceadm.) – wojskowy stopień oficerski w polskiej Marynarce Wojennej, odpowiadający generałowi dywizji w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Słowo „admirał” wywodzi się od arabskiego określenia "Amir al-Bahr" lub też "Emir el-Bahr", oznaczającego pana morza – dowódcę morskiego. W XII wieku Wenecjanie i Genueńczycy zaczęli stosować tytuł "admirała", jako dowodzącego flotą podczas bitwy. Następnie wprowadzono do użycia zróżnicowanie wśród admirałów, i tak: "admirał" dowodził flotą wojenną, "wiceadmirał" był zastępcą dowodzącego marynarką wojenną, a "kontradmirał" – starszym na redzie (najstarszym dowódcą spośród dowódców zakotwiczonych okrętów). W niektórych państwach używany był także tytuł "admirała floty", oznaczający stałego dowódcę całej marynarki wojennej, który swe obowiązki sprawował także w czasie pokoju.
Dowództwa flot zaczęto nazywać admiralicjami, które w niektórych państwach przetrwały aż do współczesności i oznaczają ministerstwa (np. "Admiralicja" Brytyjska) lub dowództwa sił morskich ("Admiralicja" Federacji Rosyjskiej). Tytuły admiralskie przekształciły się w XIII-wiecznej Francji w stopnie wojskowe. W późniejszym czasie podobne transformacje nastąpiły w innych krajach.
Użycie.
W Polsce stopień "wiceadmirała" powstał w 1921, wraz z innymi stopniami Marynarki Wojennej. Wcześniej, od 1918 używano zapożyczonego z Wojsk Lądowych stopnia "generała porucznika marynarki". W latach 1921–2002 znajdował się w hierarchii między "kontradmirałem" a "admirałem". W 2002 pomiędzy "wiceadmirałem" a "admirałem" wprowadzono stopień "admirała floty". Od momentu powstania "wiceadmirał" jest odpowiednikiem "generała dywizji" w Wojskach Lądowych i Siłach Powietrznych. 
Stopień wojskowy "wiceadmirała" jest zaszeregowany dla grup uposażenia nr 18-18B. W kodzie NATO określony jest jako OF-07.
Jego odpowiednikami w marynarkach wojennych innych państw są m.in.:

</doc>
<doc id="48757" url="https://pl.wikipedia.org/wiki?curid=48757" title="Admirał floty">
Admirał floty

Admirał floty (adm. fl., adm. floty) – wojskowy stopień oficerski w Marynarce Wojennej, odpowiadający generałowi broni w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw (jednak z odmiennym znaczeniem i umiejscowieniem w hierarchii wojskowej).
Geneza.
Słowo „admirał” wywodzi się od arabskiego określenia "Amir el-Bahr" lub też "Emir el-Bahr", oznaczającego pana morza – dowódcę morskiego. W XII wieku Wenecjanie i Genueńczycy zaczęli stosować tytuł "admirała", jako dowodzącego flotą podczas bitwy. Następnie wprowadzono do użycia zróżnicowanie wśród admirałów, i tak: "admirał" dowodził flotą wojenną, "wiceadmirał" był zastępcą dowodzącego marynarką wojenną, a "kontradmirał" – starszym na redzie (najstarszym dowódcą spośród dowódców zakotwiczonych okrętów). W niektórych państwach używany był także tytuł "admirała floty", oznaczający stałego dowódcę całej marynarki wojennej, który swe obowiązki sprawował także w czasie pokoju.
Dowództwa flot zaczęto nazywać admiralicjami, które w niektórych państwach przetrwały aż do współczesności i oznaczają ministerstwa (np. "Admiralicja" Brytyjska) lub dowództwa sił morskich ("Admiralicja" Federacji Rosyjskiej). Tytuły admiralskie przekształciły się w XIII-wiecznej Francji w stopnie wojskowe. W późniejszym czasie podobne transformacje nastąpiły w innych krajach.
Wprowadzenie.
W Polsce stopień "admirała floty" wprowadzony został z dniem 1 stycznia 2002 na podstawie Ustawy z dnia 21 grudnia 2001 r. o zmianie ustawy o organizacji i trybie pracy Rady Ministrów oraz o zakresie działania ministrów, ustawy o działach administracji rządowej oraz o zmianie niektórych ustaw. Stopień "admirała floty" został usytuowany w korpusie oficerów Marynarki Wojennej, pomiędzy "wiceadmirałem" a "admirałem". Jest odpowiednikiem "generała broni" w Wojskach Lądowych i Siłach Powietrznych. 
Stopień wojskowy "admirała floty" jest zaszeregowany dla grup uposażenia nr 19-19B. W kodzie NATO określony jest jako OF-08.
Jego odpowiednikami w marynarkach wojennych innych państw są m.in.:

</doc>
<doc id="48758" url="https://pl.wikipedia.org/wiki?curid=48758" title="Lawrence Gonzi">
Lawrence Gonzi

Lawrence Gonzi (ur. 1 lipca 1953 w Valletcie) – maltański polityk, wieloletni parlamentarzysta i członek rządu, spiker Izby Reprezentantów (1988–1996), przewodniczący Partii Narodowej i premier Malty w latach 2004–2013.
Życiorys.
Syn Louisa i Inez z domu Galea. W młodości trenował piłkę nożną. Ukończył prawo na Uniwersytecie Maltańskim (1975). Praktykował jako adwokat oraz pracował w charakterze radcy prawnego w przedsiębiorstwach. Dział w Ruchu Maltańskim Akcji Katolickiej (w tym jako jego przewodniczący w latach 1976–1986).
Z ramienia Partii Narodowej został w 1988 nominowany na przewodniczącego maltańskiego parlamentu. W 1992 powierzono mu ponownie tę funkcję na czteroletnią kadencję. W 1996 został wybrany do Izby Reprezentantów, reelekcję uzyskiwał w 1998, 2003, 2008 i 2013. W latach 1996–1998 Partia Narodowa pozostawała w opozycji, Lawrence Gonzi był nominalnym ministrem spraw socjalnych w gabinecie cieni, w 1997 został sekretarzem generalnym partii. W 1998 objął stanowisko ministra spraw socjalnych i przewodniczącego frakcji parlamentarnej Partii Narodowej. W 1999 został wybrany na wiceprzewodniczącego PN. Premier Edward Fenech Adami mianował go wówczas jednocześnie wicepremierem, pozostawiając mu także dotychczasowy resort. Utrzymał te stanowiska po wyborach w 2003. W 2004 został nowym przewodniczącym Partii Narodowej. Edwarda Fenecha Adamiego (wybranego na prezydenta Malty) zastąpił również na urzędzie premiera – stanowisko to objął 23 marca 2004. W swoim pierwszym gabinecie został także ministrem finansów.
W wyborach parlamentarnych w 2008 Partia Narodowa ponownie zdobyła większość (35 spośród 69 mandatów w Izbie Reprezentantów), co zapewniło mu utrzymanie stanowiska premiera rządu na kolejną kadencję. W grudniu 2012 jego rząd stracił jednakże większość w parlamencie, kiedy jeden z deputowanych Partii Narodowej zagłosował przeciwko projektowi ustawy budżetowej. Doprowadziło to w konsekwencji do nieznacznego przyspieszenia wyborów. W wyborach parlamentarnych z 9 marca 2013 Partia Narodowa uzyskała jednakże tylko 29 mandatów i znalazła się w opozycji. 11 marca 2013 stanowisko premiera objął Joseph Muscat. Lawrence Gonzi zrezygnował z partyjnego przywództwa (na funkcji przewodniczącego i tym samym lidera opozycji zastąpił go Simon Busuttil), a kilka miesięcy później zrezygnował z mandatu poselskiego.
Żonaty z Catherine z domu Callus, z którą ma troje dzieci: Davida, Mikelę i Paula.

</doc>
<doc id="48759" url="https://pl.wikipedia.org/wiki?curid=48759" title="Odra 1003">
Odra 1003

Odra 1003 – tranzystorowy komputer drugiej generacji skonstruowany i produkowany w Zakładach Elektronicznych Elwro od 1964 roku (skonstruowany w 1963 roku). Komputer przeznaczony był do obliczeń naukowo-technicznych i sterowania procesami technologicznymi. Jej następcą była Odra 1013.
Opis.
Była pierwszą Odrą produkowaną seryjnie. Poprzednie modele (1001 i 1002) nie uzyskały zadowalającej niezawodności. Niezawodność Odry 1003 zwiększono przez selekcję i starzenie elementów oraz dokładną kontrolę pakietów.
Mimo podstawowego przeznaczenia komputera, jakim były obliczenia naukowe, w roku 1962 inżynier Witold Podgórski, pracujący we wrocławskich Zakładach Elektronicznych Elwro stworzył na prototypie Odry 1003 grę logiczną "Marienbad", po przeczytaniu w czasopiśmie Przekrój opisu tak właśnie nazwanej wersji gry logicznej Nim. Podgórski zaprogramował grę dla maksymalnie ośmiu tysięcy rządków zapałek, po prawie bilion zapałek w każdym; przy takim ustawieniu odpowiedź Odry na ruch gracza zajmowała niecałą godzinę. Odry nie dało się pokonać, nawet przy standardowym ustawieniu dla szesnastu zapałek. Algorytm "Marienbadu" przekazano Wojskowej Akademii Technicznej, gdzie chętni mogli grać z komputerem sterowanym przez operatora, przy czym władze uczelni niechętnie patrzyły na wykorzystywanie Odry do rozrywki.
Zachowany egzemplarz znajduje się w Narodowym Muzeum Techniki w Warszawie.
Dane techniczne.
Dane techniczne:

</doc>
