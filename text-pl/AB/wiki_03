<doc id="50763" url="https://pl.wikipedia.org/wiki?curid=50763" title="Microsoft Office">
Microsoft Office

Microsoft Office (w skrócie MSO) – pakiet aplikacji biurowych wyprodukowany przez firmę Microsoft. Wprowadzony na rynek 1 sierpnia 1989.
Programy składające się na Microsoft Office są przeznaczone do uruchamiania na platformie Microsoft Windows oraz Apple OS X, lecz mogą zostać uruchomione na innych systemach (GNU/Linux, FreeBSD itp.) za pomocą programów takich jak np. Wine.
Oprogramowanie jest konkurencyjne dla pakietów: LibreOffice, OpenOffice.org, Oracle Open Office, IBM Lotus Symphony, Corel WordPerfect Office, SoftMaker Office, Dokumenty Google i Apple iWork.
Pakiet Microsoft Office od wersji 2007 ma możliwość obsługi otwartego standardu plików OpenDocument. W starszych wersjach jest to również możliwe dzięki wtyczce OpenXML/ODF Translator Add-ins for Office.
Programy pakietu Microsoft Office.
Microsoft Office Live.
Microsoft Office Live był usługą internetową zaprojektowaną dla małych przedsiębiorstw. Powstała 15 lutego 2006 roku jako część projektu Windows Live firmy Microsoft. Dawała użytkownikom możliwość założenia i utrzymania domeny, strony internetowej oraz kont e-mail. Dodatkowo udostępniała narzędzia służące do organizacji pracy. Oferowana była w wersji darmowej i płatnej. Wymagała korzystania z przeglądarki Internet Explorer i systemu Windows XP albo nowszego. W czerwcu 2010 roku usługa została włączona do pakietu SkyDrive.
Office Mobile.
Pakiet Office Mobile zawiera – ograniczone i dostosowane do mniejszej rozdzielczości ekranu oraz zoptymalizowane na dotyk – odpowiedniki aplikacji Word, Excel i PowerPoint. Inne aplikacje takie jak OneNote, Lync czy Outlook są dostępne jako osobne aplikacje i mogą zostać pobrane ze sklepu Windows czy App Store’a. Lync i OneNote są dostępne na Google Play dla użytkowników Androida. Office Mobile umożliwia użytkownikom zapis i dostęp do dokumentów znajdujących się na OneDrive czy na SharePoincie. Dodatkowo, aplikacje z pakietu Office na platformę Windows Phone mają możliwość zapisu plików lokalnie.
Office Mobile zadebiutował jako Pocket Office na Windows CE dla urządzeń Handheld PC w roku 1996. Ostatnia wersja dla Windows Phone – Microsoft Office Mobile 2013 – została wypuszczona 29 października 2012, dla telefonów firmy Apple Inc. 14 czerwca 2013, a dla użytkowników Androida 31 lipca 2013. W różnym stopniu programy są tłumaczone na 33 języki.
27 marca 2014 roku wydano nową wersję pakietu Office specjalnie stworzoną dla użytkowników iPadów. Pakiet ten zawierał odpowiedniki programów: Word, Excel i PowerPoint. Jednak są one dystrybuowane jako osobne aplikacje w sklepie Apple. Darmowa wersja umożliwia jedynie przeglądanie zawartości. W celu edycji dokumentów niezbędna jest subskrypcja Office 365.
Tworzenie wtyczek do pakietu Office.
Od wersji 2013 pakietu Office użytkownik ma możliwość tworzenia wtyczek. Aplikacje takie oparte są o standardowe technologie jak HTML5, JavaScript, CSS3, XML i REST API. Aplikacje takie nie instalują się bezpośrednio na komputerze, ale uruchamiają się w przeglądarce w bezpiecznym środowisku co daje możliwość łatwego ich utrzymania i aktualizowania.
Podstawowym komponentem aplikacji dla Office’a jest plik XML zwany manifestem i strona internetowa. W manifeście zawarte są wszelkie ustawienia dla strony internetowej, która implementuje interfejs użytkownika i logikę. W takim pliku powinien zostać zawarty między innymi adres URL strony internetowej, nazwa aplikacji, jej wersja i opis.
Istnieją trzy główne rodzaje aplikacji dla Office’a. Pierwszym z nich jest "task pane". Aplikacja taka pracuje razem z dokumentem i dostarcza informacji kontekstowych i funkcjonalności w celu zwiększenia możliwości przeglądania i tworzenia treści dokumentu. Kolejnym rodzajem aplikacji są "content apps", które umożliwiają integrację treści dokumentu z opartymi na przeglądarkach danymi (np. YouTube czy galeria zdjęć). Ostatnim rodzajem są "mail apps". Pracują one z wiadomościami mailowymi oraz spotkaniami (prośbą o spotkanie, odpowiedzią na spotkanie i anulowaniem spotkania). Mogą one uzyskiwać dostęp do informacji kontekstowych, a następnie używać ich aby uzyskać dostęp do dodatkowych informacji na temat serwera czy usług internetowych.
Aplikacje takie mogą zachowywać się dokładnie tak jak strony internetowe, czyli między innymi implementować wygląd i logikę przy użyciu JavaScript. Jednak jako aplikacje dla Office’a mogą wchodzić w interakcje z aplikacjami z pakietu Office i ich zawartością przy pomocy bibliotek JavaScript zapewnionych specjalnie w tym celu. W przypadku aplikacji typu "task pane" i "content apps" API umożliwia im czytanie i tworzenie dokumentu, jak również obsługiwanie zdarzeń wywoływanych przez użytkownika. API dla aplikacji mailowych przydziela dostęp do wiadomości, informacji o spotkaniach czy informacji o profilu użytkownika.
W celu tworzenia aplikacji dla Office’a można używać dowolnego programu zapisującego plik tekstowy. Dodatkowo w ramach Visual Studio (od wersji 2012) dostępne są szablony projektów oraz dedykowane narzędzia programistyczne.
Daty wydań.
Początki pakietu Office sięgają roku 1989. Przez wiele lat największą konkurencją dla pakietu firmy Microsoft był rozwijany przez firmy WordPerfect Corporation, Novell i Corel pakiet biurowy WordPerfect Office.
Od roku 1998 alternatywą dla nich stał się firmowany przez firmę Sun Microsystems pakiet StarOffice, obecnie rozwijany również na zasadach open source pod nazwami OpenOffice.org i NeoOffice.
W roku 2007 rywalizację podjął IBM udostępniając pakiet biurowy IBM Lotus Symphony.

</doc>
<doc id="50765" url="https://pl.wikipedia.org/wiki?curid=50765" title="Otulina (budownictwo)">
Otulina (budownictwo)

Otulina – określenie warstwy betonu od krawędzi elementu żelbetowego bądź sprężonego do krawędzi zbrojenia.
Grubość otuliny określa się w zależności od agresywności środowiska pracy elementu konstrukcji, stopnia zabezpieczenia przeciwpożarowego, klasy betonu, projektowanego okresu użytkowania obiektu, względów konstrukcyjnych i innych. Minimalna grubość otulenia określana jest przez normy przedmiotowe. Zalecana według grubość otuliny wynosi od 10 do 50 mm. W projektowaniu należy także uwzględnić odchyłkę otuliny, spowodowaną przez niedokładność wykonania elementu na budowie.

</doc>
<doc id="50766" url="https://pl.wikipedia.org/wiki?curid=50766" title="Neuron McCullocha-Pittsa">
Neuron McCullocha-Pittsa

Neuron McCullocha-Pittsa () – jeden z matematycznych modeli neuronu. Posiada wiele wejść i jedno wyjście. Każdemu z wejść przyporządkowana jest liczba rzeczywista - waga wejścia. Wartość na wyjściu neuronu obliczana jest w następujący sposób:
Neuron McCullocha-Pittsa jest podstawowym budulcem sieci neuronowej perceptron.

</doc>
<doc id="50768" url="https://pl.wikipedia.org/wiki?curid=50768" title="Vicente Merino Bielich">
Vicente Merino Bielich

Vicente Merino Bielich (1889-1977), polityk i wojskowy Chile.
Admirał, pełnił m.in. funkcję ministra spraw wewnętrznych oraz dowódcy armii w latach 40. W 1946 mianowany wiceprezydentem, od sierpnia do października 1946 sprawował tymczasowo obowiązki prezydenta w zastępstwie Alfredo Duhalde.
Od 3 października 1946 prezydentem Chile był Gabriel Gonzalez Videla.

</doc>
<doc id="50770" url="https://pl.wikipedia.org/wiki?curid=50770" title="Fall Weiss">
Fall Weiss

Fall Weiss (z niem. "Wariant Biały") – kryptonim strategicznego planu wojny z Polską, przygotowanego przez sztab niemieckiej armii (Wehrmacht) w roku 1939. Dyrektywę do opracowania planu wydał Adolf Hitler 11 kwietnia 1939, bezpośrednio po polsko-brytyjskiej umowie z 6 kwietnia 1939 przewidującej wzajemne gwarancje pomocy wojskowej w przypadku napaści.
Zakładał on rozpoczęcie działań wojennych bez aktu wypowiedzenia wojny i prowadzenie jej według doktryny Blitzkriegu (niem. "wojna błyskawiczna"). Fall Weiss sprowadzał się do uderzenia na Polskę z trzech kierunków: główne uderzenie Wehrmachtu wzdłuż zachodniej granicy Polski, uderzenie z północy, a więc z terenu Prus Wschodnich i Pomorza oraz uderzenie z południa – z terenu zależnej od Niemiec Słowacji.
Podstawowym założeniem planu był szybki marsz z trzech głównych kierunków na Warszawę oraz odcięcie i zniszczenie większości polskich sił na zachód od Wisły.
Wytyczne do prowadzenia wojny, wydane 11 kwietnia 1939 przez Adolfa Hitlera, Naczelnego Dowódcę Sił Zbrojnych Rzeszy przewidywały:
Fall Weiss wszedł w życie o godzinie 4:45, 1 września 1939 roku (kampania wrześniowa) i stał się pierwszą operacją II wojny światowej.
Początkowo rozpoczęcie ofensywy przeciw Polsce przewidywano na 26 sierpnia, jednak w nocy z 25 na 26 sierpnia rozkaz odwołano, mimo że część jednostek zajęła już swe pozycje wyjściowe.
Oprócz Wariantu Białego stratedzy niemieccy opracowali także inne warianty wojny w zachodniej Europie: Fall Gelb (Wariant Żółty), Fall Rot (Wariant Czerwony), Fall Blau (Wariant Niebieski), które zostały wykorzystane w prowadzonych przez Wehrmacht działaniach wojennych.

</doc>
<doc id="50774" url="https://pl.wikipedia.org/wiki?curid=50774" title="Rozproszenie odpowiedzialności">
Rozproszenie odpowiedzialności

Rozproszenie odpowiedzialności, nazywane także dyfuzją odpowiedzialności (w literaturze przedmiotu pojawia się także nazwa "efekt widza" lub "efekt obojętnego przechodnia") – zjawisko związane z konformizmem. Polega na obniżaniu się prawdopodobieństwa zareagowania świadków kryzysowego zdarzenia wraz ze zwiększaniem się liczby świadków tego zdarzenia.
Rachunek arytmetyczny sugeruje, że im więcej jest świadków kryzysowego zdarzenia (np. wypadku samochodowego), tym większe jest prawdopodobieństwo, że któraś z tych osób podejmie jakieś działanie. Badania eksperymentalne i obserwacje pokazują jednak, że wraz ze zwiększaniem się ilości świadków prawdopodobieństwo reakcji spada. Zjawisko to nazwano rozproszeniem odpowiedzialności.
Przykład: Na zatłoczonym peronie nagle pewien człowiek traci przytomność. Jest bardzo prawdopodobne, że przechodnie będą „obojętnie” przechodzić obok leżącego i nie udzielą mu pomocy. Prawdopodobieństwo udzielenia pomocy i wezwania np. pogotowia czy policji jest znacznie większe (niemal trzykrotnie), jeśli utratę przytomności widział tylko jeden obserwator.
Fakt ten komentowany jest przez media zwykle jako objaw znieczulicy społecznej.
Psychologia oferuje jednak inne wyjaśnienia:
W sytuacji rozproszenia odpowiedzialności pojawia się często uczucie i przekonanie o tym, że jest się osobą anonimową pośród innych ludzi, co sprzyja niemoralnemu postępowaniu.
Badania nad efektem rozproszonej odpowiedzialności prowadzili między innymi dwaj amerykańscy psychologowie społeczni, John Darley i Bibb Latane, którzy uważali, że jednym z warunków, który decyduje o tym, czy świadek zareaguje jest to, czy przyjmie osobistą odpowiedzialność za to działanie. Obecność drugiego (i kolejnego) świadka znacznie zmniejsza szanse, że zostanie podjęta taka odpowiedzialność, lecz wyjątkiem jest tu pełnienie przez daną osobę odpowiedniej roli społecznej – np. bycie liderem grupy, która obserwuje zdarzenie lub np. lekarzem. Podjęcie działania przez takie osoby jest bardzo prawdopodobne.

</doc>
<doc id="50775" url="https://pl.wikipedia.org/wiki?curid=50775" title="Whina Cooper">
Whina Cooper

Dame Whina Cooper (ur. 9 grudnia 1895, zm. 26 marca 1994) – liderka nowozelandzkiej społeczności Maorysów.
Była córką wodza plemienia Rarawa, Heremii Te Wake. Pracowała jako nauczycielka, była także farmerką oraz właścicielką sklepu.
Przewodziła wielu ruchom na rzecz praw Maorysów. Założyła m.in. Ligę Dobrobytu Kobiet Maoryskich (1952) i była jej pierwszą przewodniczącą, kierowała rozwojem Centrum Społeczności Te Unga Waka w Auckland. W 1975 przewodziła wielkiemu marszowi Maorysów z krańców północnych kraju pod siedzibę Izby Reprezentantów.
Była odznaczona Orderem Imperium Brytyjskiego (1953 MBE, I stopnia; 1974 CBE, Komandoria orderu; 1981 DBE, tytuł "Dame").

</doc>
<doc id="50780" url="https://pl.wikipedia.org/wiki?curid=50780" title="Colin Farrell">
Colin Farrell

Colin James Farrell (ur. 31 maja 1976 w Dublinie) – irlandzki aktor filmowy i telewizyjny.
Życiorys.
Wczesne lata.
Urodził się w Dublinie. Jest najmłodszym synem Rity Farrell (z domu Monaghan) i Eamona Farrella, piłkarza grającego w latach 60. w klubie Shamrock Rovers. Miał brata Eamona Farrella Jr., choreografa i nauczyciela dramatu, i dwie siostry – Catherine (ur. 1971) i Claudine (ur. 1973). Dorastał w Castleknock. 
Studiował aktorstwo w Gaiety School of Drama w Dublinie.
Kariera.
Brał udział w przesłuchaniu dla kandydatów do irlandzkiego zespołu Boyzone, ale jego kandydatura została odrzucona, gdyż pozostali członkowie grupy obawiali się, że Farrell zdominuje cały boysband. Przez rok źródłem jego utrzymania był taniec w stylu westernowym. Potem wyjechał do Australii i został aktorem. Po raz pierwszy pojawił się na srebrnym ekranie w serialu BBC "Ballykissangel" (1996). Po roli w dramacie wojennym "Kraina tygrysów" ("Tigerland", 2000) zdobył opinię jednego z najzdolniejszych aktorów młodego pokolenia oraz odebrał nagrodę krytyków filmowych na festiwalach w Bostonie i Londynie.
Zwrócił na siebie uwagę krytyków występami w kolejnych filmach. Talent aktorski potwierdził rolą oficera zaopatrzeniowego uwięzionego przez Niemców w dramacie wojennym "Wojna Harta" ("Hart’s War", 2002), otrzymując Złoty Puchar na festiwalu filmowym w Szanghaju. Za rolę w tym filmie zainkasował 2,5 mln dol. Następnie został zaangażowany przez Stevena Spielberga w filmie "Raport mniejszości" ("Minority Report", 2002), gdzie u boku Toma Cruise’a zagrał postać detektywa. Również w 2002 wystąpił w "Telefonie", który okazał się hitem kasowym, podobnie jak "S.W.A.T. Jednostka Specjalna" ("S.W.A.T.", 2003). Rok 2003 przyniósł mu udział w jeszcze czterech produkcjach: "Rekrut" ("The Recruit"), "Intermission", "Veronica Guerin" czy w ekranizacji słynnego komiksu, "Daredevil".
Został obsadzony w tytułowej roli króla Macedonii w historycznej epopei "Aleksander" ("Alexander", 2004), za co dostał 15 mln dol., po czym stwierdził, że dziwnie się czuje, gdy na jego konto wpływają takie sumy. Za występ otrzymał nominację do Złotej Maliny. W trakcie pracy nad filmem naraził producentów filmu na koszty, gdy musieli pokryć jego rachunek za alkohol i zdemolowanie hotelu Le Meridien w Marrakeszu. Po tym wybryku zażądano od Farrella poddania się kuracji odwykowej. Całkowita abstynencja była też warunkiem jego zaangażowania do roli detektywa Jamesa „Sonny’ego” Crocketta w filmie sensacyjnym "Policjanci z Miami" ("Miami Vice", 2006).
Pojawił się na okładkach magazynów, takich jak „Interview”, „Vogue”, „GQ”, „Entertainment Weekly”, „Seventeen”, „Vanity Fair”, „Time Out”, „People”, „Esquire”, „Details”, „Rolling Stone”, „Men’s Health”, „Marie Claire”, „Maxim” i „The Hollywood Reporter”.
Życie prywatne.
Od października 2000 do listopada 2001 był związany z angielską aktorką i piosenkarką Amelią Warner, z którą przez cztery miesiące pozostawał w związku małżeńskim, ostatecznie zakończonym rozwodem. Spotykał się z Michelle Rodriguez (2002-2003), modelką Kim Bordenave (od stycznia 2002 do listopada 2003), z którą ma chorującego na zespół Angelmana syna Jamesa (ur. 12 września 2003), Maeve Quinlan (w lutym 2002), Ashley Scott (w październiku 2002), Angeliną Jolie (2003-2004), Britney Spears (w styczniu 2003), Demi Moore (w lutym 2003), Nicole Narain (w lipcu 2003), Rosario Dawson (2004), Lindsay Lohan (w listopadzie 2004), Carmen Electrą (2006-2007), Lake Bell (w kwietniu 2006), Muireann McDonnell (od maja 2007 do czerwca 2008) i Emmą Forrest (2008-2009). Ze związku z Alicją Bachledą-Curuś (2008 do lipca 2010) ma syna Henry’ego Tadeusza (ur. 7 października 2009 w Los Angeles). Był też związany z Rihanną (w kwietniu 2011) i Elizabeth Taylor (od 2009 do marca 2011).
W wywiadach potwierdzał, że po rozwodzie z Amelią Warner korzystał z usług ekskluzywnych prostytutek.
W 2005 poddał się terapii odwykowej ze względu na uzależnienie od dopalaczy.

</doc>
<doc id="50782" url="https://pl.wikipedia.org/wiki?curid=50782" title="Commodore 64">
Commodore 64

Commodore 64, C64, CBM64 – komputer domowy z lat 80. XX wieku firmy Commodore Business Machines (CBM). C64 był dotychczas najlepiej sprzedającym się mikrokomputerem w historii informatyki – 17 mln sprzedanych egzemplarzy.
Powstała też wersja Commodore Educator 64 przeznaczona do szkół. Sprzętowo nie różniła się od Commodore 64 z wyjątkiem monochromatycznego monitora wbudowanego w obudowę.
Historia.
Komputer C64 powstał w styczniu 1982 r. jako następca modelu VIC-20. Początkowo sprzedawany był w cenie 595 USD, jednak cena ta była znacznie wyższa od ceny produktów konkurencji (ZX Spectrum), stąd nie przyniosła popularności modelowi.
Firma Commodore, będąc właścicielem firmy MOS Technology, produkującej większość podzespołów do C64, oszacowała koszt produkcji każdego modelu na 135 USD. Cena maszyny znacznie spadła, a firma rozpoczęła agresywną politykę marketingową, kierując komputer w stronę rynku gier. Wkrótce model C64 stał się najpopularniejszym komputerem.
Komputer, choć o wysokich możliwościach technicznych, był jednak stosunkowo słaby. BASIC v.2 (stworzony przez firmę Microsoft) był poprawny logicznie, ale nie pozwalał na pełną kontrolę nad maszyną: był zbyt powolny, nie zawierał żadnych instrukcji do generowania dźwięku, grafiki, czy też obsługi dżojstika. Firma zdecydowała się wypuścić w 1984 r. następcę C64, komputer Commodore Plus/4, z nowszą wersją BASIC-a i wbudowanymi w ROM aplikacjami (np. arkusz kalkulacyjny), ale z braku kompatybilności z C64, nowy produkt nie zdobył przychylności rynku.
Po nieudanych próbach z Commodore Plus/4, a także z Commodore 16, firma wypuściła w roku 1985 model Commodore 128. C128 miał lepsze osiągi w porównaniu z C64, dodatkowo projektanci, nie chcąc utracić już zdobytego rynku, wyposażyli go w możliwość pełnej emulacji C64. Jednak komputer ten nie zdobył popularności C64, być może z powodu ceny, przesycenia rynku i starzejących się technologii.
Wersja C64C, wprowadzona w 1986 r. różniła się od poprzednich wersji wyglądem, zaprojektowanym na wzór Commodore 128.
Trzecia wersja komputera o nazwie C64G łączyła obudowę C64 (w tym przypadku kolor jasny) z klawiaturą C64C. Główne zmiany zaszły wewnątrz urządzenia: z poprzedniej wersji pozostał układ 6526 oraz pamięć ROM, procesor zamieniono na układ 8500 R4 o identycznej w stosunku do 6510 liście rozkazów. Układ graficzny VIC 6569 oraz dźwiękowy SID 6581 zamieniono na (odpowiednio) 8569 i 8580 (decyzja podyktowana była kwestiami związanymi z zasilaniem – tylko układ SID 8580 był zasilany napięciem +12V).
Zmierzch komputera nastąpił pod koniec lat 80. Oficjalnie firma zakończyła produkcję w 1993 r., sprzedawszy ok. 17–25 mln egzemplarzy (oficjalny rekord Guinnessa). Najwięcej komputerów zostało sprzedanych w czasie, gdy na rynku pojawiła się już Amiga. W Polsce komputery Commodore 64 sprzedawała Baltona.
Dużą zaletą Commodore 64 były jego możliwości graficzne i muzyczne. Na tym komputerze wzięła swój początek tzw. demoscena, czyli społeczność fascynatów, którzy tworzyli prezentacje swoich programistycznych i artystycznych umiejętności, nierzadko wykraczających poza ograniczenia nałożone przez samych projektantów C64. Konsekwencją koncentracji entuzjastów na Commodore 64 było pojawienie się wielu modyfikacji sprzętowych, pozwalających na przyspieszenie pracy (odczyt, zapis na nośniku/pamięci zewnętrznej) oraz poprawę charakterystyki dźwięku i obrazu. Były to między innymi moduły zewnętrzne (cartridge) takie jak Final, Action, Snapshot, SD2IEC czy w końcu uniwersalne rozwiązanie Ultimate1541II. Wielu użytkowników komputera – o ile tylko pozwoliły im na to zasoby finansowe – zakupiło nowszą produkcję Commodore: Amigę 500.
Komputer stał się popularny w XX w. dzięki dużej liczbie gier, ale jego możliwości umożliwiały także pracę biurową. Dostępne były proste (z dzisiejszego punktu widzenia) arkusze kalkulacyjne, edytory tekstu, kompilatory języków programowania. O możliwościach C64 świadczy okres jego zmierzchu: gdy wychodziły pierwsze poważne gry na Amigę i PC, wiele firm ciągle tworzyło wersje dla C64 ("Pirates!", "North &amp; South" i inne).
Konstrukcja.
Procesor.
Komputer C64 jest wyposażony w 8-bitowy mikroprocesor MOS Technology 6510 (w nowszych wersjach 8500), który był kompatybilny (ale nie sprzętowo, procesor 6510 wyposażono w dodatkowe możliwości np. sterowanie magnetofonem do zapisu programu) z mikroprocesorem MOS Technology 6502 (używanym między innymi w komputerach Atari, Apple i konsolach Nintendo). Procesor taktowany był zegarem około 1 MHz (dokładnie 0,985 MHz w wersji PAL oraz 1,023 MHz w przypadku NTSC).
Pamięć RAM składała się z 64 kB (stąd nazwa komputera), zaś ROM – ok. 20 kB (zawarto tam jądro systemu, interpreter języka BASIC w wersji 2.0 przygotowany przez Microsoft oraz tablicę znaków). Standardowo, po włączeniu, komputer oferował ok. 38 kB na programy w BASIC. Reszta pamięci była zajęta poprzez zmapowane na nią obszary ROM. Pozwalało to m.in. na „przepisanie” systemu operacyjnego ze stałej pamięci ROM do pamięci RAM, umożliwiając użytkownikowi jego modyfikacje. Można było odłączyć pamięć ROM, uzyskując prawie pełne 64 kB (bez obsługi BASIC). Był to pierwszy komputer domowy, który dawał taką możliwość.
Grafika.
Układ grafiki VIC-II, udostępniał tryb tekstowy: 40 kolumn × 25 wierszy, a także tryby graficzne – w rozdzielczości 320×200 pikseli z 1 bitem na piksel (tzw. tryb hi-res – wysokiej rozdzielczości) oraz tryb wielokolorowy (tzw. multicolor) w rozdzielczości 160×200 pikseli z 2 bitami na piksel – każde dwa piksele trybu hi-res tworzyły jeden piksel w trybie multicolor. Układ oferował fabrycznie zdefiniowaną paletę 16 barw. Zarówno w trybie tekstowym, jak i w trybach graficznych, wybór kolorów był przypisany do obszaru równemu jednemu znakowi. Dla całego ekranu wspólny był natomiast kolor tła. W trybie tekstowym oraz hi-res dostępny był jeden kolor (plus kolor tła) na każde 8x8 pikseli. W trybie multicolor dostępne były trzy kolory (plus kolor tła) na każde 4×8 pikseli.
Dodatkowo, VIC obsługiwał 8 duszków (sprajtów – ang. "sprites"). Były to niezależne od wyświetlanego trybu graficznego, dowolnie definiowalne, ruchome obiekty o rozmiarze 24×21 pikseli (lub 12×21 pikseli w przypadku duszków wielokolorowych). Mogły być one dodatkowo niezależnie rozciągane wzdłuż obu wymiarów do podwójnego rozmiaru.
Dzięki dużym możliwościom układu graficznego VIC-II (np. licznikowi wyświetlanych linii rastra) oraz innych układów komputera, zaawansowani koderzy (najczęściej członkowie demosceny) mogli uzyskiwać efekty daleko wykraczające poza podstawową specyfikację. Możliwa była np. zmiana atrybutów (kolorów wykorzystywanych w obrębie obszaru znaku) przy każdej wyświetlanej linii (tzw. tryb FLI – ang. "Flexible Line Interpretation") tak, że zamiast kolorów zdefiniowanych dla obszaru 8×8 (lub 4×8) pikseli, były one ograniczone do obszarów 8×1 (4×1) pikseli.
Za pomocą wyświetlania dwóch różnych obrazów na zmianę w następujących po sobie odświeżeniach ekranu (tzw. interlace lub inaczej przeplot), można było zwiększyć paletę postrzeganych barw do 128 kolorów. Dodatkowo, przy wykorzystaniu przeplotu, w trybie multicolor (160×200) pikseli, można było uzyskać pozorną rozdzielczość 320×200 pikseli. Dokonywano tego poprzez przesunięcie ekranu w jednym z przeplatanych obrazów o jeden piksel w bok (czyli o pół piksela trybu multicolor), co dawało wrażenie wyższej niż faktyczna rozdzielczości – oczywiście wciąż utrzymując wrażenie korzystania z palety 128 barw.
Dzięki podobnym trikom, możliwe było również, teoretycznie niemożliwe, wyświetlanie duszków na normalnie niedostępnej dla grafiki ramce ekranu lub zwiększenie liczby duszków ze standardowych 8 do nawet kilkudziesięciu.
Powstały także tryby graficzne, o nazwach takich jak np. Super Hires Interlace FLI, wynikający ze skrzyżowania wszystkich możliwości podanych uprzednio – czyli trybu multicolor, techniki FLI oraz przeplotu, a także nakładanych na taki obraz sprajtów.
Dźwięk.
Za syntezę dźwięku odpowiedzialny był układ scalony 6581 SID. Układ był monofoniczny i miał 3 syntezatory dźwiękowe podłączone do jednego filtra. Umożliwiał wybór spośród czterech kształtów fali – trójkątnej, piłokształtnej, prostokątnej ze zmiennym wypełnieniem oraz szumu. Możliwość generowania fali prostokątnej ze zmiennym wypełnieniem nadaje muzyce pochodzącej z tego układu charakterystyczne brzmienie. Układ nie umożliwiał generowania fali o kształcie sinusoidalnym, ale dało się ten kształt w dużym przybliżeniu symulować poprzez nałożenie filtra dolnoprzepustowego na falę prostokątną z wypełnieniem 50%. Kolejną cechą układu SID była możliwość kształtowania obwiedni dźwięku poprzez 4 parametry – ADSR ("Attack" – narastanie, "Decay" – opadanie, "Sustain" – trwanie oraz "Release" – wybrzmienie), z których każdy mógł przyjmować jedną z 16 wartości. SID umożliwiał również miksowanie dźwięków i syntezę mowy.
W swojej pracy C64 używał np. popularny polski zespół tego okresu, Kombi. Sławomir Łosowski korzystał z niego jako sekwencera dla syntezatorów, co widać na archiwalnych zapisach z koncertów. Wbrew powszechnej opinii nie służył on do generowania dźwięku. Ponadto niemiecka grupa muzyczna Welle: Erdball używa go do tej pory jako główny instrument, aczkolwiek był ten komputer wykorzystywany głównie jako sekwencer, sterując profesjonalnymi syntezatorami poprzez MIDI. Do tej pory wielu fascynatów tworzy muzykę na tym komputerze.
Możliwości dźwiękowego procesora SID zostały docenione po latach – w 1996 roku komputerowy magazyn "Byte" umieścił go w dwudziestce najważniejszych wynalazków w historii komputeryzacji.
Obudowa i gniazda.
Komputer Commodore 64, jak większość komputerów domowych z pierwszej połowy lat 80., znajdował się w jednej obudowie z klawiaturą. Płyta główna komputera znajdowała się albo bezpośrednio pod klawiaturą (w pierwszych, wyższych, modelach C-64) lub w przedłużonej do tyłu części obudowy w modelach nowszych (o wyglądzie wzorowanym na Commodore 128).
Na zewnątrz C64 miał kilka portów. Z prawej strony znajdowały się:
Z tyłu komputera znajdowały się kolejno:
Do C64 można było podłączyć również takie urządzenia jak modem, drukarkę, tabliczkę graficzną czy ploter.
Do C64 stworzono także dysk twardy, lecz jego cena, nieduża pojemność oraz spadająca popularność komputera sprawiły, iż nigdy nie trafił on do masowej sprzedaży. Istniał również moduł zawierający procesor Zilog Z80 umożliwiający uruchomienie systemu CPM+. W późniejszym czasie Commodore C128 oferowano w sprzedaży wraz z tym systemem, który w tym okresie był dość popularny.
Do komunikacji z użytkownikiem komputer umożliwiał wykorzystanie zwykłego odbiornika telewizyjnego, wyposażonego w gniazdo koncentryczne 75 Ω (odbiór na kanale 36 UHF) lub dedykowanego monitora.
Oprogramowanie.
Podstawowym oprogramowaniem był wbudowany interpreter języka BASIC. Umożliwiał on pisanie programów oraz wczytywanie oprogramowania z magnetofonu lub stacji dysków. Kontrolę nad dźwiękiem i grafiką dodawał SIMONS BASIC, rozprowadzany w formie kartridża lub ładowany z nośnika. Powstał również graficzny system operacyjny o nazwie GEOS. Istnieje również polski system WARSAW BASIC wyposażony w procedury i moduły zapamiętywane na nośniku np. dyskietce. Programy napisane we wbudowanym BASIC można było skompilować, znacznie przyspieszając ich działanie.
Również współcześnie rozwijane jest oprogramowanie na platformę C64 – takimi projektami są między innymi LUnix, WINGS oraz Contiki (pierwszy system operacyjny dla C64 z wielowątkowością i obsługą TCP/IP).

</doc>
<doc id="50783" url="https://pl.wikipedia.org/wiki?curid=50783" title="C64">
C64



</doc>
<doc id="50784" url="https://pl.wikipedia.org/wiki?curid=50784" title="Taniec brzucha">
Taniec brzucha

Taniec orientalny, taniec arabski (arab. "raqs sharqi"), taniec brzucha (ang. "belly dance", fr. "danse du ventre") – sztuka tańca pochodząca z terenów Bliskiego Wschodu i Afryki Północnej. Taniec ten wykonywany jest głównie (ale nie wyłącznie) przez kobiety. 
Współczesny taniec sceniczny, powstały na początku XX wieku, stanowi połączenie tradycyjnych tańców tych rejonów z tańcem klasycznym, z domieszką inspiracji przenikających z innych rodzajów tańca. Nie jest to taniec sformalizowany tak jak np. taniec towarzyski, gdzie występuje jeden powszechnie uznany kanon dotyczący muzyki, figur i sposobu ich wykonania. Choreografie w tańcu orientalnym wykonuje się solo lub w grupie, podobnie jak w tańcu klasycznym.
Bardzo istotne w tańcu orientalnym jest izolowanie od siebie poszczególnych części ciała i partii mięśni. Elementem bardzo charakterystycznym są tzw. "shimmies", czyli grupa ruchów wprawiających całe ciało tancerki (np. shimmy earthquake, shimmy kolanowe) bądź jakąś jego część (biodra, ramiona, brzuch, dłoń, noga) w drżenie. Właściwe ruchy mięśni brzucha występują bardzo rzadko i jest ich tylko kilka (fala brzucha, shimmy przeponowe, popy, locki mięśni brzucha). Praca mięśni brzucha często stanowi natomiast wykończenie ruchów bioder lub klatki piersiowej. 
Taniec brzucha jest sztuką żywą, która ciągle się rozwija i zmienia. Zakres wykorzystywanych ruchów i figur różni się w zależności od kraju, dlatego często wyróżnia się style narodowe. Dla laików jednak różnice te są trudno zauważalne. Tancerki często wykorzystują różnorakie rekwizyty, których użycie zwiększa możliwości ekspresji oraz uatrakcyjnia występ.
Nazwa.
Nazwa "taniec brzucha" nie jest nazwą oryginalną. W krajach arabskich taniec ten nazywa się "raqs sharqi", co można przetłumaczyć jako "taniec wschodni", "taniec orientalny" lub "raqs al-hizzi". Nazywany bywa także tańcem orientalnym, co niektórzy mylnie odbierają jako określenie tańca wszystkich regionów Orientu, np. Indii i Chin, z którymi nie ma nic wspólnego. 
Nazwę "taniec brzucha" wprowadzili przedstawiciele cywilizacji zachodniej (Francuzi). Pierwszy raz podobno użyto określenia "danse du ventre" (fr. taniec brzucha) w stosunku do tańca "Ouled Nail", tańczonego w miejscowości " Bou Saada" w Algierii. Charakteryzował się on tym, że tancerka poruszała wyłącznie mięśniem przepony. Potem to określenie rozszerzono na wszystkie tańce z Północnej Afryki oraz Bliskiego Wschodu, które wiązały się z charakterystyczną pracą brzucha tancerki. 
Istnieje także inna błędna teoria na temat powstania tej mylnej nazwy. Zgodnie z nią termin "taniec brzucha" wywodzi się od zasłyszanego określenia "beledi" (jeden z gatunków tańca lub grupa rytmów), które zniekształcono do angielskiego "belly dance". Nie jest to jednak prawda, gdyż termin "belly dance" pojawił się w języku angielskim jako tłumaczenie francuskiego "danse du ventre".
Muzyka i rytmy w tańcu arabskim.
W tańcu orientalnym zadaniem tancerki/tancerza jest jak najdokładniejsze przedstawianie muzyki (części utworu, jego gatunku np. klasycznego lub folklorystycznego, metrum, rytmu, warstw, solowych partii poszczególnych instrumentów, nastroju i ew. warstwy tekstowej) za pomocą ruchu.
Poszczególne instrumenty są zwyczajowo interpretowane za pomocą określonej grupy ruchów (np. akordeon sugeruje przede wszystkim ruch korpusu, bioder i miednicy, kanoun – shimmy itp.), nie jest to jednak stałą regułą. To samo dotyczy rytmów (np. malfuf – ruch przestrzenny). Rytmy wnoszą też stałe ładunki emocjonalne (np. saidi – wesoły, masmoudi kabir – poważny).
Wiodącym instrumentem sekcji perkusyjnej jest darbuka. Poza częścią taksim (improwizacją na instrumentach solo) podstawą utworu jest wygrywany na niej rytm. Rytm nie jest tożsamy z metrum: np. w metrum 4/4 istnieje wiele określonych w sekwencjach uderzeń na darbuce rytmów.
Przykładowe rytmy arabskie:
W utworze może wystąpić kilka różnych metrum i rytmów.
Podstawowe instrumenty w tańcu orientalnym to: akordeon, darabuka, kanoun, kaval, lutnia, mizmar, nay, oud, rababa, saksofon, skrzypce i tabla, a współcześnie także keyboard.
Znani i cenieni kompozytorzy i wykonawcy to m.in.: Umm Kalsum, Farid Atrache, Mario Kirlis, Tony Mouzayek, Hossam Ramzy, Mohamed Abdel Wahab, Warda, Alabina, Dalida, Issam Houshan, Raul Ferrando, Hakim, Saad el Soghayar, Amr Diam, Nancy Ayram.
Odmiany tańca brzucha.
Wyróżnić można bardzo wiele odmian tańca orientalnego, a także tańce, które są z nim kojarzone lub się z niego wywodzą. Należy pamiętać o płynnych granicach i przenikaniu się odmian, różnicach występujących na terenach krajów oraz o tym, że każdy gatunek inaczej będzie wyglądał u danego nauczyciela (warto porównać na przykład klasykę egipską w wykonaniu Orit Maftsir i Lubny Emam). 
Jeden z podziałów uwzględnia kraj pochodzenia danego stylu: Egipt, Turcja, USA, Liban, Syria, Maroko, Tunezja. W przypadku nurtu tureckiego i egipskiego wyróżniamy dodatkowo: klasykę i tańce folklorystyczne, które wywodzą się też z innych rejonów Afryki Północnej i Bliskiego Wschodu. Osobną kategorią są odmiany będące fuzją tańca orientalnego oraz innych gatunków tanecznych.
Strój i rekwizyty.
Kiedy taniec orientalny zaczął ewoluować do obecnej postaci, tańczono w długich, zakrywających prawie całe ciało, skąpo przyozdobionych sukniach. Na niektórych terenach strój tancerki mógł się składać z długiej spódnicy, gorsetowej kamizelki oraz chusty na biodra, a często także na głowę. Tancerki nie eksponowały nagiego brzucha (w Egipcie zabraniało tego nawet prawo). Od tego czasu strój tancerki uległ diametralnej przemianie.
Jeszcze do niedawna najbardziej popularnym strojem tancerki wykonującej ten taniec było tzw. bedleh: bogato zdobiony stanik, szeroka zwiewna spódnica oraz pas lub chusta. Tak wyglądający strój stał się popularny za sprawą aktorek Hollywood, które zafascynowane kulturą Orientu wymyśliły i rozpowszechniły swoją, odkrywającą sporo ciała i bogato zdobioną haftami, cekinami i frędzlami wersję stroju. Można przypuszczać, że po raz pierwszy ten typ stroju został zaprojektowany na potrzeby sztuki "Salome" Oscara Wilde’a.
Triumfy święcą stroje dwuczęściowe, zwane kabaretowymi (wywodzą się bowiem od American Cabaret Style), składające się ze zdobionego stanika i wąskiej spódnicy z rozcięciem bądź spódnicy o kroju "rybki" lub "syrenki" (dopasowanej w biodrach i rozszerzającej się od kolan w dół), często z dodatkowymi rękawkami i opaską na włosy. Stroje coraz bardziej przypominają wieczorowe kreacje. Najpopularniejsze obecnie stroje projektuje Eman Zaki. 
Gatunki folklorystyczne, takie jak saidi, khaleegy czy fellahi wykonywane są w długich sukniach (galabijach, sukniach beledi, lub w przypadku khaleegy – sukniach khaleegy).
Rekwizyty używane przez tancerki to między innymi: 
Taniec brzucha na świecie.
Kolebką tańca orientalnego są kraje arabskie: głównie Egipt, ale także Liban i Turcja. 
Niektóre źródła uznają właśnie Egipt za kolebkę tańca brzucha. Tak naprawdę ciężko określić pochodzenie sztuki obejmującej tak wiele krajów i kultur oraz istniejącej od tysiącleci. Faktem jest jednak istnienie tzw. Golden Ery (Złotego Wieku), klasycznego okresu w tańcu orientalnym, przypadającego na początek XX wieku i rozkwit kinematografii egipskiej. Tancerki Golden Ery to: Badia Masabni, Fifi Abdou, Mona Said, Naima Akef, Nagua Faud, Samia Gamal, Suhair Zaki, Tahia Carioca. 
Współcześnie najbardziej znane tancerki egipskie: Dina, Lubna Emam, Camelia, Randa Kamel, Diana Tarkhan, Raqia Hassan
Cenioną tancerką stylu libańskiego jest Amani, zaś Turcja jest kolejnym krajem, gdzie taniec brzucha jest częścią kultury. Turecki styl tańca charakteryzuje się dużą ruchliwością tancerki oraz czerpaniem z tańca romskiego. Znane tancerki tureckie to m.in. Asena, Didem i Tanyeli. 
Poza krajami Bliskiego Wschodu taniec rozwija się intensywnie praktycznie na całym świecie, m.in. w takich krajach jak Niemcy, USA, Rosja. Organizowane są narodowe, kontynentalne i międzynarodowe konkursy i mistrzostwa.
Znane amerykańskie tancerki to m.in. Amar Gamal, Ansuya, Ava Flaming, Aziza, Bozenka, Isidora Bushkovski, Jillina, Morocco, Princess Farhana, Rachel Brice, Sadie, Sonia, Tamalyn Dallal, Tamra Henna. 
Znane rosyjskie tancerki (bądź tańczące w tym stylu): Ałła Kushnir, Eugenia Kopteva, Marina Oganyan, Natalia Fadda, Samira.
Warte zobaczenia tancerki z innych krajów: Saida (Argentyna), Leyla (Niemcy), Orit Maftsir (Izrael), Katherina Krejcova (Czechy), Zeina (Szwecja), Beata Cifuentes (Niemcy), Didem (Turcja).
Znani tancerze-mężczyźni: Tito (Egipt), Horacio Cifuentes (Niemcy), Aleksiej Riaboszapka (Rosja), Ehab Atia (Niemcy), Magdy El-Leisy (Niemcy), Mohamed Kazafy (Egipt).
Znani choreografowie, autorytety taneczne, teoretycy tańca – Mahmoud Reda, Hossam Ramzy, Zazza Hassan, Hassan Khalil.
W niektórych krajach arabskich taniec orientalny jest oficjalnie zabroniony z powodów moralno-religijnych (szariat).

</doc>
<doc id="50785" url="https://pl.wikipedia.org/wiki?curid=50785" title="Szlachetne techniki fotograficzne">
Szlachetne techniki fotograficzne

Szlachetne techniki fotograficzne – techniki graficzne oparte na wykorzystaniu światłoczułości i garbujących właściwości chromianów, a także innych związków światłoczułych, ale też tradycyjnej fotografii jako materiału wyjściowego.
Od technik stricte graficznych odróżnia je niepowtarzalność procesu technologicznego, prowadzącego z reguły do otrzymania pojedynczej, wyjątkowej odbitki/obrazu. Od standardowych technik fotograficznych (analogowych) odróżnia je zarówno niepowtarzalność, jak i wykorzystanie materiałów innych niż światłoczułe sole srebra. 
Guma.
Opiera się na zmniejszeniu rozpuszczalności gumy arabskiej (uczulonej dwuchromianem amonu lub potasu) pod wpływem światła. Arkusz papieru (przeklejonego – najczęściej żelatyną, odpornego na wodę, często z wyraźną, ziarnistą fakturą) pokrywa się zawiesiną kryjącego pigmentu w roztworze gumy arabskiej z dodatkiem dwuchromianu amonu lub potasu i ew. amoniaku. Istnieją jednak odmiany, gdzie nie stosuje się żelatyny jako warstwy nośnej (guma warszawska, guma paryska). Po wysuszeniu (w ciemności lub pomarańczowym świetle) papier naświetla się stykowo przez diapozytyw lub negatyw (w zależności od koloru pigmentu i papieru). Następnie kładzie się go na powierzchni zimnej wody warstwą obrazową do dołu; po kilku minutach nienaświetlona guma arabska spływa wraz z pigmentem, odsłaniając papier. Po wysuszeniu można nakładać następne warstwy gumy z innym pigmentem i ponowne naświetlać przez inny negatyw (konieczne jest oczywiście dokładne pasowanie obrazu); w ten sposób można uzyskać obrazy wielokolorowe.
Obraz stworzony tą techniką jest syntetyczny, płaski, pozbawiony szczegółów i większości półtonów, ale mimo to delikatny i miękki. Najczęściej tworzono w ten sposób portrety, martwe natury etc. Sceny z dużą ilością detali i wyraźnie zaznaczonymi planami (np. krajobrazy) wymagają sporego doświadczenia i bardzo dużego formatu obrazu. Szczyt popularności „guma” osiągnęła w Polsce w czasach przedwojennych, właściwie wszyscy wielcy polscy fotograficy mieli w życiorysie artystycznym „gumowy” epizod. Niestety, większość prac wykonanych tą techniką nie dotrwała do naszych czasów.
Pigment.
Wykorzystuje analogiczną do opisanej wyżej światłoczułość żelatyny uczulonej chromianem potasu lub amonu. Naniesioną na gładki papier warstwę żelatyny z barwnym pigmentem naświetla się stykowo, a następnie wywołuje w ciepłej wodzie. Jednak – ponieważ warstwa żelatyny jest znacznie grubsza niż gumy – światło nie dociera do spodniej części żelatyny przylegającej do papieru wskutek czego naświetlona błona żelatynowa w trakcie wywoływania oddziela się od papieru. Należy ją zatem na mokro przenieść na inne podłoże (niekoniecznie papierowe). Jeden obraz może być złożony z kilku takich warstw. Efektem mogą być zarówno wyjątkowo realistyczne pełnokolorowe „odbitki” fotograficzne, jak i surrealistyczne lub przypominające popart kompozycje barwne. Dalekim potomkiem tej techniki jest pierwotna technologia tworzenia analogowych cromalinów.
Bromolej.
Opiera się na zjawisku „garbowania” (utraty rozpuszczalności i zdolności pęcznienia pod wpływem wody) żelatyny uczulonej chromianem potasu w obecności naświetlonych i wywołanych soli srebra tworzących obraz w klasycznej, czarno-białej technice fotograficznej. Zgarbowana żelatyna zachowuje się podobnie jak naświetlona płyta offsetowa: przyjmuje tłustą, olejną farbę a odpycha wodę. Ponieważ tradycyjne materiały (papiery) fotograficzne składały się ze słabo zgarbowanej (tyle, by nie spływała z papieru podczas obróbki chemicznej) żelatyny, zawierającej sole srebra, nałożonej na papier, wystarczało w kąpieli zawierającej chromiany i wspomagające proces sole miedzi etc. zgarbować je proporcjonalnie do naświetlenia. Tak spreparowane odbitki należało pokryć cienką warstwą tłustej farby i usunąć jej nadmiar w ciepłej wodzie, aby otrzymać „olejny”, monochromatyczny obraz o ciekawych przejściach światłocieniowych i charakterystycznie rozciągniętej krzywej kontrastu. Możliwe było – jak w tradycyjnej litografii – kilkakrotne odbicie obrazu na innych podłożach („przetłok”), ale wyjściowa matryca bardzo szybko ulegała zniszczeniu. Obecnie produkowane papiery fotograficzne trudno wykorzystać w technice bromoleju.

</doc>
<doc id="50789" url="https://pl.wikipedia.org/wiki?curid=50789" title="Roger Abiut">
Roger Abiut

Roger Tom Abiut (ur. 1972) – vanuacki polityk.
Członek Partii Pracy. W grudniu 2003 został wybrany na przewodniczącego parlamentu. Był w tym momencie najmłodszym deputowanym, a na stanowisko szefa izby zgłosił go Sojusz Rozwoju Vanuatu.
24 marca 2004, wraz z zakończeniem kadencji prezydenta Johna Baniego, jako przewodniczący parlamentu tymczasowo przejął obowiązki głowy państwa. 12 kwietnia tegoż roku następcą Baniego został wybrany Alfred Maseng, jednak już 11 maja 2004 Sąd Najwyższy Vanuatu pozbawił go stanowiska i Abiut ponownie przejął obowiązki prezydenta. Pełnił tę funkcję do 28 lipca 2004, jego następcą (również na stanowisku przewodniczącego parlamentu) został Josias Moli.

</doc>
<doc id="50793" url="https://pl.wikipedia.org/wiki?curid=50793" title="Honor">
Honor



</doc>
<doc id="50794" url="https://pl.wikipedia.org/wiki?curid=50794" title="Honos">
Honos



</doc>
<doc id="50795" url="https://pl.wikipedia.org/wiki?curid=50795" title="Edward Fenech Adami">
Edward Fenech Adami

Edward „Eddie” Fenech Adami (ur. 7 lutego 1934 w Birkirkarze) – maltański polityk i prawnik, w latach 1977–2004 lider Partii Narodowej, Premier Malty w latach 1987–1996 i 1998–2004, wieloletni parlamentarzysta, od 1989 do 1990 minister spraw zagranicznych, prezydent Malty od 4 kwietnia 2004 do 4 kwietnia 2009.
Życiorys.
Studiował ekonomię, a następnie prawo na Uniwersytecie Maltańskim. Od 1959 praktykował jako adwokat. Na początku lat 60. dołączył do centroprawicowej Partii Narodowej. Został bliskim współpracownikiem lidera tej partii i premiera George'a Borga Oliviera. Był redaktorem partyjnego gazety „Il-Poplu” i przewodniczącym rady administracyjnej partii. W 1962 i 1966 bez powodzenia kandydował do Izby Reprezentantów.
Mandat poselski uzyskał po raz pierwszy w 1969 w wyniku wyborów uzupełniających przeprowadzanych po śmierci jednego z deputowanych. Od tego czasu z powodzeniem ubiegał się o reelekcję w kolejnych wyborach w 1971, 1976, 1981, 1987, 1992, 1996, 1998 i 2003, zasiadając w maltańskim parlamencie nieprzerwanie do 2004.
W 1977 wystartował w wyborach na przewodniczącego Partii Narodowej. W głosowaniu uzyskał dwie trzecie głosów, pokonując Ċensu Tabone i Guida de Marco. W wyborach w 1981 kierowane przez niego ugrupowanie uzyskało najwięcej głosów, jednak więcej mandatów uzyskała rządząca Partii Pracy, której zarzucano gerrymandering przy kształtowaniu okręgów wyborczych. Doprowadziło to do kryzysu konstytucyjnego i czasowego bojkotu prac parlamentu przez Partię Narodową, co skutkowało zmianami w ordynacji wyborczej zapewniającymi większość mandatów zwycięskiej partii.
W 1987 Partia Narodowa uzyskała większość parlamentarną, w maju tegoż roku Edward Fenech Adami objął urząd premiera. Sprawował go przez dwie kadencje do października 1998, gdy jego ugrupowanie przegrało wybory z laburzystami. Przyczyn porażki upatrywano w niepopularnej reformie wprowadzającej na Malcie podatek VAT. Od marca 1989 do maja 1990 jednocześnie pełnił funkcję ministra spraw zagranicznych.
We wrześniu 1998 ponownie został premierem, gdy Partia Narodowa zwyciężyła w przedterminowych wyborach parlamentarnych. Zapewnił sobie reelekcję również w wyniku wyborów w 2003. W okresie urzędowania zakończył negocjacje akcesyjne Malty z Unią Europejską. W lutym 2004 ustąpił z funkcji lidera partii, a w marcu 2004 zakończył urzędowanie na stanowisku premiera oraz wykonywanie mandatu poselskiego.
4 kwietnia 2004 został nowym prezydentem Malty, jego pięcioletnia kadencja zakończyła się 4 kwietnia 2009.
Odznaczony m.in. Orderem Orła Białego. Żonaty z Mary, ma pięcioro dzieci; jego syn Beppe Fenech Adami zasiadł w maltańskim parlamencie.

</doc>
<doc id="50805" url="https://pl.wikipedia.org/wiki?curid=50805" title="Darmsztadt">
Darmsztadt

Darmsztadt (Ds, łac. "darmstadtium") – pierwiastek chemiczny, przypuszczalnie z grupy metali przejściowych w układzie okresowym. Po raz pierwszy darmsztadt uzyskano w Instytucie Badań Ciężkich Jonów w Darmstadt 9 listopada 1994 roku w ilości zaledwie kilku atomów w wyniku fuzji izotopów ołowiu i niklu w akceleratorze ciężkich jonów.
Obecna nazwa została zatwierdzona na 42. Zgromadzeniu Generalnym IUPAC w Ottawie 16 sierpnia 2003 roku i pochodzi od nazwy niemieckiego miasta Darmstadt, w którym mieści się Instytut Badań Ciężkich Jonów. Wcześniej funkcjonowała systematyczna nazwa ununnilium (Uun). 
W polskich publikacjach funkcjonowały początkowo także zapisy darmstadt i darmsztad, jednak "Wielki słownik ortograficzny PWN" (wyd. 2010 i 2016) podaje wyłącznie formę darmsztadt.

</doc>
<doc id="50806" url="https://pl.wikipedia.org/wiki?curid=50806" title="Unniloctium">
Unniloctium



</doc>
<doc id="50807" url="https://pl.wikipedia.org/wiki?curid=50807" title="Unnilentium">
Unnilentium



</doc>
<doc id="50808" url="https://pl.wikipedia.org/wiki?curid=50808" title="Ununnilium">
Ununnilium



</doc>
<doc id="50810" url="https://pl.wikipedia.org/wiki?curid=50810" title="Royal Air Force">
Royal Air Force

Royal Air Force (pol. Królewskie Siły Powietrzne), RAF – siły powietrzne Wielkiej Brytanii utworzone 1 kwietnia 1918 roku na skutek połączenia Royal Naval Air Service i Royal Flying Corps jako pierwsze siły powietrzne na świecie, działające jako niezależny rodzaj sił zbrojnych. Royal Air Force brały udział zarówno w pierwszej, jak i w drugiej wojnie światowej, odegrały znaczącą rolę m.in. podczas Bitwy o Anglię.
Historia.
Utworzenie.
Królewskie Siły Powietrzne powstały 1 kwietnia 1918 (podczas I wojny światowej) z połączenia Royal Flying Corps i Royal Naval Air Service, stając się tym samym pierwszymi na świecie siłami powietrznymi niezależnymi od dowództwa lądowego lub marynarki wojennej. W chwili powstania były najliczniejszymi siłami powietrznymi świata, liczącymi 230 000 personelu i 23 000 samolotów. W okresie międzywojennym RAF brało udział w tłumieniu powstań w Somalilandzie i w Adenie. W 1928 roku samoloty RAF wzięły udział w ewakuacji cywilów w Afganistanie.
W 1936 roku doszło do reorganizacji RAF, powstało: dowództwo myśliwskie ("RAF Fighter Command"), dowództwo bombowe ("RAF Bomber Command") i dowództwo obrony wybrzeża ("RAF Coastal Command"). W okresie międzywojennym Royal Air Force przyjęło doktrynę strategicznego bombardowania.
II wojna światowa.
Na początku II wojny światowej Królewskie Siły Powietrzne liczyły ponad 1900 samolotów i 193 tys. personelu. Podczas tego konfliktu zbrojnego Królewskie Siły Powietrzne brały udział w realizacji zatwierdzonego w grudniu 1939 roku Planu Szkolenia Lotniczego Wspólnoty Brytyjskiej, w związku z którym szkoleni byli zarówno obywatele państw Wspólnoty Brytyjskiej, jak i m.in. mieszkańcy okupowanej przez III Rzeszę Europy i Stanów Zjednoczonych. Łącznie szkolenie ukończyły 131 553 osoby, spośród których 42 110 dołączyło do RAF.
W trakcie bitwy o Anglię piloci RAF, uzyskując przewagę w powietrzu nad Luftwaffe uniemożliwili wykonanie operacji Lew Morski. 20 sierpnia 1940 premier Wielkiej Brytanii Winston Churchill skomentował w Izbie Gmin odpieranie nalotów Luftwaffe przez pilotów RAF w bitwie o Anglię słowami „Jeszcze nigdy tak wielu nie zawdzięczało tak wiele tak nielicznym”. Podobnie na Malcie RAF uratowały tę ważną strategicznie wyspę przed zajęciem przez oddziały włoskie.
Samoloty RAF brały udział w bombardowaniu III Rzeszy (w tym m.in. w bombardowaniu Drezna i Hamburga), a także w ochronie konwojów przez zwalczanie okrętów podwodnych i obrony wybrzeża.
Zimna wojna.
Po zakończeniu II wojny światowej Królewskie Siły Powietrzne przeszły reorganizację. RAF wniosły istotny wkład w moście powietrznym podczas radzieckiej blokady Berlina na przełomie 1948 i 1949 roku (dostarczając 394 509 ton zaopatrzenia w 65 857 lotach). W latach 1945–1993 na terytorium Niemiec stacjonowały Królewskie Siły Powietrzne w ramach Royal Air Force Germany. Samoloty RAF brały udział w wojnie koreańskiej, wojnie wietnamskiej, kryzysie sueskim, operacjach przeciwpartyzanckich na Malajach, wojnie falklandzkiej i w wojnie w Zatoce Perskiej.
Struktura organizacyjna.
Naczelnym dowódcą Królewskich Sił Powietrznych jest Szef Sztabu Lotnictwa, jego przełożonym jest Szef Sztabu Obrony, zasiadający w Radzie Obrony. Dowództwo RAF znajduje się w High Wycombe. W ramach RAF wyróżnia się 5 grup, odpowiedzialnych m.in. za logistykę, operacje na pierwszej linii frontu, szkolenie pilotów. Częściami grup są skrzydła, jedno skrzydło składa się z około 3 eskadr lub wyspecjalizowanych jednostek. RAF posiada łącznie 37 baz wojskowych na terytorium Zjednoczonego Królestwa, Gibraltaru, Cypru, Falklandów, Wyspy Wniebowstąpienia.
Stopnie wojskowe.
Źródło: International Encyclopedia of Uniform Insignia
Oficerowie.
¹ Tylko podczas wojny oraz stopień honorowy

</doc>
<doc id="50811" url="https://pl.wikipedia.org/wiki?curid=50811" title="Welsh Corgi Cardigan">
Welsh Corgi Cardigan

Welsh corgi cardigan – jedna z ras psów należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Typ jamnikowaty. Nie podlega próbom pracy.
Rys historyczny.
Rasy Welsh Corgi Cardigan i Welsh Corgi Pembroke mają wspólne pochodzenie - zostały sprowadzone najprawdopodobniej przez wikingów na Wyspy Brytyjskie (Walia). Welsh corgi wywodzi swą nazwę prawdopodobnie od walijskiego słowa "corrci", co oznacza "karłowatego psa". Psy tej rasy były faworytami angielskich monarchów, m.in. Ryszarda I. Popularność rasy Welsh Corgi Cardigan została przyćmiona przez Welsh Corgi Pembroke
Wygląd.
Szata i umaszczenie.
Krótka sierść jest odporna na zmiany pogody. Dozwolone jest każde umaszczenie, jeśli powierzchnia biała nie przekracza 30%. 
Rodzaje występującego umaszczenia u cardiganów:
Zachowanie i charakter.
Spokojniejsze od Pembroke, ale równie towarzyskie, inteligentne i chętne do nauki. Odważne i śmiałe, przywiązują się do swojego przewodnika i rodziny, dość spokojne z natury. Cardigany bywają wobec innych psów dość zuchwałe. W celu uniknięcia późniejszych problemów należy je wcześnie socjalizować. 
Wychowanie.
W zasadzie jest to rasa nie sprawiająca problemów podczas wychowania. Są pojętne, dzięki czemu odnoszą sukcesy w kilku dziedzinach psich sportów. 
Użytkowość.
Cardigany wykorzystywane są do pilnowania gospodarstw i dobytku, tępienia szkodników takich jak szczury, pełnią również funkcję psów zaganiających bydło. Są także psami do towarzystwa.
Cardigany brały udział w akcjach odkopywania ludzi spod lawin.
Zdrowie i pielęgnacja.
Jest to rasa lubiąca długie i urozmaicone spacery. Cardigany chętnie biorą udział w zajęciach sportowych angażujących zarówno psa, jak i właściciela, takich jak aportowanie i próby na torze przeszkód. Psy tej rasy są łatwe w pielęgnowaniu sierści, obficie linieją. Do typowych dla rasy schorzeń należą choroby zwyrodnieniowe kręgosłupa. Do niedawna częste były też u przedstawicieli tej rasy przypadki postępującego zaniku siatkówki (PRA), jednak badania genetyczne znacznie poprawiły sytuację. 

</doc>
<doc id="50812" url="https://pl.wikipedia.org/wiki?curid=50812" title="Stanisław Wojtera">
Stanisław Wojtera

Stanisław Kazimierz Wojtera (ur. 4 listopada 1977 w Warszawie) – polski polityk, menedżer, samorządowiec, przedsiębiorca, nauczyciel akademicki, były prezes Unii Polityki Realnej. Od 2020 prezes zarządu Przedsiębiorstwa Państwowego „Porty Lotnicze”.
Życiorys.
Pochodzi z Warszawy. Ukończył tam XI LO im. Mikołaja Reja, a następnie studia na Wydziale Dziennikarstwa i Nauk Politycznych Uniwersytetu Warszawskiego. Studiował również na tej uczelni historię. Był stypendystą hiszpańskiego Uniwersytetu Complutense w Madrycie. Jest współautorem publikacji naukowej dotyczącej historii PRL "PZPR w fabryce" oraz autorem publikacji prasowych.
Od 1995 należał do Unii Polityki Realnej. Od 1999 pełnił funkcję sekretarza generalnego UPR. Od 22 listopada 2002 do 2 lipca 2005 był prezesem tej partii. 4 czerwca 2005 został usunięty z partii przez Straż UPR. Tego samego dnia usiłowano dokonać konstruktywnej zmiany na tym stanowisku, lecz żaden kontrkandydat nie uzyskał wystarczającego poparcia. 19 czerwca 2005 Sąd Naczelny UPR unieważnił uchwałę Straży o usunięciu Stanisława Wojtery z partii, co według jego zwolenników oznaczało, że pozostał on nadal prezesem. Sytuację wyjaśnił 2 lipca 2005 Konwentykl, wybierając na prezesa Jacka Boronia.
W 2004 z ramienia UPR kandydował bez powodzenia do Parlamentu Europejskiego. Był założycielem Stowarzyszenia KoLiber. W latach 1999–2000 i 2001–2002 sprawował funkcję prezesa tej organizacji. Następnie wszedł w skład sądu naczelnego, a później komisji rewizyjnej KoLibra. W wyborach samorządowych w 2002 bez powodzenia kandydował do rady miasta stołecznego Warszawy jako kandydat UPR z listy Prawa i Sprawiedliwości. Mandat radnego objął zastępując inną kandydatkę UPR, która się go zrzekła. W 2006 uzyskał reelekcję, startując z ramienia PiS. W Radzie Warszawy zasiadał do 2010.
W 2006 pracował w Polskiej Organizacji Turystycznej, najpierw jako doradca prezesa, później wiceprezes. W latach 2007–2008 był menedżerem w firmie deweloperskiej PKO Inwestycje. Od grudnia 2009 do września 2010 pełnił funkcję rzecznika prasowego Telewizji Polskiej, a następnie do 2013 pracował w Biurze Reklamy TVP. W latach 2013–2014 jako dyrektor zajmował się komunikacją zewnętrzną i wewnętrzną Polskiego Holdingu Obronnego. Do jego obowiązków należało, m.in., public affairs, sponsoring, CSR i współpraca z instytucjami. W latach 2015–2019 pracował w PZL Świdnik – najpierw na stanowisku dyrektora Departamentu Komunikacji i Wydarzeń, a następnie dyrektor Wsparcia Sprzedaży Rządowej, gdzie pracował przy przetargu na dostawę śmigłowca wielozadaniowego dla polskiej armii. W 2019 piastował stanowisko Szefa Działu Rozwoju Polskiego Instytutu Sztuki Filmowej, gdzie odpowiadał za nadzorowanie i zarządzanie projektami IT, realizację analiz i badań rynku filmowego oraz nadzór nad zespołem ds. administracji i realizację zamówień publicznych.
W 2020 pełnił funkcję pełnomocnika zarządu Centralnego Portu Komunikacyjnego ds. infrastruktury Lotniska Chopina, gdzie prowadził projekt dotyczący optymalnego wykorzystania infrastruktury stołecznego portu w świetle rządowej koncepcji CPK. W październiku 2020 objął funkcję prezesa zarządu Przedsiębiorstwa Państwowego „Porty Lotnicze”.
Został także członkiem rad nadzorczych spółek Grupy Kapitałowej PKP Cargo i Grupy Kapitałowej KGHM Polska Miedź. Jest wykładowcą warszawskiej Wyższej Szkoły im. Jańskiego oraz trenerem z zakresu działania mediów. Prowadzi firmę działającą w zakresie edukacji dzieci.

</doc>
<doc id="50813" url="https://pl.wikipedia.org/wiki?curid=50813" title="Teodor Duracz">
Teodor Duracz

Teodor Duracz, ps. „Profesor” (ur. 9 lutego 1883 w Czupachówce, w ujeździe ochtyrskim guberni charkowskiej, zm. 12 maja 1943 w Warszawie) – polski działacz komunistyczny, adwokat, agent wywiadu radzieckiego.
Życiorys.
Po ukończeniu gimnazjum w Achtyrce w 1904 r. rozpoczął studia na wydziale prawa uniwersytetu w Charkowie. Od 1905 r. należał do Polskiej Partii Socjalistycznej, potem do PPS-Lewicy. W czasie rewolucji 1905 roku był jednym z organizatorów strajku chłopskiego, za co został aresztowany i przez miesiąc więziony. W 1908 r. ukończył studia i rozpoczął pracę zawodową, najpierw jako aplikant, a od 1911 jako adwokat przysięgły-cywilista w Aleksandrówce w guberni chersońskiej. W 1917 r. brał udział w rewolucji październikowej; pracował w Komisariacie do Spraw Polskich jako kierownik Wydziału Organizacyjnego i redaktor „Wiadomości”, urzędowego organu Komisariatu w Zagłębiu Doniecko-Krzyworoskim. W sierpniu 1918, gdy Ukrainę zajęły wojska państw centralnych, przybył do Polski.
W grudniu 1918 wstąpił do Komunistycznej Partii Robotniczej Polski i otrzymał od tej partii zadanie zorganizowania Wydziału Prawnego przy WRDR. W latach 1918–1939 obrońca w procesach politycznych polskich komunistów i działaczy robotniczych, bronił m.in. Tomasza Dąbala (1922), Władysława Hibnera, Władysława Kniewskiego i Henryka Rutkowskiego (1925), Marcelego Nowotkę i Małgorzatę Fornalską (1935). Był członkiem Ligi Obrony Praw Człowieka i Obywatela. Był wieloletnim współpracownikiem wywiadu radzieckiego w Polsce. Jego kancelaria adwokacka zajmowała się koordynacją obrony komunistycznych działaczy i osób prowadzących działalność szpiegowską na rzecz ZSRR. Jednocześnie pracował w sowieckim przedstawicielstwie handlowym w Warszawie. Przez kancelarię Duracza przechodziły informacje z jednej z najważniejszych siatek sowieckich, penetrującej MSW i polską policję polityczną. W 1941 r. w grupie „Proletariusz”, współredagował pismo „Przełom”. W 1942 r. w szeregach Polskiej Partii Robotniczej, był jednym z czołowych działaczy i członkiem KC (kierownik Wydziału Informacji). Po śmierci Marcelego Nowotki prowadził wewnętrzne dochodzenie w ramach PPR na temat okoliczności tego zabójstwa.
Aresztowany 11 marca 1943 i uwięziony na Pawiaku, zamordowany po torturach podczas przesłuchiwania przez Gestapo.
Upamiętnienie.
Postanowieniem Bolesława Bieruta z 24 października 1947 został pośmiertnie odznaczony Orderem Krzyża Grunwaldu III klasy "za zasługi położone w walce konspiracyjnej z okupantem".
Został wybrany patronem Centralnej Szkoły Prawniczej popularnie nazywanej „Duraczówką” – stalinowskiej szkoły prawniczej funkcjonującej w latach 1948–1953, umożliwiającej po ukończeniu dwuletniego kursu zajmowanie stanowisk sędziów i prokuratorów w PRL. Był patronem szkoły podstawowej nr 69 przy ul. Wiktorskiej w Warszawie.
W PRL jego imieniem zostały nazwane ulica na Osiedlu Szybowników w Bydgoszczy, w Wałbrzychu (Piaskowa Góra), Tomaszowie Mazowieckim (dzielnica Piaskowa), w Warszawie (dzielnica Bielany), w Białymstoku (Osiedle Pietrasze) oraz we Wrocławiu (osiedle Oporów).
Nazwa ulicy w Białymstoku została zmieniona w 2014 uchwałą Rady Miejskiej na ul. Danuty Siedzikówny-„Inki”. Pozostałe nazwy ulic zostały zmienione w 2017 na mocy ustawy dekomunizacyjnej przyjętej przez Sejm RP. W Bydgoszczy nazwa ulicy została zmieniona na ul. Tomasza Golloba, w Wałbrzychu na ul. Czesława Miłosza, a w Tomaszowie Mazowieckim na ul. Wilanowską. We Wrocławiu nazwa została zmieniona w roku 1992 na ul. Witolda Taszyckiego. W lipcu 2019 roku w Warszawie nazwa została ostatecznie zmieniona na ul. Zbigniewa Romaszewskiego.

</doc>
<doc id="50814" url="https://pl.wikipedia.org/wiki?curid=50814" title="Purytanie">
Purytanie



</doc>
<doc id="50819" url="https://pl.wikipedia.org/wiki?curid=50819" title="John Everett Millais">
John Everett Millais

John Everett Millais (ur. 8 czerwca 1829 w Southampton, zm. 13 sierpnia 1896) − brytyjski malarz i ilustrator.
Życiorys.
Był wybitnie utalentowanym dzieckiem, malował już w wieku czterech lat. Mając lat jedenaście podjął studia w Royal Academy, gdzie ze względu na wiek nazywany był "The Child" ("Dzieciak"). Zadebiutował w 1846 roku na dorocznej wystawie Akademii Królewskiej swoim obrazem "Pizarro Seizing the Inca of Peru" (pol. Schwytanie władcy Inków). Tematem tego obrazu jest uwięzienie władcy Inków Atahualpy przez hiszpańskiego konkwistadora Francisca Pizarro w 1532 roku. W następnym roku Millais zdobył złoty medal za najlepsze malarstwo historyczne.
W roku 1848 wraz z Dante Gabrielem Rossettim i Williamem Holmanem Huntem założył Bractwo Prerafaelitów. Jedna z jego prac z okresu działalności wśród prerafaelitów, "Chrystus w domu rodziców", charakteryzująca się dużym realizmem, wywołała sprzeciw i oburzenie, między innymi ze strony Charlesa Dickensa. Królowa Wiktoria miała zażądać indywidualnego pokazu.
W 1852 Millais wystawił "Ofelię", która przyniosła mu sukces. Malarz zastosował tu technikę nakładania farby na jeszcze wilgotne podłoże, by uwypuklić świetliste odcienie i konkretne szczegóły.
W 1855 artysta poślubił Effie Gray, byłą żonę krytyka sztuki Johna Ruskina, portrety ich obojga wcześniej namalował. Millais i Effie zakochali się w czasie wakacji w Szkocji w 1854, gdzie Ruskin pozował artyście. Rozwód wywołał wielki skandal, w związku z tym para na kilka lat wyjechała do Szkocji. Rygorystyczne normy społeczne tamtych czasów sprawiły, że wiele osób, w tym królowa, odmawiało przyjęcia Effie na salony, co uległo zmianie dopiero pod koniec życia malarza.
Po powrocie do Anglii w 1862 styl Millais’go uległ zmianie. Artysta starał się zarzucić surowość tematyczną i stylistyczną na rzecz konwencjonalnego malarstwa epoki wiktoriańskiej. Przyczyną zmian była najprawdopodobniej Effie, która wymagała od artysty, by malował szybciej i na bardziej popularne tematy. Wiązało się to z koniecznością zapewnienia utrzymania szybko powiększającej się rodzinie; małżonkowie dochowali się ośmiorga dzieci.
W 1863 Millais został członkiem rzeczywistym Royal Academy, malował obrazy historyczne i portrety, także dziecięce. Do końca życia cieszył się znaczną popularnością, w 1896 niecałe pół roku przed śmiercią został wybrany przewodniczącym Royal Academy.

</doc>
<doc id="50820" url="https://pl.wikipedia.org/wiki?curid=50820" title="William Holman Hunt">
William Holman Hunt

William Holman Hunt (ur. 2 kwietnia 1827 w Londynie, zm. 7 września 1910 tamże) – malarz angielski, jeden z głównych przedstawicieli nurtu prerafaelickiego.
W roku 1848 wraz z Dante Gabrielem Rossettim i Johnem Everettem Millaisem założył Bractwo Prerafaelitów.
Życiorys.
Syn magazyniera z City, wychowany w surowej atmosferze cnót wiktoriańskich: ojciec wpoił mu zasadę, że jedynie ciężka, sumienna praca i zapobiegliwość prowadzi do sukcesu.
Jako chłopiec pracował więc po dwanaście godzin w niewielkim biurze pośrednictwa handlu domami, ale każdą wolną chwilę poświęcał nauce malarstwa.
Po kilku nieudanych próbach dostał się do Akademii Sztuk Pięknych jako wolny słuchacz, a pięć lat później uczelnia przyjęła na wystawę jego obraz, by następnie go sprzedać za pokaźną sumę 70 funtów.
Po opuszczeniu domu rodzinnego zamieszkał z przyjacielem Dantem Gabrielem Rossettim, którego poznał w Akademii. To właśnie ten szalony Włoch podczas wystawy wykrzykiwał na całe gardło, iż właśnie obraz Williama jest najlepszy.
Spośród wszystkich prerafaelitów Hunt najwierniej trwał przy ideowo-artystycznych założeniach grupy.

</doc>
<doc id="50821" url="https://pl.wikipedia.org/wiki?curid=50821" title="Triduum Paschalne">
Triduum Paschalne

Triduum Paschalne, triduum paschalne (z , „trzy dni”) – najważniejsze wydarzenie w roku liturgicznym rzymskich katolików oraz starokatolików, którego istotą jest celebracja misterium paschalnego: męki, śmierci i zmartwychwstania Chrystusa. Rozpoczyna się wieczorną Mszą w Wielki Czwartek (msza Wieczerzy Pańskiej), kończy zaś nieszporami Niedzieli Wielkanocnej.
Święta Wielkanocy wiążą się z żydowską Paschą. Święto to jest wspomnieniem niewoli narodu izraelskiego w Egipcie. Wyjście z Egiptu poprzedziło rytualne spożycie baranka paschalnego. Chrześcijanie wierzą, że Chrystus, kiedy spożywał ostatnią wieczerzę paschalną, wypełnił symbole starotestamentowe i był Barankiem Paschalnym, który dopełnił zbawczej ofiary.
Pierwsze wzmianki o celebracji Wielkiego Tygodnia pochodzą z IV wieku. Do 1929 r. na określenie Triduum Paschalnego stosowano termin Triduum Sacrum. Obecnie używana nazwa pojawiła się w 1924 r.
Triduum u rzymskich katolików.
"By przejrzeć dokładnie obrzędy, zobacz konkretne uroczystości zapisane pogrubioną czcionką."
Wielki Czwartek.
W tym dniu może być sprawowana rano tylko jedna ofiara eucharystyczna, msza krzyżma świętego, celebrowana w kościele katedralnym przez biskupa i prezbiterów danej diecezji. Podczas tej mszy biskup konsekruje oleje chorych, katechumenów i krzyżmo. Kapłani zabierają nowe oleje do swoich parafii, stare zaś się spala.
Wieczorem odprawia się uroczystą mszę Wieczerzy Pańskiej, która rozpoczyna Triduum Paschalne. Jest ona sprawowana na pamiątkę Ostatniej Wieczerzy, podczas której Chrystus ofiarował Bogu Ojcu pod postaciami chleba i wina swoje ciało i krew, a następnie dał apostołom do spożycia oraz nakazał im, by czynili to na jego pamiątkę. Podczas tego wydarzenia Jezus ustanowił dwa sakramenty – kapłaństwo i Eucharystię. W czasie nabożeństwa po raz pierwszy od rozpoczęcia Wielkiego Postu śpiewany jest hymn "Chwała na wysokości Bogu". Msza Wieczerzy Pańskiej pozostaje "niezakończona" – nie ma podczas niej błogosławieństwa wiernych i rozesłania, a Najświętszy Sakrament zostaje przeniesiony do kaplicy adoracji, nazywanej zwyczajowo "ciemnicą". Liturgia jest kontynuowana w Wielki Piątek.
Wielki Piątek.
Tego dnia kontynuowana jest liturgia rozpoczęta i przerwana w Wielki Czwartek. Jest to dzień powagi, skupienia i postu, w którym szczególnie czci się drzewo krzyża. Od rana trwa adoracja Najświętszego Sakramentu w kaplicy adoracji. Odprawia się drogę krzyżową. Wieczorem pod przewodnictwem papieża odbywa się droga krzyżowa w Koloseum. Centrum tego dnia jest liturgia Męki Pańskiej.
Ołtarz jest tego dnia obnażony: bez krzyża, kwiatów, świeczników i obrusów.
Liturgię powinno się sprawować około godziny 15:00, jeśli racje duszpasterskie nie przemawiają za późniejszą porą. Kapłan ubrany w szaty mszalne czerwonego koloru udaje się do ołtarza, po czym następuje prostracja i modlitwa (bez wezwania "Módlmy się"). Jeżeli w liturgii uczestniczą inni kapłani, zakładają oni białe komże, do udzielania komunii zakładają czerwone stuły.
W tradycji katolickiej w Wielki Piątek miała miejsce tzw. Msza darów uprzednio poświęconych "(Missa præsanctificatorum)", gdzie kapłan, ubrany w czarny ornat odprawia szczególny rodzaj Mszy św., na której nie zachodzi konsekracja i nie ma też miejsca na komunię wiernych.
Jednakże, jeszcze przed Soborem watykańskim II, Papież Pius XII w 1955 roku promulgował radykalne zmiany w celebracji Wielkiego Tygodnia, odrzucając starożytną tradycję. Liturgia Wielkiego Piątku po zmianach z 1955 roku jest celebrowana w większości miejsc w ramach tzw. nadzwyczajnej formy rytu rzymskiego. Podczas zreformowanych obrzędów kapłan ubiera czarną kapę, którą zdejmuje na czas adoracji krzyża, zaś na obrzędy komunijne zdejmuje także czarną stułę i wkłada fioletowe szaty mszalne. Na procesję do grobu zdejmuje ornat i wkłada fioletową kapę.
Prowizoryczność i chaotyczny charakter zmian z 1955 roku spowodował, że wraz z wprowadzeniem tzw. "Nowej Mszy" w 1969 roku, główny architekt tych zmian Annibale Bugnini (który wcześniej stał za zmianami liturgicznymi Piusa XII) wycofał się z części niefortunnych pomysłów prowizorium z 1955 roku. 
W tym dniu rozpoczyna się również nowenna do Miłosierdzia Bożego, która trwa 9 dni i służy jako przygotowanie do Niedzieli Miłosierdzia Bożego. Po liturgii można odśpiewać (bez akompaniamentu organów) trzy części gorzkich żalów.
Wielka Sobota.
W Wielką Sobotę Kościół trwa przy grobie Pańskim, rozważając mękę. Ołtarz pozostaje obnażony. Istnieje też zwyczaj odwiedzania symbolicznych grobów Pańskich w kościołach, a także grobów bliskich osób na cmentarzach. Formalnie Wielka Sobota posiada tylko teksty liturgii godzin, nie ma natomiast formularza mszy, a liturgia wigilii paschalnej (patrz niżej) należy już do Niedzieli Zmartwychwstania (z uwagi na żydowski system dat, według którego po zachodzie słońca w sobotę rozpoczyna się niedziela). Podczas wigilii paschalnej święcone są woda i ogień oraz ponownie rozbrzmiewają dzwony i organy.
W Polsce i niektórych sąsiednich krajach tradycyjnie wierni przynoszą w tym dniu w koszach potrawy wielkanocne (święconka), aby je poświęcić albo zapraszają kapłana do domostwa, gdzie poświęcony zostaje stół z potrawami.
Wigilia paschalna i Niedziela Wielkanocna.
Jest to czas świętowania zmartwychwstania Chrystusa. Dawniej Wielka Niedziela rozpoczynała się poranną mszą, rezurekcją (łacińskie "resurrectio" oznacza zmartwychwstanie), którą zapowiadało uroczyste bicie w dzwony, głoszące, że Chrystus zmartwychwstał. W związku z odnową liturgii i przywróceniem dawnych ceremonii Triduum celebracja ta traci na znaczeniu na rzecz nocnej liturgii wigilii paschalnej.
Liturgia wigilii paschalnej jest najważniejszą celebracją w roku liturgicznym. Zgodnie z bardzo dawną tradycją noc poprzedzająca Niedzielę Zmartwychwstania powinna być czuwaniem na cześć Pana (Wj 12, 42). Wierni, posłuszni upomnieniu Ewangelii (Łk 12, 35 nn), trzymają w rękach zapalone świece. Wszystkie obrzędy wigilii paschalnej odbywają się w nocy: nie wolno ich rozpocząć, zanim nie zapadnie noc, a należy je zakończyć przed świtem niedzieli. Kapłani ubierają się w szaty mszalne koloru białego.
Ceremonię kończy uroczysta procesja rezurekcyjna z Najświętszym Sakramentem, wokół kościoła, który okrąża się raz lub trzy razy. Procesja jest radosnym ogłoszeniem zmartwychwstania Chrystusa i wezwaniem całego stworzenia do udziału w triumfie Zmartwychwstałego. Jeśli odbywa się po wigilii paschalnej, ma miejsce bezpośrednio po modlitwie po komunii. Następnie udzielane jest błogosławieństwo Najświętszym Sakramentem.
W niektórych kościołach procesja następuje nie po wigilii paschalnej, a przed pierwszą mszą poranną w niedzielę. Rozpoczyna się ona wtedy przy grobie Pańskim, przy którym kapłan śpiewem oznajmia zmartwychwstanie Chrystusa. Po powrocie do kościoła odśpiewuje się hymn "Chwała na wysokości". Po rozdaniu komunii wiernym śpiewa się uroczysty hymn Te Deum ("Ciebie, Boga wysławiamy").
Od tej niedzieli przy ołtarzu krzyż jest ozdobiony czerwoną stułą, znajduje się tam także paschał oraz figura Chrystusa zmartwychwstałego. Przez całą oktawę wielkanocną (od niedzieli zmartwychwstania do II niedzieli wielkanocnej) w obrzędach zakończenia mówi się:
Triduum Paschalne u mariawitów.
Kościół Starokatolicki Mariawitów Triduum Paschalne sprawuje w języku polskim w sposób podobny do rytu rzymskokatolickiego sprzed soboru watykańskiego II – na przykład w czasie wigilii paschalnej (odprawianej zazwyczaj rano) od rozpalonego przed kościołem ognia zapala się trianguł (świecznik trójramienny), symbol objawienia Trójcy Świętej w ewangelii Chrystusa, a dopiero potem przy bocznym ołtarzu od triangułu zapala się paschał. Grób Pański ubierany jest zawsze w głównym ołtarzu, a uwaga wiernych ma koncentrować się na adoracji Przenajświętszego Sakramentu. 
Kościół Katolicki Mariawitów zniósł wszelkie dodatkowe obrzędy. W Wielki Czwartek uroczystą mszę łączy się z uroczystą adoracją Przenajświętszego Sakramentu, przez cały dzień i noc. W Wielki Piątek – w odróżnieniu od innych kościołów – odprawia się uroczystą mszę o Krwi Przenajdroższej Zbawiciela z 23 sierpnia. Po nabożeństwie wielkopiątkowym nie ma błogosławieństwa Przenajświętszym Sakramentem, zaś monstrancję po mszy nakrywa się welonem, który pozostawia się do rezurekcji. Zrezygnowano ze wszelkich ceremonii wielkosobotnich i poświęceń, na rzecz uroczystej Mszy Świętej połączonej z adoracją Przenajświętszego Sakramentu. Podczas nabożeństwa czyta się Mękę Pańską według św. Marka (rozdziały 14 i 15), odmawia się Litanię o Najsłodszym Imieniu Jezus i Koronkę do Miłosierdzia Bożego. Nabożeństwo kończy się uroczystym trzykrotnym odśpiewaniem Alleluja i nieszporów. 

</doc>
<doc id="50822" url="https://pl.wikipedia.org/wiki?curid=50822" title="Prerafaelici">
Prerafaelici

Prerafaelici (, "Pre-Raphaelite Brotherhood") – stowarzyszenie artystyczne założone w Londynie w 1848 przez studentów Royal Academy of Arts Johna Everetta Millais’go, Williama Hunta, Dantego Gabriela Rossettiego i jego brata Williama Michaela, do których dołączyli później malarze James Collinson, literat Frederic George Stephens, rzeźbiarz Thomas Woolner, a nieco później Walter Howell Deverell i Charles Allston Collins. Z grupą związany był także malarz Ford Madox Brown.
Występowali przeciwko wiktoriańskiej, czysto akademickiej sztuce i głosili program sztuki odrodzonej moralnie, wzorowanej na twórczości mistrzów wczesnego włoskiego renesansu. Program grupy oparty był na poglądach Johna Ruskina oraz idei odnowy sztuki poprzez sięgnięcie do twórczości włoskich mistrzów wczesnorenesansowych i Williama Blake’a. Z jednej strony urzekała ich wizja średniowiecza, z drugiej usiłowali się zmierzyć z problemami swoich czasów. Ich twórczość pokrewna była działalności niemieckiej grupy nazareńczyków.
Działalność grupy.
Nurt prerafaelicki rozpowszechnił się w Europie, wielu zwolenników znalazł we Francji, Belgii, lecz także w Europie Środkowej. Był ważnym elementem kształtującego się ruchu odnowy sztuki rzemiosła w Wielkiej Brytanii – Arts and Crafts.
Od 1848 roku młodzi artyści kopiowali ryciny w Towarzystwie Cyklograficznym (Cyclographic Society) i spotykali się w pracowni Hunta na Cleveland Street lub w rodzinnym domu Millais’go.
Rossetti i jego uczniowie – Morris i Burne-Jones, wspólnie dali początek sztuce użytkowej, zakładając sklep z zaprojektowanymi przez siebie przedmiotami codziennego użytku.
Swej działalności nie ograniczali jedynie do malarstwa. Rozważania o sztuce oraz poezje, nawiązujące do Petrarki i średniowiecznych ballad angielskich, zamieszczali w piśmie „The Germ” (Zarodek), którego zdołali wydać tylko cztery numery. Z Bractwem związani byli również malarze Walter Crane oraz William Morris, który w 1890 roku otworzył drukarnię na przedmieściach Londynu, z zamiarem przywrócenia piękna książce, widząc przyczynę jej upadku w nowoczesnych wynalazkach i umasowieniu produkcji. W drukarni Morrisa druki składano ręcznie i odbijano na ręcznych prasach. Ideałem prerafaelitów była książka renesansowa i pięknie iluminowane średniowieczne kodeksy, korzystali więc z renesansowych motywów zdobniczych, a do składu tekstu stosowali czcionkę wzorowaną na antykwie Jensona. Stawiali na estetyczny wygląd i artystyczne wykończenie książki, nierzadko mniejsze znaczenie miał tekst.
Nazwa ugrupowania.
Odnosi się ona do włoskich malarzy XIV i XV wieku, takich jak Giotto czy Fra Angelico, na których zamierzali wzorować się członkowie bractwa. Pragnęli przywrócić w malarstwie, a w krytyce sztuki propagować założenia i praktykę artystyczną (np. wierność naturze, szczerość), które uważali za cechy charakterystyczne dla sztuki włoskiej przed Rafaelem.
Cechy stylistyczne sztuki prerafaelitów.
Czerpiąc tematy z Biblii i legend arturiańskich, uzupełniali je pomysłami literackimi z dzieł poetów takich jak John Keats czy Alfred Tennyson, z dramatów Szekspira albo aluzjami mistycznymi. Chętnie posługiwali się symbolami, malowali realistycznie, zawsze jednak w swoich obrazach zawierali jakieś dodatkowe, ukryte treści. Chcieli w ten sposób wrócić do „sztuki prawdziwej”, która oprócz piękna niesie też z sobą przekaz. Ulubionym motywem były piękne kobiety – często tworzyli wizerunki legendarnych bohaterek, np. Ofelii czy Laury (o rysach twarzy żon malarzy). Źródło ich inspiracji stanowiła też przyroda przedstawiana w najdrobniejszych szczegółach. Podobnie jak u poprzedzających ich nazareńczyków, zasadniczym jednak podłożem inspiracyjnym były wzorce sztuki quattrocenta i gotyku.
Prace prerafaelitów cechuje unikanie stereotypowego przedstawiania postaci; przedstawiano je nie pomijając najdrobniejszego szczegółu w wyglądzie zewnętrznym. Kompozycja jest zwykle mieszaniną archaizmu i naturalizmu. Obrazy utrzymane w duchu romantycznego symbolizmu, mistycyzmu, naiwnego sentymentalizmu, odznaczające się drobiazgowym traktowaniem realiów, ostrą paletą barw, stanowią niemal fotograficzne odwzorowanie rzeczywistości. Dalekie są jednak od realizmu – pieczołowitość, z jaką traktują detal, uwiarygodnia najbardziej fantastyczne zdarzenia i najmniej prawdopodobne postacie. Prerafaelici potrafili przenieść swoją publiczność w świat baśni, dając upragnione wytchnienie od uprzemysłowionej rzeczywistości, odartej już z wszelkich tajemnic.
W obrazach pełnych miłosnej symboliki i dydaktyzmu, prerafaelici, podobnie jak ich poprzednicy zamierzali odnowić religijność społeczną. Przedstawiali postacie świętych z czcią, ale bez patosu i sztuczności. Mimo to (a może właśnie dlatego), ich twórczość miała charakter prawdziwie mistyczny. Tematykę religijną szczególnie upodobał sobie Rossetti. Późniejsza twórczość prerafaelitów stanowi preludium dla symbolizmu.
Krajobraz w sztuce prerafaelitów.
Krajobraz był decydującym elementem prerafaelityzmu. Prerafaelici starali się go malować, zgodnie z postulatami Ruskina, który swe główne założenia przedstawił na stronach pięciu tomów "Malarzy współczesnych", w sposób jak najprawdziwszy, całkowicie przeciwny akademickiej konwencji i tradycji. Dokonali prawdziwej rewolucji wychodząc w plener. Ukazywana przez nich przyroda skrywa ogromny ładunek emocjonalny: nie ogląda się jej, lecz się ją przeżywa. Wzbudzała zainteresowanie głównie Millais’go, Hunta i Browna.
Nowa technika.
W dziewiętnastowiecznym malarstwie tradycyjnie używano bitumenu, brązowego barwnika pozwalającego na uzyskanie miękkich i ciemnych kolorów. Głęboki, brązowy odcień łamano kontrastowym światłem, powstałym po nałożeniu białego barwnika. Prerafaelici tworzyli w technice wykorzystywanej w malarstwie ściennym, adaptowanej na własne potrzeby. Dzięki niej zadziwiali czystością i intensywnością kolorów. Wybrany sposób malowania wymagał bezbłędnego dobierania kolorów i odcieni, gdyż raz popełnionego błędu nie można było zamaskować kolejnymi warstwami farby.
Ruskin i prerafaelici.
Zwrot w ocenie prac prerafaelitów przez krytykę nastąpił po spotkaniu artystów z Johnem Ruskinem. Gdy Rossetti zdradził nieopatrznie znaczenie liter „P. R. B.”, którymi sygnował obrazy, potępiła to wzburzona opinia publiczna. W tej sytuacji Ruskin, 42-letni historyk sztuki, zyskał duże uznanie po swoich pierwszych wystąpieniach w obronie malarstwa Williama Turnera. W 1851 roku wysłał do „Timesa” dwa listy, w których otwarcie bronił prac młodych malarzy. W tym samym roku Ruskin opublikował esej, zatytułowany „Prerafaelici”, prezentujący ich sztukę w kontekście współczesnej sztuki europejskiej i porównujący ją z twórczością Turnera.
Naśladowcy.
Początkowo Bractwo Prerafaelitów miało charakter ezoterycznego stowarzyszenia, które z biegiem czasu zaczęło otwierać się na publiczność, wyjaśniając znaczenie swej działalności poprzez artykuły zamieszczane w „The Germ” i uczestniczenie w szerszych dyskusjach. Ich świeżość i szczerość widać w pracach Hughesa, Dyce’a, Wallisa, Bowera, Bretta i Lindsaya Windusa; także artystów obcych, np. Cesare Saccaggi.
Wpływ i reperkusje.
Naturalizm w malowaniu przyrody wywarł znaczący wpływ na francuskich pejzażystów, zwłaszcza na Camille Corota i przedstawicieli tzw. szkoły barbizońskiej, którzy z kolei inspirowali impresjonistów. Z drugiej strony wyrazista obecność wielu ukrytych aluzji i moralistyczny wydźwięk ich dzieł utorowały drogę poezji dekadenckiej art nouveau i art déco.
Ich twórczość odegrała znaczną rolę także w ukształtowaniu się angielskiej secesji.
Prerafaelici znacząco wpłynęli również na fotografię i poszukiwania artystyczne Julii Margaret Cameron (1815-1879 r.).
W Polsce.
Najpełniej prezentującą reminiscencje sztuki prerafaelitów w polskiej twórczości wystawę "Śladami prerafaelitów. Artyści polscy i sztuka brytyjska na przełomie XIX i XX wieku" zorganizowano w Oranżerii Muzeum Pałacu w Wilanowie (20 września – 19 listopada 2006 r.). Ekspozycja ta zgromadziła ok. 250 dzieł sztuki: obrazów, grafik i wyrobów rzemiosła artystycznego. Jej celem było przedstawienie rozmaitych dróg, którymi twórczość prerafaelitów przenikała do Polski, a także ukazanie stosunku polskich artystów i literatów do ich sztuki. Na przykładzie prac Stanisława Wyspiańskiego, Józefa Mehoffera, Edwarda Okunia, Jacka Malczewskiego i innych malarzy polskich, zaprezentowano podobieństwa i różnice w traktowaniu symbolicznych tematów, co miało umożliwić lepsze zrozumienie międzynarodowego charakteru sztuki europejskiej XIX wieku. Rozwinięciem idei wystawy był pokaz "Polish and British Symbolism" w Tate Britain (14 marca – 21 czerwca 2009), podczas którego dzieła m.in. Jacka Malczewskiego, Stanisława Wyspiańskiego, Józefa Mehoffera zostały zestawione z obrazami prerafaelitów.

</doc>
<doc id="50823" url="https://pl.wikipedia.org/wiki?curid=50823" title="Behzad">
Behzad

Behzad z Heratu – miniaturzysta perski.
Urodził się między 1450 a 1460 rokiem, zmarł ok. 1536–1537 roku. Jako sierotę przygarnął go i wychował artysta Mirak Nakkasz (malarz i kaligraf); on przekazał Behzadowi tajniki warsztatu miniaturzysty.
Pracował jako malarz-mistrz na dworze Husajna Bajkary w Heracie; jego patronem był m.in. Aliszer Nawoi, minister sułtana. W latach 1470–1506 kierował nadworną kitab-chane (pracownią) w Heracie, później przeniósł się do Tebrizu, znacząco wpływając na ukształtowanie stylu tamtejszej szkoły malarskiej.
Wczesny etap twórczości Behzada charakteryzują jasne, silnie skontrastowane barwy, dynamika kompozycji przy zachowaniu jej klarowności i przejrzystości, wielofiguratywność. Przestrzeń jego miniatur jest zawsze precyzyjnie zapełniona. Przykładem tego stylu są miniatury do "Zafarname" Jazdiego lub słynne przedstawienie bitwy w rękopisie "Szahname" Ferdousiego, powstałym na przełomie 1429–1430 r.
Pod koniec XV wieku w miniaturach Behzada pojawia się więcej pejzażu, liryki i spokoju. Wspaniale to ukazują miniatury do poematu Dehlawiego „Leila i Madżnun”.
Za szczególne osiągnięcie Behzada uważa się miniatury do "Chamse" Nizamiego.
Behzad zasłynął też jako wielki portrecista i naturalista. Najsłynniejsze portrety jego autorstwa przedstawiają sułtana Husajna i chana Muhammada Szejbaniego. Historycy sztuki zwracają też uwagę na portrety przedstawiające zwykłych ludzi, w tym słynne przedstawienie derwisza en face (takie ustawienie modela stanowiło i przez kolejne wieki będzie stanowić ogromną rzadkość w malarstwie perskim). Jego portrety oddawały doskonale emocje przeżywane przez modela oraz jego charakter. Ta znacząca indywidualizacja przedstawianych postaci stała się wyróżnikiem szkoły herackiej.
Behzada uważa się za twórcę nowego kierunku w malarstwie perskim. Jego najsłynniejszym uczniem był Kasim Ali. Wywarł silny wpływ na twórców safawidzkich, skupionych wokół szacha Tahmaspa (lata panowania: 1524–1576). O tym, jak słynnym artystą stał się już za życia, świadczy m.in. fakt, że jego prace wspomina w pamiętnikach założyciel dynastii Wielkich Mogołów, Babur.

</doc>
<doc id="50825" url="https://pl.wikipedia.org/wiki?curid=50825" title="Robot">
Robot

Robot – maszyna, w szczególności system komputerowy, w którym program steruje peryferiami w celu wykonania określonego zadania. Według oryginalnego znaczenia terminu, robot jest kontrolowany przez sztuczną inteligencję (lub wręcz z nią tożsamy), przy czym obecnie to pojęcie używane jest także dla urządzeń kontrolowanych przez algorytmy lub człowieka. W najszerszym znaczeniu robotem nazywa się dowolny program komputerowy automatyzujący pewne zadania. Roboty często zastępują człowieka przy monotonnych, złożonych z powtarzających się kroków czynnościach, które mogą wykonywać znacznie szybciej od ludzi. Domeną robotów mechatronicznych są też te zadania, które są niebezpieczne dla człowieka, na przykład związane z manipulacją szkodliwymi dla zdrowia substancjami lub przebywaniem w nieprzyjaznym środowisku.
Pojęcie robot używane też jest do nazywania autonomicznie działających urządzeń odbierających informacje z otoczenia przy pomocy sensorów i wpływających na nie przy pomocy efektorów. Dziedziną sztucznej inteligencji zajmującą się projektowaniem i konstruowaniem robotów jest robotyka.
Robot jest też ogólnym pojęciem stosowanym do określenia istniejących w rzeczywistości bądź wyimaginowanych automatów i maszyn przypominających wyglądem człowieka lub zwierzę.
Historia.
Słowo "robot" pochodzi od słowiańskiego słowa "robota", oznaczającego ciężką pracę, wysiłek. Upowszechniło się ono po wydaniu sztuki "R.U.R. (Rossumovi Univerzální Roboti)" której autorem jest czeski pisarz Karel Čapek. Mimo iż pierwotnie odnosiło się ono do żywych istot – sztucznie produkowanej, uproszczonej wersji człowieka przeznaczonej do ciężkiej pracy, obecnie słowo to oznacza przede wszystkim urządzenia mechaniczne. Termin robot został jednak ukuty przez pisarza Josefa, brata Karela.
Termin "robotyka" wprowadził Isaac Asimov w swoim opowiadaniu "Zabawa w berka" ("Runaround", 1942). Jest on też autorem trzech praw robotyki:
Następnie w opowiadaniu "Roboty i Imperium" ("Robots and Empire") Asimov dodał prawo zerowe, które stało się nadrzędne wobec trzech pozostałych:
Sama idea tworzenia sztucznych istot istnieje w ludzkiej kulturze od bardzo dawna, obecna jest na przykład w mitologii greckiej – w micie o Argonautach Jazon sieje smocze zęby, z których wyrastają wojownicy, natomiast mit o Pigmalionie mówi o Galatei, wyrzeźbionym przez niego posągu kobiety, która została ożywiona przez Afrodytę. Dziełem Hefajstosa, greckiego boga ognia i kowali, byli mechaniczni służący – od samodzielnie poruszającego się trójnogiego stołu, do zbudowanych ze złota inteligentnych istot o kobiecych kształtach. Spiżowy wielkolud Talos był wykonany przez Hefajstosa bądź Dedala.
Pierwsze automaty pojawiły się już w czasach starożytnych. Przyjaciel Platona, Archytas z Tarentu, 400 lat p.n.e. konstruował mechaniczne zabawki. Przekazy historyczne mówią o drewnianym gołębiu, który mógł latać.
O sztucznym człowieku mówi też średniowieczny hebrajski mit o Golemie – glinianym posągu ożywianym przez włożenie mu do ust karteczki z tetragramem. W średniowieczu konstruowano androidy, czyli ruchome figury o wyglądzie człowieka, wykonujące określone czynności, np. otwieranie i zamykanie drzwi, witanie gości. Najstarszym zachowanym projektem humanoidalnego robota jest datowany na rok 1495, wykonany przez Leonarda da Vinci zbiór rysunków mechanicznego rycerza, który mógł siadać, poruszać rękami oraz głową i szczęką. Nie wiadomo czy Leonardo podjął się próby jego zbudowania.
Pierwszy działający robot powstał w 1738 roku. Był nim grający na flecie android, którego konstruktorem był Jacques de Vaucanson. Zbudował on też mechaniczną kaczkę, potrafiącą jeść i wydalać. Za najbardziej skomplikowany automat z tamtego okresu uważa się konstrukcję Jaqueta Droza w postaci dziewczynki grającej na klawikordzie. Lalka, poruszając ramionami, wybierała palcami właściwe klawisze i grała melodię przez pięć minut. Graną melodię określały dwa wymienne, kolczaste walce, podobne do stosowanych w popularnych w późniejszym okresie orchestrionach. Droz skonstruował także dwa inne niezwykle skomplikowane automaty: pisarza i będącego jego rozwinięciem rysownika. Programowanie pisarza polegało na układaniu na zębatym kole do czterdziestu kształtek, z których każda uruchamiała program rysowania właściwego znaku. Wszystkie trzy konstrukcje można podziwiać w działaniu w muzeum w Neuchâtel.
Obiecujące prototypy humanoidalnych robotów, będących w stanie zachować równowagę nawet w nierównym terenie, prezentuje amerykańskie przedsiębiorstwo Boston Dynamics, zakupione w 2013 roku przez Google.
Zastosowanie.
Mimo iż wciąż rzadko spotykane w domach, roboty stały się częścią naszego codziennego życia. Ich różnorodne kształty są przejawem wybitnej specjalizacji robotów. Ze względu na dziedzinę zastosowania możemy wyróżnić:
Roboty w mediach.
Literatura.
Roboty opisane są w literaturze jako stworzenia, które zarówno pomagają ludziom, jak i próbują przejąć kontrolę nad światem. Pisarze przedstawiając roboty używają takich określeń jak android, cyborg czy fembot. Pierwsze nawiązanie do mechanicznych sług zawiera Odyseja, gdzie Hefajstos bóg ognia tworzy nowy pancerz dla Achillesa przy użyciu robotów. W książce Marcina Mortki Zagubieni Inwazja i Zagubieni Zwiad jedną z głównych postaci jest robot Zico zwany też Cerberem.
W cyklu Isaaca Asimova „Roboty”, stworzone przez ludzi, humanoidalne i inteligentne maszyny odgrywają kluczową rolę w wykreowanym przez autora świecie. Roboty są istotami bezgranicznie dobrymi i troszczącymi się o rasę ludzką. Są one zobowiązane do przestrzegania sformułowanych przez Asimova trzech praw robotyki.
Filmy.
Ze względu na swój wygląd roboty często pojawiają się w filmach. Począwszy od Metropolis (1927), przez parę C-3PO i R2-D2 z "Gwiezdnych wojen" (1977), aż do T-800, T-1000, T-X z serii Terminator (1984-2009). O sztucznej inteligencji robotów opowiada natomiast Ja, robot (2004) czy Człowiek przyszłości, w którym robot staje się zdolny myśleć jak człowiek, a w wieku 200 lat zostaje w końcu prawnie uznany za człowieka. Roboty pojawiają się także w filmach animowanych takich jak WALL·E czy serial Transformers.
Gry komputerowe.
Roboty w grach przedstawiane są często jako bohaterowie niezależni, główne postacie czy pojedyncze jednostki. W Machinarium gracz steruje robotem o imieniu Josef, który ratuje miasto przed gangiem Black Cap Brotherhood. W HK-47 jest droidem, zabójcą stworzonym przez Revana podczas Wojen Mandaloriańskich. Główną antagonistką gry Portal jest GLaDOS której głosu użyczyła Ellen McLain. W Titanfall występują roboty służące do walki znane jako Widma.
Roboty w kosmosie.
W 2011 na pokładzie promu Discovery podczas misji STS-133 został wyniesiony na orbitę pierwszy humanoidalny astronauta-robot: Robonaut 2. Jego zadaniem jest praca i bycie stałym załogantem na Międzynarodowej Stacji Kosmicznej (ISS).

</doc>
<doc id="50828" url="https://pl.wikipedia.org/wiki?curid=50828" title="Andrzej Wasiak">
Andrzej Wasiak

Andrzej Wasiak (ur. 1939, zm. 16 stycznia 2004) – polski naukowiec, doktor historii, pracownik naukowy częstochowskiej Wyższej Szkoły Pedagogicznej. Autor wielu publikacji o tematyce historycznej.
W latach 1979-1992 kierownik Działu Historii Muzeum Okręgowego w Częstochowie, zainteresowany postacią K. Pułaskiego i jego obecnością w Częstochowie w okresie Konfederacji Barskiej.
Autor ponad 100 prac historycznych opublikowanych na łamach czasopism naukowych i regionalnych, takich jak m.in. Almanach Częstochowy, Almanach Sądecki, Biuletyn Instytutu Filozoficzno-Historycznego WSP w Częstochowie, Częstochowskie Studia Teologiczne, Prace Naukowe WSP w Częstochowie-Zeszyty Historyczne, Rocznik Muzeum Okręgowego w Częstochowie, Rocznik Sądecki, Studia Historyczne, Teki Krakowskie, Wadoviana, Wierchy, Ziemia Częstochowska.
Był współautorem monografii historycznych miast małopolskich:
i opracowań monograficznych:
oraz
a także autorem książek:
oraz katalogów wystaw:

</doc>
<doc id="50829" url="https://pl.wikipedia.org/wiki?curid=50829" title="Trzebiesław">
Trzebiesław

Trzebiesław, Trzebisław, Trzebosław – staropolskie imię męskie, złożone z członów "Trzebie-" ("czyszczenie, trzebienie", "ofiara") i "-sław" ("sława"). Mogło oznaczać "tego, który niszczy sławę (wrogów)" lub może "tego, który sławi ofiarę". Żeńskie odpowiedniki: Trzebiesława, Trzebosława.
Trzebiesław imieniny obchodzi 13 marca.

</doc>
<doc id="50830" url="https://pl.wikipedia.org/wiki?curid=50830" title="Zofia Chomętowska">
Zofia Chomętowska

Zofia Katarzyna Chomętowska, "de domo" Drucka Lubecka, "primo voto" Czechowicz-Lachowicka, "secundo voto" Chomętowska (ur. 8 grudnia 1902 w Parochońsku, zm. 20 maja 1991 w Buenos Aires) – artystka-fotograf.
Życiorys.
Pochodziła z arystokratycznej rodziny książąt Druckich-Lubeckich, córka Feliksa i Bronisławy z Buchowieckich. Zamieszkała w majątku Parochońsk na Polesiu. 3 września 1919 wyszła za mąż za Władysława Czechowicza-Lachowickiego h. Ostoja. Po unieważnieniu tego małżeństwa 25 września 1929 wyszła za mąż za Jakuba Chomętowskiego h. Lis i rozwiodła się z nim w 1939).
Ukończyła francuską szkołę średnią w Petersburgu. Od 1928 fotografowała aparatem małoobrazkowym Leica. W 1937 przyjęta w poczet członków Fotoklubu Polskiego. W latach 1938–1939 członkini Fotoklubu Warszawskiego. Była członkinią Polskiego Towarzystwa Fotograficznego – w 1939 została wybrana do ostatniego Zarządu PTF. Jej fotografie dokumentalne, przedstawiono na wystawie „Warszawa wczoraj, dziś i jutro” zorganizowanej w 1939 w Muzeum Narodowym przez prezydenta stolicy Stefana Starzyńskiego. Swoje fotografie publikowała m.in. w tygodniku „Świat” i wystawiała na wielu wystawach w kraju i za granicą.
Wraz z Tadeuszem Przypkowskim była fotoserwisantką wystawy "Warszawa oskarża" (1945) – pierwszej powojennej polskiej wystawy fotograficznej pokazywanej w warszawskim Muzeum Narodowym, innych miastach kraju oraz poza granicami w innych stolicach, gdzie pokazano zdjęcia stolicy zburzonej w czasie II wojny światowej i powojenne powroty jej mieszkańców. Negatywy zdjęć ocalone i wyniesione z powstania warszawskiego autorka podarowała Muzeum Warszawy. Po wojnie do Muzeum trafiło ok. 5 tys. negatywów z okresu 1923–1939 oraz 1945–1947. Negatywy przedstawiające głównie Kresy autorka przekazała Emilii Boreckiej – organizatorce pierwszej powojennej wystawy pt. "Pół wieku Warszawy w fotografii Zofii Chomętowskiej". W 1947 Chomętowska wyjechała do Argentyny. W roku 1971 odwiedziła Warszawę. Pochowana na cmentarzu Powązkowskim w Warszawie (kwatera 234-4-1/2).
W 2010 archiwum jej negatywów sprowadzono do Polski.

</doc>
<doc id="50832" url="https://pl.wikipedia.org/wiki?curid=50832" title="Andrzej Adamus">
Andrzej Adamus

Andrzej Adamus (ur. 9 września 1949 w Kaliszu, zm. 31 marca 2004 we Wrocławiu) – polski wydawca.
Życiorys.
W 1967 złożył egzamin dojrzałości w I Liceum Ogólnokształcącym im. Adama Asnyka w Kaliszu, następnie podjął studia na Wydziale Prawa i Administracji Uniwersytetu Wrocławskiego, które ukończył w 1972. Przez wiele lat związany z Wydawnictwem Dolnośląskim we Wrocławiu, którym od 1986 kierował jako dyrektor, a następnie – po prywatyzacji (1991, pierwsza w Polsce prywatyzacja wydawnictwa państwowego) jako prezes.
Pomysłodawca i inicjator wielu książek oraz serii wydawniczych, m.in. "Encyklopedia Wrocławia", "Encyklopedia Dolnego Śląska", „A to Polska właśnie”, „Biblioteka klasyki” (wspólnie z Janem Stolarczykiem), „Poza horyzont”. Doprowadził do rozwoju Wrocławskie Promocje Dobrych Książek, które uczynił wiodącą imprezą księgarską na Dolnym Śląsku.
W 2000 został uhonorowany Medalem „Zasłużony dla Tolerancji”.
Zmarł nagle 31 marca 2004. Został pochowany 7 kwietnia 2004 na cmentarzu Grabiszyńskim we Wrocławiu (pole 9 rząd 12 grób 456).

</doc>
<doc id="50833" url="https://pl.wikipedia.org/wiki?curid=50833" title="Jerzy Einhorn">
Jerzy Einhorn

Jerzy Einhorn (ur. 26 lipca 1925 w Częstochowie, zm. 28 kwietnia 2000 w Sztokholmie) – lekarz i polityk.
Pochodził z żydowskiej rodziny. Przeżywszy zagładę częstochowskiego getta, był więźniem obozu pracy Hasag-Pelcery. W 1945 zdał maturę w obecnym II LO im. R. Traugutta w Częstochowie i rozpoczął studia medyczne na Uniwersytecie Łódzkim. Rok później przez Danię dotarł do Szwecji.
Przez kilkadziesiąt lat pracował w najbardziej prestiżowym centrum onkologicznym Szwecji – Radiumhemmet. Współtworzył szwedzki system opieki społecznej; współdecydował, komu przyznać Nagrodę Nobla w dziedzinie fizjologii i medycyny. W latach 1991–1994 zasiadał w Riksdagu z ramienia chadecji. Był jedną z najbardziej popularnych osób publicznych w Szwecji. Swoje wspomnienia zawarł w książce "Wybrany, aby żyć".
Jego córką jest Lena Einhorn, reżyserka filmowa, autorka m.in. zrealizowanego w Polsce filmu "Podróż Niny".
Spoczywa w kwaterze żydowskiej na Norra begravningsplatsen.

</doc>
<doc id="50835" url="https://pl.wikipedia.org/wiki?curid=50835" title="Janusz Iwański">
Janusz Iwański

Janusz Henryk Iwański, pseudonim „Yanina” (ur. 22 kwietnia 1956 w Częstochowie) – polski muzyk jazzowy i rockowy, gitarzysta, kompozytor, autor tekstów i wokalista, związany z Częstochową. Współzałożyciel zespołów Tie Break, Soyka Yanina, współpracownik Drum Freaks i Maanamu. Członek Akademii Fonograficznej ZPAV. Członek ZAiKS oraz STOART.
Kariera muzyczna.
Debiutował w 1970 na częstochowskich scenach w takich grupach jak: „Kalejdoskop”, „&amp;Cerm” oraz „Reverberator”. Ta ostatnia osiągnęła wiele sukcesów na różnych amatorskich festiwalach i konkursach (I miejsce w festiwalu Dzień Dobry Piosenko i wyróżnienie indywidualne dla Iwańskiego na III Ogólnopolskim Festiwalu Muzyki Młodzieżowej). W jego repertuarze od samego początku znajdowały się własne kompozycje.
W czasie średniej szkoły muzycznej (w klasie kontrabasu) pojawiło się u niego zainteresowanie improwizacją i jazzem takich artystów jak: John Coltrane, Charlie Parker, Miles Davis, Tomasz Stańko, Jan Garbarek, Lester Bowie, Art Ensemble of Chicago, Ornette Coleman, Bill Evans, Keith Jarrett, John McLaughlin, Gil Evans, James Brown, Wes Montgomery, James Blood Ulmer oraz Jon Hassell.
Po Jazz Jamboree w 1976, gdzie usłyszał takich wykonawców jak Gil Evans, Benny Goodman, Muddy Waters i wielu innych, podjął studiowanie muzyki jazzowej we własnym zakresie. W 1977 zaczął organizować z Krzysztofem Majchrzakiem i Czesławem Łękiem nowy zespół, tym razem jazzowy, który jesienią 1979 r. przyjął nazwę Tie Break. W 1980 zespół wygrał festiwal Jazz Juniors. Był to przełomowy moment w jego zawodowej karierze. Kolejne ważne zespoły, które współtworzył to: Free Cooperation (1983), punkowo-jazz-rockowa Svora (1984), w której powstawały pierwsze wspólne piosenki ze Stanisławem Soyką i w tym samym roku Woo Boo Doo. Jednocześnie Yanina poszukuje innych rozwiązań muzycznych koncertując w duetach jazzowych z Wojtkiem Konikiewiczem (p), Włodkiem Kiniorskim (sax), Zbyszkiem Brysiakiem (perc) a także z Tomaszem Stańką (tp). Wielki sukces przyniósł mu kolejny duet Soyka Yanina, który powstał w 1988 i zaowocował wieloma płytami oraz przebojami. Pod koniec 1993 ukazał się tomik wierszy pt. "Sukienki i warkocze" ilustrowany fotografiami Wojciecha Prażmowskiego. W 1995 pojawiła się pierwsza solowa płyta Yaniny "Portret wewnętrzny", zawierająca piosenki z przebojem „Wielkie podzielenie”, który w 1994 wygrał sierpniową „Telewizyjną Muzyczną Jedynkę”, oraz utwory instrumentalne.
W 1998 zaprosił do współpracy młodych muzyków, tworząc kwartet jazzowy YANINA i KaPeLa. Zespół nagrał i wydał dwie płyty: "2001" oraz "The Searchers For Something" (album obok świetnych recenzji, został odnotowany m.in. w "The Jazz Discography" Toma Lorda – Kanada). W 2000 roku dołącza do zespołu Virtiual J@zz Reality Piotra Iwickiego. Od 1999 roku koncertuje z grupą Drum Freaks Milo Kurtisa. Na przełomie września i października 2003 roku z rąk Marka Jackowskiego przyjął zaproszenie do zespołu Maanam. Inne zespoły, z którymi współpracował to New Jazz Band (1983), Symfonic Sound Orchestra (1984), Stan d’Art (1986), Virtual J@zz Reality (2000), D. Y. M. O.
Od 2001 roku wraz z Dariuszem Ciszewskim prowadzi listę przebojów Muzyczne Dary, reemitowaną dziś przez ponad 30 stacji radiowych.
Współpraca.
Nagrywał i koncertował z:
Działalność koncertowa.
Koncertował w takich krajach jak Polska, Meksyk, USA, Szwecja, Dania, Kanada, Niemcy, Rosja, Czechy i Słowacja, Austria, Belgia, Francja, Grecja, Włochy, Gruzja i inne (ponad 3000 koncertów).
Wielokrotnie brał udział w festiwalach jazzowych, m.in. „Umbria Jazz Festival” (1984), „European Jazz Festival-Athena”, „Jazz Jamboree”, „Era Jazzu”, „Warsaw Summer Jazz Days”, „Gdynia Summer Jazz Days”, „Jazz Fair”, „Jazz Jantar”, „The British Fusion Festival in Silesia”, „Jazz On Odra River”, „Jazz Juniors”, Warta Wawel Jazz Festiwal” i innych.
Twórczość teatralno-filmowa.
Na początku lat 90., za sprawą reżysera Łukasza Wylężałka i aktora Henryka Talara zaczyna się nowy rozdział twórczości – muzyka filmowa i teatralna. Ważniejsze tytuły z muzyką Yaniny to:
oraz muzyka do filmów krótkometrażowych, przyrodniczych i dokumentalnych:
Aktywność społeczna.
W 2010 podpisał list otwarty do rządu RP i prezydenta przeciwko organizacji w Warszawie parady Europride. W liście tym podkreślano sprzeciw wobec prawnego zatwierdzenia związków osób tej samej płci oraz legalizacji adopcji dzieci przez pary homoseksualne, a działania środowisk LGBT w tym kierunku określono jako zamach na wolność słowa, przekonań i sumienia.
Dyskografia.
Dyskografia Janusza Iwańskiego oprócz licznych archiwalnych rejestracji radiowych i telewizyjnych zawiera ponad 40 płyt, w tym:

</doc>
<doc id="50836" url="https://pl.wikipedia.org/wiki?curid=50836" title="Jan Pietrzykowski">
Jan Pietrzykowski

Jan Pietrzykowski (ur. 24 czerwca 1913 w Częstochowie, zm. 21 marca 1994 tamże) – historyk, prawnik, autor książek poświęconych przebiegowi II wojny światowej w mieście i regionie, dokumentujących martyrologię Polaków i mniejszości narodowych.
Życiorys.
Absolwent Gimnazjum im. R. Traugutta (1933), następnie Wydziału Prawa Uniwersytetu Warszawskiego (1938). Jako ochotnik brał udział w kampanii 1939, jesienią tego roku wstąpił do Narodowej Organizacji Wojskowej (NOW) i działał w jej wydziale propagandy. W 1941 zorganizował przy ul. Jadwigi 129 w Częstochowie drukarnię i wydawał do września 1943 pismo NOW „Alarm”. Aresztowany w październiku 1943 przez gestapo. Wykupiony przez rodzinę, powrócił do pracy konspiracyjnej. Podczas okupacji niemieckiej zajmował się również m.in. pomocą też dla wysiedlonych z Poznania i Warszawy profesorów, udzielał jej np. Karolowi Stojanowskiemu, historykowi.
W latach 1945-1949 jako prokurator prowadził sprawy przeciw zbrodniarzom hitlerowskim. Podejrzewany o kontakty z powojenną konspiracją i w ramach represji za przynależność do NOW jako 36-latek przeniesiony w stan spoczynku. W 1950 został aresztowany przez UB, a choć w 1951 umorzono przeciw niemu śledztwo, uniemożliwiono mu powrót do zawodu. Na listę adwokatów został wpisany w 1956, a po 1963 został radcą prawnym i pracował jako radca aż do emerytury. Był członkiem Śląskiego Instytutu Naukowego, radnym Miejskiej Rady Narodowej w Częstochowie. Otrzymał Nagrodę im. Karola Miarki (1985). W 1990 współtworzył Stowarzyszenie Rodzina Katyńska. Zmarł w Częstochowie, pochowany na cmentarzu św. Rocha.

</doc>
<doc id="50838" url="https://pl.wikipedia.org/wiki?curid=50838" title="Marian Wabia">
Marian Wabia

Marian Wabia (ur. 1 czerwca 1943, zm. 23 marca 2004) – polski fizyk, doktor habilitowany i profesor Politechniki Szczecińskiej, dyrektor Instytutu Fizyki tej uczelni.
Życiorys.
W 1960 rozpoczął studia wyższe w dziedzinie fizyki na Wydziale Matematyki, Fizyki i Chemii Uniwersytetu im. Adama Mickiewicza w Poznaniu. W czerwcu 1965 pod kierunkiem prof. Z. Pająka obronił pracę pt. "Badanie czasu magnetycznej relaksacji jądrowej T1 w związkach o wiązaniu wodorowym", uzyskując dyplom magistra.
Po ukończeniu studiów rozpoczął pracę w Katedrze Fizyki Politechniki Szczecińskiej, kolejno na stanowiskach asystenta, starszego asystenta, adiunkta prowadząc zajęcia z fizyki ogólnej, elektrodynamiki klasycznej, fizyki ciała stałego, nadprzewodnictwa, optyki nieliniowej i optoelektroniki.
Pracę doktorską pt. "Problemy dyfrakcji i propagacji fal elektromagnetycznych w ośrodku o jednoosiowej anizotropii elektrycznej", napisaną pod kierunkiem prof. J. Petykiewicza, obronił w czerwcu 1975 przed Radą Naukową Instytutu Fizyki Politechniki Warszawskiej uzyskując stopień doktora nauk fizycznych.
W październiku 1992 uchwałą Rady Naukowej Instytutu Fizyki Politechniki Warszawskiej, zatwierdzoną przez Centralną Komisję Kwalifikacyjną ds. Tytułu Naukowego i Stopni Naukowych, otrzymał stopień naukowy doktora habilitowanego nauk fizycznych za rozprawę pt. "Pole elektromagnetyczne na granicy rozdziału jednoosiowych ośrodków anizotropowych i w jednoosiowym falowodzie planarnym".
1 października 1993 uzyskał tytuł profesora nadzwyczajnego Politechniki Szczecińskiej. Jednocześnie został powołany na stanowisko Dyrektora Instytutu Fizyki Politechniki Szczecińskiej i Kierownika Zakładu Optoelektroniki w tym Instytucie. Podjął wtedy starania o utworzenie kierunku studiów - Fizyka Techniczna, który został ostatecznie uruchomiony w 1995 na Wydziale Elektrycznym PS. W 1996 został uhonorowany nagrodą zespołową Rektora Politechniki Szczecińskiej. Był też inicjatorem, współorganizatorem i autorem programu studiów doktoranckich w dziedzinie fizyki utworzonych w 2001 na Politechnice Szczecińskiej, na Wydziale Technologii i Inżynierii Chemicznej.
W 2002 został wyróżniony Zachodniopomorskim Noblem za badania ceramicznych nadprzewodników wysokotemperaturowych RBa2Cu3O6+x domieszkowanych jonami ziem rzadkich. Nagroda została nadana przez Kapitułę Zachodniopomorskiego Klubu Liderów Nauki.
Brał udział w wielu projektach i programach badawczych. W latach 1985–1990 był kierownikiem tematu "Pole elektromagnetyczne w falowodach optycznych" w Centralnym Problemie Badań Podstawowych, a w latach 1990–1992 kierował projektem badawczym MEN pt.: "Nieliniowe oddziaływania w falowodach optycznych".
W latach 1996–1999 był kontraktorem i realizatorem projektu UE TEMPUS, w ramach którego została utworzona na Politechnice Szczecińskiej nowa jednostka naukowo-dydaktyczna - Centrum Nowych Materiałów i Technologii, której dyrektorem został mianowany w 1999, decyzją Rady Naukowej Centrum i Władz Politechnik Szczecińskiej. W ramach projektu TEMPUS dzięki staraniom profesora Wabi wyposażono laboratorium optyki oraz laboratorium nowych materiałów w Instytucie Fizyki PS oraz sfinansowano staże naukowe w kraju i za granicą dla wielu pracowników naukowych i studentów.
Przez cały okres pracy prowadził współpracę naukową z wieloma renomowanymi ośrodkami naukowymi w kraju i za granicą (Instytut Fizyki Politechniki Warszawskiej, Instytut Fizyki Ciała Stałego Uniwersytetu Ateńskiego, Instytut Fizyki Ciała Stałego Uniwersytetu Technicznego w Berlinie, Laboratorium Fotoniki Uniwersytetu Manchesterskiego, Instytutu Teorii Ciała Stałego Uniwersytetu Centralnej Florydy, Instytutu Badań Jądrowych w Dubnej). Był uczestnikiem i współorganizatorem wielu krajowych i międzynarodowych konferencji naukowych.
Specjalizował się w badaniach nadprzewodnictwa; pod jego kierunkiem wyprodukowano kryształ o potencjalnym zastosowaniu jako źródło światła w celownikach optycznych, z możliwością wykorzystania w nawigacji, przemyśle zbrojeniowym i geodezji.
Autor wielu publikacji naukowych, pasjonat żeglarstwa.

</doc>
<doc id="50839" url="https://pl.wikipedia.org/wiki?curid=50839" title="Idaho">
Idaho

Idaho () – stan na północnym zachodzie Stanów Zjednoczonych. Na zachodzie graniczy z Waszyngtonem i Oregonem, na południu z Nevadą i Utah, na wschodzie z Wyoming i Montaną, a na północy z Kanadą. Obszar północnej i środkowej części stanu jest górzysty (Góry Skaliste). Na południu występują niziny (dolina rzeki Snake).
Geografia.
Znaczna część stanu Idaho jest górzysta. Najwyższym szczytem jest Borah Peak. Panuje tam klimat kontynentalny z wpływami morskiego. Głównymi rzekami są Snake, Clearwater oraz Salmon. Na terenie Idaho znajduje się 29 parków stanowych.
W skład stanu wchodzi 45 hrabstw, z których największym jest Owyhee. Główne miasta stanu to Boise, Nampa, Idaho Falls, Pocatello i Meridian.
Demografia.
Spis ludności z roku 2010 stwierdza, że stan Idaho liczy 1 567 582 mieszkańców, co oznacza wzrost o 273 629 (21,1%) w porównaniu z poprzednim spisem z roku 2000. Dzieci poniżej piątego roku życia stanowią 6,8% populacji, 25,8% mieszkańców nie ukończyło jeszcze osiemnastego roku życia, a 15,4% to osoby mające 65 i więcej lat. 49,9% ludności stanu stanowią kobiety.
Według danych z 2018 roku Idaho ma jeden z najwyższych przyrostów naturalnych (2,1%) wśród stanów USA.
Język.
Najpowszechniej używanymi językami są:
Rasy i pochodzenie.
Według spisu z 2010 roku, 93,2% mieszkańców stanowiła ludność biała (82% bez Latynosów), 2,4% miało rasę mieszaną, 1,7% to rdzenna ludność Ameryki, 1,5% to Azjaci, 0,9% to Afroamerykanie, 0,2% to Hawajczycy i mieszkańcy innych wysp Pacyfiku. Latynosi stanowią 12,5% ludności stanu.
Największe grupy stanowią osoby pochodzenia niemieckiego (20,5%), angielskiego (17,4%), irlandzkiego (10,9%), meksykańskiego (10,6%), amerykańskiego (9,8%) i szkockiego (5,5%). Obecne są także duże grupy osób pochodzenia francuskiego, szwedzkiego, norweskiego, włoskiego, holenderskiego, duńskiego, walijskiego i polskiego.
Religia.
Dane z 2014:

</doc>
<doc id="50841" url="https://pl.wikipedia.org/wiki?curid=50841" title="Indiana">
Indiana

Indiana () – stan w regionie Midwest Stanów Zjednoczonych, nazywanym także regionem Wielkich Jezior.
Graniczy ze stanem Michigan i jeziorem Michigan (od północy) oraz Ohio (od wschodu), Kentucky (od południa) i Illinois (od zachodu). Obszar stanu jest równinny (nizina rzeki Missisipi), na południu i wschodzie pagórkowaty.
Pierwotnie zamieszkany był przez Indian grupy algonkińskiej, między innymi Delawarów i Potawatomi.
Stan ma drugi co do wielkości przemysł motoryzacyjny w kraju i jest liderem w USA pod względem wzrostu zatrudnienia w produkcji. Szacuje się, że co piąty mieszkaniec Indiany zatrudniony jest w zaawansowanej produkcji. 
Indiana jest wiodącym producentem kukurydzy, soi, drobiu i popcornu i zajmuje 10. miejsce w kraju pod względem sprzedaży produktów rolnych.
Geografia.
Jest w dwóch strefach czasowych: 80 hrabstw w i 12 hrabstw w (Gibson, Jasper, Lake, La Porte, Newton, Porter, Posey, Spencer, Vanderburgh, Warrick, Perry, Starke).
Demografia.
Spis ludności z roku 2020 stwierdza, że stan Indiana liczy 6 785 528 mieszkańców, co oznacza wzrost o 301 726 (4,7%) w porównaniu z poprzednim spisem z roku 2010. Dzieci poniżej piątego roku życia stanowią 6,2% populacji, 23,3% mieszkańców nie ukończyło jeszcze osiemnastego roku życia, a 16,1% to osoby mające 65 i więcej lat. 50,7% ludności stanu stanowią kobiety.
Język.
W 2010 roku najpowszechniej używanymi językami są:
Rasy i pochodzenie.
Według danych z 2019 roku, 82,8% mieszkańców stanowiła ludność biała (78,3% nie licząc Latynosów), 9,6% to czarnoskórzy Amerykanie lub Afroamerykanie, 2,6% miało rasę mieszaną, 2,5% to Azjaci, 0,27% to rdzenna ludność Ameryki i 0,05% to Hawajczycy i mieszkańcy innych wysp Pacyfiku. Latynosi stanowią 7,2% ludności stanu.
Największe grupy stanowią osoby pochodzenia niemieckiego (19,4%), irlandzkiego (10,0%), afroamerykańskiego, angielskiego (8,3%), „amerykańskiego” (7,7%) i meksykańskiego (5,0%). Istnieją także duże grupy osób pochodzenia polskiego (203 tys.), włoskiego (170,5 tys.), szkockiego lub szkocko–irlandzkiego (169,6 tys.), europejskiego (158,3 tys.), francuskiego (140,4 tys.) i holenderskiego (101,8 tys.).
Religia.
Dane z 2014 r.:
Stan zamieszkuje znaczna populacja amiszów, głównie na północnym wschodzie, z największą populacją w hrabstwie LaGrange, gdzie również mieszkają mennonici. Społeczności amiszów i mennonitów stanowią ponad 1% populacji stanu i są częścią ewangelikalnego protestantyzmu.
Polityka.
Indiana głosowała na republikańskiego kandydata na prezydenta w każdych wyborach od 1968 r., z wyjątkiem wyborów z 2008 r., kiedy stan głosował na Baracka Obamę. W wyborach z 2020 roku 57% wyborców oddało głos na Donalda Trumpa. Joe Biden, który uzyskał 41% poparcia, wygrał jedynie w hrabstwach Indianapolis (63,6%), Monroe (63,1%), Lake (56,8%), St. Joseph (52%) i Tippecanoe (49%).
Sport.
Stan znany jest z zamiłowania do koszykówki i produkcji gwiazd, takich jak Larry Bird, czy Louie Dampier.
4 maja 1871 roku w mieście Fort Wayne została rozegrana pierwsza państwowa i profesjonalna gra w baseball. W meczu spotkali się "Fort Wayne Kekiongas" i "Cleveland Forest Citys".
Mark Spitz, dziewięciokrotny mistrz olimpijski w pływaniu, w latach 1968–1972 pływał dla Indiana University.

</doc>
<doc id="50842" url="https://pl.wikipedia.org/wiki?curid=50842" title="Gurcharan Singh Tohra">
Gurcharan Singh Tohra

Gurcharan Singh Tohra (ur. 24 września 1924, zm. 31 marca 2004 w Nowym Delhi) – przywódca sikhijski.
Przez 27 lat stał na czele organizacji SGPC (Komitet Shiromani Gurdwara Parbandhak), zajmującej się sprawami religii i kultury Sikhów, z siedzibą przy kompleksie Złotej Świątyni w Amritsar. Uchodził za jedną z najbardziej wpływowych postaci wśród Sikhów w XX wieku. W latach 80. dążył do utworzenia niepodległego państwa Sikhów, był kilkakrotnie więziony; później współpracował z rządem centralnym w Nowym Delhi. Kierował opozycyjną partią w stanie Pendżab, Akali Dal. Weteran polityki indyjskiej, zasiadał w wyższej izbie parlamentu (Rajya Sabha) od 1969, przez pięć kadencji; w latach 1977–1979 był także członkiem izby niższej (Lok Sabhy).
Rząd lokalny Pendżabu ogłosił po jego śmierci dwudniową żałobę.

</doc>
<doc id="50843" url="https://pl.wikipedia.org/wiki?curid=50843" title="Iowa">
Iowa

Iowa () – stan w centralnej części Stanów Zjednoczonych. Jego granice wyznaczają rzeki Missisipi (na wschodzie), oraz Missouri i Big Sioux (na zachodzie).
Całe terytorium stanu zajmują rozległe równiny. Położony w centrum "pasa kukurydzianego" jest największym w kraju producentem wieprzowiny i kukurydzy.
Liczy 3,2 mln mieszkańców, w tym ponad 700 tys. zamieszkuje obszar metropolitalny stolicy Des Moines.
Stał się 29-tym stanem w 1846 roku. Jego nazwa wywodzi się od rdzennych Amerykanów Ioway, którzy niegdyś zamieszkiwali ten region.
Historia.
Pierwsi Europejczycy dotarli do terytorium przyszłego stanu Iowa w 1673. Byli to francuscy odkrywcy Louis Jolliet i Jacques Marquette. Do 1763 terytorium formalnie należało do Francji, będąc częścią Luizjany. Następnie do 1800 należało do Hiszpanii, potem do 1803 powróciło do Francji, by w końcu przejść w ręce Stanów Zjednoczonych w wyniku Zakupu Luizjany. Pierwsi amerykańscy osadnicy oficjalnie przybyli na terytorium stanu w 1833. Stan został przyjęty do Unii 28 grudnia 1846. W latach czterdziestych XIX wieku zaczęli napływać niemieccy imigranci, którzy z czasem stali się największą grupą migrantów w stanie.
Geografia.
Graniczy z Minnesotą na północy, Wisconsin i Illinois na wschodzie, na południu z Missouri, oraz z Nebraską i Dakotą Południową na zachodzie. Jako stan Środkowego Zachodu, tworzy pomost między lasami na wschodzie i łąkami wysokich równin preriowych na zachodzie. Jej łagodnie pofałdowany krajobraz wznosi się powoli, gdy rozciąga się na zachód od rzeki Missisipi, która stanowi jego całą wschodnią granicę.
Demografia.
Spis ludności z roku 2020 stwierdza, że stan Iowa liczy 3 190 369 mieszkańców, co oznacza wzrost o 144 014 (4,7%) w porównaniu z poprzednim spisem z roku 2010. Dzieci poniżej piątego roku życia stanowią 5,9% populacji, 23,1% mieszkańców nie ukończyło jeszcze osiemnastego roku życia, a 17,7% to osoby mające 65 i więcej lat. 49,8% ludności stanu stanowią kobiety.
Język.
Najpowszechniej używanymi językami są:
Rasy i pochodzenie.
Według danych z 2021 roku, 84,5% mieszkańców stanowiła ludność biała (83% nie licząc Latynosów), 6,8% było rasy mieszanej, 3,6% to Afroamerykanie lub czarnoskórzy Amerykanie, 2,4% to Azjaci, 0,5% to rdzenna ludność Ameryki, 0,15% to Hawajczycy i mieszkańcy innych wysp Pacyfiku. Latynosi stanowią 6,6% ludności stanu.
Największe grupy stanowią osoby pochodzenia niemieckiego (31,3%), irlandzkiego (12,7%) i angielskiego (10,4%). Istnieją także duże grupy osób pochodzenia: meksykańskiego (153,9 tys.), „amerykańskiego” (139,4 tys.), norweskiego (132,2 tys.), holenderskiego (106,7 tys.), szwedzkiego (67,3 tys.), szkockiego lub szkocko–irlandzkiego (64,2 tys.), włoskiego (57,8 tys.), afrykańskiego lub arabskiego (55,6 tys.), francuskiego (55,2 tys.), czeskiego (49,1 tys.), europejskiego (48,6 tys.), duńskiego (43,9 tys.) i polskiego (37 tys.).
Religia.
Dane z 2014 r.:
Największe wyznania religijne w stanie obejmują katolicyzm (18%) i luteranizm (14%). We wschodniej części stanu znajdują się dwa skupiska amiszów obejmujące około 8 tys. wyznawców. 
Gospodarka.
Iowa jest stanem rolniczym gdzie 85% gruntów wykorzystywanych jest w celach rolniczych. Głównym źródłem dochodu z hodowli w stanie są świnie, zaraz za nimi plasuje się bydło mięsne – a Iowa hoduje więcej świń niż jakikolwiek inny stan. To także lider w produkcji mleka, kurczaków i jaj. Iowa prowadzi również w kraju pod względem uprawy kukurydzy i jest liderem w produkcji soi.
Przetwórstwo żywności jest największym przemysłem produkcyjnym w "The Hawkeye State". Iowa ma jeden z największych młynów zbożowych w kraju i największy zakład przetwórstwa popcornu. Na drugim miejscu plasuje się produkcja maszyn – zwłaszcza maszyn rolniczych i budowlanych, a także sprzętu AGD.
Energia.
Iowa jest największym producentem etanolu i biodiesla jako paliwo w kraju i ma około jednej czwartej całkowitej zdolności produkcyjnej etanolu w USA. 
Większość energii elektrycznej w stanie pochodzi ze źródeł odnawialnych, prawie w całości z wiatru. Stan jest drugim po Teksasie największym producentem energii wiatrowej w kraju. Posiada znaczne zasoby węgla, a jego wydobycie zakończono w latach 90. XX wieku.

</doc>
<doc id="50844" url="https://pl.wikipedia.org/wiki?curid=50844" title="Enrique Grau">
Enrique Grau

Enrique Grau (ur. 18 grudnia 1920 w Cartagenie, zm. 1 kwietnia 2004 w Bogocie) – kolumbijski malarz, rzeźbiarz, grafik, filmowiec i scenograf. Wraz z Fernandem Botero i Alejandrem Obregonem należał do najwybitniejszych artystów wizualnych Kolumbii w XX wieku.
Życiorys.
Początkowo uczył się samodzielnie; w 1940 roku wystawił swoją pracę na First Salón de Artistas Colombianos, zdobywając wyróżnienie. Otrzymał stypendium prezydenta kraju i wyjechał do Nowego Jorku, gdzie studiował malarstwo i grafikę w Art Students League. Jednym z jego nauczycieli był George Grosz.
Po powrocie do Kolumbii w 1943 roku osiadł w Bogocie, gdzie zetknął się z grupą młodych artystów, którą tworzyli Alejandro Obregón, Édgar Negret, Eduardo Ramírez. W tym czasie zaczął eksperymentować z różnymi stylami – ekspresjonizmem, surrealizmem i abstrakcjonizmem. W 1953 roku wyjechał do Meksyku, gdzie wpływ wywarły na niego murale meksykańskich artystów. W 1955 roku udał się do Florencji gdzie studiował malarstwo ścienne (fresk) i techniki akwaforty. Zetknięcie z twórczością Campigliego, Picassa i ogólnie kubizm odegrało kluczową rolę w jego twórczości, czyniąc ją bardziej geometryczną, graniczącą z abstrakcją. Następnie podróżował po Bliskim Wschodzie, a szczególnie po Egipicie, gdzie zaznajamiał się ze sztuką przez liczne lektury i wizyty w muzeach.
Na początku lat siedemdziesiątych XX wieku zaczął uprawiać malarstwo figuratywne. W swoich pracach nawiązywał do tradycji indiańskich oraz afrokolumbijskich. Pod koniec lat 80. zainteresował się rzeźbiarstwem, początkowo tworząc asamblaże przedmiotów antycznych i przemysłowych, później wykonał rzeźby z lanego brązu, pełne zmysłowości, tajemniczości i nostalgi, klimatem podobne do jego obrazów. Zajmował się też scenografią i filmem.
W Salón de Artistas Colombianos zdobył pierwsze nagrody za malarstwo (1957) i za rysunek (1958). W 1971 roku walnie przyczynił się do zorganizowania Museo de Arte Moderno w Cartagenie.

</doc>
<doc id="50845" url="https://pl.wikipedia.org/wiki?curid=50845" title="Tytus, Romek i A’Tomek">
Tytus, Romek i A’Tomek

Tytus, Romek i A’Tomek – seria komiksowa autorstwa Henryka Jerzego Chmielewskiego, ps. Papcio Chmiel wydawana od roku 1957 do dziś. Początkowo publikowana była na łamach młodzieżowej gazety „Świat Młodych”, od 1966 – także w wersji książkowej. Jest to najdłużej ukazująca się polska seria komiksowa.
Pierwszy odcinek serii ukazał się 22 października 1957 w numerze 85 (624) „Świata Młodych” pod tytułem "Romek i A'Tomek". Występowało w nim dwu tytułowych bohaterów, jeszcze bez postaci Tytusa, który pojawił się w drugim odcinku.
Fabuła.
Dwaj harcerze, Romek i A’Tomek – starają się uczłowieczyć człekokształtną małpę – Tytusa de Zoo, posiadającego, wbrew pozorom, więcej cech ludzkich niż małpich. Kolejne tomy komiksu to podróże bohaterów w rozmaite dziedziny wiedzy w wymyślnych pojazdach skonstruowanych przez prof. T.Alenta lub A’Tomka. Każda księga umieszcza bohaterów w innej roli. Tytus, Romek i A’Tomek zawsze pakują się w jakieś kłopoty, ale zawsze jakoś udaje się im z nich wybrnąć.
Świat w komiksie jest bardzo absurdalny i odznacza się błyskotliwym humorem, a jednocześnie zawiera wiele edukacyjnych przesłań dotyczących geografii, ochrony przyrody czy historii („bawiąc uczy”).
Odbiór.
Seria jest uważana za klasykę polskiego komiksu i jedną z napopularniejszych polskich serii komiksowych. Już w 1979 roku została zaliczona "do najwybitniejszych osiągnięć polskiego komiksu". W 2006 roku uznana za "najdłużej ukazujący się polski serial komiksowy".
Główni bohaterowie.
Pierwotnie bohaterami komiksu byli dwaj chłopcy – Romek i A’Tomek (w wydaniach albumowych zostali przedstawieni już jako harcerze; zmiana ta została wprowadzona w 1965 roku&lt;ref name="TP/BK"&gt;&lt;/ref&gt; w wyniku nacisków ze strony Wydawnictwa Harcerskiego; w pierwszych historiach zebranych w "Księdze Zero" mają do harcerstwa stosunek raczej lekceważący). Potem dołączył do nich szympans Tytus.
Księgi.
W serii ukazało się 31 albumów zwanych „księgami” oraz 8 ksiąg zbiorczych pt. „Złota księga przygód”, a także albumy zawierające przedruki ze „Świata Młodych” i innych gazet, „Księga TVP” oraz wydania kolekcjonerskie:
Zestawienie ksiąg i nazw pojazdów.
Jeśli nie podano inaczej, twórcą pojazdów był prof. T. Alent.
Nagrody i wyróżnienia.
W roku 2009 Poczta Polska wprowadziła do obiegu trzy znaczki z bohaterami komiksu Papcia Chmiela, przedstawiając ich w konwencji zdjęć z kartotek policji.

</doc>
<doc id="50847" url="https://pl.wikipedia.org/wiki?curid=50847" title="Maine (ujednoznacznienie)">
Maine (ujednoznacznienie)

Miasta w USA:
Gminy w USA:

</doc>
<doc id="50848" url="https://pl.wikipedia.org/wiki?curid=50848" title="Maryland">
Maryland

Maryland () – stan Stanów Zjednoczonych na wybrzeżu Oceanu Atlantyckiego. 
Jest jednym z 13 stanów założycielskich. Od południa graniczy z Dystryktem Kolumbii, Wirginią i Wirginią Zachodnią, od wschodu z Delaware, a od północy z Pensylwanią. 
Zatoka Chesapeake dzieli stan na dwie części – wschodnią – nizinną i zachodnią – wyżynną, łagodnie wznoszącą się w kierunku Appalachów.
Geografia.
Stan zajmuje powierzchnię całkowitą  km², z czego  km² to powierzchnia lądowa, a  km² (21,2%) leży pod wodą. Najwyższym punktem w stanie jest wierzchołek Hoye Crest na górze Backbone Mountain w hrabstwie Garrett, o wysokości 1024 m n.p.m. Najniższy punkt lądowy stanu położony jest na poziomie morza na brzegach zatoki Chesapeake oraz Oceanu Atlantyckiego. Najniższy punkt w granicach administracyjnych stanu położony jest na dnie zatoki Chesapeake, około 53 m pod poziomem morza, około 1,6 km na południowy zachód od południowego brzegu wyspy Kent w hrabstwie Queen Anne’s i określany jako "Bloody Point Hole".
Topografia stanu Maryland jest zróżnicowana, dlatego czasami stan określa się mianem "Ameryki w miniaturze". Stan posiada linię brzegową o długości około  km, z czego  km to linia brzegowa zatoki Chesapeake. Wschodnia część stanu ma charakter nizinny i położona jest na półwyspie Delmarva, wchodzącym w skład niziny Atlantyckiej. Środkowa część stanu leży na obszarze Wyżyny Piedmontu, zaś na zachodzie znajdują się pasma górskie Pasma Błękitnego oraz gór Allegheny, wchodzących w skład systemu górskiego Appalachów.
Główne rzeki stanu to Patapsco, Patuxent, Potomak oraz Susquehanna.
Zbiorniki wodne.
W Maryland nie istnieje ani jedno naturalne jezioro, ponieważ procesy geologiczne w tym stanie nie sprzyjały powstawaniu jezior. Jako że lodowce nie występowały na tym obszarze podczas ostatniej epoki lodowcowej, w Maryland nie ma jezior polodowcowych. Wszystkie istniejące obecnie zbiorniki wodne w Maryland zostały stworzone sztucznie przez człowieka poprzez zatamowanie rzek. Choć niektóre z nich nazywane są jeziorami, jak na przykład jezioro Deep Creek Lake czy jezioro Lake Habeeb, to wszystkie są zbiornikami retencyjnymi. Największymi zbiornikami wodnymi w stanie są rezerwuar "Conowingo Reservoir" na rzece Susquehanna o powierzchni 34,65 km² i pojemności ponad 382 mln m3 oraz "Deep Creek Lake" o powierzchni 15,78 km² i pojemności ponad 127 mln m3. Poniższe zestawienie obejmuje zbiorniki wodne w Maryland o powierzchni ponad 3 km².
Parki stanowe.
W Maryland znajduje się 45 parków stanowych, z których największy, park stanowy Gunpowder Falls w hrabstwie Baltimore, zajmuje powierzchnię 74,87 km².
Klimat.
Klimat na wybrzeżu jest podzwrotnikowy morski, w głębi stanu występuje klimat kontynentalny wilgotny.
Ludność.
Według szacunków "United States Census Bureau", ludność stanu Maryland w roku 2010 wynosiła . Liczba ludności rośnie: w 2000 roku wynosiła mieszkańców.
Największe miasta Maryland pod względem liczby mieszkańców według spisu w roku 2010 to Baltimore (), Frederick (), Rockville (), Gaithersburg (), Bowie (), Hagerstown () i stolica Annapolis ().
Podział administracyjny.
Stan Maryland podzielony jest na 23 hrabstwa oraz miasto Baltimore, które zostało wyodrębnione w 1851 roku z hrabstwa Baltimore i posiada status równoważny hrabstwu, nie wchodząc w skład żadnego z nich. Największym hrabstwem pod względem liczby ludności jest hrabstwo Montgomery, a największym hrabstwem pod względem powierzchni lądowej jest hrabstwo Frederick.
Historia.
Przed przybyciem Europejczyków.
Pierwsi ludzie przybyli na tereny obecnego Maryland około 10 tysięcy lat p.n.e. wraz z zakończeniem ostatniej epoki lodowcowej. Głównym źródłem pożywienia plemion koczowniczych zamieszkujących te tereny około 1500 lat p.n.e. były ostrygi. Pierwsze indiańskie przedmioty gliniane pochodzą z okresu około 1000 lat p.n.e. Około roku 800 n.e. Indianie udomowili pierwsze rośliny, a do polowań na zwierzęta zaczęli korzystać z łuków i włóczni. Ślady pierwszych stałych indiańskich wiosek pochodzą z XII wieku.
Europejscy odkrywcy.
Pierwszym znanym Europejczykiem u brzegów Maryland był pływający pod banderą angielską wenecki żeglarz John Cabot, który w 1498 roku dotarł do wybrzeży obecnego hrabstwa Worcester. W 1524 roku włoski podróżnik Giovanni da Verrazzano wpłynął do zatoki Chesapeake. Dokładniejszej eksploracji zatoki dokonał w 1572 roku hiszpański gubernator kolonii Floryda, Pedro Menéndez de Avilés. W 1608 roku zatokę zbadał również angielski kolonizator z pobliskiego Jamestown, John Smith. Pierwsze przedmioty europejskie w Maryland w kontekście archeologicznym pochodzą z lat 20. XVII wieku.
Okres kolonialny.
Prowincja Maryland oficjalnie powstała 20 czerwca 1632 roku, gdy król Anglii Karol I Stuart nadał ją baronowi Baltimore, Cæciliusowi Calvertowi. Nazwa Maryland została wybrana na cześć Henrietty Marii Burbon, żony króla Karola. Pierwsi koloniści przybyli do Maryland 25 marca 1634 roku. W 1649 roku uchwalono akt o tolerancji religijnej wprowadzający równość praw dla wszystkich chrześcijan.
Religia.
Dane z 2014 r.:
Zobacz też.
Stany Zjednoczone, podział administracyjny Stanów Zjednoczonych, Stany Zjednoczone/Historia.

</doc>
<doc id="50850" url="https://pl.wikipedia.org/wiki?curid=50850" title="Kaligrafia arabska">
Kaligrafia arabska

Kaligrafia arabska (arab. خط عربي - "chatt 'arabi") – zdobnictwo oparte na piśmie arabskim, jedna z ważniejszych gałęzi sztuk pięknych w świecie muzułmańskim.
W X wieku wezyr abbasydzki Ibn Mukla (886-940) opracował proporcje pisma arabskiego kancelaryjnego naschi, z którego rozwinęły się liczne odmiany pisma o okrągłych kształtach.Pionowe linie pisma łączą się w łagodny sposób z poziomymi łukami. Do rozwoju pism opierających się na "naschi" przyczynił się Jakut al-Mustasimi (1221-1298), sekretarz kalifa abbasydzkiego. Wykorzystywane było głównie do pisania prywatnych listów i sporządzania oficjalnych dokumentów. Okrągłe kształty liter wpływały na większą swobodę i szybkość pisania. Miało to również związek z wykorzystywanym materiałem – papirusem egipskim, a później papierem.
Drugą odmianą pisma arabskiego było pismo monumentalne maszk, które przekształciło się w VIII wieku za sprawą kaligrafów z Kufy w odmianę o kwadratowym zarysie (pismo kufickie, "dukt kufi"). Zgodnie z tradycją rezerwowano je dla celów religijnych, chociaż od XII wieku w Koranie pojawiały się także inne rodzaje pisma. Pismo kufickie z czasem zaczęło się pojawiać jako ornament w architekturze (do XIV wieku) oraz na naczyniach i tkaninach. Około X wieku wykształciło się tak zwane "kwieciste kufi", w którym puste przestrzenie między prostymi liniami liter wypełniano motywem liściastym. Od XI wieku upowszechniło się "kufi splecione", w którym litery splatały się ze sobą. W XIII wieku pojawiło się tzw. "kufi mówiące" – z motywami ludzkich i smoczych głów na zakończeniach liter. Dzieła naukowe i literackie oprócz kaligrafii zdobiły miniatury, często napis także napis stanowił ilustrację dzięki odpowiedniemu ułożeniu wersów i liter.
Kolejnym głównym rodzajem pisma arabskiego było, powstałe w IX wieku, magribi. To rodzaj kursywy, rozwiniętej bezpośrednio z pisma kufickiego. Linie pionowe były prostopadłe względem linii poziomych. W XII wieku wykorzystywano je powszechnie w Hiszpanii, szczególnie w Walencji i Sewilli.
Czwartym, podstawowym stylem pisma arabskiego jest ta'lik. Jego początki sięgają XI wieku, jednak najbardziej popularne stało się w wieku XIII – używane było przede wszystkim w książkach z poezją oraz tłumaczeniach międzyliniowych Koranu. Ta'lik wyróżniał się pochyłym układem i wydłużeniami liter końcowych. Perski kaligraf Mir Ali Tabrizi opracował odmianę tego stylu – pismo nasta'lik. Cechowała je lekkość, fantazyjność i jednocześnie prostota liter.
Wynalazkiem osmańskich kaligrafów była także tugra (emblemat władcy), która pojawiała się na firmanach, monetach, jarłykach, pomnikach itp. Na tugrę składało się imię sułtana, imię jego ojca, tytuł chana oraz formuła "al-muzzafar da'im" (arab.: "zawsze zwycięski").
Kaligrafia często stanowi jeden z elementów zdobniczych architektury. Do najważniejszych przykładów tego rodzaju sztuki należy wykonany w stiuku, sześciometrowy mihrab w sali zimowej w Meczecie Piątkowym w Isfahanie, który stworzony został w 1310 roku przez Hajdara, ucznia Jakuta al-Mustasimiego.

</doc>
<doc id="50851" url="https://pl.wikipedia.org/wiki?curid=50851" title="Nebraska">
Nebraska

Nebraska () – stan w środkowo-zachodniej części Stanów Zjednoczonych. Nosi przydomek Cornhusker, leży w obrębie pasa kukurydzianego i jest wiodącym stanem pod względem zbiorów kukurydzy. Liczy blisko 2 mln mieszkańców, w tym 291,1 tys. mieszka w stolicy Lincoln i 486,1 tys. w największym mieście – Omaha. 
Przed europejską eksploracją obszary stanu zamieszkiwały ludy Omaha, Pariki i Lakota. Stan przecina wiele historycznych szlaków, w tym ekspedycja Lewisa i Clarka.
Nazwa pochodzi z języka Indian Oto i znaczy "płaska woda"; odnosi się do przepływającej przez stan rzeki Platte.
Historia.
30 maja 1854 r. na mocy Ustawy o Kansas i Nebrasce powstało Terytorium Kansas i Terytorium Nebraski ze stolicą w Omaha.
Zaraz po wojnie secesyjnej, w 1867 r. Nebraska została uznana za 37. stan. W tym samym czasie stolica została przeniesiona z Omahy do miasta Lancaster, które zmieniło nazwę na Lincoln (na cześć prezydenta Abrahama Lincolna).
Gospodarka.
W 2004 r. produkt stanowy brutto wyniósł 68 miliardów dolarów, a miesięczny dochód brutto na osobę fizyczną 3 339 USD. W styczniu 2010 poziom bezrobocia w Nebrasce wynosił 4,6%.
Nebraska posiada bardzo dobrze rozwinięty sektor rolniczy i jest krajowym liderem w produkcji wołowiny, wieprzowiny, kukurydzy i soi.
Ważnymi sektorami gospodarki są również transport towarowy (kolejowy i drogowy), przemysł, telekomunikacja, informatyka i ubezpieczenia.
Geografia.
Nebraska graniczy ze stanem Dakota Południowa na północy, ze stanem Iowa na wschodzie, ze stanem Missouri na południowym wschodzie (granicą jest rzeka Missouri), ze stanem Kansas na południu, ze stanem Kolorado na południowym zachodzie i ze stanem Wyoming na zachodzie. Składa się z 93 hrabstw. Nebraska leży w dwóch strefach czasowych: większość hrabstw w , a w Panhandle (zachodnia część stanu) .
Stan Nebraska przecinają 3 rzeki z zachodu na wschód. Platte, powstająca z połączenia Platte Północnej i Platte Południowej, płynie przez centralną część stanu, Niobrara płynie przez północną część stanu, a Republican płynie przez południową część stanu. Nebraska składa się z dwóch głównych form powierzchni: Wielkie Równiny i Równiny Centralne.
Największe miasta.
Największe miasta według spisu z roku 2020: 
Demografia.
Spis ludności z roku 2020 stwierdza, że stan Nebraska liczy 1 961 504 mieszkańców, co oznacza wzrost o 135 163 (7,4%) w porównaniu z poprzednim spisem z roku 2010. Dzieci poniżej piątego roku życia stanowią 6,4% populacji, 24,6% mieszkańców nie ukończyło jeszcze osiemnastego roku życia, a 16,4% to osoby mające 65 i więcej lat. 49,7% ludności stanu stanowią kobiety.
Rasy i pochodzenie.
Według danych z 2021 roku, 78,5% mieszkańców stanowiła ludność biała (76,4%, nie licząc Latynosów), 8,7% miało rasę mieszaną, 4,7% to czarnoskórzy Amerykanie lub Afroamerykanie, 2,3% to Azjaci, 1,2% to rdzenna ludność Ameryki i 0,03% to Hawajczycy i mieszkańcy innych wysp Pacyfiku. Latynosi stanowią 11,9% ludności stanu.
Do największych grup należą osoby pochodzenia niemieckiego (31,7%), irlandzkiego (11,4%), angielskiego (9,4%), meksykańskiego (8,2%) „amerykańskiego” (3,7%), czeskiego (3,5%) i szwedzkiego (3,4%). Nebraska ma zdecydowanie największy odsetek czeskich Amerykanów ze wszystkich stanów USA. Ponadto w stanie mieszka ponad 50 tys. Polaków (2,6%). 
Podobnie jak w zdecydowanej większości amerykańskich stanów, populacja Nebraski staje się coraz bardziej miejska. Wskaźnik urbanizacji wzrósł z 61,5% w 1970 roku, do 73,1% w 2010 roku. 
Religia.
Dane z 2014 r.:
Chociaż około połowy populacji wyznaje protestantyzm, istnieje szereg wyznań i denominacji reprezentowanych w stanie, zarówno nurtu ewangelikalnego, jak i głównego nurtu. Największą grupą wyznaniową są luteranie (ok. 15% populacji) w zależności od denominacji reprezentowani w obu nurtach. Według danych "The ARDA" w 2010 roku do największych związków wyznaniowych pod względem członkostwa w stanie należały: Kościół katolicki (372,8 tys.), Kościół Luterański Synodu Missouri (112,6 tys.), Kościół Ewangelicko-Luterański w Ameryce (110,1 tys.) i Zjednoczony Kościół Metodystyczny (109,3 tys.). Inne większe grupy obejmowały baptystów, różne kościoły kalwińskie, campbellitów, zielonoświątkowców, uświęceniowców, czy też pietystów.
System polityczny.
Jest jedynym stanem, gdzie legislatura stanowa jest jednoizbowa (stanowy Senat został zlikwidowany w 1934 r.). Do maja 2009 roku był jedynym z 38 stanów, gdzie karę śmierci wykonywano nie poprzez śmiertelny zastrzyk, a krzesło elektryczne.
Władzę ustawodawczą sprawuje Legislatura Nebraski, licząca 49 członków wybieranych na cztery lata, przy czym co dwa lata odnawiana jest połowa składu. Na czele władzy wykonawczej stoi gubernator, pochodzący z przeprowadzanych co cztery lata wyborów bezpośrednich.
Transport.
Transport kolejowy.
Nebraska ma bogatą historię kolejnictwa. Union Pacific Railroad, z siedzibą w Omaha, została zarejestrowana 1 lipca 1862 roku, przy uchwalaniu Pacific Railway Act.
Linie kolejowe w Nebrasce:
Linie towarowe:
Linie pasażerskie:
Transport drogowy.
Autostrady międzystanowe w Nebrasce:

</doc>
<doc id="50852" url="https://pl.wikipedia.org/wiki?curid=50852" title="Nevada">
Nevada

Nevada () – stan w zachodniej części Stanów Zjednoczonych, siódmy pod względem powierzchni (268 380 km²) i jeden z najrzadziej zaludnionych (w 2017 roku 2 998 039 mieszkańców). Stan cechuje się górzystym krajobrazem, przeważa tu klimat pustynno-stepowy. Większość ludności stanu mieszka w aglomeracji Las Vegas, jedna piąta w samym mieście Las Vegas. Stolicą stanu jest Carson City.
Geografia.
Nazwa pochodzi z języka hiszpańskiego i znaczy tyle co „śnieżysta”.
Nevada graniczy z Oregonem i Idaho na północy, Utah na wschodzie, Arizoną na południowym wschodzie oraz Kalifornią na zachodzie i południowym zachodzie. Znajdują się tutaj rozległe pustynie, których ogromna większość stanowi własność rządu federalnego. ok. 1000 kraterów po próbnych wybuchach atomowych (m.in. Poligon Nevada). Stan poprzecinany jest przez łańcuchy górskie, m.in. Sierra Nevada. Porastają je bujne lasy, w przeciwieństwie do otaczających je pustyń. Najwyższy szczyt, Boundary Peak liczy 4007 m n.p.m. Doliny często poniżej 900 m n.p.m.
Znaczną część północnego obszaru stanowi pustynia Wielkiej Kotliny. Latem panują wysokie temperatury, a monsuny znad Zatoki Meksykańskiej docierające poprzez Arizonę powodują burze. Zimą dominuje cyrkulacja zachodnia a dzięki sztormom na Pacyfiku, przynoszącym wilgoć może padać śnieg.
Rzeka Humboldt przecina Nevadę ze wschodu na zachód w północnej części. Wśród rzek osuszających góry Sierra Nevada należy wymienić Walker, Truckee i Carson.
Główne jeziora – Tahoe, Mead, Pyramid.
Wschodnia część stanu otrzymuje więcej wilgoci latem, dlatego znajduje się tam więcej zieleni.
Na południu, znajduje się Las Vegas w granicach pustyni Mojave.
Niektórzy mieszkańcy miasta Wendover w Utah postulują przyłączenie do Nevady. Wymagałoby to zgody obu rządów stanowych i Kongresu Stanów Zjednoczonych.
Parki narodowe.
Na terenie stanu znajdują się dwa parki narodowe:
Ponadto pod opieką federalną (National Park Service) znajdują się:
Większe miasta.
Na początku 2018 roku obszar metropolitalny Las Vegas obejmował 2,2 mln mieszkańców.
Historia.
Pierwotnie zamieszkana przez Indian.
W 2. poł. XVIII w. dotarli tu misjonarze hiszpańscy (m.in. Eusebio Kino) z Nowego Meksyku. W 1. poł. XIX w. należała do Meksyku. W 1848 roku w wyniku wojny amerykańsko-meksykańskiej zajęta przez Stany Zjednoczone. Po nieudanych próbach utworzenia przez Mormonów w 1849 roku Stanu Deseret, 14 sierpnia 1850 roku Kongres Stanów Zjednoczonych postanowił o utworzeniu Terytorium Utah, z którego 2 marca 1861 roku wyodrębniono Terytorium Nevady. W 1859 roku odkryto złoża złota i srebra w Comstock Lode i zbudowano Virginia City. Spowodowało to napływ górników. Eksploatacja złóż trwała do 1930 r. Pomimo niewielkiej liczby ludności, Abraham Lincoln postanowił utworzyć nowy stan. Abolicjonistyczne poglądy mieszkańców i zapotrzebowanie Unii na srebro dały 31 października 1864 roku trzydziesty szósty stan Stanów Zjednoczonych.
Obecne granice ukształtowały się 5 maja 1866 roku, gdy zdecydowano o przyłączeniu hrabstwa Pah-Ute z Terytorium Arizony. Postanowiono tak ze względu na odkrycie złota. Większość tego obszaru zajmuje obecnie hrabstwo Clark.
Nevada była jedynym stanem, którego sens istnienia kwestionował Kongres Stanów Zjednoczonych. W 1900 roku wybuchły strajki w miastach Tonopah Goldfield i Rhyolite. Trwały aż do 1910 roku i ocaliły status stanu.
87% powierzchni Nevady stanowi własność rządu federalnego. Przyczyniły się do tego rozległe pustynie, nienadające się do zagospodarowania rolniczego, ubogie ilości wody i ogromny obszar o gęstości zaludnienia poniżej jednej osoby na km². Sporadycznie – sztucznie nawadniane pola. Większość gospodarstw jest typu ranczo.
Hazard od początku był ulubioną rozrywką górników. W 1909 roku został zakazany z inicjatywy grup społecznych uważających go za plagę jak alkoholizm. W związku z bessą przemysłu wydobywczego i Wielkim Kryzysem, 19 marca 1931 roku, Senat Stanowy zalegalizował go ponownie. Planowano to jako tymczasowe rozwiązanie, do czasu poprawy sytuacji ekonomicznej. Ostatecznie nigdy nie rozpatrywano już wniosku o delegalizację.
W 1931 roku rozpoczęto budowę zapory Hoovera. Z całego kraju przyjechało tysiące robotników. Dostarczenie im środków potrzebnych do życia i rozrywek dało pracę jeszcze większej rzeszy ludzi. Przez następne 75 lat, hrabstwo Clark zrównało się z Reno pod względem liczby ludności i potencjału gospodarczego.
W 1957 roku w hrabstwie Lincoln została założona Strefa 51.
Demografia.
Spis ludności z roku 2010 stwierdza, że stan Nevada liczy 2 700 551 mieszkańców, co oznacza wzrost o 702 294 (35,1%) w porównaniu z poprzednim spisem z roku 2000. Dzieci poniżej piątego roku życia stanowią 6,2% populacji, 22,9% mieszkańców nie ukończyło jeszcze osiemnastego roku życia, a 15,3% to osoby mające 65 i więcej lat. 49,8% ludności stanu stanowią kobiety.
Według danych z 2018 roku Nevada razem z Idaho mają największy przyrost naturalny (2,1%) wśród stanów USA.
Język.
Najpowszechniej używanymi językami są:
Rasy i pochodzenie.
Według spisu z 2010 roku, 74,6% mieszkańców stanowiła ludność biała (49,1% nie licząc Latynosów), 9,8% to Afroamerykanie, 8,8% to Azjaci, 4,3% miało rasę mieszaną, 1,7% to rdzenna ludność Ameryki, 0,8% to Hawajczycy i mieszkańcy innych wysp Pacyfiku. Latynosi stanowią 28,8% ludności stanu.
Największe grupy stanowią osoby pochodzenia meksykańskiego (21,4%), niemieckiego (11,0%), irlandzkiego (8,3%), angielskiego (6,8%) i włoskiego (5,5%). Obecne są także duże grupy (ponad 30 tys.) osób pochodzenia filipińskiego, „amerykańskiego”, szkockiego, francuskiego, polskiego (59,3 tys.), norweskiego, szwedzkiego, chińskiego i afrykańskiego.
Religie.
Dane z 2014 r.:
Gospodarka.
Powierzchnia Nevady jest górzysto-wyżynna, pustynna. Główna rzeka to Kolorado, na której wzniesiono największą zaporę i elektrownię wodną – Hoover Dam. Gospodarka oparta na złożach rud miedzi, manganu, rtęci, srebra i złota. Rozwinięte hutnictwo metali nieżelaznych. Hodowla bydła, owiec. Na terenach sztucznie nawadnianych uprawia się bawełnę, pszenicę, kukurydzę i warzywa. Największe znaczenie w gospodarce stanu ma turystyka. Wokół Las Vegas i Reno powstały centra rozrywki z luksusowymi hotelami, nocnymi klubami i kasynami gry.
W roku 2003, PKB stanu wyniosło 88 miliardów dolarów. Rok później wydobyto 6,8 miliona uncji złota o wartości 2,84 miliarda dolarów, co stanowiło 8,7% światowej produkcji. Srebra wydobyto 10,3 miliona uncji o wartości 69 milionów $.
1 stycznia 2006 roku oszacowano liczbę bydła na 500 000 krów i 70 000 owiec.
Nevada jest jednym z kilku stanów bez stanowego podatku od dochodów osobistych. Opcje podatkowe są w kompetencjach władz hrabstw.
Transport.
W pobliżu Las Vegas przechodzi Autostrada międzystanowa nr 15. Przez północny obszar stanu przechodzi Autostrada Międzystanowa nr 80, rozpoczynający się w Utah do Reno i Kalifornii. Inne federalne drogi to: US-6, US-50, US-93, US-95, US-395 i najsłynniejsza na świecie Autostrada UFO.
Przez pustynie przejeżdżają ciężarówki porównywalne z australijskimi pociągami drogowymi. Linie kolejowe Union Pacific Railroad łączą miasta od Chicago w stanie Illinois do Emeryville i Los Angeles w Kalifornii, przechodząc po drodze przez miasta Elko, Winnemucca, Sparks i Reno.
Z lotnisk należy wymienić McCarran International Airport w Las Vegas – jedno z najbardziej zatłoczonych lotnisk w Stanach Zjednoczonych. Innym uczęszczanym portem jest Reno/Tahoe International Airport. Także w mieście Elko odbywają się regularne, komercyjne loty.
Linie autobusowe z miast Sparks i Reno do Carson City. Niektóre hrabstwa nie mają w ogóle publicznego transportu (np. Eureka).
Władze i prawo.
Obecnie urząd gubernatora piastuje Joe Lombardo z Partii Republikańskiej. W Senacie Stanów Zjednoczonych Nevadę reprezentują Jacky Rosen (Demokratka) i Catherine Cortez Masto (Demokratka).
Legislatura.
Składa się ze Stanowego Senatu i Stanowego Zgromadzenia. Członkowie Senatu wybierani są na czteroletnią kadencję, a Zgromadzenia – dwuletnią. Oba ciała ustawodawcze spotykają się co cztery miesiące, chyba że gubernator zwoła sesję specjalną. Aktualnie Senat kontrolowany jest przez Partię Republikańską, a Zgromadzenie przez Partię Demokratyczną.
Sądownictwo.
Nevada jest jednym z kilku stanów bez pośrednich sądów apelacyjnych. Tego typu wnioski rozpatruje Sąd Najwyższy Nevady. Najniższą instytucję stanowią sądy dzielnicowe, następnie miejskie.
Liberalizm.
W roku 1900 populacja spadała w związku z kryzysem na rynku srebra. Wyjściem z tej sytuacji była liberalizacja prawa, w którym legalne było wiele rzeczy nielegalnych w sąsiedniej Kalifornii. Nevada jest jednym z najbardziej liberalnych stanów. Nevada ma jedno z najbardziej liberalnych praw dotyczących posiadania broni palnej, legalne są w niej narkotyki, hazard i prostytucja (jest to jedyny stan w którym legalne jest to ostatnie). Prawo rozwodowe także jest najbardziej liberalne w całych Stanach Zjednoczonych. Nevada jest jedynym stanem, który przewiduje różny minimalny wiek legalnej inicjacji seksualnej do różnych praktyk seksualnych. Osoba dorosła może z osobą, która ukończyła 16 rok życia odbyć stosunek zwykły, oralny i analny. Z drugiej strony, nielegalne jest namawianie, uwodzenie, angażowanie do "haniebnej zbrodni przeciw naturze" osób poniżej 16 lat.
Ustawodawstwo Nevady jest korzystne dla przedsiębiorców, stąd wielu biznesmenów przenosi tu swoje firmy.

</doc>
<doc id="50853" url="https://pl.wikipedia.org/wiki?curid=50853" title="New Hampshire">
New Hampshire

New Hampshire () – jeden ze stanów w regionie Nowej Anglii, w północno-wschodniej części Stanów Zjednoczonych, nad Atlantykiem. Stolicą stanu jest Concord.
3 lutego 2023 w New Hampshire odnotowano najniższą w historii Ameryki Północnej temperaturę -77°C.
Geografia.
New Hampshire graniczy z trzema stanami Nowej Anglii (Maine, Vermont i Massachusetts), oraz od północy z kanadyjską prowincją Quebec. Stan rozciąga się od rzeki Connecticut na jego zachodniej granicy, poprzez dolinę rzeki Merrimack, na wschód do Maine i na południe od Kanady do Massachusetts. 
Większość powierzchni stanu jest wyżynno-górzysta. W jego środkowej części znajdują się Góry Białe, należące do Appalachów. 81% obszaru stanu pokrywają lasy, co daje New Hampshire drugi co do wielkości obszar zalesionych gruntów wśród stanów USA. Więcej ma tylko sąsiednie Maine. 
New Hampshire ma tylko 29 km wybrzeża Oceanu Atlantyckiego, z pojedynczym portem głębinowym. Populacja stanu koncentruje się głównie w dolinach rzek i wzdłuż wybrzeża.
Największym jeziorem jest Winnipesaukee.
Demografia.
Spis ludności z roku 2010 stwierdza, że stan New Hampshire liczy 1 316 470 mieszkańców, co oznacza wzrost o 80 684 (6,5%) w porównaniu z poprzednim spisem z roku 2000. Dzieci poniżej piątego roku życia stanowią 4,8% populacji, 19,3% mieszkańców nie ukończyło jeszcze osiemnastego roku życia, a 17,6% to osoby mające 65 i więcej lat. 50,5% ludności stanu stanowią kobiety.
Język.
Najpowszechniej używanymi językami są:
Rasy i pochodzenie.
Według spisu z 2010 roku, 93,6% mieszkańców stanowili Biali (90,5% nie licząc Latynosów), 2,8% to Azjaci, 1,7% deklarowało przynależność do dwóch lub więcej ras, 1,6% to Czarni lub Afroamerykanie, 0,3% to Rdzenni Amerykanie. Latynosi stanowią 3,7% ludności stanu.
Największe grupy stanowią osoby pochodzenia francuskiego (22,1%), irlandzkiego (21,0%), angielskiego (16,1%), włoskiego (10,1%), niemieckiego (9,2%) i szkockiego (5,4%). Obecne są także duże grupy (ponad 10 tys.) osób pochodzenia polskiego (55,7 tys.), „amerykańskiego”, szwedzkiego, portugalskiego, greckiego, holenderskiego, portorykańskiego, norweskiego, rosyjskiego, walijskiego i hinduskiego. 
Religia.
Dane z 2014 r.:
Podział administracyjny.
Stan podzielony jest na 10 hrabstw. Największym pod względem powierzchni hrabstwem jest hrabstwo Coös, najmniejszym - Strafford.
Historia.
Tereny, które stały się późniejszą Prowincją New Hampshire, zostały nadane przez Radę Nowej Anglii kapitanowi Johnowi Masonowi w 1623 roku. Początkowo założono na nich kilka osad, które później wspólnie utworzyły Upper Plantation of New Hampshire, przekształconą w 1680 roku w prowincję królewską.
Ten mały stan odgrywa co 4 lata dużą rolę w amerykańskim życiu politycznym. W stanie mają miejsce jedne z pierwszych prawyborów w procesie wybierania kandydata na prezydenta przez główne amerykańskie partie polityczne. 

</doc>
<doc id="50854" url="https://pl.wikipedia.org/wiki?curid=50854" title="Aaron Bank">
Aaron Bank

Aaron Bank (ur. 23 listopada 1902, zm. 1 kwietnia 2004) – amerykański żołnierz, pułkownik, współtwórca Sił Specjalnych Armii USA ("Zielone Berety").
Życiorys.
Przed II wojną światową nie związany z wojskiem, wstąpił do armii w 1939. Po przystąpieniu USA do działań wojennych został przydzielony (w stopniu oficerskim) do służb specjalnych i wywiadu. Był kapitanem w Biurze Służb Strategicznych (Office of Strategic Services, OSS), które stało się w okresie zimnej wojny kuźnią kadr CIA.
Bank pracował w pionie operacji sabotażowych i wspierających partyzantki w OSS. Od lipca do września 1944 brał udział w operacji Jedburgh na terenie Francji, nawiązując kontakt z partyzantami gaullistowskimi. W 1944–1945 kierował operacją „Żelazny Krzyż”, która miała na celu ujęcie lub zabicie Hitlera; ostatecznie misja ta nie doszła do skutku. Pod koniec wojny Bank odbywał także misję w Chinach i Laosie.
Pozostał po wojnie w armii; skutecznie bronił konieczności utrzymania w armii USA jednostek sił sabotażowo-specjalnych i został mianowany dowódcą 10. Grupy Sił Specjalnych (1952; jednostka nosiła mylącą nazwę, będąc faktycznie pierwszą). Stworzył podstawy teoretyczne i praktyczne funkcjonowania tego typu jednostek w armii amerykańskiej. Dobrał odpowiednio wyszkolone kadry i podzielił Grupę w zespoły; w każdym zespole było po dwóch ekspertów poszczególnych elementów działalności, takich jak walka wręcz, taktyka działania w ukryciu, użycie materiałów wybuchowych, użycie amfibii, wspinaczka i walka w górach oraz przemieszczanie się na nartach.
Pułkownik Bank przeszedł w stan spoczynku w 1958. Opublikował wspomnienia, "From OSS to Green Berets: the Birth of Special Forces". Zasługi Banka w tworzeniu Sił Specjalnych Armii USA przypomniał prezydent George W. Bush po obaleniu Talibów w Afganistanie w 2002.

</doc>
<doc id="50856" url="https://pl.wikipedia.org/wiki?curid=50856" title="New Jersey">
New Jersey

New Jersey () – stan w północno-wschodniej części Stanów Zjednoczonych, nad Oceanem Atlantyckim.
Stolica Trenton (82,8 tys. mieszkańców, 2008). Największe miasta: Newark (277,7 tys. mieszkańców, 2012), Jersey City (247,5 tys. mieszkańców, 2010) i Paterson (149,2 tys. mieszkańców, 2000) należące do regionu metropolitalnego Nowego Jorku.
W New Jersey znajduje się jeden z trzech największych portów lotniczych metropolii nowojorskiej: Newark Liberty International Airport.
Historia.
Około 1524 roku do wybrzeży New Jersey dotarł, pozostający w służbie króla Francji, podróżnik włoski Giovanni da Verrazzano. W 1609 roku dolny bieg rzeki, nazwanej później jego imieniem, badał Anglik Henry Hudson. Od ok. 1620 roku obszar dzisiejszego New Jersey zasiedlali Holendrzy i Szwedzi. W 1625 roku tereny te weszły w skład kolonii Nowa Szwecja, przyłączonej w 1655 roku do Nowych Niderlandów.
W 1664 roku zajęte przez Brytyjczyków, weszły w skład kolonii Nowy Jork, zostały jednak wkrótce wydzielone administracyjnie jako odrębna kolonia (Prowincja New Jersey). W 1776 roku New Jersey proklamowało niezależność od Anglii. W 1787 roku prowincja była jednym ze stanów-założycieli Unii.
Od początku XIX w. intensywny napływ imigracji europejskiej, m.in. z Polski.
W 2013 w stanie New Jersey zalegalizowano małżeństwa osób tej samej płci.
Gospodarka.
Powierzchnia stanu w większości nizinna, jedynie w północno-wschodniej części pagórkowata i wyżynna.
New Jersey należy do najsilniej uprzemysłowionych stanów Stanów Zjednoczonych. Rozwinięty przemysł chemiczny, elektromaszynowy, odzieżowy, środków transportu. Intensywne rolnictwo i hodowla.
Wzdłuż wybrzeża oceanu są zlokalizowane liczne kąpieliska i ośrodki wypoczynkowe (najbardziej znane – Atlantic City).
Znajduje się tu w parku rozrywki Six Flags największy rollercoaster na świecie, który osiąga prędkość 206 km/h, wspinając się do 104 m n.p.m.
Podział administracyjny.
Stan New Jersey podzielony jest na 21 hrabstw.
Demografia.
Spis ludności z roku 2010 stwierdza, że stan New Jersey liczy 8 791 894 mieszkańców, co oznacza wzrost o 377 597 (4,5%) w porównaniu z poprzednim spisem z roku 2000. Dzieci poniżej piątego roku życia stanowią 5,8% populacji, 22,0% mieszkańców nie ukończyło jeszcze osiemnastego roku życia, a 15,8% to osoby mające 65 i więcej lat. 51,2% ludności stanu stanowią kobiety.
Język.
Najpowszechniej używanymi językami są:
Rasy i pochodzenie.
Według spisu z 2010 roku, 72,1% mieszkańców stanowiła ludność biała (55,1% nie licząc Latynosów), 15,0% to Afroamerykanie, 10,1% to Azjaci, 2,2% miało rasę mieszaną, 0,6% to rdzenna ludność Ameryki, 0,1% to Hawajczycy i mieszkańcy innych wysp Pacyfiku. Latynosi stanowią 20,4% ludności stanu.
Największe grupy stanowią osoby pochodzenia włoskiego (16,1%), irlandzkiego (14,1%), afroamerykańskiego (13,5%), niemieckiego (10,6%), polskiego (5,7%) i portorykańskiego (5,4%). Obecne są także duże grupy (ponad 100 tys.) osób pochodzenia latynoskiego z Ameryki Południowej i Środkowej, osób pochodzenia angielskiego, „amerykańskiego”, hinduskiego, meksykańskiego, rosyjskiego, chińskiego, francuskiego, szkockiego, filipińskiego i arabskiego.
New Jersey ma największą populację Hindusów (370 tys.) wśród wszystkich stanów amerykańskich.
W kilku rejonach New Jersey, m.in. w Garfield, Wallington, Linden, Bayonne, Elizabeth, Clifton i Jersey City znajdują się duże skupiska Polonii amerykańskiej.
Religie.
Dane z 2014 r.:
Sport.
Sydney McLaughlin, mistrzyni olimpijska (2021) i rekordzistka świata w biegu na 400 metrów przez płotki, pochodzi i mieszka w New Jersey.

</doc>
<doc id="50857" url="https://pl.wikipedia.org/wiki?curid=50857" title="Ohio">
Ohio

Ohio () – stan w północno-wschodniej części Stanów Zjednoczonych, nad jeziorem Erie. Ohio pod względem powierzchni jest stosunkowo małe, ale z populacją ponad 11,6 miliona mieszkańców znajduje się w dziesiątce najgęściej zaludnionych stanów USA. Z Ohio pochodziło siedmiu prezydentów USA, dzięki czemu stan zyskał sobie przydomek „matki współczesnych prezydentów”.
Ohio posiada dwa duże obszary metropolitalne z liczbą mieszkańców ponad 2 miliony i należą do nich: Columbus (stolica) i Cleveland-Elyria. Także obszar metropolitalny Cincinnati, częściowo położony w Kentucky i Indianie obejmuje ponad 2 mln ludzi.
Sektor produkcyjny w Ohio zatrudniający ponad 700 tys. osób, produkuje więcej tworzyw sztucznych, gumy, sprzętu elektrycznego i metali niż jakikolwiek inny stan w USA.
Swoją nazwę bierze od rzeki Ohio, która tworzy jego południową granicę i w języku irokeskim oznacza „dużą wodę”.
Geografia.
Powierzchnia w zachodniej części stanu nizinna, we wschodniej i środkowej wyżynna i pagórkowata. Ohio należy do stanów Wielkich Jezior. Od północy graniczy z jedenastym co do wielkości jeziorem na świecie – jeziorem Erie.
Równiny na zachodzie Ohio mają jedne z najbardziej urodzajnych pól uprawnych w kraju i stanowią początek narodowego Pasa Kukurydzy, który rozciąga się na zachód przez Środkowy Zachód USA.
Klimat wilgotny kontynentalny. Region południowy ma najwyższe temperatury i najdłuższy okres wegetacji – średnio 198 dni, w porównaniu z 150 do 178 dni w pozostałej części stanu. Ponad połowa rocznych opadów występuje w okresie wegetacyjnym, od maja do października. Rekordowa niska temperatura dla stanu została zanotowana w Milligan (–39 °C) w dniu 10 lutego 1899 r. Najwyższa temperatura (45 °C), została zarejestrowana w pobliżu Gallipolis w dniu 21 lipca 1934 r.
Historia.
Pod koniec XVII wieku osiedlili się tutaj imigranci z Francji i Wielkiej Brytanii. Stan Ohio należał do tej ostatniej w latach 1756–1763. Od 1783 w niepodległych Stanach Zjednoczonych na Terytorium Północno-Zachodnim, gdzie zakazane było niewolnictwo. Indianie czynnie sprzeciwiali się osadnictwu. Odbyła się tu m.in. bitwa pod Fallen Timbers w 1794 roku.
W roku 1788 wybudowano Mariettę – pierwszą stałą osadę. W następnej kolejności powstały: Cincinnati w 1788; Cleveland w 1796; Columbus w 1812.
Ohio ogłoszono w 1803 samodzielnym stanem, siedemnastym przyjętym do Unii. Po 1815 roku gwałtownie rozwinęła się gospodarka dzięki osadnikom, budowie kanałów łączących Wielkie Jeziora i linii kolejowych. W czasie wojny secesyjnej stan pozostał w Unii.
W 1863 roku John D. Rockefeller zainwestował w pierwszą rafinerię, w Cleveland. W 1870 zakłada firmę Standard Oil, która do 1878 roku kontrolowała 90% krajowych rafinerii ropy naftowej.
W latach 1880–1914 emigranci z Europy Wschodniej (w tym Polacy) i południowej osiedlali się tu masowo. Do miast przybywali Czarnoskórzy ze stanów południowych – przyczyniło się to do zamieszek na tle rasowym, m.in. w 1966 roku w Cleveland.
Demografia.
Spis ludności z roku 2020 stwierdza, że stan Ohio liczy 11 799 448 mieszkańców, co oznacza wzrost o 262 944 (2,3%) w porównaniu z poprzednim spisem z roku 2010. Dzieci poniżej piątego roku życia stanowią 5,9% populacji, 22,1% mieszkańców nie ukończyło jeszcze osiemnastego roku życia, a 17,5% to osoby mające 65 i więcej lat. 51,0% ludności stanu stanowią kobiety.
Język.
W 2010 roku najpowszechniej używanymi językami są:
Rasy i pochodzenie.
W 2019 roku, 80,9% mieszkańców stanowiła ludność biała (78,3% nie licząc Latynosów), 12,6% to czarni Amerykanie lub Afroamerykanie, 2,9% miało rasę mieszaną, 2,3% to Azjaci, 0,2% to rdzenna ludność Ameryki, 0,05% to Hawajczycy i mieszkańcy innych wysp Pacyfiku. Latynosi stanowią 4,0% ludności stanu.
Do największych grup należą osoby pochodzenia niemieckiego (22,3%), irlandzkiego (12,5%), afroamerykańskiego, angielskiego (8,0%), „amerykańskiego” (6,6%) i włoskiego (6,0%). 
Duże grupy stanowią też osoby pochodzenia polskiego (419,6 tys.), szkockiego lub szkocko–irlandzkiego (321 tys.), francuskiego (254,9 tys.), europejskiego (242,6 tys.), meksykańskiego (207,7 tys.), węgierskiego (163,9 tys.), holenderskiego (150,1 tys.), afrykańskiego subsaharyjskiego (137,5 tys.), portorykańskiego (130,7 tys.), walijskiego (124,6 tys.) i słowackiego (106,4 tys.). 
Większość ludności azjatyckiej stanowią Hindusi, Arabowie i Chińczycy.
Religia.
Dane z 2014 r.:
Ohio ma drugą co do wielkości populację amiszów (ok. 80 tys. w 2021 roku) we wszystkich stanach USA. Więcej amiszów znajduje się jedynie w sąsiedniej Pensylwanii. Największą społeczność amiszów posiada hrabstwo Holmes.
Gospodarka.
Należy do najbardziej rozwiniętych stanów USA. Gęsta sieć komunikacyjna, liczne porty śródlądowe. Przemysł elektrotechniczny wypiera przodujące niegdyś górnictwo soli kamiennej i węgla kamiennego.
W Ohio znajduje się wiele zakładów przemysłu lotniczego (z Dayton pochodzili bracia Wright). W Ohio znajdują się siedziby główne wielu międzynarodowych korporacji. Są to między innymi: Kroger (Cincinnati), Procter &amp; Gamble (Cincinnati), Goodyear Tire and Rubber Company (Acron), AK Steel Holding (West Chester), Timken Company (Jackson Township), Abercrombie &amp; Fitch (New Albany), Wendy’s (Dublin).
Rolnictwo.
Rolnictwo bardzo dobrze rozwinięte. Dominuje hodowla trzody chlewnej i bydła. W stanie jest prawie 2800 gospodarstw mlecznych, ponadto Ohio jest największym producentem sera szwajcarskiego w USA. Duży dochód przynosi także hodowla kurczaków i indyków. Podstawowe produkty roślinne to: soja, kukurydza i pszenica.
Przemysł i energia.
Znaczna część przemysłu w Ohio związana jest z produkcją chemikaliów, a także pojazdów silnikowych, sprzętu transportowego, żywności, napoi, wyrobów tytoniowych, obróbką metali i produkcją maszyn.
Ważną rolę odgrywa wydobywanie minerałów, w tym ropy naftowej, gazu ziemnego i węgla bitumicznego. W 2019 roku po raz pierwszy wytwarzanie energii elektrycznej przez gaz ziemny (43%), było większe od tej wytwarzanej przez elektrownie węglowe (39%).

</doc>
<doc id="50858" url="https://pl.wikipedia.org/wiki?curid=50858" title="Oregon">
Oregon

Oregon () – stan w północno-zachodniej części Stanów Zjednoczonych, na wybrzeżu Pacyfiku. Jest jednym ze słabiej zaludnionych stanów w kraju, a około połowy obszaru porastają lasy. Na słabe zaludnienie wpływają także rozległe obszary górzyste. Znaczna część populacji koncentruje się w dolinie Willamette.
Największym ośrodkiem miejskim jest Portland, którego obszar metropolitalny wykracza poza granice stanu i obejmuje 2,5 miliona mieszkańców. Stolicą administracyjną Oregonu jest Salem.
Pochodzenie nazwy stanu jest niepewne, ale uważa się, że „Oregon” jest toponimem pochodzącym z francuskiej mapy z 1715 roku, która nazywa rzekę Wisconsin jako „Ouaricon-sint”.
Historia.
Przed przybyciem Europejczyków region przyszłego stanu był zamieszkiwany przez Indian, między innymi przez plemiona Bannock, Chinook, Klamath i Nez Percé.
Oregon w XVII wieku był obiektem rywalizacji Hiszpanii, Rosji i Kompanii Hudsona, lecz nie przynależał do żadnej ze stron. Najbardziej zainteresowana regionem jako przedłużeniem swych kalifornijskich włości była Hiszpania. W 1774 wyprawę zorganizował Juan Jose Perez Hernandez, a w roku kolejnym Juan Francisco de la Bodega y Quadra. W 1789 Esteban Jose Martinez zbudował Fort San Miguel na wyspie Vancouver. James Cook badał zachodnie wybrzeże stanu w 1778 podczas swoich poszukiwań Przejścia Północno-Zachodniego.
Na początku XIX wieku region był badany przez ekspedycję Lewisa i Clarka, wysłaną przez rząd Stanów Zjednoczonych w celu rozpoznania terenów nabytych w wyniku Zakupu Luizjany. Ekspedycja spędziła zimę 1805-1806 w Forcie Clatsop, który wybudowała niedaleko ujścia rzeki Kolumbii do Pacyfiku. Ekspedycja ta wraz z relacjami brytyjskiego badacza Davida Thompsona w 1811 r., rozsławiły region jako źródło futer. W 1811 r. nowojorski finansista John Jacob Astor założył Fort Astoria przy ujściu rzeki Kolumbia, z zamiarem założenia sieci faktorii handlowych wzdłuż rzeki dla Pacific Fur Company. Fort Astoria był pierwszą stałą osadą na terenie przyszłego stanu.
W 1997 roku w stanie Oregon zalegalizowano eutanazję. Dostępna jest dla obywateli pełnoletnich, śmiertelnie chorych, którzy sami zażywają truciznę przepisaną przez lekarza.
Geografia.
Stan Oregon od południa graniczy ze stanami Kalifornia i Nevada, od wschodu z Idaho, w dużej części wzdłuż rzeki Snake, od północy z Waszyngtonem, w dużej części wzdłuż rzeki Kolumbia.
Fizjograficznie na terenie stanu wyróżnia się sześć części. Największą jest Wyżyna Kolumbii, zajmująca wschód, północny wschód i dużą część centrum. Na południowym wschodzie zaznacza się obecność Wielkiej Kotliny (region Basin and Range). Natomiast w zachodniej części znajdują się cztery regiony: dwa z nich to łańcuchy gór, biegnące z południa na północ, Góry Nadbrzeżne i Góry Kaskadowe pomiędzy którymi znajduje się Dolina Willamette – jeden z najbardziej urodzajnych regionów na świecie. Południowo-zachodni narożnik stanu zajmuje region Gór Klamath. Wybrzeże ma charakter klifowy a urwiska sięgają nawet 300 metrów wysokości.
Zachodnia część Oregonu, wzdłuż wybrzeża Pacyfiku charakteryzuje się dużymi opadami deszczu.
Mimo sąsiedztwa Oceanu Spokojnego stan jest stosunkowo wysoko wyniesiony nad poziom morza, gdyż średnia wysokość wynosi 1005 metrów. Najwyższym punktem stanu jest osiągający wysokość 3426 m n.p.m. uśpiony wulkan Mount Hood, którego ostatni wybuch miał miejsce w 1865 roku. W południowo-zachodniej części (Góry Kaskadowe) znajduje się najgłębsze w kraju jezioro – Jezioro Kraterowe, leżące w Parku Narodowym Jeziora Kraterowego.
Demografia.
Spis ludności z roku 2020 stwierdza, że stan Oregon liczy 4 237 256 mieszkańców, co oznacza wzrost o 406 182 (10,6%) w porównaniu z poprzednim spisem z roku 2010. Dzieci poniżej piątego roku życia stanowią 5,4% populacji, 20,5% mieszkańców nie ukończyło jeszcze osiemnastego roku życia, a 18,2% to osoby mające 65 i więcej lat. 50,4% ludności stanu stanowią kobiety.
Język.
W 2010 roku najpowszechniej używanymi językami są:
Rasy i pochodzenie.
Według danych z 2018 roku 84,4% mieszkańców stanowi ludność biała (76% nie licząc Latynosów), 4,7% ma rasę mieszaną, 4,3% to Azjaci, 1,9% to Afroamerykanie, 1,2% to rdzenna ludność Ameryki, 0,4% to Hawajczycy i mieszkańcy innych wysp Pacyfiku. Latynosi stanowią 12,8% ludności stanu.
Do największych grup należą osoby pochodzenia niemieckiego (18,1%), irlandzkiego (11,2%), angielskiego (10,9%), meksykańskiego (10,6%) i „amerykańskiego” (5,0%). Do innych większych grup należą osoby pochodzenia włoskiego (153,9 tys.), francuskiego (150,9 tys.), norweskiego (145,4 tys.), szkockiego (122,9 tys.), szwedzkiego (104 tys.), holenderskiego (80,5 tys.), polskiego (68,7 tys.), szkocko–irlandzkiego (52,9 tys.) i rosyjskiego (48,5 tys.). Największe społeczności z Azji tworzą Chińczycy (40,1 tys.), Wietnamczycy (30,4 tys.) i Hindusi (24,6 tys.).
Religia.
Oregon jest wspólnie z Kolorado trzecim stanem Stanów Zjednoczonych pod względem procentowego udziału ludzi nieutożsamiających się z żadną religią, po stanach Vermont i Waszyngton. Około 61% mieszkańców stanu to chrześcijanie. W stanie jest największa grupa staroobrzędowców w Stanach Zjednoczonych.
Dane z 2014 r.:
Gospodarka.
Gospodarka i zasoby energetyczne Oregonu są ściśle związane z łagodnym klimatem i obfitymi opadami. Silny, utrzymujący się spływ z akumulacji śniegu na dużych wysokościach, a także wysokie roczne opady, umożliwiają generowanie znacznej ilości energii wodnej. Duże tamy na rzece Columbia generują większość energii wodnej nie tylko w Oregonie, ale w całym północno-zachodnim Pacyfiku.
Drugi co do wielkości udział w wytwarzaniu energii elektrycznej w Oregonie ma gaz ziemny, który sprowadzany jest głównie z zachodniej Kanady, gdyż sam Oregon posiada niewielkie jego rezerwy. Sprowadzana jest także ropa naftowa głównie ze stanu Waszyngton, gdyż w 2008 roku stan zakończył jej wydobycie.
Jedną z głównych gałęzi gospodarki Oregonu jest gospodarka drzewna. Łagodne temperatury i obfite opady w zachodniej części stanu przyczyniają się do szybkiego wzrostu drzew, które wraz z odpadami rolniczymi są bogatym źródłem biomasy do wytwarzania energii.
Las pokrywa prawie połowę stanu, a wiele zakładów przemysłowych w Oregonie wykorzystuje biomasę drzewną do dostarczania ciepła i generowania elektryczności. Oregon produkuje największą ilość drewna iglastego stanowiącą ponad 16% krajowej produkcji.
W 2017 roku około jednej siódmej energii elektrycznej Oregonu wytworzyła energia wiatrowa.
Przemysł.
W 2017 roku produkcja stanowiła około jednej piątej produktu krajowego brutto w Oregonie. Najważniejszymi produkowanymi wyrobami są komputery i elektronika. W obszarze metropolitalnym Portland znajduje się Las Krzemowy, nazwa ta odnosi się do obszaru gdzie działa około 1500 firm z branży high-tech. Jedną z takich firm jest Intel, który należy do największych pracodawców w stanie.
Rolnictwo.
Ważną rolę odgrywa i największy dochód w rolnictwie przynosi branża szkółkarska. Oregon zajmuje pierwsze miejsce w produkcji azalii doniczkowej, wśród stanów USA. Jest także największym światowym producentem pasz i nasion trawy, jak i znanym ośrodkiem ekspertyzy produkcji nasion.
Popularna jest hodowla bydła. Stan posiada 228 licencjonowanych gospodarstw mlecznych i jest regularnie umieszczany wśród pięciu stanów z najwyższą jakością mleka. W dużych ilościach produkuje się siano, poza tym w dużych ilościach uprawia się pszenicę, ziemniaki, gruszki, winogrona i borówki.

</doc>
<doc id="50859" url="https://pl.wikipedia.org/wiki?curid=50859" title="Rhode Island">
Rhode Island

Rhode Island () – jeden ze stanów położonych w regionie Nowej Anglii, w północno-wschodniej części Stanów Zjednoczonych, na wybrzeżu Oceanu Atlantyckiego.
Najmniejszy stan pod względem powierzchni, na północy i wschodzie graniczy ze stanem Massachusetts, a na zachodzie z Connecticut. Do 2020 roku oficjalna nazwa stanu brzmiała State of Rhode Island and Providence Plantations, kiedy to skrócono ją wskutek referendum.
Rhode Island jest pierwszym miejscem w Ameryce Północnej, gdzie zniesiono niewolnictwo – 18 maja 1652 r., czyli 138 lat przed przeobrażeniem kolonii Rhode Island w stan Stanów Zjednoczonych. Tutaj powstał pierwszy zbór baptystyczny w Ameryce. Tutaj zorganizowano pierwszą paradę Dnia Niepodległości (4 lipca).
Warunki naturalne.
Klimat.
Klimat stanu Rhode Island – umiarkowany ciepły, morski.
Podział administracyjny.
Stan Rhode Island podzielony jest na 5 hrabstw.
Historia.
Warto odnotować, że Rhode Island, jeszcze jako jedna z 13 kolonii, wprowadziła całkowitą tolerancję wyznaniową i jako drugi po Michigan stan zniosła karę śmierci.
Demografia.
Spis ludności z roku 2010 stwierdza, że stan Rhode Island liczy 1 052 567 mieszkańców, co oznacza wzrost o 4248 (0,4%) w porównaniu z poprzednim spisem z roku 2000. Dzieci poniżej piątego roku życia stanowią 5,2% populacji, 19,6% mieszkańców nie ukończyło jeszcze osiemnastego roku życia, a 16,8% to osoby mające 65 i więcej lat. 51,4% ludności stanu stanowią kobiety.
Język.
W 2010 roku najpowszechniej używanymi językami są:
Rasy i pochodzenie.
84,1% mieszkańców stanowi ludność biała (72,5% nie licząc Latynosów), 8,2% to Afroamerykanie, 3,7% to Azjaci, 2,8% ma rasę mieszaną, 1,0% to rdzenna ludność Ameryki i 0,2% to Hawajczycy i mieszkańcy innych wysp Pacyfiku. Latynosi stanowią 15,5% ludności stanu.
Do największych grup należą osoby pochodzenia irlandzkiego (17,7%), włoskiego (17,1%), francuskiego (14,2%), angielskiego (10,3%), portugalskiego (8,5%) i niemieckiego (5,0%). Do innych większych grup należą osoby pochodzenia dominikańskiego, portorykańskiego (38,9 tys.), polskiego (36,7 tys.), „amerykańskiego” (32,8 tys.), afrykańskiego (31,5 tys.), szkockiego (24,5 tys.), gwatemalskiego, szwedzkiego (16,1 tys.) i meksykańskiego (10,6 tys.).
Religia.
Dane z 2014 r.:
Gospodarka.
Ponad dwie trzecie produktu krajowego brutto (PKB) Rhode Island pochodzi z branż usługowych. Największy udział w PKB stanu mają nieruchomości, opieka zdrowotna, finanse i ubezpieczenia oraz władze stanowe i lokalne. 
Przemysł.
Działalność produkcyjna Rhode Island obejmuje chemikalia, sprzęt transportowy (w tym stoczniowy przemysł obronny), komputery i elektronikę, tworzywa sztuczne oraz wytwarzanie gotowych wyrobów metalowych.
Energia.
Podobnie jak reszta Nowej Anglii, Rhode Island nie ma żadnych zasobów energii z paliw kopalnych. Gaz ziemny, który napędza niemal całą produkcję energii elektrycznej w Rhode Island i zapewnia ciepło dla ponad połowy gospodarstw domowych, jest w całości dostarczany przez międzystanowe rurociągi. Ponad 7% energii elektrycznej z Rhode Island w 2017 roku pochodziło ze źródeł odnawialnych, głównie z spalania biomasy. 
Rolnictwo.
W 2015 roku największy dochód przyniosły:
W kulturze.
W stanie Rhode Island rozgrywa się akcja większości odcinków serialu "Family Guy". Główne postaci mieszkają w fikcyjnym mieście Quahog.

</doc>
<doc id="50860" url="https://pl.wikipedia.org/wiki?curid=50860" title="Utah">
Utah

Utah () – stan na środkowym zachodzie Stanów Zjednoczonych, leżący na obszarze Wielkiej Kotliny (północno-zachodnia część stanu) i Wyżyny Kolorado (południowo-wschodnia część). Graniczy na północy z Idaho i Wyoming, na wschodzie z Kolorado, na południowym wschodzie z Nowym Meksykiem (w jednym punkcie), na południu z Arizoną i na zachodzie z Nevadą. W dniu 4 stycznia 1896 roku prezydent Grover Cleveland proklamował Utah jako czterdziesty piąty stan Stanów Zjednoczonych.
Nazwa „Utah” pochodzi od nazwy tubylczych amerykanów - Indian Ute. Istnieją dwie teorie pochodzenia słowa: pierwsza, iż pochodzi ono z dialektu Ute (należącego do języków uto-azteckich) i oznaczającego „ludzi gór”, druga - iż pochodzi od słowa "yuttahih" z języka Apaczów (należącego do języków atapaskańskich), a znaczącego "ten/ci którzy są wyżej".
Utah jest znane z bycia jednym z najbardziej homogenicznych religijnie stanów Stanów Zjednoczonych. Ponad połowa mieszkańców jest zdeklarowanymi mormonami.
Etymologia.
Pierwowzorem jest nazwa z języka Apaczów "Juttahih" „ten, który mieszka wyżej”, to jest w górach White Mountains „góry białe”. Mormoni kolonizując kraj nad Wielkim Jeziorem Słonym, nazwę tę przenieśli (1847) w formie "Ute" na tamtejsze plemiona indiańskie.
Warunki naturalne.
Stan leży na obszarze Gór Skalistych, Wielkiej Kotliny i Wyżyny Kolorado. Obszar stanu jest wyżynny i górzysty. W północno-zachodniej części stanu rozpościera się bezodpływowe Wielkie Jezioro Słone i Wielka Pustynia Słona.
Klimat.
Klimat stanu jest podzwrotnikowy, wybitnie suchy. Według klasyfikacji klimatów Köppena klimat Utah należy do stref BWh (klimat pustyń podzwrotnikowych), BWk (klimat pustyń stref umiarkowanych) i BSh (klimat stepów) z dużym oddziaływaniem klimatu górskiego ze względu na obecność gór których wysokość sięga 4123 m n.p.m. (Kings Peak).
Opady.
Opady w Utah należą do najniższych w Stanach Zjednoczonych. Niewielkie opady są spowodowane położeniem Utah w cieniu opadowym gór Sierra Nevada, a ponadto wschodnia część w cieniu opadowym łańcucha Wasatch. Wyróżnia się dwa kierunki napływu wilgotnego powietrza zawierającego potencjalnie wodę opadową. W okresie zimowym, od października do maja, z kierunku zachodniego napływa wilgotne powietrze pacyficzne. Spowodowane jest to często występującymi w tym okresie sztormami na Oceanie Spokojnym, których kierunek przemieszczania jest wschodni. W okresie letnim dociera do Utah, szczególnie jego wschodniej części, powietrze monsunowe znad Zatoki Meksykańskiej.
Większość terenów o nizinnym charakterze rzeźby terenu (mimo dużego wyniesienia nad poziom morza) ma opady na poziomie poniżej 305 mm rocznie. Nieco wyższe opady ma korytarz, którym poprowadzona jest autostrada I-15, gdyż wynoszą 381 mm. Rejon Wielkiej Pustyni Słonej otrzymuje mniej niż 127 mm rocznie opadów. Szczyty górskie w Utah mogą jednak otrzymywać opady na poziomie 1500 mm.
W zimie śnieg może zdarzać na terenie całego stanu jednak najczęściej ogranicza się do wierzchołków gór oraz dolin na południu. Jednak i tutaj zdarzają się różnice, gdyż rejon miasta St. George, leżącego w południowo-zachodnim krańcu stanu ma średnio rocznie tylko 8 cm śniegu, podczas gdy Salt Lake City ze względu na wpływ sąsiedztwa Wielkiego Słonego Jeziora otrzymuje rocznie nawet 152 cm śniegu. Tak wysokie opady śniegu sprzyjały podjęciu decyzji o przyznaniu Salt Lake City organizacji Zimowych Igrzysk Olimpijskich w 2002 roku. Rekordowe opady śniegu w SLC miały miejsce zimą 1951/52 kiedy suma wyniosła 287,4 cm. Rejony górskie Utah, jak na przykład pasmo górskie Wasatch otrzymują rocznie nawet do 1270 cm śniegu.
Temperatura.
Temperatura w stanie Utah przyjmuje szeroki zakres wartości. Zimą, w zależności od wysokości spadki mogą być bardzo znaczne, natomiast lato jest upalne w całym stanie z wyjątkiem szczytów gór. Leżące na północy i wschodzie góry zabezpieczają przed napływem arktycznego powietrza w zimie, choć sporadycznie taki napływ się zdarza. Średnia maksymalna temperatura stycznia zawiera się pomiędzy −1 °C na północy i prawie 13 °C w St. George, na południu.
Temperatury poniżej −18 °C w większości lat zdarzają się na terenie całego stanu, jednak w niektórych rejonach ma to miejsce regularnie. Na przykład w mieście Randolph średnio przez 50 dni rocznie temperatura spada poniżej −18 °C. W lipcu średnie maksymalne temperatury zawierają się w przedziale pomiędzy 29 °C a 38 °C. Jednak niska wilgotność względna oraz wysoki poziom powyżej poziomu morza powodują dużą amplitudę dobową i nawet w środku lata noce zwykle są zimne. Rekordowo wysoka temperatura została zanotowana 4 lipca 2007 roku w St. George i wyniosła 48 °C, natomiast rekord zimna zmierzono w dniu 1 lutego 1985 roku, w miejscu Peter Sinks w Dolinie Niedźwiedziej, na północy Utah kiedy stwierdzono −56 °C. Najniższa temperatura w miejscu zamieszkałym wyniosła −45 °C a zmierzono ją w Woodruff 12 grudnia 1932 roku.
Parki narodowe i obszary chronione.
Na terenie stanu jest wiele obszarów i obiektów chronionych prawodawstwem federalnym lub stanowym. Najbardziej znane są parki narodowe, których jest pięć, co plasuje stan na trzecim miejscu w Stanach Zjednoczonych, po Alasce i Kalifornii, a zważywszy na dużo mniejszy obszar stanu daje największe zagęszczenie w Stanach. Ponadto na terenie stanu jest siedem Pomników Narodowych, dwa narodowe rejony ochrony krajobrazu, trzydzieści trzy obszary o statusie chronionych obszarów naturalnych ( "United States Wilderness Areas") oraz kilkanaście innych obiektów chronionych przez prawo federalne. Ze względu na to iż ochronie federalnej mogą podlegać wyłącznie tereny będące w całości własnością państwa część parków ma status parków stanowych, których jest w Utah czterdzieści trzy. Atrakcyjne obszary znajdujące się w całości na terenie rezerwatów podlegają jurysdykcji społeczności Indian, jak na przykład ma to miejsce w Kanionie Antylopy, bądź w spektakularnej Monument Valley (Dolina Pomników), leżącej na pograniczu Utah i Arizony, która ma status parku szczepu Indian Nawaho "Monument Valley Navaho Tribal Park").
Parkami narodowymi w Utah są:
Demografia.
Spis ludności z roku 2010 stwierdza, że stan Utah liczy 2 763 885 mieszkańców, co oznacza wzrost o 530 716 (23,8%) w porównaniu z poprzednim spisem z roku 2000. Dzieci poniżej piątego roku życia stanowią 8,2% populacji, 29,9% mieszkańców nie ukończyło jeszcze osiemnastego roku życia, a 10,8% to osoby mające 65 i więcej lat. 49,7% ludności stanu stanowią kobiety.
Salt Lake City jest siedzibą Kościoła Jezusa Chrystusa Świętych w Dniach Ostatnich, którego członkowie są potocznie zwani mormonami. Stanowią oni ponad połowę ludności stanu. Przyczynia się to do największego w Stanach Zjednoczonych współczynnika urodzeń – populacja stanu jest czwartą najszybciej rosnącą w Stanach Zjednoczonych – w latach 1990-2000 o 29,6%. Innym skutkiem jest zakaz hazardu – jedyny w Stanach Zjednoczonych obok Hawajów.
Język.
W 2010 roku najpowszechniej używanymi językami są:
Rasy i pochodzenie.
90,9% mieszkańców stanowi ludność biała (78,5% nie licząc Latynosów), 2,6% to Azjaci, 2,5% ma rasę mieszaną, 1,5% to rdzenna ludność Ameryki, 1,4% to ludność czarna lub Afroamerykanie i 1,0% to Hawajczycy i mieszkańcy innych wysp Pacyfiku. Latynosi stanowią 14,0% ludności stanu.
Do największych grup należą osoby pochodzenia angielskiego (22,5%), niemieckiego (10,6%), meksykańskiego (10,0%), irlandzkiego (5,9%) i szkockiego (5,2%). Do innych większych grup należą osoby pochodzenia „amerykańskiego” (141,8 tys.), duńskiego (139 tys.), szwedzkiego (106,8 tys.), włoskiego (90,2 tys.), norweskiego (68,3 tys.), francuskiego (68 tys.), walijskiego (65,4 tys.), holenderskiego (62,7 tys.) i szwajcarskiego (35,1 tys.). Liczbę Polaków oszacowano na 26 882 (0,9%).
Religia.
Struktura religijna w 2014 r.:
Podział administracyjny.
Stan Utah podzielony jest na 29 hrabstw (counties). Pod względem liczebności hrabstw jest to stan, który posiada ich stosunkowo mało co jest zrozumiałe ze względu na pustynny charakter i słabe zaludnienie znacznych obszarów Utah. Z liczbą 29 hrabstw znajduje się dopiero na 36 miejscu pośród stanów Stanów Zjednoczonych.
W pierwszym, prowizorycznym Stanie Deseret, obejmującym także część obecnych sąsiednich stanów, w 1849 roku utworzono 7 hrabstw: Davis, Iron, Sanpete, Salt Lake, Tooele, Utah i Weber.
Po utworzeniu Terytorium Utah w 1851 roku (w skład którego wchodziła prawie cała obecna Nevada oraz część Kolorado i Wyoming), władze ustawodawcze terytorium na posiedzeniach w latach 1851–1852 utworzyły trzy kolejne hrabstwa: Juab, Millard i Washington. Następne 17 hrabstw powstało w latach 1854–1894 poprzez odpowiednie akty prawne Terytorium Utah. Były to Beaver, Box Elder, Cache, Carbon, Emery, Garfield, Grand, Kane, Morgan, San Juan, Piute, Rich, Sevier, Summit, Uintah, Wasatch i Wayne.
Ostatnie dwa hrabstwa powstały już po powstaniu stanu Utah i przyłączeniu jego do Stanów Zjednoczonych w 1896 roku. Utworzone w 1915 roku Duchesne objęło rezerwat Indian Ute, który w roku 1905 na mocy ustawy o zasiedlaniu został otwarty dla osadników. W dniu 7 stycznia 1918 poprzez podział hrabstwa Uintah, drogą głosowania jego mieszkańców, utworzono ostatnie hrabstwo – Daggett. Było to podyktowane względami praktycznymi, gdyż najodleglejsi mieszkańcy hrabstwa musieli do siedziby hrabstwa w miejscowości Vernal pokonać odległość nawet 1300 km.
Historia.
Okres prekolumbijski.
Człowiek na terenie obecnego Utah pojawił się około 12 000 lat temu. Krótko po ostatnim zlodowaceniu na kontynencie amerykańskim występowała liczna megafauna i ona oprócz zbieractwa jagód, nasion i innych części roślin stanowiła źródło pożywienia. Życie było łatwiejsze, gdyż klimat Utah był chłodniejszy i bardziej wilgotny. Wielkie Jezioro Słone nie było tak zasolone jak obecnie i wokół niego oraz wokół innych jezior, a także wzdłuż licznych strumieni koncentrowało się życie. Najstarszymi zamieszkałymi miejscami jakie dotychczas odkryto są jaskinie leżące na wybrzeżu Wielkiego Jeziora Słonego.
Około 8 tysięcy lat temu zmienił się klimat, wzrosła temperatura i zmniejszyły się opady co spowodowało zmianę stylu życia. Archeologowie nazwali ten okres okresem Kultury Archaicznej. W dalszym ciągu podstawą było zbieractwo i łowiectwo choć odmiennych gatunków roślin i zwierząt. Pozostałościami po tym okresie, odkrytymi przez archeologów, jest wiele typów grotów do różnego rodzaju, włóczni oraz liczne naskalne malowidła przedstawiające ludzi, zwierzęta oraz polowania.
Ewolucja stylu życia zaszła około 2000 lat temu. Wtedy mieszkańcy zaczęli prowadzić bardziej osiadły tryb życia. Zaczęto uprawiać ziemię i siać kukurydzę, fasolę oraz różne gatunki dyni (dynia olbrzymia, dynia piżmowa, dynia zwyczajna). Na terenie Utah ewoluowały dwie kultury Indian; na południu i południowym wschodzie Anasazi oraz na północy, północnym zachodzie stanu Kultura Fremont. Obie kultury około 750 roku naszej ery wprowadziły nową technologię łowiectwa: łuk i strzały. Około 500 lat później (połowa XIII wieku) zanikła kultura Fremont, a 30-letnia susza, która zaczęła się około 1270 roku spowodowała migrację Indian Anasazi w kierunku południowym.
Przypuszcza się, że zanik czy migrację spowodował napływ z północy Indian z uto-azteckiej rodziny językowej. Kultura Fremont najprawdopodobniej zasymilowała się z przybyszami natomiast Anasazi zostali wyparci do Arizony i Nowego Meksyku. Przybysze ewoluowali i stworzyli na terenie Utah cztery grupy. Plemiona północnych Szoszonów, zajmujący się zbieractwem i łowiectwem, zajmujący oprócz północnej części Utah także tereny obecnych Idaho i Wyoming. Druga grupa to Indianie Goshute, żyjący na pustyniach w zachodniej części stanu Utah, do warunków których zaadaptowali się po mistrzowsku. Trzecią grupę stanowili Południowi Pajutowie zasiedlający południowo-zachodnią część stanu, żyjąc ze zbieractwa oraz uprawy gleby z wykorzystaniem sztucznego nawadniania. Ostatnim, największym plemieniem, obejmującym kilka grup, byli Ute, żyjący w północnej i centralnej części stanu utrzymujący się z handlu końmi i niewolnikami.
Gospodarka.
Najważniejszymi dziedzinami gospodarki są: górnictwo z produkcją soli, hodowla bydła oraz turystyka.
Informacje dodatkowe.
Dewiza stanu Utah to: "Industry" (Pracowitość). Inne symbole stanowe to między innymi: ul pszczeli, mewa kalifornijska, świerk kłujący, trójednik "Calochortus nuttallii" i wiśnia.

</doc>
<doc id="50861" url="https://pl.wikipedia.org/wiki?curid=50861" title="Vermont">
Vermont

Vermont () – stan położony w regionie Nowej Anglii, w północno-wschodniej części Stanów Zjednoczonych.
Na północy graniczy z Kanadą, na południu ze stanem Massachusetts, na wschodzie z New Hampshire, a na zachodzie z Nowym Jorkiem.
Historia.
Pochodzenie nazwy.
Nazwa stanu pochodzi od francuskiego "Les Verts Monts", co w dosłownym tłumaczeniu oznacza „zielone wzgórza”. Przydomek stanu, "Green Mountain State", nawiązuje do Gór Zielonych.
Geografia.
Klimat.
Wilgotny klimat kontynentalny ("DFB") strefy umiarkowanej, według klasyfikacji Wladimira Köppena. Zimą występują obfite opady śniegu na terenach górskich.
Warunki hydrologiczne.
Główne rzeki to West River, Otter River, Winooski River.
Demografia.
Spis ludności z roku 2010 stwierdza, że stan Vermont liczy 625 741 mieszkańców, co oznacza wzrost o 16 933 (2,8%) w porównaniu z poprzednim spisem z roku 2000. Dzieci poniżej piątego roku życia stanowią 4,8% populacji, 18,7% mieszkańców nie ukończyło jeszcze osiemnastego roku życia, a 18,7% to osoby mające 65 i więcej lat. 50,6% ludności stanu stanowią kobiety.
Język.
W 2010 roku najpowszechniej używanymi językami są:
Rasy i pochodzenie.
94,5% mieszkańców stanowi ludność biała (92,9% nie licząc Latynosów), 1,9% ma rasę mieszaną, 1,8% to Azjaci, 1,4% to Afroamerykanie i 0,4% to rdzenna ludność Ameryki. Latynosi stanowią 1,9% ludności stanu.
Do największych grup należą osoby pochodzenia francuskiego (20%), angielskiego (16,2%), irlandzkiego (15,8%), niemieckiego (9,5%), „amerykańskiego” (8,4%), włoskiego (7,2%) i szkockiego (5,7%). Liczbę Polaków oszacowano na 22,6 tys. (3,6%). 
Religia.
Dane z 2014 r.:
Inne informacje.
Separatyzm.
Vermont jest jednym z niewielu stanów o tendencjach separatystycznych. W stanie tym istnieje ruch, który chce stworzenia Drugiej Republiki Vermontu; pierwsza istniała w latach 1777–1791, zanim stała się amerykańskim stanem. Vermont jest najbardziej lewicowym stanem Ameryki. Wybory przeważnie wygrywa Partia Demokratyczna, a dodatkowo silne wpływy ma socjaldemokratyczna Progresywna Partia Vermontu.
Prawo o broni oraz inne wolności obywatelskie.
Konstytucja Vermont z 1775 roku, na długo przed Bill of Rights, daje prawa i wolności obywatelskie – jako jedna z pierwszych m.in. głosowania, zniesienia niewolnictwa, publicznego szkolnictwa. Dotyczą one m.in. prawa do posiadania broni – Vermont jest stanem z najlżejszymi ograniczeniami dot. broni. Konstytucja literalnie stwierdza:
„"That the people have a right to bear arms for the defence of themselves and the State – and as standing armies in time of peace are dangerous to liberty, they ought not to be kept up; and that the military should be kept under strict subordination to and governed by the civil power.”"
Billboardy i reklama.
Vermont jest jednym z 4 stanów Stanów Zjednoczonych zakazujących billboardów.

</doc>
<doc id="50862" url="https://pl.wikipedia.org/wiki?curid=50862" title="Jerzy Bolikowski">
Jerzy Bolikowski

Jerzy Marian Bolikowski (ur. 5 października 1940, zm. 31 marca 2004), dr hab. inż., prof. Politechniki Zielonogórskiej (Uniwersytetu Zielonogórskiego). Specjalista w zakresie elektrotechniki i metrologii elektrycznej.
Życiorys.
Studiował na Wydziale Elektrycznym Politechniki Warszawskiej; tam także obronił doktorat oraz habilitował się. W 1976 podjął pracę naukowo-dydaktyczną na Wydziale Elektrycznym w Zielonej Górze ; najpierw był związany z Wyższą Szkołą Inżynierską, następnie brał udział w procesie tworzenia kolejno Politechniki Zielonogórskiej i Uniwersytetu Zielonogórskiego.
Profesor Uniwersytetu, pełnił funkcję dziekana Wydziału Elektrotechniki, Informatyki i Telekomunikacji (obecnie: Wydział Informatyki, Elektrotechniki i Automatyki).

</doc>
<doc id="50863" url="https://pl.wikipedia.org/wiki?curid=50863" title="Wirginia Zachodnia">
Wirginia Zachodnia

Wirginia Zachodnia (, ) – stan we wschodniej części Stanów Zjednoczonych. Na północy graniczy z Pensylwanią i Maryland, od wschodu i południa z Wirginią, a na zachodzie z Kentucky i Ohio. Stolicą stanu jest Charleston.
Wirginia Zachodnia, położona w regionie Appalachów, ma jedne z najbardziej nierównych terenów w kraju. Faliste góry, wzgórza i doliny tego stanu sprawiły, że zyskał przydomek "The Mountain State" (Górzysty Stan) i jest dobrze znanym z szerokiej gamy zajęć na świeżym powietrzu, w tym turystyki pieszej, kolarstwa górskiego, narciarstwa i raftingu.
W latach 2010–2020 Wirginia Zachodnia odnotowała najwyższy procentowy spadek swoich mieszkańców wśród stanów USA. Spadek populacji spowodowany jest głównie starzeniem się populacji i wzrostem bezrobocia spowodowanym zamykaniem kopalń. 
Historia.
Kiedy Wirginia odłączyła się od Unii w 1861 roku, część znana obecnie jako Wirginia Zachodnia oderwała się, tworząc własny stan. Przyjęta w roku 1863 Wirginia Zachodnia była jedynym stanem powstałym z oderwania się od stanu konfederackiego podczas wojny secesyjnej i odegrała kluczową rolę jako stan graniczny.
Warunki naturalne.
Przeważającą część powierzchni tego stanu zajmują tereny wyżynne i górskie.
Dwa pasy ziemi wcinające się między sąsiadujące stany to:
Z północnego wschodu na południowy zachód przebiega pasmo górskie Appalachów, które zajmuje znaczną część powierzchni stanu. Na zachód od Appalachów znajdują się Wyżyny Appalaskie, które zajmują prawie całą pozostałą część stanu. Najwyższy szczyt stanu to Spruce Knob (1482 m n.p.m.).
Warunki hydrologiczne.
Główne rzeki: Ohio, Guyandotte i Greenbrier.
Większe jeziora: Tygart i Bluestone.
Demografia.
Na podstawie spisu ludności z roku 2020 stwierdzono, że stan Wirginia Zachodnia liczył 1 793 716 mieszkańców, co oznaczało spadek o 59 278 (3,2%) w porównaniu z poprzednim spisem z roku 2010. Dzieci poniżej piątego roku życia stanowiły 5,2% populacji, 20,1% mieszkańców nie ukończyło jeszcze osiemnastego roku życia, a 20,5% to osoby mające 65 i więcej lat. 50,5% ludności stanu stanowiły kobiety.
Język.
W 2010 roku najpowszechniej używanymi językami były:
Rasy i pochodzenie.
Według danych z 2019 roku 93,1% mieszkańców stanowiła ludność biała (92,0% nie licząc Latynosów), 3,7% to czarnoskórzy Amerykanie lub Afroamerykanie, 1,8% było rasy mieszanej, 0,8% to Azjaci, 0,2% to rdzenna ludność Ameryki i 0,02% to Hawajczycy i pochodzący z innych wysp Pacyfiku. Latynosi stanowili 1,5% ludności stanu.
Do największych grup należały osoby pochodzenia niemieckiego (14,3%), irlandzkiego (11,9%), „amerykańskiego” (9,8%) i angielskiego (9,4%). Do innych większych grup należały osoby pochodzenia włoskiego (74 tys.), szkocko–irlandzkiego (36,2 tys.), szkockiego (32,8 tys.), polskiego (29,3 tys.), francuskiego (27 tys.) i holenderskiego (23,4 tys.).
Religia.
Struktura religijna w 2014 r.:
Gospodarka.
Gospodarka stanu jest tak mocno uzależniona od jej zasobów mineralnych, że spadająca produkcja węgla i niskie ceny energii w ostatnich latach poważnie zaszkodziły temu stanowi. Bezpieczeństwo górnicze i kwestie ekologiczne pozostają głównymi wyzwaniami dla obszaru, który nadal produkuje większość węgla wykorzystywanego w innych stanach.
Zasoby i energia.
W Wirginii Zachodniej znajduje się 12% amerykańskich zasobów węgla, co daje jej pozycję w pierwszej trójce stanów, z największą ilością zasobów. Węgiel w Wirginii Zachodniej odkryto na początku XVII wieku, ale wydobycie na dużą skalę rozpoczęto dopiero w połowie XIX wieku.
Ponad 90% produkcji energii elektrycznej w stanie wytwarzana jest z węgla. Pozostała część pochodzi z hydroelektrowni, elektrowni wiatrowych i urządzeń zasilanych gazem ziemnym. Wirginia Zachodnia jest jednym z siedmiu stanów na wschód od rzeki Missisipi, które nie mają żadnej elektrowni jądrowej.
Wirginia Zachodnia jest także siódmym co do wielkości eksporterem gazu ziemnego, głównie przez wydobycie gazu łupkowego. W Newell, nad rzeką Ohio znajduje się jedyna w stanie rafineria ropy naftowej.
Rolnictwo.
W 2015 roku największy dochód przyniosły:

</doc>
<doc id="50872" url="https://pl.wikipedia.org/wiki?curid=50872" title="Ruch jednostajny prostoliniowy">
Ruch jednostajny prostoliniowy

Ruch jednostajny prostoliniowy – ruch jednostajny po torze prostoliniowym, czyli ruch odbywający się wzdłuż prostej ze stałą prędkością. Zgodnie z I zasadą dynamiki Newtona ciało porusza się po torze prostoliniowym (lub pozostaje w spoczynku), jeżeli na ciało nie działa żadna siła lub działające siły się równoważą.
W ruchu jednostajnym prostoliniowym wektor prędkości jest stały, co oznacza, że jego kierunek (i zwrot) nie zależą od czasu; w związku z tym szybkość, czyli wartość bezwzględna prędkości, również jest stała. Oznacza to, że przyspieszenie jest równe zeru, a prędkość średnia równa jest prędkości chwilowej. Ponadto wartość bezwzględna przemieszczenia (zmiany położenia) jest równa drodze pokonanej przez ciało.
Opis.
Ponieważ prędkość w ruchu jednostajnym nie zależy od czasu, tzn. zmiana położenia w równych odstępach czasu jest stała, 
czyli droga zależy wprost proporcjonalnie od czasu:
gdzie formula_3 jest odcinkiem czasu, w którym ciało przemieściło się o formula_4
czyli pokonało drogę
gdzie formula_6 to szybkość. Oznacza to, że po czasie formula_7 ciało znajduje się w położeniu
Podstawiając formula_9 oraz formula_10 równanie ruchu przyjmuje postać
a przebyta droga wyraża się wzorem
gdzie formula_13 jest parametrem czasowym, formula_14 oznacza początkowe położenie ciała, formula_15 oznacza drogę pokonaną przez ciało do tej pory (zwykle przyjmuje się, że jest ona równa zeru), zaś formula_16 oraz formula_17 to stałe odpowiednio prędkość i szybkość.
Jeżeli ruch opisany jest za pomocą położenia formula_18 względem czasu formula_13 za pomocą funkcja (całkowalnej) formula_20 to droga jest równa długości krzywej przez nią wyznaczanej. Ponieważ prędkość jest pochodną drogi względem czasu, 
to przy oznaczeniach jw. przemieszczenie można wówczas wyrazić całką oznaczoną
przy czym prędkość jako stałą formula_16 względem czasu można wyłączyć ją przed całkę. Dla formula_9 oraz formula_25 jest
Droga to długość krzywej, tzn.
czyli dla formula_9 oraz formula_25 jest

</doc>
<doc id="50873" url="https://pl.wikipedia.org/wiki?curid=50873" title="Maximilian Kaller">
Maximilian Kaller

Maximilian Kaller (ur. 10 października 1880 w Bytomiu, zm. 7 lipca 1947 we Frankfurcie nad Menem) – niemiecki duchowny rzymskokatolicki, biskup diecezjalny warmiński w latach 1930–1947, administrator apostolski prałatury Kłajpedy w latach 1939–1947.
Życiorys.
Święcenia kapłańskie przyjął w 1903 we Wrocławiu. Pracował jako duszpasterz w Strzelcach Opolskich, od 1906 był administratorem parafii, a później proboszczem w Bergen (Rugia), a od 1917 proboszczem parafii św. Mikołaja w Berlinie. Od 1926 sprawował funkcję administratora apostolskiego prałatury w Pile.
2 września 1930 roku został mianowany biskupem warmińskim (po uprzednim wyborze przez kapitułę warmińską 23 lipca). Sakrę biskupią przyjął 28 października w Pile z rąk nuncjusza apostolskiego Cesare Orsenigo. Rządy w diecezji objął 18 października 1930. Prowadził ożywioną działalność duszpasterską, przeprowadził synod diecezjalny (1932), dbał o rozwój kultu maryjnego oraz apostolstwa świeckich, szczególnie w ramach Akcji Katolickiej i Caritasu. Dostrzegał potrzeby duszpasterskie ludności polskiej. Z jego inicjatywy powstało nowe seminarium duchowne w Braniewie (wkrótce zniszczone w okresie działań wojennych).
10 czerwca 1939 mianowany został dodatkowo administratorem apostolskim prałatury w Kłajpedzie.
7 lutego 1945 gestapo wywiozło biskupa do Gdańska, a następnie w głąb Niemiec. Po zakończeniu wojny powrócił (między 8 a 10 sierpnia 1945) do diecezji. Planował przenieść siedzibę diecezji do Olsztyna. Decyzję o jego wysiedleniu podjął 13 sierpnia 1945 Okręgowy Polski Komitet Narodowościowy w Olsztynie. 16 sierpnia 1945 po rozmowie z prymasem Polski kardynałem Augustem Hlondem, posiadającym specjalne pełnomocnictwa papieskie, zrezygnował z diecezji, zatrzymując tytuł biskupa warmińskiego. Wyjechał do Niemiec; w 1946 papież Pius XII mianował go specjalnym doradcą do spraw wysiedleńców. Zmarł na atak serca 7 lipca we Frankfurcie nad Menem, pochowano go 10 lipca w Königstein im Taunus.
Po śmierci biskupa Kallera tron biskupi pozostawał przez długie lata nie obsadzony. Zarówno w Polsce, jak i w Niemczech rezydowali wikariusze kapitulni; aż do 1972 wikariusz w Niemczech w oficjalnych rocznikach Watykanu "Annuario Pontificio" figurował jako biskup warmiński, zaś wikariusze i biskupi w Polsce nosili tytuł "biskupa w Olsztynie". Pierwszym pełnoprawnym ordynariuszem powojennym został Józef Drzazga w roku 1972.

</doc>
<doc id="50882" url="https://pl.wikipedia.org/wiki?curid=50882" title="Dziennik">
Dziennik



</doc>
<doc id="50883" url="https://pl.wikipedia.org/wiki?curid=50883" title="Wyroby hutnicze">
Wyroby hutnicze

Wyroby hutnicze – to asortyment wyrobów stalowych, innych metali i stopów metali, produkowany przez huty i zakłady metalurgiczne.
Metale i stopy przeznaczane do odlewania lub obróbki plastycznej produkowane są w postaci:
Wyroby po obróbce plastycznej produkowane są w postaci:

</doc>
<doc id="50884" url="https://pl.wikipedia.org/wiki?curid=50884" title="Drut">
Drut

Drut – wyrób hutniczy lub element konstrukcyjny, którego wymiary poprzeczne są niewielkim ułamkiem długości. Druty mają przekrój poprzeczny niemal wyłącznie okrągły. Średnice drutów leżą w granicach od części milimetra do 8 mm. Druty o średnicy większej niż 8 mm zaliczane są do prętów. Druty dostarczane są zazwyczaj w formie zwiniętej na szpulach lub w buchtach. Druty używane są jako materiał konstrukcyjny do mało odpowiedzialnych naciągów, wieszaków, do wiązania prętów zbrojeniowych w żelbecie, w elektrotechnice i elektronice jako przewody elektryczne lub do produkcji lin itp. Druty, z wyjątkiem bardzo sprężystych, mogą być kształtowane bez użycia specjalnych narzędzi lub nawet gołą ręką.
Druty wykonuje się technologią przeciągania na gorąco lub na zimno. Z niektórych metali, posiadających bardzo dobre własności plastyczne, np. złota lub srebra, daje się wykonać druty o średnicach rzędu ułamków milimetra.

</doc>
<doc id="50885" url="https://pl.wikipedia.org/wiki?curid=50885" title="Blacha">
Blacha

Blacha – wyrób hutniczy, którego grubość jest znacznie mniejsza od długości i szerokości. Grubości blach leżą w granicach od dziesiątych części milimetra do kilkudziesięciu milimetrów. 
Blachy mogą być gładkie lub posiadać fakturę powierzchniową. Blachy dostarczane są w postaci płaskich arkuszy lub taśm zwiniętych w kręgi. 
Rodzaje blach.
Podział ze względu na grubość:
Według Normy PN-EN 10079: 2009:
Inne:

</doc>
<doc id="50886" url="https://pl.wikipedia.org/wiki?curid=50886" title="Taśma (wyrób hutniczy)">
Taśma (wyrób hutniczy)

Taśma – wyrób hutniczy, rodzaj cienkiej blachy, na potrzeby transportu i magazynowania zwiniętej w cylindryczny krąg. Masa rolek (kręgów) bywa różna – przykładowo miękka blacha (np. aluminiowa) dostarczana jest w kręgach odpowiednio małych, aby wyeliminować samoczynne zgniatanie się jej (masa rolki blachy aluminiowej to przeciętnie 60 kg). Blachy stalowe magazynuje się i przewozi w większych kręgach o masie rzędu ton, wykluczających możliwość ręcznej pracy z nimi bez użycia sprzętu w postaci różnego rodzaju stojaków, rozwijarek i walcarek. Szerokość taśmy dochodzić może do 2 m.
Bardzo cienka taśma, o grubości setnych lub tysięcznych części milimetra, nazywana jest folią. Przykładem jest stosowana w gastronomii folia aluminiowa.

</doc>
<doc id="50887" url="https://pl.wikipedia.org/wiki?curid=50887" title="Sztaba (wyrób hutniczy)">
Sztaba (wyrób hutniczy)

Sztaba () – wyrób hutniczy o charakterze półproduktu powstający np. w odlewni. Sztaba ma zwykle kształt prostopadłościenny lub do niego zbliżony. Sztaba lub sztabka jest także formą, w jakiej odlewane są metale szlachetne (zob. sztabka złota).
Odlewy w postaci sztab mają długą tradycję – o sztabach wspomniał np. Filon z Bizancjum, żyjący prawdopodobnie w V wieku n.e. Wariantem sztaby jest gąska, pod taką nazwą występują np. podłużne odlewy aluminium lub ołowiu.

</doc>
<doc id="50888" url="https://pl.wikipedia.org/wiki?curid=50888" title="Śrut metalowy">
Śrut metalowy

Śrut (liczba pojedyncza: śrucina) metalowy – wyrób hutniczy w postaci niewielkich rozmiarów cząstek metalu, zwykle nieprzekraczających wielkości kilku milimetrów, w kształcie zbliżonych do kulistego. W postaci śrutu dostarcza się stopy odlewnicze. Śrut może być wykorzystany także jako gotowy materiał, np. na balast lub jako śrut strzelniczy w strzelbach (w których strzela się wieloma śrucinami naraz) i wiatrówkach (w których często strzela się jedynie jedną śruciną jednocześnie) 

</doc>
<doc id="50889" url="https://pl.wikipedia.org/wiki?curid=50889" title="Odkształcenie">
Odkształcenie

Odkształcenie – zmiana położenia punktów ciała, przy której zmieniają się odległości między nimi.
Odkształcenia mogą być spowodowane obciążeniem siłami (naprężenie), a także temperaturą.
Opisem i badaniem odkształceń ciał stałych, z pominięciem ich wewnętrznej struktury, zajmuje się mechanika ośrodków ciągłych dzieląc odkształcenia na sprężyste i plastyczne, badaniem których zajmują się dziedziny mechaniki ośrodków ciągłych takie jak teoria sprężystości, teoria plastyczności, a ośrodkami w których przewiduje się także płynięcie ośrodka reologia. Badaniem odkształceń z uwzględnieniem wewnętrznej struktury krystalicznej, cząsteczkowej i atomowej zajmują się dziedziny fizyki ciała stałego.
W mechanice konstrukcji, znaczenie słowa odkształcenie jest ograniczane do miary deformacji ciała poddanego działaniu obciążeń np. sił zewnętrznych lub oddziaływań termicznych. Jest ona wyrażona bezjednostkowo – znaczy to, że jest wielkością bezwymiarową, ponieważ nie określa sprężystości materiału, a jedynie sposób, w jaki się on odkształca.
Odkształcenie w teorii sprężystości.
Zależność pomiędzy stanem odkształcenia a stanem naprężenia w punkcie ciała określa m.in. uogólnione prawo Hooke’a, które mówi, że "składowe stanu odkształcenia są liniowymi jednorodnymi funkcjami składowych stanu naprężenia (i nawzajem)".
Geometryczny opis odkształcenia liniowego.
Przy rozpatrywaniu rozciągania bądź ściskania, czyli odkształcenia liniowego w kierunku prostej, na której leżą dwa (tworzące odcinek) dowolnie wybrane punkty formula_1 i formula_2 wewnątrz ciała nieobciążonego, można określić odległość formula_3 pomiędzy nimi. Po obciążeniu tego ciała np. siłami zewnętrznymi lub przy oddziaływaniu termicznym, następuje jego deformacja, w wyniku czego odległość ta się zmienia o formula_4 Odkształcenie liniowe formula_5 w dowolnym punkcie ciała jest granicą ilorazu różnicy odległości formula_6 do odległości wyjściowej formula_7 gdy odległość wyjściowa zmierza do zera, tzn.
Innymi słowy przy definicji w punkcie ciała określonego odkształcenia liniowego, w kierunku wybranej prostej, rozważa się zmiany długości odcinka tej prostej w bezpośrednim otoczeniu tego punktu.
Odkształcenie liniowe.
Wartości odkształcenia liniowego w punkcie ciała mogą być różne w zależności od kierunku w jakim są badane. Jeśli rozpatrujemy odkształcenie liniowe w punkcie formula_1 położonym w początku układu współrzędnych i obierzemy punkt formula_2 leżący na osi formula_11 układu, który pod wpływem obciążenia przemieścił się do formula_12 to odkształcenie liniowe można zapisać jako:
Przeprowadzając podobną analizę dla osi formula_14 i formula_15 można otrzymać odpowiednio formula_16 i formula_17 można zapisać odkształcenia liniowe jako:
Odkształcenie postaciowe (kąt odkształcenia postaciowego).
Podobnie rozważa się zmiany miar kątowych w bezpośrednim otoczeniu punktu. Odkształcenie kątowe formula_19 jest granicą ilorazu różnicy kąta pomiędzy dwoma dowolnie wybranymi odcinkami w ciele nieobciążonym i obciążonym, gdy długości tych odcinków zmierzają do zera, zatem można zapisać:
Odkształcenie objętościowe.
Chociaż odkształcenia liniowe formula_5 i kątowe formula_19 w pełni definiują stan odkształcenia, możliwe jest wyznaczenie innych charakterystycznych wartości odkształceń. Jednym z nich jest odkształcenie objętościowe, które jest miarą zmiany objętości ciała. Z definicji odkształcenie objętościowe to:
gdzie:
W układzie kartezjańskim:
Zapis tensorowy.
Stosując jednolite oznaczenie dla obu typów odkształceń, można zapisać odkształcenie w postaci tensora odkształcenia:
lub w notacji tensorowej:
Porównując zapis tensorowy z tradycyjnym, dla przypadku kartezjańskiego układu współrzędnych, otrzymuje się:
Odkształcenie objętościowe: formula_30
gdzie:
Przypadek dużych odkształceń.
Powyższe rozważania dotyczą tzw. "przypadku małych odkształceń". Jest dyskusyjnym, co można nazywać małymi odkształceniami. Nie ma tu konkretnych rozgraniczeń, należy być jednak świadomym rosnących błędów wraz ze wzrostem odkształceń.
Dla dużych odkształceń "tensor odkształcenia" można opisać jako:
gdzie:

</doc>
<doc id="50891" url="https://pl.wikipedia.org/wiki?curid=50891" title="Magas (syn Ptolemeusza III)">
Magas (syn Ptolemeusza III)

Magas (gr. "Μάγας") – młodszy syn Ptolemeusza III Euergetesa i Bereniki II, brat Ptolemeusza IV i Arsinoe III.
Został zamordowany skrytobójczo podczas kąpieli w łaźni, oblany przez służącego wrzątkiem. Inicjatorem morderstwa był wszechwładny minister Sosibios, widzący w Magasie ewentualnego konkurenta do tronu dla młodego Ptolemeusza IV.

</doc>
<doc id="50892" url="https://pl.wikipedia.org/wiki?curid=50892" title="Cambridge (ujednoznacznienie)">
Cambridge (ujednoznacznienie)

Miejscowości w Wielkiej Brytanii:
Miejscowości w Stanach Zjednoczonych:
Gminy w Stanach Zjednoczonych:
Miejscowości na Jamajce:
Miejscowości w Kanadzie:
Miejscowości w Nowej Zelandii:

</doc>
<doc id="50894" url="https://pl.wikipedia.org/wiki?curid=50894" title="Unununium">
Unununium



</doc>
<doc id="50895" url="https://pl.wikipedia.org/wiki?curid=50895" title="Cambridge">
Cambridge

Cambridge (wym. [], staropol. "Katabrygia") – miasto ("city") i dystrykt niemetropolitalny we wschodniej Anglii (Wielka Brytania), stolica hrabstwa Cambridgeshire, położone nad rzeką Cam, około 80 km na północny wschód od Londynu. W 2011 roku dystrykt liczył 123 867 mieszkańców.
Cambridge jest siedzibą drugiego po Oksfordzie najstarszego uniwersytetu w Anglii, który został założony w 1209. Klinika uniwersytecka Addenbrookes należy do jednej z największych w Wielkiej Brytanii, a jej charakterystyczny komin na stałe wpisał się w krajobraz miasta. W latach 1990–1998 miasto było siedzibą Królewskiego Obserwatorium Astronomicznego. Działające od 1584 Cambridge University Press jest najstarszym wydawnictwem na świecie.
Miasto jest ważnym ośrodkiem przemysłowym, naukowym i turystycznym. Cambridge posiada rozwinięty przemysł poligraficzny, spożywczy, maszynowy, elektroniczny. Port lotniczy, którego właścicielem jest Marshall Aerospace, może wprawdzie przyjąć niezaładowane samoloty typu Boeing 747 czy MD-11, jednak nie obsługuje regularnych połączeń pasażerskich. Ze względu na wyjątkowo dużą koncentrację przemysłu bazującego na zaawansowanych technologiach Cambridge i okolice określane są jako Silicon Fen (przez analogię do Doliny Krzemowej w Stanach Zjednoczonych).
Toponimia.
Nazwa Cambridge pochodzi od mostu () nad przepływającą przez nie rzeką Cam. Most ten, nazywany długo "" (), znajduje się obecnie na terenie kolegium "Magdalene".
Dzielnice.
Abbey, Arbury, Castle, Cherry Hinton, Coleridge, East Chesterton, King’s Hedges, Market, Newnham, Petersfield, Queen Edith’s, Romsey, Trumpington i West Chesterton.
Historia.
Pierwsza wzmianka o mieście pochodzi z Kroniki anglosaskiej, gdzie wymieniane jest pod nazwą "Grantebrycge". Cambridge jest też wspomniana w Domesday Book (1086) jako "Grante"/"Grentebridge". Od końca XV wieku występuje w źródłach już pod nazwą Cambridge.
Prawa miejskie Cambridge otrzymało w 1951.
Zabytki.
Największe atrakcje turystyczne miasta związane z Uniwersytetem.

</doc>
<doc id="50896" url="https://pl.wikipedia.org/wiki?curid=50896" title="Cambridge (Massachusetts)">
Cambridge (Massachusetts)

Cambridge – miasto w Stanach Zjednoczonych, we wschodniej części stanu Massachusetts, w hrabstwie Middlesex, położone na północnym brzegu rzeki Charles, w bezpośrednim sąsiedztwie Bostonu. W 2020 roku miasto zamieszkane było przez 118 403 osób.
Historia.
Miejscowość otrzymała prawa miejskie w 1636 roku, pod nazwą "New Towne". 10 lat później nazwę miasta zmieniono na Cambridge, na cześć miasta w Anglii o tej samej nazwie. Cambridge jest ważnym ośrodkiem naukowym: znajduje się tutaj Uniwersytet Harvarda (założony w 1636) oraz Massachusetts Institute of Technology (założony w 1861). W Cambridge powstała pierwsza amerykańska drukarnia (założona w 1639). Miasto słynie z zabytków architektury z XVIII i XIX wieku.
Szkolnictwo.
Cambridge jest znane jako centrum akademickie i intelektualne ze względu na uczelnie zlokalizowane w tym mieście.
Co najmniej 129 z 780 laureatów Nagrody Nobla było, w pewnym momencie ich kariery, związanych z uczelniami w Cambridge. Ma tutaj swoją siedzibę Amerykańska Akademia Sztuk i Nauk.
Gospodarka.
W mieście rozwinął się przemysł aparatury naukowej, poligraficzny oraz elektrotechniczny.

</doc>
<doc id="50897" url="https://pl.wikipedia.org/wiki?curid=50897" title="Kopernik (pierwiastek)">
Kopernik (pierwiastek)

Kopernik (Cn, ) – pierwiastek chemiczny z grupy metali przejściowych w układzie okresowym, o liczbie atomowej 112.
Nazwa.
Nazwa pierwiastka została oficjalnie zatwierdzona przez IUPAC 19 lutego 2010 roku i pochodzi od nazwiska astronoma Mikołaja Kopernika. Wcześniej stosowano tymczasową nazwę ununbi (symbol Uub), zgodnie z nomenklaturą IUPAC, a nieoficjalnie także „eka-rtęć” (eka-Hg), jako że pierwiastek ten w układzie okresowym znajduje się bezpośrednio pod rtęcią. Polska nazwa pierwiastka ustalona przez Polskie Towarzystwo Chemiczne brzmi „kopernik”.
Historia badań.
Kopernik został po raz pierwszy uzyskany w laboratorium GSI w Darmstadt w Niemczech poprzez bombardowanie jonami cynku-70 ołowianej tarczy (tzw. „zimna” synteza, której nie należy mylić z zimną fuzją). Dokonał tego zespół naukowców, którym kierowali S. Hoffman, V. Ninov i F.P. Hessburger, w dniu 9 lutego 1996 roku. Reakcja jądrowa, w której został otrzymany izotop 277Cn, ma postać:
W roku 2002 zespół Hoffmana poinformował o ponownym otrzymaniu koperniku. W każdym z tych eksperymentów zaobserwowano jeden atom pierwiastka o czasie życia rzędu 1 s. Jednoznacznie zidentyfikowano go na podstawie łańcucha skorelowanych ze sobą rozpadów jądrowych (w tym przypadku sześciu rozpadów α) prowadzących do znanych wcześniej jąder. Interpretacja Hoffmana została potwierdzona dzięki syntezie koperniku z tych samych substratów przez japońską grupę naukowców K. Mority i współpracowników (2005, 2007). IUPAC oficjalnie uznała odkrycie niemieckich naukowców 10 czerwca 2009.
W późniejszych eksperymentach izotop 283Cn o czasie życia rzędu kilku do kilkuset sekund otrzymany został przez zespoły z Dubnej i GSI w wyniku bombardowania jonami 48Ca tarcz uranowych, plutonowych i kiurowych (tzw. „gorąca fuzja”). W eksperymencie w Dubnej korzystano z krzemowych detektorów promieniowania α opracowanych w Instytucie Technologii Elektronowej w Warszawie przez zespół badawczy kierowany przez Macieja Węgrzeckiego.
Otrzymanie koperniku w wyniku bombardowania tarczy wolframowej protonami o energiach rzędu wielu GeV, ogłoszone przez A. Marinova w roku 2003, zostało uznane za niepotwierdzone i wynikające prawdopodobnie z błędów aparaturowych. Rezultatów tych nie udało się powtórzyć w innych laboratoriach.
Właściwości.
Obliczenia teoretyczne wskazują, że stabilny izotop koperniku byłby prawdopodobnie lotną cieczą o temperaturze topnienia ok. i temperaturze wrzenia ok. . Jego gęstość oszacowana została na 14,0 g/cm3, czyli jedynie niewiele więcej niż gęstość rtęci (13,5 g/cm3).

</doc>
<doc id="50898" url="https://pl.wikipedia.org/wiki?curid=50898" title="University of Cambridge">
University of Cambridge

University of Cambridge – brytyjski uniwersytet państwowy w Cambridge we wschodniej Anglii.
Jest to drugi po Uniwersytecie Oksfordzkim najstarszy angielski uniwersytet (i trzeci na świecie, spośród nadal istniejących), założony w 1209 roku. Należy do najlepszych uczelni w Europie i na świecie. Został utworzony przez grupę byłych wykładowców Oksfordu i ma z nim wiele cech wspólnych. Stąd oba uniwersytety bywają określane wspólną nazwą Oxbridge.
Struktura.
Uniwersytet jest konfederacją fakultetów, wydziałów i kolegiów. Nadzór nad całością sprawuje administracja centralna na czele z wicekanclerzem.
Kolegia (").
Każde z kolegiów jest niezależną, samorządną instytucją, dysponującą własnym majątkiem i samodzielnie pozyskującą fundusze (kolegia nie są dotowane przez państwo) oraz prowadzącą nabór studentów. Członkami kolegium są rektor, wykładowcy i naukowcy (') oraz studenci ('), reprezentujący różne dziedziny nauki i tworzący społeczność. Rolą kolegium jest zapewnienie odpowiednich warunków bytowych swoim członkom oraz nadzór nad ich rozwojem zawodowym i procesem edukacji. Częściowo zajmują się też one kształceniem w formie prowadzonych w małych grupach seminariów ("). Wykłady, ćwiczenia praktyczne, egzaminy oraz badania naukowe są domeną wydziałów uniwersytetu (niegdyś była to również rola kolegiów).
Uniwersytet tworzy 31 autonomicznych kolegiów:
Większość kolegiów przyjmuje studentów obydwu płci na wszystkich poziomach studiów i na wszystkie kierunki. Są jednak wyjątki:
Ponadto niektóre kierunki studiów nie są dostępne w części kolegiów.
Szkoły, wydziały i fakultety.
Rolą fakultetów (') jest organizacja nauczania i badań naukowych. Zwykle praca ta jest rozłożona na podjednostki nazywane wydziałami (') oraz różnego rodzaju centra naukowe.
Fakultety, wraz z podlegającymi im wydziałami i innymi jednostkami, zgrupowane są w sześciu szkołach (") pełniących rolę administracyjną:
Każda ze szkół ma swoją radę ("), w której zasiadają przedstawiciele tworzących ją instytucji. Z kolei przedstawiciele szkół zasiadają w Komisji Głównej.
Administracja centralna.
Centralna administracja uczelni zajmuje budynek "Senate House" oraz sąsiadujący z nim od strony zachodniej kompleks budynków otaczających dwa dziedzińce ("Old Schools").
Kanclerz (') i wicekanclerz (').
Wybierany przez Senat kanclerz jest statutową głową uniwersytetu, ale jego rola jest jedynie ceremonialna. Urząd ten pełniony jest dożywotnio. Aktywność publiczna kanclerza ogranicza się do uroczystego przyznawania honorowych stopni naukowych w trakcie urządzanej raz w roku uroczystości. Odbywa też ceremonialne wizytacje fakultetów oraz dokonuje otwarć nowych budynków i wydziałów. Po raz pierwszy kanclerza powołano w roku 1226. Obecny kanclerz, wybrany w październiku 2011 lord Sainsbury of Turville, jest 108 osobą pełniącą tę funkcję.
Wicekanclerz wybierany jest na siedmioletnią kadencję. Jest on najważniejszym urzędnikiem uniwersytetu zarówno w sferze administracyjnej, jak i akademickiej. Posiada najwyższą władzę wykonawczą. Obecnym wicekanclerzem, wybranym w październiku 2017, jest Stephen Toope.
Po raz pierwszy wicekanclerza powołano w roku 1275. Początkowo jego zadaniem było jedynie zastępowanie kanclerza podczas jego nieobecności lub śmierci, stąd wicekanclerze powoływani byli "ad hoc". Od połowy XV wieku kanclerz zajmował się dbaniem o interesy uniwersytetu na dworze królewskim i był stale nieobecny – jego obowiązki administracyjne przejął w tym okresie wicekanclerz.
Prowicekanclerze (").
Pięciu prowicekanclerzy powołuje się jako pomocników wicekanclerza. Wraz z Radą decyduje on o zakresie obowiązków każdego z nich. Urząd prowicekanclerza sprawowany jest przez 6 lat.
Registrariusz (").
Registrariusz jest urzędnikiem odpowiedzialnym za działania służb obsługujących uniwersytet, niemających bezpośredniego związku z jego działalnością akademicką. Pełni on rolę szefa administracji uniwersyteckiej. Jest z urzędu sekretarzem Rady. Zgodnie ze statutem, odpowiada on za utrzymywanie rejestru członków uniwersytetu, a także immatrykulowanych studentów, nadanych stopni i dyplomów.
Urząd registrariusza jest unikatowy dla Uniwersytetu w Cambridge. Pierwszy registrariusz został powołany w 1506 i do jego zadań należał między innymi nadzór nad skarbcem uniwersytetu (', dosł. skrzynia uniwersytecka) oraz sporządzanie i utrzymywanie rejestrów studentów i absolwentów.
Proktorzy ("").
Co roku wybiera się dwóch proktorów spośród kandydatów zaproponowanych przez kolegia. Choć jest to jeden z najstarszych urzędów uniwersytetu – pierwsi proktorzy (wówczas nazywani rektorami) byli powoływani już w połowie XIII wieku, wcześniej niż wicekanclerze, i byli najważniejszymi urzędnikami obok kanclerza – ich rola jest obecnie głównie ceremonialna. Odpowiadają też oni za utrzymanie dyscypliny wśród studentów i porządku na terenie uczelni oraz organizują egzaminy. W pracy są wspomagani przez dwóch proproktorów oraz dwóch zastępców proktorów. Zwykle najpierw przez rok sprawowany jest urząd proproktora, przez kolejny proktora i na koniec przez rok – zastępcy proktora. Atrybutem proktora jest trzymana przez niego podczas oficjalnych uroczystości księga zawieszona na łańcuchu.
Izba Regentów (").
Jest to naczelny kolegialny organ zarządzający uniwersytetu. Rolą Izby Regentów jest zatwierdzanie wszelkich aktów prawnych oraz istotnych decyzji podejmowanych na uczelni. Zatwierdza też doroczne sprawozdania finansowe, a także wybiera członków Rady Uniwersytetu i Komisji Kontrolnej. W skład Izby Regentów wchodzi około 5000 członków:
Oficjalne zebrania Izby Regentów (a także Senatu), zwoływane przez kanclerza lub wicekanclerza, nazywane są kongregacjami (").
Senat (").
Do 1926 był to najważniejszy organ zarządzający. Następnie jego prerogatywy przejęła Izba Regentów. Do zadań współczesnego Senatu należy wybór kanclerza oraz wysokiego namiestnika. Członkami Senatu są wszyscy członkowie Izby Regentów, kanclerz, wicekanclerz oraz wszyscy członkowie uniwersytetu mający stopień magistra lub wyższy.
Rada Uniwersytetu (").
Rada sprawuje ogólny nadzór nad administracją uniwersytetu, określa jego misję, planuje pracę i zarządza zasobami uczelni. Zarządza też ona działalnością charytatywną uniwersytetu. W skład rady wchodzi kanclerz, wicekanclerz, 19 członków z wyboru oraz 4 członków zewnętrznych. Funkcję sekretarza Rady Uniwersytetu pełni registrariusz.
Komisja Główna ("").
Komisja Główna odpowiada za kwestie związane z organizacją działalności naukowej i edukacyjnej uniwersytetu.
Działalność akademicka.
Nauczanie.
W 2017 uniwersytet proponował 65 kierunków studiów licencjackich w 30 dziedzinach wiedzy. W roku akademickim 2015/16 na uczelni studiowało 19 660 osób: 12 220 na studiach licencjackich i 7440 na studiach magisterskich. 33,2% studentów pochodziło spoza Wielkiej Brytanii (z tego 12,3% z krajów Unii Europejskiej, a 20,9% z pozostałych krajów świata).
Od co najmniej 1456 rok akademicki w Cambridge podzielony jest na trymestry:
Pierwsze ¾ ("") każdego trymestru poświęcone jest na wykłady i ćwiczenia. Studenci studiów licencjackich zobowiązani są do zamieszkiwania w tym czasie w pobliżu uniwersytetu, czyli w promieniu trzech mil (4,82 km) od kościoła "St Mary the Great" w centrum miasta. Wykłady i ćwiczenia organizowane są przez fakultety, przy czym uczęszczają na nie wspólnie studenci różnych kierunków (np. medycyny i weterynarii). Utrwaleniu wiedzy zdobytej na wykładach i sprawdzeniu postępów w nauce służą „superwizje” przeprowadzane kilka razy w tygodniu na terenie kolegiów przez ich członków. Bierze w nich udział nie więcej niż trzech studentów jednocześnie, a polegają one na omawianiu uprzednio zadanych prac pisemnych lub odpytywaniu z zagadnień związanych z kierunkiem studiów.
Egzaminy na stopień licencjata są dwu- lub trzyetapowe i noszą tradycyjną nazwę "Tripos"("es").
Badania naukowe.
Fakultety i wydziały uniwersytetu, których jest ponad 100, prowadzą badania w większości dyscyplin akademickich. Interdyscyplinarna współpraca między wydziałami koordynowana jest przez specjalnie do tego powołane instytucje: "" (Instytucje i Sieci Badań Strategicznych) oraz cztery centra badań interdyscyplinarnych.
Uniwersytet koordynuje też poprzez organizację ' prace w stworzonym przez siebie w 1960 klastrze technologicznym. Rolą uczelni jest dostarczanie technologii i wiedzy. W ramach klastra działają także ośrodki stworzone przez poszczególne kolegia, z których najważniejsze to ', utworzony na początku lat 70. XX wieku przez kolegium "Trinity," oraz "" należące do kolegium "St John’s".
Wydawnictwo.
Wydawnictwo " działa od roku 1534 na mocy edyktu króla Henryka VIII. Jest najstarszym nieprzerwanie działającym wydawnictwem na świecie. Zajmuje się wydawaniem pozycji naukowych i edukacyjnych, adresowanych do odbiorców na całym świecie. W swojej ofercie wydawnictwo ma ponad 53 000 tytułów książek oraz ponad 350 czasopism naukowych.
Inne formy działalności.
Biblioteki.
W 2017 na terenie Uniwersytetu w Cambridge działało 117 bibliotek: centralna Biblioteka Uniwersytetu w Cambridge oraz 39 bibliotek kolegialnych i 77 wydziałowych.
Muzea.
Uniwersytet prowadzi siedem muzeów:
Do konsorcjum muzeów Uniwersytetu w Cambridge należy też galeria sztuki "Kettle’s Yard".
Ogród botaniczny.
Ogród Botaniczny Uniwersytetu w Cambridge założony został w 1846. Dla celów edukacyjnych i badawczych gromadzi ponad 8000 gatunków roślin z całego świata.
Siedziba i budynki.
Nie można wskazać konkretnej lokalizacji uniwersytetu, gdyż przez wieki jego budynki i tereny poprzerastały tkankę miasta i jego okolic tak, że przeplatają się one z zabudową i infrastrukturą miejską. Siedzibą władz centralnych jest ' wraz z przyległymi do niego '. Innym elementem architektury Cambridge związanym z uczelnią jest kościół "", którego wieża stanowi punkt widokowy. Instytucją służącą zarówno społeczności lokalnej, jak i akademickiej jest szpital .
Budynki najstarszych kolegiów skupione są w centrum miasta nad brzegiem rzeki Cam, ale wiele należących do nich nieruchomości rozsianych jest po Cambridge i jego okolicach. Opisy architektury, nieraz bardzo ciekawej, kolegiów można znaleźć w dotyczących ich artykułach.
Historia.
Uniwersytet średniowieczny.
Za początek istnienia Uniwersytetu w Cambridge przyjmuje się rok 1209, kiedy w mieście osiedliła się grupa akademików uchodzących z Oksfordu po tym, jak tamtejszy uniwersytet zawiesił działalność w odpowiedzi na powieszenie przez władze miasta dwóch studentów oskarżonych o morderstwo. Początkowo studenci i wykładowcy mieszkali w wynajmowanych w mieście kwaterach, jednak z biegiem czasu zaczęli gromadzić się pod wspólnym dachem w specjalnie wynajmowanych domach – hostelach, gdzie mieszkali i słuchali wykładów. Dokumenty z roku 1226 wspominają po raz pierwszy o mianowaniu Kanclerza Uniwersytetu, który z biegiem czasu zyskiwał coraz większą władzę, w tym także sądowniczą. Do roku 1231 społeczność akademicka w Cambridge okrzepła już na tyle, że zasłużyła sobie na opiekę ze strony króla Henryka III, który wyjął akademików spod władzy jurysdykcji miejskiej oraz zezwolił na pobyt w Cambridge jedynie tym studentom, którzy pobierali nauki u zatwierdzonych nauczycieli. Z roku 1233 pochodzi indult papieża Grzegorza IX, w którym społeczność akademicką w Cambridge określa mianem uniwersytetu. Z kolei papież Mikołaj IV w swoim liście z roku 1290 określił Uniwersytet jako "studium generale", co oznaczało między innymi, że uczelnię uznano za mającą zasięg międzynarodowy, a jej wykładowcom dawało prawo nauczania we wszystkich szkołach chrześcijańskiego świata ("ius ubique docendi"). Status ten potwierdził w swojej bulli z roku 1318 Jan XXII. W międzyczasie, w roku 1284, biskup Ely ufundował pierwsze kolegium Uniwersytetu – Peterhouse. Różnica między kolegiami a hostelami polegała na tym, że te pierwsze posiadały trwały majątek, zwykle zapis fundatora powiększany z biegiem czasu o kolejne darowizny, który zapewniał im istnienie. Początkowo w kolegiach studiowała jedynie niewielka grupa uprzywilejowanych studentów zaawansowanych kierunków (teologii i prawa), podczas gdy większość odbywała studia w hostelach. Z biegiem czasu hostele włączane były w skład kolegiów.
Epidemia „czarnej śmierci” z lat 1348–1349, która pochłonęła prawie 40% ludności Anglii, zmniejszyła liczebność studentów i wykładowców, jednak paradoksalnie przyczyniła się do rozwoju uniwersytetu – konieczność odtworzenia elit prawniczych i duchownych kraju skłoniła kilku możnych fundatorów do założenia kolejnych kolegiów. W roku 1381 w Cambridge wybuchły zamieszki, w wyniku których spłonęło archiwum kolegium "Corpus Christi"; spalono też dokumenty przechowywane w skarbcu uniwersytetu i zmuszono kanclerza oraz rektorów wszystkich kolegiów do zrzeczenia się wszelkich przywilejów nadanych uniwersytetowi. W latach 70. XIV wieku uniwersytet liczył około 700 członków.
W ciągu XIV wieku ukształtowały się demokratyczne ciała kolegialne będące podstawowym elementem samorządności uczelni. Pierwsze były kongregacje (zgromadzenia) magistrów regentów ('), czyli absolwentów z tytułem magistra lub doktora, którzy byli zobligowani do nauczania studentów w ciągu dwóch lat po ukończeniu studiów, co określano mianem regencji ('). Następnie uformował się Senat, który składał się z dwóch części: Izby Regentów oraz Izby Nieregentów (członków uniwersytetu niezajmujących się nauczaniem). Pojawiło się też zwoływane "ad hoc" ciało pod nazwą "". Początkowo jego zadaniem było ustalanie programu kongregacji. Ponieważ jego członkami byli akademicy starsi wiekiem i stopniem naukowym, z biegiem czasu zaczęło ono ograniczać wpływy kongregacji złożonych w większości z młodych magistrów regentów.
W XV wieku uczelnia była już w pełni uformowana: istniały wszystkie najważniejsze instytucje, a kolegia miały zapewniony byt dzięki fundacjom. Około roku 1450 uniwersytet liczył mniej więcej 1300 członków. Od wstępujących na uniwersytet wymagano jedynie umiejętności czytania i pisania oraz podstawowej znajomości łaciny. Studenci rozpoczynali w tym czasie naukę w wieku około 15–17 lat. Podstawowymi kursami były trwające siedem lat studia sztuk wyzwolonych (jedynie nieliczni kończyli je w całości) albo studia w dziedzinie gramatyki, które jednak nie cieszyły się popularnością. Studiowanie polegało na wysłuchiwaniu tekstów czytanych przez wykładowcę i jego komentarzy. Ćwiczenia miały formę dysput prowadzonych między studentami. Także egzaminy polegały na odbyciu dysput z wykładowcami różnych rang. Po uzyskaniu tytułu magistra można było rozpocząć studia zaawansowane: w dziedzinie teologii albo prawa cywilnego lub kanonicznego. Na uniwersytecie wykładano też medycynę, ale był to jeden z najmniejszych fakultetów – do roku 1500 odnotowano jedynie 59 jego absolwentów. Już po dotarciu do Anglii prądów renesansowych, około 1488, program sztuk wyzwolonych został zmodyfikowany w duchu humanistycznym.
W okresie średniowiecza prawie wszyscy studenci uniwersytetu pochodzili z Anglii. Walijczycy, Szkoci i Irlandczycy stanowili zaledwie 1% wszystkich studiujących, a niemal wszyscy nieliczni obcokrajowcy byli zakonnikami.
Na początku XVI wieku ustalił się tradycyjny podział studentów na trzy grupy:
Panowanie Tudorów i reformacja.
Jedną z czołowych postaci uniwersytetu pierwszej połowy XVI wieku był Jan Fisher. Pełnił on funkcję rektora dwóch kolegiów i walnie przyczynił się do utworzenia dwóch kolejnych ("Christ’s" i "St John’s"). Sprowadził też do Cambridge Erazma z Rotterdamu, którego studia i wykłady w latach 1506 i 1511–14 przyczyniły się istotnie do rozwoju nowego, humanistycznego programu nauczania oraz wzmocniły międzynarodową renomę uniwersytetu. Opracowane przez Erazma wydanie greckiego Nowego Testamentu (Novum Instrumentum) stało się podstawą do teologicznych dyskusji w intelektualnym kręgu pionierów reformacji na uniwersytecie, do którego należeli między innymi Hugh Latimer i John Rogers.
Ważną cezurą w historii uniwersytetu były lata 1535–1546, kiedy to dały o sobie znać konsekwencje zerwania przez króla Anglii z katolicyzmem. Choć debaty nad poglądami Lutra, ich zwalczanie oraz niszczenie jego pism trwały od początku lat 20. XVI wieku, o zwycięstwie reformacji na uniwersytecie zdecydowały nie dyskusje, ale wydarzenia polityczne. W 1536 Henryk zakazał nadawania stopni naukowych w dziedzinie prawa kanonicznego (co oznaczało likwidację tego wydziału) oraz nauczania filozofii scholastycznej, co w praktyce uniemożliwiło Kościołowi katolickiemu kształcenie elit prawniczych i teologicznych. Miejsce zlikwidowanych kierunków zajęło nauczanie języków klasycznych i matematyki, co istotnie podniosło znaczenie i poziom tych dziedzin. Rozwiązanie w 1536 przez Henryka VIII zakonów, a następnie (1539) przejęcie ich majątku podcięło podstawy finansowe uniwersytetu i pogorszyło warunki bytowe studentów, z których wielu kwaterowało w klasztorach i domach zakonnych. W 1545 na dworze planowano całkowitą likwidację kolegiów i przejęcie ich majątku, jednak ostatecznie Henryk VIII zmienił zdanie, a w następnym roku połączył kolegia "Michaelhouse" i "King’s Hall," tworząc w ten sposób kolegium "Trinity" – największe spośród wszystkich. Celem tego działania było stworzenie instytucji kształcącej nowe elity urzędnicze i prawne dla dworu oraz kler dla Kościoła Anglii. W 1549 dziekanem wydziału teologicznego został mający międzynarodową renomę wykładowcy protestant Martin Bucer.
Lata panowania królowej Marii wiązały się z krótkotrwałą (1553–58) restytucją katolicyzmu na uniwersytecie. Wielu wykładowców, w tym większość rektorów kolegiów, została zmuszona do opuszczenia uczelni. Jednocześnie okres ten zaznaczył się wzrostem liczby studentów oraz rozbudową Kolegium Gonville’a i Caiusa. Po śmierci Marii i objęciu rządów przez Elżbietę I katolicy zostali stopniowo ostatecznie usunięci z uniwersytetu, jednak na sile zaczęły przybierać spory między protestantami, w tym zwłaszcza między anglikanami a purytanami. Spory te nierzadko kończyły się usuwaniem oponentów z zajmowanych stanowisk, a nawet ich więzieniem. Mimo tych problemów liczba kolegiów i studentów nadal się powiększała – pod koniec XVII wieku nauki na uniwersytecie pobierało około 2000 osób. Wzrostowi liczby kolegiów towarzyszył ostateczny zanik instytucji hosteli. Nowe statuty nadane uniwersytetowi w 1570 przez Elżbietę utrwaliły oligarchiczną władzę wicekanclerza i rektorów kolegiów, pozbawiając niemal całkowicie znaczenia kongregacje regentów. W okresie rządów Tudorów zmianie uległa też organizacja studiów i proweniencja studentów. Podczas gdy celem uniwersytetu średniowiecznego było w pierwszym rzędzie kształcenie kleru, ideałem renesansowym było zapewnianie jak najlepszego wykształcenia warstwom panującym. W Cambridge znacznie wzrosła więc liczba studentów pochodzących z zamożnych, szlacheckich i arystokratycznych rodzin. Z kolei wraz ze zmniejszeniem się znaczenia publicznych wykładów, większość działalności edukacyjnej przejęły kolegia.
W 1573 uniwersytetowi nadano herb. Zwyczajowo umieszczana bywa pod nim łacińska dewiza, niebędąca jego częścią: "Hinc lucem et pocula sacra" (Stąd światło i święte kielichy). Jest ona metaforą uniwersytetu jako źródła oświecenia i strawy duchowej.
W okresie panowania Elżbiety ukształtował się w pełni charakterystyczny dla Cambridge system indywidualnego nadzoru nad edukacją studentów sprawowany przez tutorów. Każdy z tutorów miał pod swoją opieką małą grupę studentów, z którymi często mieszkał w jednym pomieszczeniu bądź budynku. Sprzyjało to ścisłemu nadzorowi i nawiązywaniu bliższych relacji, co było korzystne zważywszy na bardzo młody wiek ówczesnych studentów. Rolą tutora była pomoc w nauce i doradzanie studentom oraz kontrola ich zachowania i finansów. Tutor dysponował dużą swobodą w planowaniu programu studiów swoich podopiecznych.
Panowanie Stuartów i wojna domowa.
Okres panowania Jakuba I oznaczał dla uniwersytetu stałe utrwalanie dominacji anglikanizmu. Stopniowo, na przestrzeni lat 1604–1616, obowiązek podpisania deklaracji przestrzegania trzech spośród kanonów Kościoła Anglii obejmował kolejne grupy wykładowców i studentów.
Wśród członków uniwersytetu dominowały w tym czasie przekonania rojalistyczne i, co za tym szło, postawy lojalistyczne. Powodowało to narastające napięcie między uczelnią a Izbą Gmin, gdzie zasiadało wielu antyrojalistycznie nastawionych purytan. Dochodziło nawet do nakazywanego przez parlament palenia niektórych teologicznych publikacji członków uniwersytetu.
Wydarzenia angielskiej wojny domowej wpłynęły negatywnie na działalność uniwersytetu. Ponieważ większość studentów i wykładowców była stronnikami króla, podczas gdy władze miasta i jego mieszkańcy opowiedzieli się za parlamentem, tlący się od wieków konflikt między obydwiema stronami przybrał znacznie na sile. O przewadze miasta decydowała obecność żołnierzy Cromwella (skądinąd byłego studenta Uniwersytetu w Cambridge). Nie wykluczano starcia zbrojnego – spodziewająca się tego uczelnia zamówiła w Londynie pewną ilość broni, której większość przechwyciły władze miasta Cambridge. Ostatecznie jednak zaniechano planów oporu i Cambridge, w odróżnieniu od Oksfordu, uniknęło walk, choć skoszarowano w nim część wojsk Cromwella. Straty materialne uniwersytetu były stosunkowo niewielkie: incydentalne sekwestry majątku, dewastacja kaplic kolegiów i kościołów, zburzenie jednego z mostów nad rzeką Cam. Znacznie dotkliwsze były straty osobowe: wielu wykładowców, w tym rektorów kolegiów, uwięziono. Dla „szczególnie złośliwych” członków władz uniwersytetu urządzono nawet więzienie na jednym z dziedzińców kolegium "St John’s".
Lata 1660–1800.
Late te oceniane są jako okres stagnacji w dziejach uczelni. W okresie tym nie powstało żadne nowe kolegium.
W okresie Restauracji swoje stanowiska odzyskali rektorzy kolegium usunięci podczas Rewolucji, ale wydalono część wykładowców, którzy poparli Cromwella. Problemem stało się nadawanie przez Karola II fikcyjnych stopni doktorskich i magisterskich na podstawie własnych rozporządzeń – obniżało to poziom nauczania. Konflikt z monarchią zaostrzył się jeszcze za rządów Jakuba II, który na najważniejsze stanowiska mianował katolików, zwalniając ich z obowiązku przysięgania na wierność kanonom Kościoła Anglii. Sytuacja unormowała się stopniowo po objęciu władzy przez Wilhelma III. W mediacjach między uniwersytetem a nowym królem czynny udział brał Isaac Newton – absolwent i wykładowca kolegium "Trinity".
Od końca XVII wieku stopniowo wzrastało znaczenie matematyki w programie studiów kosztem nauczania filozofii. Nacisk na umiejętności matematyczne stał się począwszy od wieku XVIII charakterystyczną cechą Cambridge – do XIX wieku każdy student chcący uzyskać licencjat zobowiązany był do zdania egzaminu z matematyki ("Tripos"). W 1663 Henry Lucas ufundował profesurę w dziedzinie matematyki (') – jako pierwszy objął ją Isaac Barrow, a następnie Newton. W 1769 rektor kolegium ' Robert Smith ustanowił nagrodę swojego imienia w dziedzinie matematyki i filozofii naturalnej, wręczaną co roku dwóm studentom studiów licencjackich.
W ostatnich dekadach XVIII wieku pojawiły się próby reformy studiów: najpierw w kolegium ', a następnie w ' wprowadzono egzaminy dla kandydatów na wykładowców, a następnie dla studentów, których egzaminowano z wielu przedmiotów w trakcie drugiego roku niezależnie od ich statusu. Zasad tych jednak nie udało się wprowadzić w całym uniwersytecie.
W ciągu XVIII wieku znacznie spadła liczba studiujących, osiągając minimum około 1760. Średnio przyjmowano w tym stuleciu 190 studentów rocznie, podczas gdy w latach 1600–1699 około 300.
Wiek XIX.
XIX stulecie było dla Uniwersytetu w Cambridge okresem reform i rozwoju, a także rozbudowy: wzniesiono między innymi gmach Muzeum Fitzwilliam (1837–41) oraz nowe Obserwatorium (1822–23). Nowe budynki otrzymało też wydawnictwo Cambridge University Press (1831–33).
Pomimo zmian zapoczątkowanych w ostatnich dekadach poprzedniego stulecia, stan nauczania w pierwszej połowie XIX wieku nie był zadowalający. Problemem były niski poziom wykładów w kolegiach, brak egzaminów w trakcie studiów, sprzyjający korupcji nieoficjalny system prywatnego tutoringu. Mimo nacisku, jaki kładziono na matematykę, aż do lat 20. poziom jej nauczania odstawał w stosunku do pozostałych uniwersytetów europejskich z powodu zaniedbania w programie studiów analizy matematycznej. Brakowało też sal wykładowych i laboratoriów. Dla oceny i naprawy sytuacji w 1850 powołana została komisja królewska, która dokonała audytu. Swoje wnioski wraz z propozycjami naprawy sytuacji przedstawiła ona w 1852. W kolejnych latach wprowadzano drobne poprawki do systemu egzaminów i zarządzania, brak było jednak głębszych zmian. Zniecierpliwiony rząd powołał w 1856 kolejną komisję, która w 1858 wprowadziła zmiany w statucie: zmieniono dotychczasową "Caput Senatus", będącą oligarchią rektorów kolegiów i wicekanclerza, w ciało wybieralne – Radę Senatu (""), a także zrezygnowano z konieczności składania przysięgi na wierność Kościołowi Anglii przez studentów i większość wykładowców (choć nadal jedynie anglikanie mogli być wybierani do Senatu i zajmować urzędy). Ponadto zlikwidowano niektóre urzędy i wprowadzono zmiany w statutach kolegiów ułatwiające zatrudnianie wykładowców niebędących duchownymi i nie utrzymujących celibatu.
Już w pierwszych dziesięcioleciach XIX wieku daje się zauważyć szybki wzrost znaczenia sportu w uczelnianym życiu społecznym. W 1829 odbył się pierwszy wyścig ósemek Oksford–Cambridge. Popularnymi grami były krykiet i piłka nożna. W latach 80. reprezentowanie swojego kolegium w rywalizacji sportowej było już powszechną ambicją, a reputacja i liczba nowych studentów kolegiów zaczęły zależeć od wyników sportowych osiąganych przez ich członków. Wśród klubów za najważniejsze uchodziły wioślarskie. Oprócz wyścigów ósemek sportowa rywalizacja z Uniwersytetem Oksfordzkim odbywała się także podczas zawodów sportów zimowych (od 1864) oraz meczów rugby (od 1872), piłki nożnej (od 1874) i hokeja na lodzie (od 1890). Popularnym sportem była także wspinaczka – w Cambridge narodziła się brytyjska tradycja nocnych wspinaczek po dachach uczelni. Kult sportu, osiągający rozmiary budzące obawy o jego negatywny wpływ na jakość edukacji, swoje apogeum osiągnął w dwudziestoleciu poprzedzającym wybuch I wojny światowej.
Opublikowanie przez Karola Darwina (swego czasu studenta kolegium "Christ’s") w roku 1859 dzieła ' stanowiło wstrząs dla dotychczas spokojnego życia religijnego na uniwersytecie. Praca została odebrana jako podważenie metafizycznych fundamentów chrześcijaństwa. Wielu wykładowców – wśród nich Leslie Stephen i Henry Sidgwick – oraz studentów nie potrafiło już pogodzić swojego agnostycznego światopoglądu z obowiązującą na uczelni chrześcijańską ortodoksją. Narastająca fala sprzeciwu wobec niej doprowadziła do ostatecznego zniesienia w 1871 obowiązku potwierdzania przez wykładowców wierności zasadom anglikanizmu, co otworzyło drogę do karier akademickich między innymi katolikom i żydom. Nowy klimat sprzyjał też wprowadzaniu zmian w kształceniu: utworzono nowe kierunki studiów, w tym archeologię, zoologię, mechanikę stosowaną i ekonomię polityczną. W 1869 po raz pierwszy możliwość studiowania w Cambridge uzyskały kobiety: utworzono dla nich żeńskie kolegium "Girton" (dwa lata później powstało kolejne – "Newnham"). Od 1881 kobiety uzyskały też możliwość przystępowania do egzaminów. Od końca lat 60. zaczęła się upowszechniać instytucja wspólnych wykładów – jako pierwsze możliwość uczęszczania na swoje wykłady dało członkom innych kolegiów '. Następnym krokiem była wymiana wykładowców – tu znów pionierem było ', które w 1867 wymieniło się wykładowcami z Kolegium Gonville’a and Caiusa. Był to początek przenoszenia ciężaru nauczania i prowadzenia kosztownych badań naukowych z kolegiów na cały uniwersytet. Wyrazem zwiększonego zainteresowania naukami przyrodniczymi było wybudowanie w latach 1872 i 1873 pierwszego laboratorium umożliwiającego przeprowadzanie eksperymentów fizycznych – Laboratorium Cavendisha – na terenie zlokalizowanego w centrum miasta nowego kompleksu budynków '. Na przestrzeni lat 1870–1909 "" zabudowano nowymi laboratoriami i salami wykładowymi.
Cechą charakterystyczną uniwersytetu od końca XIX wieku stało się jego wyjście poza mury uczelni i miasta. W 1873 po raz pierwszy przeprowadzono oficjalny kurs wykładów poza Cambridge – w Nottingham i Sheffield. Stało się to zaczątkiem działalności edukacyjnej, która z biegiem czasu doprowadziła do powstania tam nowych uniwersytetów. Wcześniej zorganizowano egzaminy dla uczniów szkół (') w Cambridge i okolicach. W latach 1873–1892 działało w Cambridge kolegium "Cavendish", którego zadaniem było zapewnienie edukacji chłopcom z biednych rodzin. Upadło ono jednak z przyczyn finansowych (a jego budynki przejęło nowo powstające Kolegium Homerton). Uniwersytet zaangażował się też w szkolenie nauczycieli organizując dla nich kursy. Pod koniec lat 80. zaczęto zabiegać o studentów wyższych lat oraz podyplomowych z innych uniwersytetów, zwłaszcza amerykańskich, tworząc dla nich zachęty do studiowania w Cambridge. Uczelnia otworzyła też dwa pozamiejscowe kolegia ('), w Exeter (1893) i Colchester (1895), w celu zorganizowania studiów wyższych w tych miejscowościach. Z biegiem czasu rozwinęły się one w pełne uniwersytety.
W roku 1877 powołane zostały przez parlament dwie komisje mające opracować nowe statuty dla Uniwersytetów w Cambridge i Oksfordzkiego. Efektem ich prac były statuty z roku 1882. Utrwaliły one wcześniejszy trend przenoszenia zadań edukacyjnych i naukowych z kolegiów na cały uniwersytet, ustaliły nowe zasady finansowania kolegiów i uniwersytetu, uporządkowały zasady przyznawania etatów wykładowcom. Jednak najbardziej zapamiętane zostało ostateczne zniesienie powiązania stanowisk naukowych z koniecznością zachowania celibatu i przyjęcia święceń duchownych.
Koniec XIX i początek XX wieku był dla uniwersytetu trudny, ze względu na panujący w tym czasie w Anglii kryzys rolnictwa – ponieważ własność ziemi stanowiła dużą część majątku kolegiów, kryzys ten spowodował istotny spadek dochodów. Uniwersytet (lub poszczególne kolegia) coraz częściej prosił rząd o dotacje. Mimo trudności w okresie tym nastąpił istotny rozwój: przybyło budynków i laboratoriów, otwierano wiele nowych kierunków studiów, w tym inżynierskich i agrotechnicznych.
Wiek XX.
Szybki rozwój uniwersytetu przerwał wybuch I wojny światowej. Duża część studentów została powołana do wojska, zmniejszyła się także niemal sześciokrotnie (z 3263 w 1913 do 575 w 1916) liczba nowo przyjmowanych. Ubyło też pracowników, co ograniczyło możliwości prowadzenia badań naukowych. Na terenach należących do uniwersytetu oraz w budynkach kolegiów skoszarowano wojsko oraz urządzono szpitale i szkoły wojskowe. Cambridge gościło też grupę uchodźców wojennych – studentów i profesorów uniwersytetów belgijskich – którym umożliwiono kontynuowanie studiów i prowadzenie wykładów. Na fali patriotycznych uczuć rada kolegium "Trinity" pozbawiła prawa do prowadzenia wykładów głoszącego pacyfistyczne poglądy Bertranda Russella. W trakcie wojny służyło w armii 13 878 członków uniwersytetu, z których 2470 poległo.
W 1926 uniwersytetowi nadano nowy statut, w którym odebrano uprawnienia legislacyjne Senatowi i przeniesiono je na nowo utworzoną Izbę Regentów. Statut ten zdjął też ciężar kształcenia i prowadzenia badań z kolegiów – zadania te przejęły fakultety. W tym samym roku powstała lotnicza jednostka wojskowa dla studentów Cambridge – "". W 1934 oddano do użytku nową siedzibę biblioteki uniwersyteckiej.
W latach 20. nowe prawa zyskały kobiety. Najpierw, w 1923, przyzwolono na nadawanie im stopni naukowych. Następnie, w 1926, otrzymały prawo zajmowania stanowisk akademickich. Na zostawanie członkami uniwersytetu pozwolono im jednak dopiero w 1948.
II wojna światowa wywarła na życie uniwersytetu mniejszy wpływ od poprzedniej – prace badawcze i edukacja przebiegały bez większych zakłóceń. Liczba studentów obniżyła się do około 60% stanu sprzed wojny, co wynikało z powoływania starszych roczników do służby, podczas gdy nie zmalała liczba nowo przyjętych. Luftwaffe unikała bombardowania Cambridge z obawy przed odwetowym uderzeniem Brytyjczyków na Heidelberg. Od początku wojny na terenie uniwersytetu działała komunistyczna siatka szpiegowska pracująca na rzecz Związku Radzieckiego, tak zwana piątka z Cambridge.
W 1950 przedstawiciele uniwersytetu przestali zasiadać w Izbie Gmin.
W 1972 trzy kolegia kształcące dotąd wyłącznie mężczyzn – "Clare", "Churchill" i "King’s" – jako pierwsze zaczęły przyjmować kobiety na studia licencjackie. Ostatnim kolegium, które się na to zdecydowało, było "Magdalene" w roku 1982.
Słynni absolwenci i naukowcy.
Absolwenci uczelni nazywani są "Cantabrigians" lub, bardziej potocznie, "Cantabs".
Do 2018 absolwenci Uniwersytetu w Cambridge i pracujący na nim naukowcy zdobyli 98 Nagród Nobla – więcej niż w przypadku jakiejkolwiek innej instytucji na świecie:
Ośmiu absolwentów Uniwersytetu w Cambridge zostało nagrodzonych Medalem Fieldsa.
Poniżej wymieniono niektóre wybitne osoby związane z uniwersytetem, w tym jego absolwentów.

</doc>
<doc id="50906" url="https://pl.wikipedia.org/wiki?curid=50906" title="Kuszetka">
Kuszetka

Kuszetka (z fr. "coucher" – położyć się spać) – do XIX wieku niewielka kanapa, rodzaj leżanki. Wagon kolejowy z miejscami do leżenia, mniej komfortowa odmiana wagonu sypialnego, różniąca się od tego ostatniego miejscami do leżenia przeznaczonymi zasadniczo do korzystania z nich jedynie w porze snu, a w dzień składanymi, aby przedział kolejowy spełniał rolę zwykłego przedziału pasażerskiego z miejscami do siedzenia.
Na polskich kolejach występują kuszetki należące do PKP Intercity a obsługiwane przez spółkę WARS. Przedziały w kuszetkach mają z reguły 6 miejsc leżących, lecz w zależności od potrzeb układ leżanek może być zmieniony tak, że przedział staje się 4-osobowy (z wyższą ceną miejscówki). Przedziały 4-osobowe nie są dostępne we wszystkich kuszetkach, a poza tym podróżni nie wiedzą często o takiej opcji i rzadko z niej korzystają.
Kuszetki kursują na dalekobieżnych trasach obsługiwanych w porze nocnej oraz w pociągach międzynarodowych. PKP Intercity wykorzystuje wagony sypialne (głównie WLAB10ouz i WLAB10ou) jako kuszetki 3-osobowe.
Na przejazd w kuszetce oprócz biletu 2. klasy na żądaną trasę według taryfy pospiesznej PKP Intercity należy nabyć w kasie bilet dodatkowy na miejsce do leżenia (najpóźniej 2 godziny przed odjazdem pociągu ze stacji początkowej) lub u konduktora (w miarę wolnych miejsc). 
Wagony kuszetkowe wyposażone są zwykle w przedział konwojenta, gdzie posiada on proste zaplecze do obsługi podróżnych - sprzedaży przekąsek oraz napojów zimnych i gorących.

</doc>
<doc id="50913" url="https://pl.wikipedia.org/wiki?curid=50913" title="Markomani">
Markomani



</doc>
<doc id="50914" url="https://pl.wikipedia.org/wiki?curid=50914" title="Longobardowie">
Longobardowie

Longobardowie, Langobardowie (, ), starsza nazwa Winnilowie (Winilowie, Wannilowie) – lud zachodniogermański, który w VI wieku stworzył w północnej Italii Królestwo Longobardów. Od tego ludu pochodzi nazwa Lombardii we Włoszech. 
Nazwa.
Według własnych przekazów, pochodzili ze Skandynawii, gdzie pierwotnie znani byli pod nazwą "Winnilowie", która prawdopodobnie pochodzi do pragermańskiego rdzenia "*winna-" (walczyć, zwyciężać) lub od słowa "*wulfaz" (wilk). 
Ich późniejsza nazwa "Longobardowie" znaczy "Długobrodzi" i została im nadana w trakcie wędrówki poprzez Europę Środkową do Italii. Prawdopodobnie wywodzi się od pragermańskich słów *"langaz" (długi) oraz *"bardaz" (broda). Według historii przytoczonej przez Pawła Diakona, przed walką z Wandalami Winnilowie użyli podstępu, który miał upozorować ich liczebną przewagę. Ich ówcześni wodzowie – Ibor i Agio – nakazali kobietom przebrać się za wojowników, rozpuścić włosy i spiąć je w taki sposób, by przypominały brody. Wówczas bóg Godan miał ich nazwać "Długobrodymi". 
Według innej wersji nazwa "Longibari" powstała po ich przybyciu na Półwysep Apeniński i pochodzi od łacińskiego "longa barba", czyli "długa broda", gdyż w przeciwieństwie do romańskiej ludności Italii nosili długie brody.
Początki Longobardów.
Wywodzili się ze Skandynawii ("Scadanan"), skąd przeprawili się na kontynent do krainy nazwanej przez nich "Scoringa" ("przybrzeże, kraj nadmorski", prawdopodobnie chodzi o Pomorze lub samą Rugię), gdzie starli się z Wandalami. W czasach antycznych zasiedlali obszar nad dolną Łabą, graniczący z terytoriami Cherusków, Semnonów i Chauków. Longobardowie podporządkowali się w pewnym okresie Marbodowi, który stworzył duży związek plemion germańskich. W czasie konfrontacji Arminiusza, wodza Cherusków, z Marbodem opowiedzieli się za tym pierwszym. W 166 r. n.e. wraz z Objami napadli na rzymskie prowincje – Panonnię i Noricum. Potem dotarli na Morawy i do Panonii nad Dunajem. W V w. toczyli wojny z Herulami, zakończone zwycięstwem w 491 r. Nad Dunajem zorganizowali swoje pierwsze państwo. Po rozbiciu wspólnie z Awarami Gepidów, Longobardowie pod wodzą króla Alboina w 565 roku wyruszyli znad Balatonu i w 568 r. wkroczyli do Italii, gdzie założyli pierwszy fort w Cividale. W 569 r. zdobyli Mediolan, a w 572 r. – Pawię, która stała się stolicą ich nowego państwa – Królestwa Longobardów.
Po rychłej śmierci Alboina w 572 r. rozgorzała na północy wojna, w wyniku której zapanował chaos trwający do końca stulecia. W tym samym czasie część Longobardów włączyła do swego państwa południe Italii. Książęta Faroald i Zotto utworzyli dwa praktycznie niezależne księstwa: Spoleto i Benewentu. Lombardia Mniejsza, początkowo zależna od tej z północy, sukcesywnie stawała się podmiotem odrębnym politycznie. W rękach Bizancjum pozostawał egzarchat Rawenny, obejmujący Istrię, Rzym, Neapol, Kalabrię, Kampanię i Sycylię. Faktycznie Italia rozpadła się na dwie części: longobardzką i bizantyńską. Na podbitych terenach Longobardowie odebrali Rzymianom prawa polityczne i zlikwidowali rzymską administrację. Cała ziemia należąca dotąd do Rzymian została przejęta i podzielona między zdobywców. Według prawa longobardzkiego ludźmi wolnymi byli jedynie Longobardowie lub przedstawiciele innych ludów, którzy zostali przyjęci do ich prawa.
Liczebność Longobardów ocenia się na 130–200 tys., z czego 10–20 tys. osiedliło się w południowej części Półwyspu Apenińskiego. W tym samym czasie liczebność rodzimej ludności Italii, zdziesiątkowanej ciągłymi wojnami, szacowana jest na 5–6 milionów.
Przyczyny inwazji.
Dalszy podbój Półwyspu był niemożliwy nie z powodu oporu sił bizantyńskich czy z niechęci ludności miejscowej do najeźdźców, lecz przyczyną było panujące przez 10 lat (574–584) bezkrólewie wśród Longobardów. Wynikało to z niechęci starszyzny plemiennej do centralizacji władzy w rękach jednej osoby, która byłaby w stanie zapanować nad znaczną ilością obszarów i wprowadzić dziedziczność władzy w plemieniu, uniezależniając się od wiecu. Dzięki temu resztka włości Bizancjum w Italii ocalała.
Można dopatrywać się kilku przyczyn podboju Italii przez Longobardów:
Etap stabilizacji.
Po dziesięcioletnim bezkrólewiu starszyzna plemienna dostrzegła nieskuteczność działania bez obranego wodza. Dlatego też w roku 584 syn ostatnio obranego władcy Klefa, Autaris, otrzymał koronę z rąk „rady starszych”. W rzeczywistości władza króla longobardzkiego pozostawała ograniczona. Książęta panujący w Spoleto oraz w Benewencie nie uznawali zwierzchnictwa króla i w praktyce ich niezależność była niezagrożona. Co więcej, tereny te zabezpieczał od części głównej państwa pas ziemi należący do Egzarchatu Raweńskiego, którego słabość pozwalała ustabilizować się nowemu organizmowi państwowemu na Półwyspie.
Kolejny król longobardzki, Autaris, ożenił się z księżniczką bawarską Teodolindą. Po śmierci tego pierwszego Teodolinda wyszła za mąż za następcę Autarisa, Agilulfa. Pomimo sojuszu bawarsko-longobardzkiego Frankowie zmusili Longobardów do płacenia trybutu. Natomiast za sukces Cesarstwa można było uznać pokój zawarty z królem Agilulfem, który przyniósł wyczekiwane odprężenie na Półwyspie. Wtedy to też papież Grzegorz I zdobył sławę w pertraktacjach z najeźdźcami i chroniąc Rzym przed splądrowaniem i zniszczeniem zwiększył prestiż papiestwa wśród mieszkańców Wiecznego Miasta. W rzeczywistości rządy Autarisa oraz Agilulfa w niewielkim stopniu zmieniły sytuację na Półwyspie, gdyż południowi książęta nadal nie uznawali ich władzy.
Pomimo wdrożenia wielu procesów adaptacyjnych Longobardowie dla wielu w Italii pozostali obcymi. Wrogo do nich usposobione było przez cały okres Cesarstwo Bizantyńskie, a papiestwo było wobec nich nieufne nawet po przyjęciu przez Longobardów katolicyzmu. Plany Longobardów o stworzeniu samodzielnego organizmu państwowego musiały zostać zarzucone po załamaniu się władzy królewskiej po śmierci Liutpranda w 744 roku. Ich ostatni król, Dezyderiusz, w 774 r. został pokonany i zdetronizowany przez Karola Wielkiego, który sam przyjął tytuł króla Longobardów i koronował się longobardzką żelazną koroną. Niektórzy królowie wschodniofrankijscy, potomkowie Karola Wielkiego, używali tytułu „król Franków i Longobardów”. Kolejne dwa stulecia to czas zaniku tożsamości tego ludu i stopniowe wtapianie się w substrat etniczny późniejszych mieszkańców Italii.
Po stosunkowo krótkim bo trwającym dwa pokolenia epizodzie manifestowania własnej etniczności postępowała wśród Longobardów szybka romanizacja nie tylko elit longobardzkich, ale i różnych warstw społeczeństwa. Szczególnie do Rzymian zbliżyła Longobardów konwersja na katolicyzm. Od VIII w. zaczęli coraz intensywniej wznosić kościoły, które powstawały zarówno z fundacji królewskich, jak i rodzin możnych. Z czasem nawet biskupi wywodzili się z rodzin longobardzkich. Język longobardzki miał istotny wpływ na powstanie dialektów północnowłoskich, od niego też zapewne pochodzą istniejące w języku włoskim germanizmy. Od Longobardów pochodzi nazwa Lombardii – krainy historycznej w Północnych Włoszech, której stolicą jest Mediolan.

</doc>
<doc id="50915" url="https://pl.wikipedia.org/wiki?curid=50915" title="Ostrogoci">
Ostrogoci

Ostrogoci, Goci wschodni lub Greutungowie (dosł. „ludzie stepu”), (łac. "Ostrogothi") – jedno z plemion germańskich. 
W III w. i w 1. połowie IV w., tak jak wiele innych plemion germańskich, zbliżyli się do granic Imperium Rzymskiego i osiedlili się daleko na wschodzie na północnych wybrzeżach Morza Czarnego. Przybyli prawdopodobnie z południowych wybrzeży Morza Bałtyckiego, a wcześniej z południowej Skandynawii. W roku 378 Ostrogoci wspomogli Wizygotów w bitwie pod Adrianopolem, w wyniku której zginął cesarz rzymski Walens. Nowy cesarz zgodził się na zamieszkanie przez Ostrogotów Dacji i Mezji pod warunkiem, że nie będą nękać Konstantynopola.
Władcy ostrogoccy w Italii.
Państwo Ostrogotów w 553 roku zostało podbite przez Cesarstwo Bizantyńskie. 

</doc>
<doc id="50917" url="https://pl.wikipedia.org/wiki?curid=50917" title="Kazimierz Ulatowski">
Kazimierz Ulatowski

Kazimierz Józef Ulatowski (ur. 2 marca 1884 w Łeknie, zm. 12 stycznia 1975 w Poznaniu) – polski architekt i historyk architektury, naczelnik Wydziału Szkół Zawodowych, szef Departamentu Sztuki i Kultury w Ministerstwie byłej Dzielnicy Pruskiej, dyrektor Państwowej Szkoły Przemysłu Artystycznego w Bydgoszczy, radca budowlany w Magistracie toruńskim i naczelnik Wydziału Kultury i Oświaty Zarządu Miejskiego w Toruniu, docent Politechniki Poznańskiej.
Życiorys.
Urodził się 2 marca 1884 w Łeknie k. Wągrowca. Był synem Józefa, murarza i Stefanii z Samolińskich. Uczył się w Gimnazjum św. Marii Magdaleny w Poznaniu, gdzie w 1903 złożył egzamin dojrzałości. Jako gimnazjalista pisał, pod pseudonimem „Kazimierz Rdzawicz”, recenzje teatralne w „Gońcu Wielkopolskim”. Publikował też w „Kurierze Poznańskim” m.in. artykuły pt. "O potrzebie Salonu Sztuki w Poznaniu", w którym propagował utworzenie Towarzystwa Przyjaciół Sztuk Pięknych.
W latach 1903–1906 studiował na Wydziale Architektury Politechniki w Berlinie-Charlottenburgu. Założył i prowadził Kółko Literackie skupiające studentów Polaków z politechniki i uniwersytetu berlińskiego. Działał również wśród Polonii berlińskiej, prowadząc tajne lekcje języka polskiego, wygłaszając odczyty w towarzystwach rzemieślniczych. Jako członek „Zet”-u uczestniczył w Zjeździe Młodzieży Polskiej w Genui, a następnie w Zurychu – z gronem młodzieży składał hołd Teodorowi Tomaszowi Jeżowi. Jego działalność nie uszła uwadze policji berlińskiej. Zmuszony został do wyjazdu z Berlina. Dalsze studia kontynuował na politechnice w Stuttgarcie, gdzie w maju 1908 uzyskał dyplom inżyniera architekta. Praktykę zawodową odbył u Franciszka Mączyńskiego w Krakowie (1908–1910).
W 1910 powrócił do Poznania i działał jako architekt. Czynny był w Towarzystwie Przyjaciół Sztuk Pięknych (wiceprezes) oraz Poznańskim Towarzystwie Przyjaciół Nauk. W latach 1910–1914 wygłaszał w Towarzystwie Odczytów Ludowych im. Adama Mickiewicza odczyty z dziedziny kultury i sztuki, a także o zabytkach architektury w Wielkopolsce. Był czynnym członkiem sekcji kulturalnej poznańskiej „Straży” i tajnego Towarzystwa Obywatelskiego. W latach 1915–1917 Towarzystwo Przyjaciół Sztuk Pięknych wydało trzy zeszyty „Historii gotyku i renesansu” jego autorstwa. W latach 1917–1918 służył w wojsku niemieckim. W latach 1919–1920 pracował w Ministerstwie b. Dzielnicy Pruskiej w Poznaniu, gdzie objął stanowisko naczelnika Wydziału Szkolnictwa Zawodowego i kierownika Departamentu Kultury i Sztuki.
Działalność w Bydgoszczy.
W końcu 1920 został dyrektorem Państwowej Szkoły Przemysłu Artystycznego w Bydgoszczy i stanowisko to sprawował do końca 1923. Zabiegał o wysoki poziom nauczania w tej szkole. Pod jego kierownictwem zyskała ona zasłużoną renomę w kraju. Włączył się aktywnie w nurt życia kulturalnego i oświatowego miasta. Udzielał się w Organizacji Inteligencji Polskiej i bydgoskim oddziale Towarzystwa Zachęty Sztuk Pięknych (1921–1923). W 1921 był jednym z inicjatorów i organizatorów Stowarzyszenia Techników Polskich w Bydgoszczy.
Działalność w Toruniu.
Od lipca 1925 do maja 1939 pracował w Toruniu, gdzie był płatnym radcą budownictwa w Magistracie, a od 1937 naczelnikiem Wydziału Kultury i Oświaty w Zarządzie Miejskim. Pracował także jako decernent Archiwum, Muzeum i Książnicy Miejskiej. W roku szkolnym 1937/38, już jako emerytowany radca miejski, uczył w Państwowym Liceum Budowlanym w Toruniu. Czynnie uczestniczył także w życiu kulturalnym i społecznym miasta. Założył Oddział Stowarzyszenia Architektów Rzeczypospolitej Polskiej i był jego wieloletnim prezesem. Był jednym z aktywniejszych członków Konfraterni Artystów. Na przełomie 1927/28, w porozumieniu z Narodową Partią Robotniczą, założył w Toruniu Towarzystwo Narodowego Uniwersytetu i został jego prezesem. Głosił wykłady i prelekcje z zakresu sztuki. Publikował artykuły na łamach Słowa Pomorskiego, Teki Pomorskiej, Dnia Pomorskiego. W 1925 pod jego redakcją ukazała się "Księga Pamiątkowa Powstania Wielkopolskiego z ilustracjami" (Bydgoszcz 1925). W tym wydawnictwie zamieścił również obszerny artykuł pt. "Z dziedziny zabytków artystycznych w Wielkopolsce".
Działalność w Poznaniu.
W czerwcu 1939 przeszedł na emeryturę i wyjechał do Poznania, gdzie pozostał do końca życia. W czasie okupacji pracował w niemieckich biurach projektowych. Po wyzwoleniu Poznania został wykładowcą historii architektury w nowo powstałej Szkole Inżynierskiej. Późnej w uczelni tej wykładał projektowanie architektoniczne i architekturę budowli przemysłowych. Od 1956 był docentem w Politechnice Poznańskiej. Przez szereg lat działał jako biegły sądowy.
Był miłośnikiem i znawcą architektury antycznej i renesansowej. Tematowi temu poświęcił kilka publikacji. Był współzałożycielem Szkoły Sztuk Zdobniczych w Poznaniu, wiceprezesem Towarzystwa Miłośników Miasta Poznania. Od 1917 do zgonu czynny był w Poznańskim Towarzystwie Przyjaciół Nauk. Działał w Komisjach Budownictwa i Architektury (1958–1961 – przewodniczący), Nauk Technicznych, Wydziale Nauk Technicznych.
W 1960 przeszedł na emeryturę.
Zmarł 12 stycznia 1975 w Poznaniu. Pochowano go na miejscowym cmentarzu Jeżyckim (kwatera L-23-1).
Rodzina.
Kazimierz Ulatowski był żonaty z Jadwigą z Zabłockich. Miał synów: Jarosława i Ziemowita oraz córkę Janinę Ewę.
Działalność architektoniczna.
W latach 1908–1975 według projektów i pod nadzorem Kazimierza Ulatowskiego zrealizowano około 45 prac budowlanych. Większość z nich stanowią realizacje poznańskie, z których do najważniejszych należą: kamienica przy Starym Rynku 44 (ob. siedziba PKO BP), domy przy ul. Słowackiego 18/19, Gąsiorowskich 5/54 i Kolejowej 55/55a, Salon Wystawowy Towarzystwa Sztuk Pięknych przy pl. Wolności 18 (zburzony w czasie wojny).
Po wojnie Ulatowski brał czynny udział przy odbudowie Starego Rynku w Poznaniu. Według jego projektu zrealizowano m.in. odbudowę kościoła św. Michała, przebudowa hallu Dworca Głównego w Poznaniu, plan ogólny zagospodarowania i stadion miejski w Lesznie. Powstało także kilka prac na prowincji, m.in.: dwór dra Juliana Trzcińskiego w Ostrowie nad Gopłem, zakład zdrojowy w Ciechocinku, sierociniec w Grudziądzu, kościół św. Wojciecha w Starogardzie Gdańskim, kościoły w Białośliwiu, Obłużu, Kawnicach i Konarzynach oraz kaplica centralna na cmentarzu poległych w Brodnicy. Był również autorem projektu przebudowy ratusza w Ostrowie Wielkopolskim.
Najważniejsze prace Ulatowskiego powstały w Toruniu. W tym mieście architekt wykonał kilkanaście projektów gmachów użyteczności publicznej, domów mieszkalnych, kościołów i pomników. Zrealizowane zostały następujące projekty: budynek Dyrekcji Lasów Państwowych (ul. Mickiewicza 9, 1926–27), Kasa Chorych (ob. Miejska Przychodnia Specjalistyczna, ul. Uniwersytecka 17, 1928), hala wystawowa (ob. Centrum Targowe „Park”, Szosa Bydgoska 3, 1928, rozbudowana w latach 2005–06), kościół Chrystusa Króla (ul. Kościuszki 28, 1929/1930), budynek Dyrekcji Dróg Wodnych (ob. Wojewódzki Szpital Obserwacyjno-Zakaźny, ul. Krasińskiego 4), dom własny (ul. Legionów 14) oraz domy przy Szosie Chełmińskiej 37 i Przy Rzeźni 33, a także pomnik poległych 63 Pułku Piechoty (zburzony w czasie wojny). Obiekty te zasadniczo reprezentują nurt uproszczonego klasycyzmu.

</doc>
<doc id="50919" url="https://pl.wikipedia.org/wiki?curid=50919" title="Drewlanie">
Drewlanie

Drewlanie (starorus. "Древлѧне") – plemię wschodniosłowiańskie. Jedno z plemion wymienionych w "Powieści dorocznej".
Historia.
Zamieszkiwali w dorzeczach Słuczy i Prypeci na Polesiu Wołyńskim. W 884 podbici przez Olega, władcę Rusi Kijowskiej, buntowali się przeciw zbyt wysokim daninom za jego następcy Igora, którego zabili. W tym czasie rządził nimi książę Mał. 
W 946 r. włączeni do Księstwa Kijowskiego. 
Ostatni raz wspomniani byli w 1136 roku, gdy ich ziemie od księcia Jaropełka II Włodzimierzowica otrzymała Cerkiew Dziesięcinna w Kijowie.
Główne grody: Owrucz, Korosteń.

</doc>
<doc id="50920" url="https://pl.wikipedia.org/wiki?curid=50920" title="Drogowiczanie">
Drogowiczanie



</doc>
<doc id="50922" url="https://pl.wikipedia.org/wiki?curid=50922" title="Jan Henryk Rosen">
Jan Henryk Rosen

Jan Henryk (de) Rosen (ur. 25 lutego 1891 w Warszawie, zm. 22 sierpnia 1982 w Arlington w Stanach Zjednoczonych) – polski malarz, znany z cyklu malowideł ściennych o tematyce nowotestamentalnej w katedrze ormiańskiej we Lwowie oraz z szeregu dzieł plastycznych o tematyce sakralnej, zrealizowanych w Stanach Zjednoczonych dla tamtejszych kościołów.
Nigdy nie założył rodziny.
Życiorys i twórczość.
Pobyt za granicą.
Jan Henryk Rosen był synem malarza batalisty Jana Bogumiła Rosena, który wykształcenie zdobył w Warszawie, Monachium i Paryżu. Od ojca nauczył się malowania oraz dokładności w przedstawianiu detali – zawsze korzystał z wzorów, zwykle ze zdjęć i ilustracji książkowych. Matką była Wanda z domu Hantke (córka Bernarda). Obie rodziny wywodziły się z kręgów oświeconych Żydów, ochrzczonych w wyznaniu ewangelicko-reformowanym. Miał dwie siostry: Marię (1894-1983) od 1931 roku żonę dyplomaty Jana Wszelakiego (1894–1965), i Zofię (1897–1975), rzeźbiarkę. Żadne z nich nie miało dzieci.
Między rokiem 1893 a 1894 Rosenowie przeprowadzili się do Paryża, gdzie Jan Henryk uczęszczał do Lycée Carnot, przypuszczalnie w latach 1897–1902. W 1903 roku przeszedł na katolicyzm. Około roku 1904 wyjechał z matką i siostrami do Montreux w Szwajcarii, gdzie kontynuował naukę w miejscowej szkole, a później w Collège St.-Michel we Fryburgu, w gimnazjum w Lozannie (1907–1909), w którym zdał maturę. W latach 1909–1911 studiował, przez trzy semestry, na wydziale humanistycznym Uniwersytetu w Lozannie. W roku akademickim 1911/1912 studiował na Sorbonie. Interesował się literaturą. W latach 1912–1913 był sekretarzem redakcji magazynu La Revue. Jego redaktor naczelny, Jean Finot był zaprzyjaźniony z rodziną Rosenów. W La Revue Jan Henryk Rosen opublikował dwa teksty. Publikował także artykuły w innych pismach. Przez krótki okres, około dwa lata, był redaktorem naczelnym założonego przez siebie pisma literackiego La Vasque – używał wówczas nazwiska Jean Henri de Rosen. W latach 1913–1914 uczył się malarstwa w pracowni Luc-Oliviera Mersona.
W Paryżu zastał go wybuch I wojny światowej. W pierwszych dniach wojny wstąpił jako ochotnik do armii francuskiej, walcząc w jej szeregach pod Ypres i nad Sommą. W 1917 roku jako podporucznik armii francuskiej wstąpił do tworzącej się we Francji armii polskiej. W latach 1919–1920 pełnił funkcję doradcy wojskowego przy Lidze Narodów w Genewie, z którego to stanowiska został usunięty za sprzyjanie Narodowej Demokracji.
Powrót do Polski.
Po powrocie do Polski dostał przydział do 9. Pułku Ułanów w Brodach, ale wkrótce odszedł ze służby. W 1922 roku zaczął pracować w Ministerstwie Spraw Zagranicznych. Równocześnie uczęszczał do Miejskiej Szkoły Sztuk Zdobniczych i Malarstwa, studiując pod kierunkiem Jana Kauzika. W 1923 roku postanowił poświęcić się malarstwu. W tym celu wyjechał na wieś, do majątku wuja. Jednak już wcześniej, w listopadzie 1922 roku, zadebiutował w Zachęcie, prezentując jeden obraz – "Żywot św. Franciszka z Asyżu". W roku następnym wziął udział w zbiorowej wystawie Grupy 12, w trakcie której prawdopodobnie zaprezentował tryptyk "Św. Antoni Padewski", przekazany później do kościoła karmelitów w Warszawie. 
W 1925 roku, również w Zachęcie zaprezentował publiczności dwanaście obrazów zainspirowanych scenami ze "Złotej legendy" Jakuba de Voragine. Nieprzeciętny talent młodego artysty w dziedzinie sztuki sakralnej zwrócił uwagę abpa Józefa Teodorowicza, zwierzchnika archidiecezji ormiańskokatolickiej we Lwowie w okresie, kiedy trwała restauracja zabytkowej katedry ormiańskiej. Rosen otrzymał od arcybiskupa zamówienie na wykonanie malarskiej dekoracji jej wnętrza. W pierwszym etapie (1925–1927) zrealizował wielkoformatowe malowidła ścienne w nawie głównej, łącząc je harmonijnie z architekturą wnętrza. Najpierw powstało "Ścięcie św. Jana Chrzciciela", a po nim "Zwiastowanie Najświętszej Marii Panny", "Ofiara Abrahama" i "Pogrzeb św. Odilona". Tematycznym uzupełnieniem malowideł były witraże, również zaprojektowane przez Rosena, a wykonane w zakładzie F. Białkowskiego w Warszawie. W drugim etapie (1927–1929) wykonał malowidła ścienne w prezbiterium: "Ustanowienie Najświętszego Sakramentu", "Ukrzyżowanie" i "Hołd pasterzy betlejemskich". Spotkały się one z pozytywnym przyjęciem przez odwiedzających świątynię, zostały również wysoko ocenione przez większość historyków sztuki. I tu również dopełnieniem wystroju były zaprojektowane przez niego witraże, które ozdobiły okna transeptu.
W 1930 roku Jan Henryk Rosen został profesorem Katedry Rysunku Figuralnego na Politechnice Lwowskiej. W 1934 roku, w wyniku reformy oświaty katedrę zlikwidowano. Równolegle kontynuował działalność malarską, realizując kolejne malowidła, m.in. dla: rzymskokatolickiego seminarium duchownego we Lwowie (1929, już po zakończeniu prac w katedrze ormiańskiej), kaplicy Jana III Sobieskiego przy kościele św. Józefa na Kahlenbergu pod Wiedniem (1931), kaplicy papieskiej w Castel Gandolfo (1933), w której na polecenie nuncjusza Achillesa Rattiego - późniejszego papieża Piusa XI - namalował dwa freski przedstawiające obroną Jasnej Góry i Bitwę Warszawską, Pawilonu Polskiego na Międzynarodowej Wystawie Prasy Katolickiej w Watykanie (1936, fryz) i kościele św. Krzysztofa w Podkowie Leśnej (1936, malowidło ścienne i cztery witraże). W 1937 roku zaprojektował nową polichromię w kościele Nawiedzenia Najświętszej Maryi Panny w Lesku, namalował również dwa obrazy ("Chrystus na morzu" i "Hołd Maryi") w prezbiterium oraz herby wszystkich darczyńców kościoła na ścianie nad chórem muzycznym.
Wyjazd do Stanów Zjednoczonych.
Pod koniec 1937 roku Rosen w poszukiwaniu pracy wyjechał do Stanów Zjednoczonych, gdzie pozostał aż do śmierci.
W 1939 roku na zaproszenie Ambasadora RP w Stanach Zjednoczonych Jerzego Potockiego przyjechał do Waszyngtonu, aby namalować murale w budynku ambasady oraz wykonać dekoracje polskiego pawilonu na Wystawie Światowej w Nowym Jorku. W latach 1939–1949 był wykładowcą sztuki sakralnej na waszyngtońskim The Catholic University of America, od którego w 1957 roku otrzymał tytuł doctor honoris causa. W drugiej połowie lat 40. stworzył szereg dekoracji dla katedry Łaski Bożej w San Francisco, w tym mural w Kaplicy Bożego Narodzenia (1946), skrzydła starego ołtarza głównego (1949) i cykl murali w nawach, przedstawiających świętych, królów i biskupów.
W latach 50. był konsultantem Episkopatu USA ds. ikonografii i wznoszonego wówczas w Waszyngtonie Narodowego Sanktuarium Niepokalanego Poczęcia. W 1965 roku stworzył mozaikę w kopule katedry św. Ludwika w Saint Louis. Mozaika ta, mająca 14 000 ft² (około 1300 m²) powierzchni, jest prawdopodobnie największa na świecie.
W ciągu 45 lat swego pobytu w Stanach Zjednoczonych Rosen zrealizował blisko 50 grup malowideł ściennych i mozaik w kościołach różnych wyznań oraz w budynkach publicznych.
W 1980 roku namalował na prośbę papieża Jana Pawła II obraz "Św. Stanisław", znajdujący się w Castel Gandolfo.
Zmarł w ubóstwie w 1982 roku w Arlington koło Waszyngtonu. Pochowany został, zgodnie ze swoim życzeniem, na miejscowym Columbia Gardens Cemetery. W Alei Zasłużonych cmentarza przy Narodowym Sanktuarium Matki Bożej Częstochowskiej w Doylestown postawiono pomnik ku jego czci, zaprojektowany przez rzeźbiarza Gordona Kraya.
Inspiracje.
Podłożem sztuki Rosena była jego głęboka religijność. Krytycy sztuki i historycy doszukiwali się jego inspiracji w twórczości takich malarzy jak: Rogier van der Weyden, Gerard David, Edward Burne-Jones, Dante Gabriel Rossetti i Ford Madox Brown (Julian Zachariewicz), czy w sztuce bizantyńskiej i w secesji (Mirosława Zakrzewska-Dubasowa). Historyk sztuki kościelnej, Mieczyslaw Skrudlik w artykule "Nowe wystawy w Zachęcie, kolekcja prac Jana Henryka Rosena", opublikowanym 15 września 1925 roku w Gazecie Porannej wskazał na malarstwo średniowieczne jako jedną z inspiracji artysty. Joanna Wolańska wśród tych, którzy wywarli wpływ na religijny charakter malarstwa Rosena wymienia szereg postaci ze świata nauki i literatury. Pierwszą z nich jest francuski pisarz i krytyk sztuki Joris-Karl Huysmans i jego dwie powiesci, W drodze i Katedra, napisane po nawróceniu się ich autora na katolicyzm. Jej zdaniem pod wpływem lektury tych powieści Rosen zainteresował się żywotami świętych, przede wszystkim tych, które znajdują się w Złotej legendzie. Drugą osobistością, która wywarła wpływ na twórczość Rosena był – również francuski –historyk sztuki średniowiecznej, Émile Mâle, na którego wykłady Rosen uczęszczał podczas swoich studiów na Sorbonie. Sam Rosen wśród swoich nauczycieli wymienił dwóch uczonych niemieckich: Karla Volla i Hugona von Tschudiego, którzy około roku 1911 byli zatrudnieni w Monachium, gdzie najprawdopodobniej przebywał i Rosen.
Niektóre prace.
Podczas pobytu w Polsce.
Freski oraz witraże w kościele Najświętszego Serca Jezusowego w Skarżysku-Kamiennej (proboszcz Jan Kularski, lektor Mateusz Młynarczyk).

</doc>
<doc id="50923" url="https://pl.wikipedia.org/wiki?curid=50923" title="Plemiona litewskie">
Plemiona litewskie

Plemiona litewskie, lettońskie – dawna nazwa ludów bałtyjskich, plemion ludów pochodzenia indoeuropejskiego, najbliższych Słowianom.
Do grupy plemion bałtyjskich zaliczyć można:

</doc>
<doc id="50925" url="https://pl.wikipedia.org/wiki?curid=50925" title="Łokietek">
Łokietek



</doc>
<doc id="50926" url="https://pl.wikipedia.org/wiki?curid=50926" title="Statyczna próba rozciągania">
Statyczna próba rozciągania

Statyczna próba rozciągania – podstawowa metoda badań wytrzymałościowych materiałów konstrukcyjnych.
Badanie polega na osiowym rozciąganiu znormalizowanej próbki ze stałą szybkością w temperaturze pokojowej (10–35 °C), obniżonej lub podwyższonej, aż do jej zerwania. Próbką jest odpowiednio przygotowany pręt o przekroju okrągłym, prostokątnym, kwadratowym lub sześciokątnym o znormalizowanych wymiarach. Próbę przeprowadza się wykorzystując urządzenie zwane zrywarką. W czasie próby rejestruje się zależność siły rozciągającej od przyrostu długości próbki. Gotowy wykres, będący wynikiem takiego pomiaru, jest przedstawiony jako nominalne naprężenie σ1 w funkcji nominalnego odkształcenia formula_1 Nominalne naprężenie σ1 jest to stosunek przyłożonej siły rozciągającej F do pola przekroju początkowego S0. Wydłużenie nominalne formula_2 to stosunek wydłużenia bezwzględnego Δl do długości początkowej l0,
gdzie:
Przykładowy wykres naprężenie-odkształcenie (dla próbki z materiału ciągliwego) pokazuje rysunek po lewej. Początkowo wzrost przykładanej siły powoduje liniowy wzrost odkształcenia, aż do osiągnięcia granicy proporcjonalności RH. W zakresie tym obowiązuje prawo Hooke’a. Następnie po osiągnięciu wyraźnej granicy sprężystości Rsp materiał przechodzi w stan plastyczny, a odkształcenie staje się nieodwracalne. Jeżeli niemożliwe było określenie wyraźnej granicy sprężystości to wyznacza się umowną granicę sprężystości R0,05%. Dalsze zwiększanie naprężenia powoduje nieliniowy wzrost odkształcenia (płynięcie materiału), aż do wystąpienia zauważalnego, lokalnego przewężenia zwanego szyjką. Naprężenie, w którym pojawia się szyjka, zwane jest wytrzymałością na rozciąganie Rm. Dalsze rozciąganie próbki powoduje jej zerwanie przy naprężeniu zrywającym Ru. Wykres przedstawia dwie linie. Przerywana pokazuje naprężenie rzeczywiste σ2 obliczane przy uwzględnieniu przewężenia próbki. Linia ciągła σ1 pokazuje stosunek siły do przekroju początkowego. Czyni się tak, by zaobserwować wartość Rm, będącą lokalnym maksimum krzywej. Ten ogólny przypadek znacznie różni się dla różnych materiałów. Przykładowo materiały kruche nigdy nie przechodzą w stan plastyczny, lecz wcześniej ulegają zerwaniu. Dla wielu materiałów granica plastyczności jest trudna do określenia, gdyż nie istnieje wyraźnie przejście z zakresu sprężystego do plastycznego. Wyznacza się wtedy umowną granicę plastyczności R0,2%. W przypadku wystąpienia widocznego płynięcia badanego materiału wyznacza się górną ReH i dolną ReL granicę plastyczności.
Na podstawie wyników pomiarów ze statycznej próby rozciągania można wyznaczyć dodatkowo wydłużenie procentowe po zerwaniu A, przewężenie procentowe Z, moduł sprężystości wzdłużnej E oraz liczbę Poissona ν.
Normy.
Definicje, oznaczenia, rodzaje i wymiary próbek oraz sposób przeprowadzenia próby rozciągania podaje norma PN-EN ISO 6892-1.

</doc>
<doc id="50927" url="https://pl.wikipedia.org/wiki?curid=50927" title="Zasada de Saint-Venanta">
Zasada de Saint-Venanta

Zasada de Saint-Venanta głosi:
Zasadę de Saint-Venanta szeroko wykorzystuje się w wytrzymałości materiałów i mechanice budowli. 
Ilustracją zasady jest rysunek. Pokazuje on pręt rozciągany przez siły przyłożone punktowo w środku ciężkości przekroju na obu końcach. W bezpośredniej bliskości końców stan naprężenia odpowiada rzeczywistemu stanowi obciążenia. W dostatecznej odległości od końców uśrednia się i równy jest sumie sił podzielonej przez pole przekroju pręta.

</doc>
<doc id="50928" url="https://pl.wikipedia.org/wiki?curid=50928" title="Wytężenie">
Wytężenie

Wytężenie materiału – stan materiału elementu obciążonego siłami zewnętrznymi i wewnętrznymi, w którym istnieje niebezpieczeństwo osiągnięcia granicy plastyczności materiału, stanu krytycznego lub utraty spójności materiału.
Wytężenie materiału określa się poprzez opisanie złożonego stanu naprężenia pewną skalarną miarą. Miara ta przybiera postać naprężenia zredukowanego (zastępczego, umownego) formula_1 i jest obliczana na podstawie przyjętej hipotezy wytężeniowej. Naprężenie zredukowane jest więc wielkością umowną, która może przybierać różne wartości zależne od aktualnie zastosowanej hipotezy. Tak otrzymana wartość naprężenia zredukowanego może być użyta do oceny wytrzymałości poprzez porównanie jej z własnościami wytrzymałościowymi materiału, na przykład wytrzymałością na rozciąganie formula_2 lub naprężeniem zrywającym formula_3 które uzyskuje się w czasie statycznej próby rozciągania.
Najczęściej stosowaną hipotezą wytrzymałościową dla stali i metali o wyraźnej granicy plastyczności jest hipoteza energii właściwej odkształcenia postaciowego (sformułowana w roku 1904 przez polskiego uczonego Maksymiliana T. Hubera oraz niezależnie w 1913 r. przez Austriaka Richarda von Misesa i w 1924 Niemca Heinricha Hencky'ego, jednak priorytet Hubera na ogół nie jest kwestionowany) (w literaturze znana jako hipoteza H-M-H). Zakłada ona, że ciało jest doskonale sprężyste i że praca naprężenia zredukowanego równa jest sumie prac wszystkich naprężeń składowych, przy czym
Podstawą obliczeń wytrzymałościowych jest upewnienie się, iż naprężenie zastępcze jest mniejsze od naprężenia dopuszczalnego formula_5 tzn.
W praktyce projektowej naprężenie dopuszczalne wyznacza się z zależności:
gdzie:
Współczynnik bezpieczeństwa jest zależny od wielu czynników takich jak: materiał projektowanego detalu, jego rodzaj, stopień złożoności, wymagana minimalna niezawodność itp. Zawiera on się w przedziale formula_10 a najczęściej formula_11 Dla typowych zastosowań przyjmuje się: lotnictwo – 1,5, liny i łańcuchy – 4,0.

</doc>
<doc id="50930" url="https://pl.wikipedia.org/wiki?curid=50930" title="Uniwersytet Oksfordzki">
Uniwersytet Oksfordzki

Uniwersytet Oksfordzki (, ), oficjalnie The Chancellor, Masters and Scholars of the University of Oxford – brytyjska uczelnia publiczna w Oksfordzie, założona przed 1167 rokiem, najstarszy uniwersytet w Wielkiej Brytanii i krajach anglosaskich.
Obok Uniwersytetu w Cambridge, jest to najbardziej renomowana uczelnia w Wielkiej Brytanii, wysoko ceniona w Europie i na świecie. Stale zajmuje miejsce w pierwszej dziesiątce wszelkich światowych rankingów uczelni, tak w klasyfikacji ogólnej, jak i w poszczególnych dziedzinach nauki. Według rankingu sporządzonego w 2016 przez czasopismo "Times Higher Education" Uniwersytet Oksfordzki zajmuje pierwszą pozycję na świecie. W Akademickim Rankingu Uniwersytetów Świata (opracowanym w tym samym roku przez Instytut Szkolnictwa Wyższego Uniwersytetu Jiao Tong w Szanghaju) Oksford zajmuje 7. miejsce na świecie, a w QS World University Rankings pozycję 6.
W angielskiej tradycji University of Oxford i University of Cambridge nazywane są łącznie Oxbridge. Obie te uczelnie rywalizują z sobą w corocznych zawodach wioślarskich The Boat Race.
Struktura.
Uniwersytet Oksfordzki składa się z wydziałów, które prowadzą wykłady, ćwiczenia i przeprowadzają egzaminy, oraz z 39 niezależnych od siebie kolegiów (ang. "college"). W 2008 połączyły się dwa kolegia, Green College i Templeton College, tworząc Green Templeton College, przez co liczba kolegiów spadła z 39 do 38) i 7 "Permanent Private Halls" (czyli jednostek na niepełnych prawach kolegium), które skupiają studentów i profesorów, spełniają rolę akademików i zajmują się dodatkowym kształceniem studentów w systemie tutorialnym.
System kolegialny uniwersytetu został przejęty od średniowiecznego Uniwersytetu Paryskiego. Najstarsze kolegium w Oksfordzie to University College, założony w 1247. Kolegia dzielą się na "undergraduate colleges" (większość kolegiów), w których odbywa się kształcenie na poziomie licencjatu i magisterium oraz przeprowadza przewody doktorskie, oraz "postgraduate colleges" (niektóre kolegia, np. Nuffield), w których odbywa się kształcenie tylko na poziomie magisterium i doktoratu. Wyjątkiem jest All Souls College, który jest przeznaczony tylko dla "fellows", czyli profesorów uniwersytetu. Przynależność do tego kolegium jest uznawana za najbardziej prestiżowe wyróżnienie w brytyjskim świecie akademickim. Do All Souls College należał Polak, profesor Leszek Kołakowski.
Rok szkolny w Oksfordzie podzielony jest na trymestry:
Tradycyjnie kolegia rywalizują ze sobą. Co roku publikowany jest ranking kolegiów na podstawie wyników akademickich studentów, nazywany tabelą Norringtona. W 2006 pierwsze miejsce zajął Merton College, a drugie Balliol College.
Historia.
Dokładna data założenia uniwersytetu nie jest znana, ale wiadomo, że należy on do najstarszych średniowiecznych uniwersytetów. Istnieją dane wskazujące na to, że wykładano tu już w roku 1096. Od 1167, w którym król Henryk II zakazał Anglikom studiować na Uniwersytecie Paryskim, Uniwersytet Oksfordzki zaczął gwałtownie się rozwijać i zyskiwać na znaczeniu. W tym czasie założono pierwsze "Halls of Residence" (w pewnym stopniu odpowiadające konwiktom), które później stały się kolegiami (ang.: "colleges").
Akademicy nie żyli w przyjaźni z mieszkańcami Oksfordu, co w czasach średniowiecznych było ogólnym standardem w stosunkach uniwersytet–miasto. W 1209 jeden ze studentów został oskarżony o gwałt na mieszczance. Mieszczanie aresztowali trzech przyjaciół domniemanego gwałciciela (on sam się ukrywał), którzy zostali następnie powieszeni na rozkaz króla Jana. Na skutek tego zajścia, wielu uczonych rozpierzchło się po kraju, a część z nich najprawdopodobniej założyła University of Cambridge.
Mieszkańcy miasta szukali pomocy w zażegnaniu konfliktu z akademikami u legata papieskiego, Nicholasa de Romanis, który w roku 1214 usiłował rozwiązać problem, nadając uniwersytetowi kartę praw i ustanawiając urząd kanclerza (ang. "Chancellor"). Choć poprawiło to sytuację uniwersytetu, niesnaski bynajmniej się nie zakończyły.
W XIII-XIV wieku środowisko naukowe Oksfordu odegrało ważną rolę w rozwoju nauk matematyczno-przyrodniczych. Działali tu m.in. Robert Grosseteste, Roger Bacon i inni przedstawiciele tzw. szkoły oksfordzkiej.
W roku 1355, w dniu św. Scholastyki, czyli 10 lutego, w lokalnej tawernie kłótnia pomiędzy miejscowymi a dwoma studentami przerodziła się w bijatykę, a potem dwudniowe zamieszki, w wyniku których zabitych zostało 63 akademików i około 30 miejscowych. Po tym wydarzeniu, król Edward III potwierdził prymat Uniwersytetu nad miastem, nadając mu dodatkowe przywileje i nakazując burmistrzowi oraz radzie miejskiej co roku w dniu św. Scholastyki przechodzić ulicami miasta z odkrytymi głowami i płacić Uniwersytetowi grzywnę: jednego pensa za każdego zabitego akademika. Trwało to aż do roku 1825. Również od XIV wieku dwóch posłów reprezentuje Uniwersytet w Izbie Gmin.
W czasie reformacji na Oksfordzie działali Jan Hus i John Wyclif (Jan Wiklef). Mimo to tymczasowo zawieszono działalność uniwersytetu. W 1571 został on reaktywowany przez parlament za zgodą Elżbiety I. Po rewolucji angielskiej i wojnie domowej, wraz z powstaniem Royal Society uniwersytet w Oksfordzie zyskał dobre warunki rozwoju. Działali tu m.in. Edmond Halley, Robert Hooke i Robert Boyle. W tym czasie uczelnia szkoliła elitę państwową i kościelną.
W XIX wieku w teologii anglikańskiej dużą rolę odegrał tzw. ruch oksfordzki (reprezentowany m.in. przez Johna Henry’ego Newmana), dążący do odnowienia Kościoła anglikańskiego na zasadach wczesnochrześcijańskich i dający początek katolicyzującemu anglikanizmowi (reprezentowanemu m.in. przez oksfordczyka, C.S. Lewisa). W filozofii na Uniwersytecie rozwinął się tzw. idealizm brytyjski (odłam heglizmu, reprezentowany m.in. przez F.H. Bradleya), a później w opozycji do niego tzw. oksfordzka szkoła realistów. Pod względem strukturalnym Oksford pozostał uniwersytetem kolegialnym, jakkolwiek w XIX w. przeszedł reorganizację na wzór uniwersytetów niemieckich (łączenie funkcji dydaktycznej z prowadzeniem badań naukowych), rozbudowano podział na wydziały, wprowadzono laboratoria, pracownie, instytuty uniwersyteckie. Położono większy nacisk na rozwój nowoczesnych nauk ścisłych i przyrodniczych. Pod koniec XIX w. dopuszczono do studiów kobiety. Powstały wówczas kolegia żeńskie. Większość z nich, oprócz St Hilda’s College, z czasem zaczęła przyjmować również mężczyzn. W drugiej połowie XX w. nastąpiła zmiana programu studiów, wprowadzono system wielostopniowy, studia podyplomowe, oraz przyłączono do uniwersytetu wiele centrów i instytutów.
Absolwenci.
Uniwersytet słynie z długiej tradycji i wysokiego poziomu nauczania. Wśród absolwentów uczelni jest:
Wykładowcy.
Związany z uniwersytetem jest również profesor nauk politycznych Zbigniew Pełczyński. Wykładowcami byli także ekonomista prof. Włodzimierz Brus oraz polski filozof Leszek Kołakowski.
Dyplom Master of Arts.
Master of Arts, który na zachodzie Europy oznacza zazwyczaj to samo co tytuł magistra w Polsce, jest związany z dziedzictwem uczelni. Zakłada się, że nawet formalnie nie uzyskując dyplomu magistra, dana osoba przyswaja wiedzę i reprezentuje pewien poziom naukowy, zgodnie z ideą nauczania na uczelniach, a nie tylko uczeniu celem uzyskania/wydawania dyplomu. Dlatego zgodnie z tradycją dyplom jest wydawany studentowi w siedem lat po immatrykulacji. Koszt wydania dyplomu wynosi dziesięć funtów.

</doc>
<doc id="50931" url="https://pl.wikipedia.org/wiki?curid=50931" title="Siły zewnętrzne">
Siły zewnętrzne

Siły zewnętrzne – w wytrzymałości materiałów to siły działające na ciało - konstrukcje lub jej element. Siły zewnętrzne dzieli się na:
W przypadku rozpatrywania równowagi statycznej konstrukcji (elementu) zachodzą warunki:

</doc>
<doc id="50933" url="https://pl.wikipedia.org/wiki?curid=50933" title="Siły wewnętrzne">
Siły wewnętrzne

Siły wewnętrzne – siły hipotetyczne występujące pomiędzy sąsiadującymi ze sobą elementami pewnego układu ciał. Układ taki mogą również tworzyć części tego samego ciała jeżeli zostanie ono wirtualnie podzielone za pomocą myślowych przekrojów poprzecznych. Nazwa "siły wewnętrzne" odróżnia je od oddziaływań "zewnętrznych", pochodzących spoza tego układu.
W teorii konstrukcji.
W teorii konstrukcji siły wewnętrzne, nazywane również "siłami przekrojowymi", są siłami wzajemnego oddziaływania na siebie części (fragmentów) ciała, powstałych w wyniku rozdzielenia tego ciała, na dwie części, dokonanym przekrojem. Przykładem są siły wewnętrzne działające w przekroju formula_1 ciała z rys. 1 – są to: wektory główne sił przekrojowych formula_2 oraz wektory główne momentów przekrojowych formula_3 otrzymane w wyniku redukcji układu sił do bieguna formula_4
Zgodnie z III zasadą dynamiki, na przekroje obu rozdzielonych części ciała działają takie same co do wartości i kierunku, ale o przeciwnym zwrocie: dwójka sił przekrojowych formula_2 oraz dwójka momentów przekrojowych formula_6
W wytrzymałości materiałów.
W wytrzymałości materiałów są to siły pojawiające się wewnątrz ciała jako skutek działania sił zewnętrznych. Stąd też siły wewnętrzne traktuje się jako siły bierne, a obciążenia zewnętrzne jako siły czynne.
W ciele poddanym siłom zewnętrznym można dokonać dowolnego przekroju – np. formula_7 jak na rys. 1. Przekrój ten można podzielić na skończoną liczbę obszarów i dla każdego z nich wprowadzić siłę wewnętrzną formula_8 Otrzymany w ten sposób układ sił daje się zredukować do dwójki wektorów po każdej ze stron przekroju – siły formula_2 zwanej wektorem głównym (siłą przekrojową) oraz momentu formula_10 zwanego momentem głównym (momentem przekrojowym). W rzeczywistości siły te nie występują w postaci sił skupionych w jednym punkcie (biegunie) przekroju, ale przekazywane są w postaci "naprężeń" przez całą jego powierzchnię. Siły przekrojowe formula_2 i formula_10 są tylko wypadkowymi tych naprężeń, zebranymi w jednym punkcie formula_13 zwanym biegunem redukcji. Zwykle siły przekrojowe redukuje się do środka ciężkości przekroju. Dwójki wektorów dla każdej strony przekroju mają ten sam "kierunek", są równe co do "wartości" (długość wektora), lecz przeciwnie skierowane (mają przeciwne "zwroty"), więc gdy układ jest rozpatrywany jako całość, ich suma wektorowa jest równa zeru.
Dla elementów prętowych.
Siły przekrojowe wyznacza się w obliczeniach konstrukcji różnego rodzaju (płaskich i przestrzennych), takich jak: belki, kratownice, ramy, łuki, ruszty, płyty, tarcze, powłoki. W dalszym ciągu rozważań ograniczymy się tylko do konstrukcji prętowych.
W tym przypadku oblicza się siły w przekrojach poprzecznych, prostopadłych do osi prętów i rozróżnia się je w zależności od tego, jak działają w stosunku do osi pręta i jego przekroju.
Dla elementów prętowych można przyjąć następujący układ współrzędnych: oś formula_14 jest osią pręta, a płaszczyzna formula_15 jest płaszczyzną przekroju poprzecznego prostopadłą do osi formula_16
W przypadku gdy elementy prętowe konstrukcji i jej obciążenia leżą w jednej płaszczyźnie, mówi się o "płaskim ustroju prętowym". W takim przypadku 3 niezerowe siły wewnętrzne (rys. 2) leżą w płaszczyźnie ustroju:
Przykładami ustrojów płaskich są: belka, rama płaska, krata płaska, łuk płaski.
W przypadku kratownic (płaskiej i przestrzennej) siły przekrojowe redukują się tylko do sił osiowych formula_23
"Ruszt" tworzą poziome, krzyżujące się w dwóch kierunkach (np. formula_24) pręty obciążone pionowo. W ich przekrojach wstępują 3 wielkości wewnętrzne:
W "przestrzennych ustrojach prętowych", których elementy i obciążenia są dowolnie położone w przestrzeni, różne od zera są wszystkie wielkości wewnętrzne (3 siły i 3 momenty):
Pojęcie siły wewnętrznej istotne jest dla zdefiniowania pojęcia naprężenia. To naprężenia są faktycznymi wielkościami występującymi w przekrojach prętów. Siły wewnętrzne są jedynie wypadkowymi odpowiednich naprężeń, „zesumowanych” po powierzchni przekroju.

</doc>
<doc id="50934" url="https://pl.wikipedia.org/wiki?curid=50934" title="Układ jednostek miar">
Układ jednostek miar

Układ jednostek miar – uporządkowany, utworzony według określonych zasad, zbiór jednostek miar, za pomocą których można mierzyć wielkości fizyczne wchodzące w skład układu wielkości fizycznych, na którym jest on oparty. 
To oznacza, że aby można było mierzyć np. wielkości cieplne, wśród wielkości podstawowych układu wielkości, musi być wielkość cieplna (np. temperatura), a dla wielkości elektrycznych i magnetycznych musi być wielkość elektryczna (np. natężenie prądu elektrycznego). 
Układy jednostek miar:
W Polsce obowiązuje Międzynarodowy Układ Jednostek Miar SI zgodnie z normą PN ISO 31.
Układ jednostek miar jest spójny, jeżeli zależności między jednostkami układu wyrażają się wzorami, w których współczynniki liczbowe są zawsze równe jedności (jeżeli geometria zagadnienia nie narzuca współczynnika różnego od jedności, w postaci stałej matematycznej).

</doc>
<doc id="50937" url="https://pl.wikipedia.org/wiki?curid=50937" title="Oksford">
Oksford

Oksford (ang. "Oxford") – miasto w południowej Anglii nad rzeką Tamizą, stolica hrabstwa Oxfordshire, w dystrykcie Oksford. Znane jest przede wszystkim jako siedziba Uniwersytetu Oksfordzkiego ("University of Oxford"), najstarszego anglojęzycznego uniwersytetu świata. Oksford od XIX w. nazywany jest „miastem rozmarzonych wież” (ang. "city of dreaming spires").
W mieście znajduje się wiele budynków i instytucji związanych z uniwersytetem, m.in. Ashmolean Museum – najstarsze muzeum w Wielkiej Brytanii oraz Bodleian Library – jedna z największych i najstarszych bibliotek w kraju. W Oksfordzie siedzibę ma Oxford University Press, największe wydawnictwo uniwersyteckie na świecie.
Oksford położony jest w regionie określanym jako Dolina Tamizy. Gospodarka miasta jest zróżnicowana. Obok związanych z uniwersytetem przemysłów wydawniczego, naukowego i wysokich technologii znajduje się tam także fabryka samochodów MINI, dawniej należąca do przedsiębiorstwa Morris Motor Company (obecnie część koncernu BMW). Turystyka stanowi ważną część gospodarki miasta.
Eklektyczne budynki Oksfordu, w szczególności kolegia uniwersytetu, reprezentują wszystkie style architektoniczne w historii Anglii – począwszy od budynków saksońskich z X wieku, przez średniowieczny gotyk i styl epoki Tudorów po bogatą architekturę barokową. Ta ostatnia reprezentowana jest przez wiele budynków zaprojektowanych przez słynnych architektów angielskich Christophera Wrena i Nicholasa Hawksmoora, związanych z uczelnią.
Historia.
Osadnictwo na terenie Oksfordu sięga IX w. i związane jest z istniejącym na tym obszarze grodem nad Tamizą. Stąd nazwa miasta, wywodząca się od słów "ox" (wół) i "ford" (bród). W X w. osada znajdowała się na granicy między dwoma państwami heptarchii anglosaskiej: Mercją i Wessex, i miała w związku z tym ważne znaczenie obronne. Wielokrotnie najeżdżana była przez wojska duńskie.
Najazd Normanów z 1066 r. doprowadził do poważnego zniszczenia osady. Normański zarządca Robert d’Oyly wybudował tu w tym okresie zamek ("Oxford Castle"), który nigdy nie został użyty w celach obronnych. Zamek, dosyć zniszczony, dostępny jest dla zwiedzających. W pomieszczeniach budowli d’Oyly powołał do życia zakon mnichów św. Jerzego, historycznie pierwszy ośrodek kształcenia w Oksfordzie. Oksford jest wspomniana w Domesday Book (1086) jako "Oxeneford"/"juxta Oxeneford"/"juxta murum"/"Oxineford". To tam właśnie przebywał Godfryd z Monmouth, autor słynnej kompilacji legend arturiańskich napisanej w 1136 r.
Henryk II Plantagenet nadał Oksfordowi kartę praw miejskich, gwarantującą społeczności miasta identyczne przywileje jak te przysługujące mieszkańcom Londynu. W ten sposób Oksford stał się praktycznie drugą stolicą Anglii. Wiele parlamentów zwoływano w mieście w XIII w.; w 1258 r. Szymon z Montfort wymusił tam na królu Henryku III reformy ustrojowe znane jako prowizje oksfordzkie. Dokument ten uważany jest za pierwszą konstytucję angielską.
Początki uniwersytetu sięgają XII wieku – w 1167 r. Henryk II zakazał angielskim żakom studiowania na Uniwersytecie Paryskim, co przyczyniło się do ich powrotu i osiedlenia w Oksfordzie. Formująca się uczelnia szybko zyskała znaczenie w średniowiecznej Europie; od tego czasu historia miasta jest ściśle związana z historią uniwersytetu.
Miasto ma ważne znaczenie w historii wczesnej reformacji. To tutaj w 1555 r. skazano za herezję i spalono na stosie tzw. męczenników oksfordzkich – biskupów kościoła anglikańskiego Hugh Latimera, Nicholasa Ridleya i arcybiskupa Canterbury Tomasza Cranmera. Miejsce stosu upamiętnia krzyż wybrukowany przy ulicy Broad Street, niedaleko stoi również XIX-wieczny pomnik poświęcony męczennikom.
Podczas angielskiej wojny domowej Oksford stał się na kilka lat stolicą Anglii, kiedy to w 1642 r. król Karol I Stuart zmuszony został po bitwie pod Edgehill do ucieczki z Londynu przed wojskami Olivera Cromwella. Miasto, w którym nie brakło zwolenników lorda protektora, zostało w końcu zdobyte w 1646 r. przez wojska Thomasa Fairfaxa. Siedzibą króla stało się ponownie w 1665 i 1666 r. – wtedy Karol II zbiegł z Londynu przed panującą tam epidemią dżumy.
Wybudowany w XVIII wieku Kanał Oksfordzki połączył Oksford i Tamizę z miastem Coventry. W 1844 r. Wielka Zachodnia Kolej Żelazna, jedna z pierwszych linii kolejowych na świecie, połączyła Oksford z Didcot, Reading i dworcem Paddington w Londynie.
Na początku XX w. nastąpił gwałtowny napływ ludności do miasta i jego rozwój przemysłu wydawniczego i samochodowego. Tutaj William Morris założył Morris Motor Company produkującą słynne samochody Mini Morris. Fabryka samochodów Mini w dzielnicy Cowley zatrudniała w szczytowym okresie działalności ok. 20 000 mieszkańców, w znaczący sposób wpływając na robotniczy charakter wschodnich dzielnic miasta, położonych po lewej stronie rzeki Cherwell.
W czasie Bitwy o Anglię Oksford nie był atakowany z powietrza przez wojska III Rzeszy. Źródła historyczne wskazują, że Adolf Hitler chciał uczynić Oksford stolicą podbitego regionu Wysp Brytyjskich.
Przyroda.
Na terenie Oksfordu jest wiele parków i terenów zielonych; w obrębie obwodnicy miasta znajduje się 25 rezerwatów przyrody. W centrum miasta, na zachodnim brzegu rzeki Cherwell, położone jest 30 hektarów parków uniwersyteckich ("Oxford University Parks"). W parkach znajdują się ogrody z egzotycznymi drzewami i kwiatami oraz boiska do gry w krykieta. W obrębie kolegiów uniwersytetu wchodzą duże połacie obszarów zielonych: najważniejsze z nich to łąka kolegium Christ Church nad Tamizą ("Christ Church Meadow") i rezerwat danieli w kolegium św. Magdaleny ("Magdalen Deer Park"). W Oksfordzie znajduje się również najstarszy w Anglii (i jeden z najstarszych na świecie) ogród botaniczny: należący do uniwersytetu "University of Oxford Botanic Garden". W tym założonym w 1621 r. ogrodzie rosną przedstawiciele ponad 90% wszystkich rodzin roślin naczyniowych.
Największy park w granicach administracyjnych Oksfordu to Park Południowy ("South Park") w dzielnicy Headington. Wzgórze Headington Hill znajdujące się w obrębie parku stanowi najlepszy punkt widokowy do oglądania i fotografowania "malowniczych wież" uniwersytetu.
Na północ od miasta znajdują się połacie podmokłych łąk nad Tamizą, zwane jako łąki portowe ("Port Meadow"). Obszar ten nie był nigdy wykorzystywany rolniczo i stanowił dar dla mieszkańców Oksfordu od króla Alfreda Wielkiego na początku XI w. Król przekazał 120 ha łąk mieszkańcom miasta w podziękowaniu za obronę królestwa przed najeżdżającymi kraj wojskami duńskimi. Łąki po dziś dzień używane są jako pastwiska dla bydła i koni. Odwiedzane są też przez mieszkańców miasta i turystów ze względu na ich malowniczą scenerię.
Demografia.
Oksford ma 151 000 mieszkańców, co czyni go 41. miastem Wielkiej Brytanii pod względem zaludnienia. Spośród mniejszych miejscowości Anglii jest jedną z najbardziej kosmopolitycznych i zróżnicowanych etnicznie, na co wpłynęła migracja oraz międzynarodowa społeczność studentów. Dane z 2005 r. wskazują, że 27% mieszkańców należy do mniejszości etnicznych (16% to osoby niepochodzące etnicznie z Europy).
Transport.
Miasto położone jest ok. 80 km. na północny zachód od centrum Londynu i połączone jest z nim za pomocą autostrady M40 z Londynu do Birmingham. Na trasie tej jeżdżą całą dobę autokary dwóch konkurujących przewoźników OxfordTube i OxfordEspress, wykonując ok. 150 przewozów dziennie (ok. co 5 minut w godzinach szczytu). Jest to najczęstsze połączenie autokarowe Wielkiej Brytanii. Miasto połączone jest również z Londynem (dworzec London Paddington) za pomocą linii kolejowej. Pociągi przewoźnika First Great Western odjeżdżają z i do Londynu trzy razy na godzinę; czas podróży to 55 minut.
11 km na północny zachód od miasta, w miejscowości Kidlington, znajduje się lotnisko London Oxford Airport. Lotnisko jest jednym z największych lotnisk szkoleniowych Europy, ściśle związanym ze szkołą pilotów Oxford Aviation Academy. Z Oksfordu latają również samoloty czarterowe. W maju 2012 r. uruchomione zostało harmonogramowe połączenie między Oksfordem a wyspą Jersey na kanale La Manche.
Turystyka.
Oksford jest (obok Cambridge) jednym z najpopularniejszych wśród turystów miast południowej Anglii, ze względu na uniwersytecki charakter miasta, świetnie zachowaną architekturę i bliskość do Londynu. Miasto odwiedziło w 2008 r. 9,1 mln turystów.
Miasto (w szczególności budynki uniwersytetu) jest często wykorzystywane na planie hollywoodzkich produkcji filmowych, do czego przyczynia się przychylny stosunek władz uczelni wydającej zezwolenia na filmowanie. Filmy nakręcone w całości lub częściowo w Oksfordzie to m.in. "" (2011), "Złoty kompas" (2007), "Harry Potter i Czara Ognia" (2005), "Harry Potter i Komnata Tajemnic" (2002), "Harry Potter i Kamień Filozoficzny" (2001), "102 Dalmatyńczyki" (2000) i "Rybka zwana Wandą" (1988).
Główne atrakcje turystyczne Oksfordu.
Budynki uniwersyteckie:
Inne:
Kultura.
Muzea i galerie.
Oksford jest ważnym ośrodkiem kulturowym Wielkiej Brytanii. Na jego terenie znajdują się muzea o znaczeniu międzynarodowym, przede wszystkim założone w 1678 muzeum uniwersyteckie Ashmolean, ze szkicami Michała Anioła i Rafaela oraz obrazami Rubensa, Rembrandta i Renoira. Do uniwersytetu należą również światowej klasy muzea historii nauki, historii naturalnej, antropologii ("Pitt Rivers Museum") oraz kolekcja instrumentów muzycznych. Kolegium Christ Church prowadzi własną prywatną galerię, gdzie szczególnie silnie reprezentowane jest renesansowe malarstwo włoskie (Leonardo Da Vinci, Michał Anioł, Rafael) oraz barokowe malarstwo niderlandzkie (Peter Paul Rubens, Antoon van Dyck). W mieście działa również, niezwiązana z uniwersytetem, galeria sztuki nowoczesnej "Modern Art Oxford".
Teatr i film.
W Oksfordzie znajdują się dwa duże teatry: New Theatre wystawiający głównie musicale i balety oraz związany z uniwersytetem Oxford Playhouse. Dwa mniejsze teatry, Burton Taylor Studio i Old Fire Station, wystawiają głównie sztuki studenckie. W większości kolegiów uczelni działają amatorskie zespoły teatralne, które wystawiają przynajmniej jedną sztukę w trymestrze. Oprócz dwóch kin sieci Odeon wyświetlających hollywoodzkie produkcje, w mieście działają kina wyświetlające filmy niszowe i niezależne (Ultimate Picture Palace i Phoenix Picture House). Kolegium św. Magdaleny ma własną salę kinową i studencki klub filmowy, który cieszy się popularnością wśród studentów i mieszkańców miasta. Klub zajmuje się głównie wyświetlaniem kina międzynarodowego i amatorskiego.
Biblioteki.
W Oksfordzie znajduje się ponad 100 bibliotek, większość należących do uniwersytetu, jego poszczególnych wydziałów oraz indywidualnych kolegiów. Najbardziej znaną i największą jest ogólnouniwersytecka biblioteka Bodleian Library, jedna z 3 bibliotek Wielkiej Brytanii, której przysługuje prawo do każdej wydanej w kraju książki (obok British Library i Cambridge University Library). Do skarbów biblioteki należą m.in. Magna Carta, Pierwsze Folio Szekspira i pierwsze wydanie Biblii Gutenberga. Poszczególne kolegia mają w swoich zbiorach cenne manuskrypty, m.in. oryginalne tomy notatek Newtona w New College Library (w tym m.in. szkic eksperymentu z rozszczepieniem światła). Oxford Central Library jest biblioteką ogólną prowadzoną przez władze hrabstwa dla mieszkańców Oksfordu i okolic. Posiada ok. 200 000 zbiorów.
Muzyka.
W mieście działa (związana z uniwersytetem) filharmonia Oxford Philomusica, która gra w amfiteatrze uniwersyteckim Sheldonian Theatre. Większe chóry to Arcadian Singers i Oxford Bach Choir, oba związane z uczelnią. Wszystkie kolegia uniwersytetu mają własne zespoły chóralne; do najbardziej znanych należą New College Choir i Magdalen College Choir.
Przy Holywell Street znajduje się Holywell Music Room, pierwszy w nowożytnej Europie budynek zaprojektowany do wykonywania koncertów muzycznych. Zaprojektowany przez Thomasa Caplina, budynek został ukończony w 1748 r. Znajdują się w nim m.in. organy oraz siedzenia dla publiczności. Wykonywali tam za życia wielcy wirtuozi muzyki, m.in. Georg Friedrich Händel i Joseph Haydn. Obecnie budynek jest salą egzaminacyjną dla studentów muzyki.
Sport.
Wioślarstwo jest popularnym sportem w mieście, zarówno wśród studentów uczelni (światowej sławy Oxford University Rowing Club, zespoły wioślarskie poszczególnych kolegiów), jak i mieszkańców miasta (Oxford City Rowing Club). Na Tamizie odbywają się regaty wioślarskie, gdzie studenci rywalizują między sobą w czasie roku akademickiego. W lecie odbywają się regaty Oxford City Regatta, zawody pomiędzy zespołami kolegiów oraz drużynami miejskimi. Innym popularnym sportem wśród studentów jest rugby.
Oksford nie ma znaczącego klubu piłki nożnej. Oxford United F.C. gra obecnie w League One (trzecia liga angielska). Do klubu należy Kassam Stadium na wschodzie miasta mieszczący 12 500 osób. Drugi klub to Oxford City F.C., o charakterze półamatorskim, grającym w Southern Football League. Żużlowy klub Oxford Cheetahs był pięciokrotnym mistrzem Wielkiej Brytanii, ostatnio w 2001. Klub zakończył działalność w 2007 r.

</doc>
<doc id="50939" url="https://pl.wikipedia.org/wiki?curid=50939" title="Mirak Nakkasz">
Mirak Nakkasz

Mirak Nakkasz – perski kaligraf, iluminator i miniaturzysta. Tworzył w Heracie w latach 1468-1507. Był nauczycielem i opiekunem Behzada. Zajmował stanowisko głównego bibliotekarza i opiekuna kitab-chany na dworze sułtana Husajna Bajkary. Zgodnie z zapiskami kronikarzy perskich, często tworzył w plenerach. 
Zachowało się niewiele jego dzieł i żadne z nich nie jest osobiście sygnowane przez mistrza (jego imię dopisano w późniejszych latach na marginesach prac). W ten sposób przypisano mu m.in. autorstwo czterech miniatur na podwójnych "frontispisach" (kartach tytułowych) z rękopisu "Chamse" Nizamiego, które znajdują się obecnie w zbiorach londyńskich. W porównaniu z pracami jego ucznia, miniatury Miraka wydają się bardziej statyczne i archaizujące. 
Historycy timurydzcy twierdzą także, iż większość inskrypcji na budowlach w Heracie zostało zaprojektowanych właśnie przez Miraka Nakkasha. 
Artysta zmarł prawdopodobnie podczas oblężenia Chorasanu przez Muhammada Szejbaniego (1500-1510).

</doc>
<doc id="50940" url="https://pl.wikipedia.org/wiki?curid=50940" title="Władcy Bawarii">
Władcy Bawarii

Władcy Bawarii – na tej stronie znajduje się lista wszystkich władców państwa Bawaria.
Bawaria początkowo była księstwem, a jej książęta przez stulecia byli jednocześnie elektorami Rzeszy. Po rozpadzie Świętego Cesarstwa Rzymskiego władcy Bawarii od 1806 nosili tytuły królów, aż do 1918 r. Obecnie Bawaria jest krajem związkowym (niem. "Bundesland") w ramach Republiki Federalnej Niemiec.
Pierwsze rozbicie 1253–1340.
Po śmierci Ottona II Bawaria została podzielona między jego dwóch synów. Aż do XVI w. kraj był często podzielony.
Książęta Bawarii 1340–1375.
Po śmierci ostatniego księcia Dolnej Bawarii, Ludwik IV (cesarz) zjednoczył Bawarię.
Drugie rozbicie 1375–1503.
W 1349 synowie Ludwika IV ponownie podzielili księstwo na Górną i Dolną Bawarię
Górna Bawaria.
Górna Bawaria podzielona między pozostałe bawarskie księstwa.
Dolna Bawaria.
Dolna Bawaria została podzielona na Bawarię-Landshut i Bawarię-Straubing
Bawaria-Straubing.
Bawaria-Straubing została podzielona między inne bawarskie księstwa.
Bawaria-Ingolstadt.
Wydzielona z Bawarii-Landshut.
Bawaria-Ingolstadt połączona z Bawarią-Landshut.
Bawaria-Monachium.
Wydzielona z Bawarii-Landshut.
Bawaria-Dachau.
Wydzielona z Bawarii-Monachium.
Elektorzy Bawarii 1623–1805.
W 1623 książę Maksymilian otrzymał tytuł elektora, po elektorze Palatynatu, który popadł w niełaskę.
Królowie Bawarii 1806–1918.
Po rozwiązaniu Cesarstwa Rzymskiego dotychczasowi elektorzy przyjęli tytuły królów. Tak samo stało się w Bawarii.

</doc>
<doc id="50941" url="https://pl.wikipedia.org/wiki?curid=50941" title="Adhémar Jean Claude Barré de Saint-Venant">
Adhémar Jean Claude Barré de Saint-Venant

Adhémar Jean Claude Barré de Saint-Venant (ur. 23 sierpnia 1797 w Villiers-en-Bière, Seine-et-Marne, zm. 6 stycznia 1886 w St. Ouen, Loir-et-Cher) – inżynier francuski.
Życiorys.
Studiował w Ecole Polytechnique w Paryżu (1813–1816) i przez wiele lat pracował w służbie państwowej jako inżynier oraz wykładowca. Jego zainteresowaniami naukowymi były sprężystość, wytrzymałość materiałów, teoria plastyczności oraz hydraulika.
W 1871 wybrany na członka Francuskiej Akademii Nauk.
Z jego nazwiskiem wiąże się m.in. zasada de Saint-Venanta (teoria sprężystości, stworzona w 1855 roku).

</doc>
<doc id="50942" url="https://pl.wikipedia.org/wiki?curid=50942" title="Markomanowie">
Markomanowie

Markomanowie (łac. "Marcomanni" lub "Marcomani") – jedno z plemion germańskich.
Pod wodzą Marboda (panował od 8 p.n.e. do 19 n.e.) opanowali ziemie dzisiejszych Czech. Rozszerzyli swoje państwo na południe aż do Dunaju, skąd zostali wyparci w 20 r. W latach 89–92 walczyli z Rzymem. Za cesarza Marka Aureliusza najechali cesarstwo, co wywołało wojny markomańskie, w których zostali prawie całkowicie spacyfikowani przez Rzymian. Jednak cesarz Kommodus zawarł niekorzystny dla Rzymu pokój i legiony opuściły ziemie Markomanów. Podczas kryzysu cesarstwa w III wieku Markomanowie wiele razy wdzierali się na jego terytorium. W V w. przeszli Dunaj i osiedli ostatecznie w dzisiejszej Bawarii pod nazwą Bawarów.

</doc>
<doc id="50943" url="https://pl.wikipedia.org/wiki?curid=50943" title="Alasz">
Alasz

Alasz (niem. "Allasch") – klarowny likier kminkowy o zawartości alkoholu ok. 40%. 
Sporządzany ze spirytusu i destylatu kminkowego, cukru i wody, przyprawiano gorzkimi migdałami, korzeniem dzięgla, anyżem i skórkami pomarańczy.
Nazwa pochodzi od majątku ziemskiego Allasch (łot. Allažmuiža) na Łotwie (wówczas w Rosji carskiej), w pobliżu Rygi, gdzie od roku 1823 wytwarzano ten trunek. Zaprezentowany przez tamtejszych kupców w 1830 r. na Targach Lipskich, spotkał się z uznaniem. Uszlachetniony przez firmę Wilhelma Horna (dotychczasowego producenta tej marki) zyskał popularność w tej części Niemiec, a następnie szerzej w Europie.
Choć ceniony i lubiany jako napój podobno wzmacniający i pobudzający funkcje żołądka, alasz nie był zaliczany do trunków podawanych w wytwornym towarzystwie. Chętnie był za to pijany w środowisku artystycznej cyganerii, gdzie jednak nie zyskał takiej popularności i sławy jak absynt. Kpił z tego zwyczaju bohemy Boy-Żeleński, który w satyrycznym wierszyku o pannie Stefanii nadmieniał, że „raz ją poznał jeden malarz, / który często pijał alasz”. Po wojnie alasz wyszedł z mody i zniknął z lokali publicznych jako trunek, chociaż jego produkcja w wąskim zakresie trwa.

</doc>
<doc id="50944" url="https://pl.wikipedia.org/wiki?curid=50944" title="Władcy Czech">
Władcy Czech

Królowie Czech.
Przemysł Ottokar I 15 sierpnia 1198 otrzymał koronę z rąk króla rzymskiego Ottona IV, koronowany 24 sierpnia 1203, potwierdzenie koronacji przez papieża nastąpiło w 1204. 26 września 1212 z rąk cesarza Fryderyka II otrzymał w Bazylei Złotą Bullę Sycylijską, potwierdzającą dziedziczność korony czeskiej.

</doc>
<doc id="50945" url="https://pl.wikipedia.org/wiki?curid=50945" title="Blue Steel">
Blue Steel

Blue Steel – brytyjski strategiczny lotniczy pocisk rakietowy powietrze-ziemia średniego zasięgu, z głowicą nuklearną.
Pocisk Blue Steel rozwijany był od 1954 w zakładach Avro. W 1958 prowadzono testy aerodynamiczne, zrzucając makiety pocisków, a w 1959 prowadzono próby pocisków z tymczasowym silnikiem. Produkowany od 1962, wszedł do służby operacyjnej w lutym 1963. Pocisk stanowił uzbrojenie bombowców strategicznych brytyjskich sił powietrznych (Royal Air Force): Avro Vulcan B.2A i Handley Page Victor B.2. Przenoszony był pojedynczo, częściowo zagłębiony w komorze bombowej. Pocisk wycofany został ze służby w 1970. Wyprodukowano 57 pocisków.
Pocisk miał silnik rakietowy Bristol Siddeley Stentor na paliwo ciekłe o ciągu maksymalnym 9072 kg (20 000 funtów), z dwoma komorami spalania. Paliwem była nafta, utleniaczem – nadtlenek wodoru. Po wystrzeleniu, przy pracującej głównej komorze silnika, pocisk był rozpędzany, następnie pracę podejmowała komora silnika o mniejszym ciągu, podtrzymująca lot na zadaną odległość.
Pocisk miał zasięg do 322 km (200 mil) przy prędkości poddźwiękowej 0,85 Ma, 161 km (100 mil) przy prędkości maksymalnej 1,6 Ma. Praktyczny pułap lotu wynosił 21 335 – 24 385 m. Pocisk mógł być odpalany z dużej lub małej wysokości, aczkolwiek po zrzucie pocisk opadał ok. 91 m i wówczas dopiero uruchamiał się silnik rakietowy. Pułap minimalny wynosił 305 m. Układ naprowadzania był inercyjny (bezwładnościowy), według wprowadzonego programu, z dokładnością trafienia do ok. 640 metrów. Pocisk miał głowicę wodorową Red Snow o mocy 1 megatony.
Pocisk w wersji podstawowej (Mk 1) miał niedogodność w postaci stosunkowo niewielkiego zasięgu, stwarzającego mimo wszystko zagrożenie dla bombowca zbliżającego się do wrogiego obszaru powietrznego. Planowano rozwinięcie pocisku Blue Steel w wersji Mk 2, o większym zasięgu i prędkości, lecz nie wszedł on do służby. Rząd brytyjski zamierzał zastąpić pociski Blue Steel amerykańskimi pociskami Skybolt, lecz program ich również nie został ukończony. W rezultacie, Blue Steel Mk.1 pozostał pierwszym i jedynym pociskiem strategicznym przenoszonym przez lotnictwo brytyjskie; później zadanie odstraszania nuklearnego zostało przejęte przez brytyjską marynarkę wojenną.

</doc>
<doc id="50948" url="https://pl.wikipedia.org/wiki?curid=50948" title="Dagobert I">
Dagobert I

Dagobert I (ur. ok. 603, zm. 19 stycznia 639) – król Franków od 623 w Austrazji, syn Chlotara II.
Rządy w Austrazji.
Dagobert był najstarszym synem Chlotara II i Haldetrudy (575–604) oraz wnukiem Fredegundy. Chlotar rządził sam nad wszystkimi Frankami od 613. W 622, Chlotar uczynił Dagoberta królem Austrazji – historycy są praktycznie pewni, iż motywem była chęć związania austrazyjskiej szlachty z rządzącymi Frankami. Jako dziecko Dagobert żył pod opieką przodków dynastii karolińskiej i austrazyjskich magnatów, Arnulfa z Metzu i Pepina z Landen.
Chlotar próbował zarządzać niestabilnymi sojuszami, jakie miał z innymi szlacheckimi rodzinami przez większą część rządów Dagoberta. Kiedy Chlotar przyznał Austrazję Dagobertowi, początkowo wykluczył Alzację, Wogezy i Ardeny, ale wkrótce potem szlachta austrazyjska zmusiła go do oddania tych regionów Dagobertowi. Rządy Franka pochodzącego z samego serca kraju ściślej związały Alzację z dworem Austrazji. Dagobert stworzył nowe księstwo (późniejsze Księstwo Alzacji) w południowo-zachodniej Austrazji, aby chronić region przed inwazją Burgundów lub Alemanów. Księstwo składało się z Wogezów, Bramy Burgundzkiej i Transjuranii. Dagobert uczynił Gundoina swoim dworzaninem (który przypadkowo założył klasztory w Alzacji i Burgundii). Był on pierwszym księciem tego nowego ustroju, który miał przetrwać do końca dynastii Merowingów. Podczas gdy austrazyjscy władcy, tacy jak Chlotar i Dagobert, kontrolowali te regiony przez część VII wieku, w końcu stały się one autonomicznymi królestwami, gdy potężne rodziny arystokratyczne zaczęły podążać własnymi drogami w swoich królestwach.
Rządy nad zjednoczonymi królestwami.
W 629, po śmierci ojca, odziedziczył królestwa Neustrii oraz Burgundii. Utrzymał podział królestwa na Austrazję, Neustrię i Burgundię, próbując jednocześnie rozciągnąć swoją władzę na Akwitanię i południową Francję.
Jego przyrodni brat Charibert, syn Sigihildy, objął władzę nad Neustrią, ale Dagobert mu się sprzeciwił. Brodulf, brat Sigihildy, zwrócił się do Dagoberta w imieniu swojego młodego siostrzeńca, ale Dagobert zamordował go i został jedynym królem Franków. Później przekazał Charibertowi Akwitanię w ramach „nagrody pocieszenia” – jednak region ten w 632 ponownie wrócił pod panowanie Dagoberta I. W 629 Dagobert zawarł traktat z cesarzem bizantyjskim Herakliuszem, który pociągał za sobą wymuszenie obowiązkowego chrztu Żydów w całym jego królestwie. Oprócz podpisania tego traktatu, Dagobert podjął również kroki w celu zabezpieczenia handlu w całym imperium poprzez ochronę ważnych rynków wzdłuż ujścia Renu w Duurstede i Utrecht, co po części tłumaczy jego późniejszą determinację w obronie Franków z Austrazji przed zagrożeniem Awarów.
Wsparcie Sisenanda.
Pod rządami ojca Dagoberta i podobnie myślących Merowingów społeczeństwo frankońskie w VII wieku doświadczyło większej integracji – na przykład dominowała wiara katolicka – i doszło do poprawy ogólnej sytuacji ekonomicznej, ale nie było początkowego impulsu do politycznego zjednoczenia Galii. Chlotar II nie starał się zmusić swoich neustryjskich sąsiadów do uległości, wybierając zamiast tego politykę współpracy. Nie zabraniało to grabieży w celu uzupełnienia skarbca dynastii, których Dagobert dokonał na przykład w Hiszpanii – jeden najazd przyniósł mu 200 000 złotych „solidi”. Historyk Ian Wood twierdzi, że Dagobert „był prawdopodobnie bogatszy niż większość monarchów Merowingów” i przytacza na przykład jego pomoc królowi Wizygotów Sisenandowi – któremu pomógł w jego wstąpieniu na tron Wizygotów w Hiszpanii – i za który Sisenand przyznał Dagobertowi złote naczynie ważące około pięćset funtów.
Spór z Samonem.
Kiedy Charibert i jego syn Chilperyk zostali zamordowani w 632, Dagobert miał stabilną władzę nad Burgundią i Akwitanią, stając się najpotężniejszym królem Merowingów od wielu lat i najbardziej szanowanym władcą na Zachodzie. W 631 Dagobert poprowadził dużą armię przeciwko Samonowi, władcy słowiańskich Wendów, częściowo na prośbę ludów germańskich zamieszkujących tereny wschodnie, a także z powodu sporu między dwoma władcami odnośnie Wendów, którzy obrabowali i zabili wielu frankońskich kupców. Podczas gdy austrazyjskie siły Dagoberta zostały pokonane w bitwie pod Wogastisburgiem, jego alemańscy i lombardzcy sojusznicy odparli Wendów. Korzystając z ówczesnej sytuacji, Sasi zaoferowali pomoc Dagobertowi, jeśli się zgodzi cofnąć roczny trybut o wartości 500 krów dla Austrazji.Fredegar informuje, iż akceptacja tej umowy nie przyniosła większego skutku, ponieważ Wendowie ponownie zaatakowali w następnym roku.
Rządy w Neustrii.
W 632 r. szlachta Austrazji zbuntowała się pod rządami Majordoma, Pepina z Landen. W 634 Dagobert uspokoił zbuntowanych szlachciców, umieszczając na tronie swojego trzyletniego syna Sigeberta III, tym samym oddając królewską władzę w najdalej na wschód wysuniętych królestwach, tak jak jego ojciec zrobił dla niego jedenaście lat wcześniej. W opinii historyka Iana Wooda utworzenie podkrólestwa przez Dagoberta dla jego syna Sigiberta miało „ważne długoterminowe implikacje dla ogólnej struktury Francji merowińskiej”.
Przeniesienie stolicy do Paryża.
Jako król Dagobert uczynił Paryż stolicą. W czasie swoich rządów zbudował zamek w Meersburg (współczesne Niemcy), który dziś jest najstarszym zamieszkałym zamkiem w tym kraju. Pobożnie religijny Dagobert był również odpowiedzialny za budowę Bazyliki w Saint-Denis na miejscu klasztoru benedyktynów w Paryżu. On również mianował św. Arbogast a” biskupem Strasburga. Według Fredegara Dagobert był uwielbiany pod wieloma względami; pisał on, że władca „zapewniał sprawiedliwość zarówno bogatym, jak i biednym” dodając, że „mało sypiał i mało jadł, i dbał tylko o to, żeby wszyscy ludzie spotkawszy władcę, odchodzili pełni radości i podziwu”. Takie relacje nie są w pełni pokazać władzę i dominację frankońskich królów, takich jak Dagobert, który wraz ze swoim ojcem Chlotarem tak sprawnie władał królestwem, że historyk Patrick Geary opisał okres ich połączonych rządów jako „apogeum królewskiej władzy Merowingów”.
Podsumowanie rządów.
Dagobert przeszedł do historii jako jeden z największych frankońskich królów, pomimo jego przeciętnej historii wojskowej (por. jego porażki z Sasami i Wendami), utrzymując swoje ziemie przeciwko wschodnim hordom i szlachcie z terenów tak odległych, jak Bawaria, którzy starali się o jego zwierzchnictwo. Umierając w wieku zaledwie trzydziestu sześciu lat, Dagobert jest uważany przez większość historyków za ostatniego z wielkich królów Merowingów, ale to nie oznaczało iż nastąpił znaczny spadek władzy Franków, szczególnie w świetle pism Pawła Diakona i Jana z Toledo. J.M. Wallace-Hadrill stwierdził, że Dagobert „miał bezwzględną energię niczym Chlodwig i przebiegłość niczym Karol Wielki”. Pomimo mniej lub bardziej zjednoczonego królestwa Franków, prawdopodobnie nie spodziewał się kontynuacji jednolitych rządów, biorąc pod uwagę rozbieżne interesy Franków austrazyjskich i neustriańskich, a także Akwitańczyków i Burgundów. Po śmierci Dagoberta w 639, Pepin z Landen zdołał odzyskać swoją pozycję w Metz. Tymczasem Dagobert został pochowany w św. Bazylice św. Dionizego w Paryżu; był to pierwszy frankoński król, który spoczął w tym miejscu. Pochówek Dagoberta w Saint-Denis ustanowił precedens dla pochówku tam przyszłych władców francuskich.
Dziedzictwo.
Śmierć Dagoberta I stanowiła początek rządów majordomów władających w imieniu królów, którzy rzadko dożywali pełnoletniości. Majordomowie stale wzmacniali swą pozycję, aż do otrzymania przywileju sądownictwa i ustanowieniu własnych dynastii przez dziedziczność swego stanowiska. Nie chcieli oni rezygnować z marionetkowych królów merowińskich, ponieważ ciągle nie wygasły mity o królewskiej charyzmie. Gdyby próbowali usunąć ich siłą i zagarnąć koronę, spotkaliby się z oporem szlachty. Dobrym tego przykładem jest syn Pepina Starszego, Grimoald, który polecił jednemu z koronowanych słabeuszy merowińskich adoptować swego syna Childeberta i osadził go następnie na tronie. Możni Neustrii jednak wytoczyli Grimoaldowi proces i zgładzili go w 656. Mimo to inni przedstawiciele rodziny Grimoalda, Arnulfingowie, w końcu przejęli koronę, dając początek Karolingom.
Małżeństwo i dzieci.
Żenił się pięciokrotnie, a małżonkami jego były kolejno: Gomatruda, Nantehilda, Ragnetruda (wcześniej konkubina), Wulfegunda i Berchilda (wcześniej konkubina).

</doc>
<doc id="50950" url="https://pl.wikipedia.org/wiki?curid=50950" title="Witold Jurasz (1931–2004)">
Witold Jurasz (1931–2004)

Witold Jurasz (ur. 19 listopada 1931 w Pleszewie, zm. 29 marca 2004) – polski dyplomata; ambasador PRL i RP w Wenezueli (1968–1973), Nigerii (1978–1983), Iraku (1986–1990) oraz Libii (1996–2001).
Życiorys.
Ukończył Wyższą Szkołę Ekonomiczną w Sopocie oraz Wydział Nauk Ekonomicznych Uniwersytetu Warszawskiego. Następnie obronił doktorat, specjalizując się w międzynarodowych stosunków gospodarczych. Pracował naukowo na UW i Politechnice Gdańskiej. Był członkiem Organizacji Młodzieży Towarzystwa Uniwersytetu Robotniczego, Związku Młodzieży Polskiej oraz, od 1949, Polskiej Zjednoczonej Partii Robotniczej. 
W 1959 rozpoczął pracę w Ministerstwie Handlu Zagranicznego, przechodząc później do Ministerstwa Spraw Zagranicznych. Sprawował m.in. funkcję I sekretarza Komitetu Zakładowego PZPR w MHZ (1968), w MSZ zaś głównego inspektora służby zagranicznej. Przewodniczący Międzynarodowej Grupy Studiów Cynku i Ołowiu (1968–1970) oraz Rady UNCTAD. 
Był ambasadorem Polski w Wenezueli (1968–1973), Nigerii (1978–1983), Iraku, akredytowanym jednocześnie w Kuwejcie (1986–1990) oraz Libii (1996–2001). Wielokrotnie reprezentował Polskę w pracach organizacji międzynarodowych.
Autor wielu publikacji dotyczących międzynarodowych stosunków ekonomicznych. Dwukrotnie żonaty. Pierwsza żona, Alicja z Więckowskich, zmarła w Caracas w 1973. Miał z nią syna Marka (ur. 1958), kapitana żeglugi morskiej. Z drugą żoną miał syna Witolda Jurasza – publicystę i dyplomatę.
Pochowany na Cmentarzu Wojskowym na Powązkach (kwatera A33-2-6).

</doc>
<doc id="50951" url="https://pl.wikipedia.org/wiki?curid=50951" title="Władcy bizantyjscy">
Władcy bizantyjscy



</doc>
<doc id="50955" url="https://pl.wikipedia.org/wiki?curid=50955" title="Leoncjusz I (cesarz bizantyński)">
Leoncjusz I (cesarz bizantyński)

Leoncjusz I ("Leontius", zm. w 488) – uzurpator za panowania cesarza Zenona w 484-488 w Izaurii.
Życiorys.
Był wojskowym Wschodniego Cesarstwa Rzymskiego, próbował objąć tron podczas powstania przeciw cesarzowi Zenonowi w latach 484-488.
Był z pochodzenia Syryjczykiem, pochodzącym z Dalisandus. Za cesarza Zenona został mianowany Magister militum dla Tracji.

</doc>
<doc id="50956" url="https://pl.wikipedia.org/wiki?curid=50956" title="Leoncjusz II (cesarz bizantyński)">
Leoncjusz II (cesarz bizantyński)

Leoncjusz II ("Leontius II", ok. 660–706) – cesarz bizantyjski w latach 695–698. 
Zanim został cesarzem, Leoncjusz był dowódcą wojsk za panowania cesarza Justyniana II, został jednak uwięziony przez cesarza z powodu klęski, jaką poniósł pod Sebastopolis w walce z Arabami. Został uwolniony w 695 r., lecz natychmiast zorganizował spisek przeciwko cesarzowi, obalił go i sam objął tron, zaś Justyniana wypędził z kraju. Podczas jego rządów w 697 r. Arabowie zdobyli Kartaginę. Wkrótce potem (698) wybuchł kolejny bunt, dowodzony przez Tyberiusza III, za sprawą którego Leoncjusz utracił władzę. Spędził w więzieniu kilka lat, aż do roku 705, kiedy to za pomocą Bułgarów do władzy wrócił Justynian II. Obydwaj buntownicy (Leoncjusz, jak i Tyberiusz) zostali skazani na karę śmierci i straceni.

</doc>
<doc id="50958" url="https://pl.wikipedia.org/wiki?curid=50958" title="Leon II (cesarz wschodniorzymski)">
Leon II (cesarz wschodniorzymski)



</doc>
<doc id="50959" url="https://pl.wikipedia.org/wiki?curid=50959" title="Stronnictwo czerwonych">
Stronnictwo czerwonych

Czerwoni – radykalni działacze demokratyczni w Królestwie Polskim przed wybuchem i w okresie powstania styczniowego (1863–1864). Ich poglądy polityczne były przeciwstawne „białym”. Wywodzili się z organizatorów manifestacji patriotycznych z 1861 roku.
Zmierzali do szybkiego wywołania powstania i przeprowadzenia radykalnych reform społecznych. Opowiadali się za wciągnięciem chłopów do walki z zaborcą i postulowali ich uwłaszczenie bez odszkodowania. Czerwoni reprezentowali radykalne środowiska młodzieży studenckiej i rzemieślniczej skupione wokół Akademii Medyko-Chirurgicznej, które w 1861 utworzyły Komitet Miejski, który z kolei przekształcił się w 1862 w Komitet Centralny Narodowy. Mieli główne oparcie w warszawskiej Organizacji Miejskiej. Prawe i lewe skrzydło Czerwonych różniły się poglądem na społeczny program powstania, termin jego wybuchu i stosunek do różnych klas społecznych. Czerwoni kierowali powstaniem styczniowym od dnia jego wybuchu do kwietnia 1863, a także w maju i wrześniu 1863.
Ważniejsi działacze „czerwonych”:

</doc>
<doc id="50960" url="https://pl.wikipedia.org/wiki?curid=50960" title="Augustinus Bludau">
Augustinus Bludau

Augustinus Bludau (ur. 6 marca 1862 w Dobrym Mieście, zm. 9 lutego 1930 we Fromborku) – niemiecki duchowny rzymskokatolicki, doktor teologii, biskup diecezjalny warmiński w latach 1909–1930.
Życiorys.
Był synem krawca z Dobrego Miasta. Zyskał uznanie jako biblista, od 1895 był profesorem egzegezy Pisma Świętego w Monastyrze. Jego znaczącym osiągnięciem naukowym było wykazanie nieautentyczności fragmentu z listu św. Jana. Habilitował się w Liceum Hosianum w Braniewie.
26 listopada 1908 został wybrany przez kapitułę warmińską na następcę zmarłego biskupa Andreasa Thiela; otrzymał prekonizację papieską 12 kwietnia 1909 i objął rządy w diecezji 20 czerwca tego roku. Sakry biskupiej udzielił mu 20 czerwca 1909 biskup Ludwik Filip Schaefer, wikariusz apostolski w Saksonii. Przeprowadził ją przez trudny okres I wojny światowej oraz lat powojennych. Wobec plebiscytu na Warmii (1920) zachowywał postawę umiarkowaną, bliższą jednak interesom niemieckim. W 1922 przeprowadził synod diecezjalny.
Biskup Augustinus Bludau posługiwał się językiem polskim, jednak niewiele czynił dla wiernych pochodzenia polskiego. Wręcz odwrotnie, w 1911 sprzeciwił się zamiarom drukowania tygodnika religijnego w języku polskim.

</doc>
<doc id="50961" url="https://pl.wikipedia.org/wiki?curid=50961" title="Oleg Mądry">
Oleg Mądry

Oleg Mądry (ok. 845–912; starorus. Ольгъ, Ѡльгъ вѣщїи, , , ) – książę zwierzchni Rusi w latach 879–912, następca i krewny Ruryka.
Życiorys.
Oleg objął władzę nad Rusią Nowogrodzką po śmierci Ruryka w 879 roku, z powodu niepełnoletności syna Ruryka – Igora Rurykowicza. Szybko jednak umocnił swą władzę i nie oddał jej Igorowi aż do śmierci.
W 882 Oleg przyłączył do Rusi Nowogrodzkiej Smoleńsk i jak podaje "Powieść minionych lat", w tym samym roku ruszył na Kijów, którym władali dawni towarzysze Ruryka, Askold i Dir. Oleg podbił Kijów, a Askolda i Dira prawdopodobnie zwabił w pułapkę i rozkazał skrytobójczo zamordować. Wkrótce po tych wydarzeniach Oleg z przyczyn geopolitycznych przeniósł stolicę swego państwa z Nowogrodu Wielkiego do Kijowa, co dało początek Rusi Kijowskiej. 
Wiadomości źródłowe na temat Olega są skąpe i nie zawsze pewne, ale wiadomo, że przyczynił się on do zjednoczenia wschodniej Słowiańszczyzny, podporządkowując sobie m.in. plemiona Siewierzan, Dulebów, Tywerców i in. Walczył też z koczowniczymi Chazarami, którzy stanowili wielkie zagrożenie dla plemion ruskich. O tym wspomina też Aleksander Puszkin w swoim wierszu:
Oleg nawiązał także kontakty handlowe i polityczne z Bizancjum. W 907 roku wyruszył na wyprawę do Konstantynopola, co zaowocowało podpisaniem w 911 roku pokoju z cesarzem bizantyńskim Leonem VI i pierwszej w dziejach Rusi umowy handlowej. 
Oleg zmarł w roku 912. Według "Powieści minionych lat", pogański czarownik obwieścił mu, że zginie z powodu swojego ukochanego konia. Oleg trzymał się od niego daleko, a kiedy dowiedział się, że koń już dawno padł, zapragnął zobaczyć jego szczątki. Gdy Oleg nastąpił na czaszkę konia, wyśmiał wróżbitę, ale wówczas wypełzł z czaszki wąż, który śmiertelnie ukąsił Olega.

</doc>
<doc id="50962" url="https://pl.wikipedia.org/wiki?curid=50962" title="Oleg Rurykowicz">
Oleg Rurykowicz



</doc>
<doc id="50964" url="https://pl.wikipedia.org/wiki?curid=50964" title="Władcy Rusi Kijowskiej">
Władcy Rusi Kijowskiej

Władcy Rusi Kijowskiej
Władcy Kijowa.
Wielcy książęta kijowscy.
Giedyminowicze

</doc>
<doc id="50965" url="https://pl.wikipedia.org/wiki?curid=50965" title="Pardwa mszarna">
Pardwa mszarna

Pardwa mszarna, pardwa ("Lagopus lagopus") – gatunek średniej wielkości ptaka z rodziny kurowatych (Phasianidae).
Systematyka.
Systematyka tego gatunku jest zagmatwana, głównie ze względu na skomplikowany proces pierzenia. Wiele podgatunków jest ze sobą łączonych i to w różny sposób przez różnych autorów. Międzynarodowy Komitet Ornitologiczny (IOC) wyróżnia 16 podgatunków "L. lagopus":
Autorzy "Handbook of the Birds of the World" wyróżnili dodatkowo trzy podgatunki:
Występowanie.
Zamieszkuje północną Europę, północną i środkową Azję oraz północną część Ameryki Północnej. Granica występowania wciąż przesuwa się ku północy. Występuje licznie w Skandynawii, gdzie jest ptakiem łownym. Podgatunek pardwa szkocka ("L. lagopus scotica", niekiedy uznawana za odrębny gatunek "Lagopus scotica") zamieszkuje wrzosowiska i torfowiska Szkocji, północnej Anglii i Irlandii (jest tam licznym ptakiem łownym).
Charakterystyka.
Cechy gatunku.
Obie płci wyglądają podobnie i pierzą się 3 razy w roku. Koguty odróżnia się po większej czerwonej narośli skórnej nad okiem, tzw. róży – fragment nagiej skóry o czerwonym zabarwieniu pokryty brodawkami. Mają mocny dziób, niewielkie skrzydła i krótkie nogi. Pardwa mszarna podobna jest do pardwy górskiej, ale nieco od niej większa. Wydziela się 2 główne podgatunki:
Biotop.
Tundra, lasotundra, wrzosowiska o niskiej roślinności i pojedynczych krzewach oraz mszary. Są to zatem nieleśne siedliska powyżej granicy lasu w górach lub otwarte przestrzenie.
Okres lęgowy.
Gniazdo.
Lęg zakładany w zagłębieniu w ziemi, podobnie jak u pardwy górskiej. Skąpo wyścielają gniazdo częściami roślin. Otoczone jest krzewami lub trawami. Tworzą monogamiczne pary. 
Jaja.
Jeden lęg w roku (w maju lub czerwcu) z 8 do 12 jaj.
Wysiadywanie.
Jaja wysiadywane są przez okres 21 dni przez samicę.
Pisklęta.
Zwykle 6–10 pisklętami opiekują się oboje rodzice. Szybko rosną, tak że już po 1,5 tygodniu zaczynają podlatywać. Młode dojrzewają płciowo w wieku jednego roku.
Pożywienie.
Różne części roślin – pąki, jagody, nasiona, latem (w czasie wychowywania młodych) również bezkręgowce.
Status i ochrona.
Międzynarodowa Unia Ochrony Przyrody (IUCN) uznaje pardwę mszarną za gatunek najmniejszej troski (LC – "least concern") nieprzerwanie od 1988 roku. Liczebność światowej populacji szacunkowo mieści się w przedziale 10–30 milionów dorosłych osobników. Trend liczebności populacji jest spadkowy.
W Polsce ptak ten jest objęty ścisłą ochroną gatunkową.

</doc>
<doc id="50968" url="https://pl.wikipedia.org/wiki?curid=50968" title="Oleg Kijowski">
Oleg Kijowski



</doc>
<doc id="50969" url="https://pl.wikipedia.org/wiki?curid=50969" title="Świętopełk I (kniaź Rusi)">
Świętopełk I (kniaź Rusi)



</doc>
<doc id="50971" url="https://pl.wikipedia.org/wiki?curid=50971" title="Jarosław I Mądry">
Jarosław I Mądry

Jarosław I Mądry (starorus. "Ꙗрославъ Володимѣровичь"; staronord. "Jarisleif") (ur. 978 lub 1. poł. lat 80' X w., zm. 20 lutego 1054) – pochodził z dynastii Rurykowiczów, syn i następca Włodzimierza I Wielkiego i Rognedy, wielki książę Rusi Kijowskiej ("Gardariki") w latach 1016-1018 i 1019-1054.
Życiorys.
Jako młodzieniec pełnił funkcję ojcowskiego namiestnika w Rostowie Suzdalskim. W 988 został wysłany przez ojca do Nowogrodu, gdzie sprawował w jego imieniu władzę i dorastał w otoczeniu Waregów. Pod koniec życia Włodzimierza Wielkiego Jarosław zdobył sobie na tyle silną pozycję w Nowogrodzie, że jego namiestnictwo nosiło pewne cechy niepodległości; w 1014 odmówił płacenia ojcu corocznego trybutu. Włodzimierz Wielki zmarł w trakcie przygotowań do wyprawy wojennej przeciwko Jarosławowi. Zdaniem historyka Andrzeja Poppego bunt Jarosława, zbiegający się w czasie z podobnym wystąpieniem Światopełka przeciwko ojcu, mógł wynikać z decyzji Włodzimierza Wielkiego o ustanowieniu swoimi następcami synów z innego małżeństwa, Borysa i Gleba.
Około 1015 w Nowogrodzie miał miejsce krwawy konflikt między mieszkańcami Nowogrodu a wareskimi wojownikami Jarosława stacjonującymi w mieście. Książę stanął po stronie Waregów, doszło do pacyfikacji Nowogrodu. Mimo to w walce o tron kijowski, która miała miejsce kilka lat później, Nowogrodzianie wydatnie wsparli wysiłki Jarosława.
W momencie śmierci Włodzimierza Wielkiego w Kijowie znajdował się brat Jarosława, Światopełk. Wykorzystał on sytuację i na krótki czas przejął władzę w stolicy. W tym czasie Światopełk zabił swoich braci i konkurentów do tronu, Borysa i Gleba. Wkrótce z pomocą Waregów Jarosław zmusił Światopełka do ucieczki z Kijowa, pokonując go pod koniec 1016 w bitwie pod Lubeczem na zachód od Czernihowa. Następnie na przełomie 1016 i 1017 zasiadł na tronie w Kijowie i zajął należące do brata księstwo Turowsko-Pińskie.
Pokonany Światopełk uciekł do Polski, gdzie pozyskał wsparcie Bolesława I Chrobrego. W 1018 Jarosław, pokonany przez Bolesława Chrobrego, zmuszony był uciekać do Nowogrodu. W 1019 jednak pokonał ostatecznie Światopełka I, rozbijając jego siły w bitwie nad Ltą/Altą i finalnie wygrywając walkę o sukcesję po ojcu.
Panowanie Jarosława było dla Rusi czasem szybkiego rozwoju i sukcesów militarnych. Książę w latach 20. i 30. XI wieku prowadził wojny z Jaćwingami, Litwinami i Polską. W 1021 przeprowadził atak odwetowy przeciwko swemu bratankowi Briaczysławowi, który najechał wcześniej Nowogród. Prowadził walki z plemieniem Estów, założywszy na zdobytych ziemiach gród Juriew.
W 1024 jego brat, Mścisław, książę Tmutorakański, pokonał go w bitwie pod Listweniem nieopodal Czernihowa. Następnie w 1026 bracia doszli do porozumienia: Mścisław kontrolował tereny na wschód od Dniepru wraz z Czernihowem, Jarosław zaś na zachód, z Kijowem i Nowogrodem. Najprawdopodobniej do pierwszego porozumienia doszło już w 1024, a następnie, po dwuletnim pobycie w Nowogrodzie, Jarosław powrócił do Kijowa i w 1026 potwierdził ugodę z Mścisławem. W międzyczasie, w 1024, w Suzdalu rozpętało się powstanie ludowe, szybko stłumione przez Jarosława.
W 1031 zajął on Grody Czerwieńskie i pomógł objąć władzę Bezprymowi w Polsce. W 1036 rozbił pod Kijowem Pieczyngów. W tym samym roku zginął Mścisław, w związku z czym Jarosław stał się jedynym władcą Rusi Kijowskiej, sprawującym kontrolę nad wszystkimi ziemiami z wyjątkiem Księstwa Połockiego. W tym samym roku wtrącił swojego ostatniego żyjącego brata, Sudzisława, do więzienia.
Wszedł w konflikt z Bizancjum: wojna z cesarstwem trwała w latach 1043–1046. W 1043 zorganizował ostatnią w historii ruską wyprawę na Konstantynopol; dowodzona przez jego syna, Włodzimierza, zakończyła się niepowodzeniem. Spośród ok. 10 000 uczestników wyprawy przeżyło ok. 6000. Wspomógł w 1047 Kazimierza I Odnowiciela w walce z powstaniem pogańskim i Miecławem .
Za jego rządów rozbudowano wiele grodów ruskich, a w szczególności Kijów. Stolica Rusi została wyniesiona w 1037 do rangi metropolii – w tym samym roku rozpoczęto budowę katedry Mądrości Bożej (Sofijskiej), gdzie można znaleźć najstarsze w sztuce Rusi mozaiki i freski. Rozbudował fortyfikację Kijowa. W 1051 powstał pierwszy na Rusi klasztor Ławra Peczerska, w kijowskich jaskiniach nad Dnieprem. Ponadto Jarosław ufundował katedrę św. Zofii w Nowogrodzie.
Prowadził szeroko zakrojoną politykę dynastyczną, doprowadzając do mariaży Rurykowiczów z innymi europejskimi dynastiami: Pod jego auspicjami doszło do zawarcia małżeństwa Izjasława z Gertrudą Mieszkówną, i Wsiewołoda z córką cesarza bizantyjskiego. Jego córki wyszły za monarchów z Francji, Węgier i Norwegii. Niewykluczone, że jedna z jego córek była małżonką księcia Edwarda Wygnańca . Z kolei jego siostra, Maria Dobroniega, poślubiła polskiego księcia Kazimierza Odnowiciela. Z okazji tego małżeństwa Kazimierz wypuścił ok. 800 jeńców ruskich, uprowadzonych przez Bolesława Chrobrego w 1018 .
Utrzymywał bliskie stosunki zwłaszcza ze Skandynawią: w 1028 zapewnił schronienie wygnanemu z kraju królowi Norwegii Olafowi. W rządzonej przezeń Rusi znalazł też schronienie Harald Hardradi .
Za jego panowania opracowano zbiór staroruskich i starosłowiańskich praw zwyczajowych oraz bizantyńskiego prawodawstwa, zwany Prawda Ruska. Za jego panowania po raz pierwszy powierzono urząd metropolity Kijowskiego duchownemu pochodzenia ruskiego; był to pisarz Hilarion. Jarosław aktywnie propagował idee świętości i męczeństwa swoich braci Borysa i Gleba.
Po jego śmierci Ruś weszła w okres rozbicia dzielnicowego. Jarosław Mądry wprowadził system dziedziczenia stanowiący połączenie senioratu i przyncypatu. Państwo podzielił między pięciu synów, choć miał ich więcej; niektórzy z nich nie otrzymali przydziału. Najstarszy żyjący syn, Izjasław, otrzymał Ruś Kijowską i oficjalne zwierzchnictwo nad resztą braci. Światosław otrzymał Czernihów, Wsiewołd Perejesław, Suzdal, Rostów i Biełooziero, Igor dostał Wołyń, a Wiaczesław Smoleńsk. Niedługo po jego śmierci senior Izjasław musiał opuścić Kijów, który stał się miejscem walk o władzę.
Potomstwo.
z małżeństwa z Ingegerdą:

</doc>
<doc id="50972" url="https://pl.wikipedia.org/wiki?curid=50972" title="Pardwa szkocka">
Pardwa szkocka



</doc>
<doc id="50975" url="https://pl.wikipedia.org/wiki?curid=50975" title="Henryk I Ptasznik">
Henryk I Ptasznik

Henryk I Ptasznik (niem. "Heinrich der Vogler"; ur. 876, zm. 2 lipca 936) – książę Saksonii 912–936, król Niemiec 919–936; z saskiej dynastii Ludolfingów.
Życiorys.
Przydomek "Ptasznik" zawdzięczał zamiłowaniu do polowań z ptakami drapieżnymi. Po śmierci ojca Ottona I Dostojnego w 912 r. został księciem Saksonii mimo sprzeciwu króla Konrada I. Ten sam władca, widząc niebezpieczeństwo rozpadu królestwa na państwa plemienne, desygnował na następcę najpotężniejszego ze swych przeciwników i w 919 r. Henryk wyniesiony został na tron niemiecki przez możnowładców Frankonii i Saksonii. Następnie hołd złożył mu książę Szwabii Burchard II, a w 921 r. zmusił do podporządkowania się władcę Bawarii, Arnulfa. W 925 r. odzyskał Lotaryngię, a jej władca, książę Gizelbert, już jako lennik niemiecki, ożenił się w 928 r. z córką Henryka, Gerbergą.
Po uporządkowaniu spraw wewnętrznych dalsze działania militarne i polityczne Henryka Ptasznika ukierunkowane były na zabezpieczenie interesów dynastii i Saksonii oraz zabezpieczenie granic królestwa na północy i wschodzie. W celu powstrzymania nieustannych najazdów Węgrów król zmuszony był do zawarcia z nimi rozejmu w 924 r. i płacenia trybutu. Wcześniej, w 919, poniósł porażkę z nimi w bitwie pod Püchen. Okres pokoju Henryk wykorzystał na wzmocnienie sieci grodów obronnych i utworzenie jazdy, koniecznej w walce z koczownikami.
W 929 roku Henryk podbił ziemie Głomaczów, Milczan, Stodoran oraz Czechy pod panowaniem Wacława, narzucając im trybut. W 932 roku narzucił trybut także Łużyczanom. W 933 roku ziemie niemieckie najechali Węgrzy, którzy przemaszerowali przez terytorium czeskie i stodorańskie prawdopodobnie za zgodą miejscowych władców, bowiem nie napotkali z ich strony żadnego oporu. Być może o pomoc do Węgrów zwróciły się zaniepokojone nasileniem ekspansji niemieckiej na wschodzie Czechy. 15 marca 933 roku Henryk pokonał ich w bitwie nad rzeką Unstrutą w Turyngii, co znacznie powstrzymało najazdy Madziarów. Zwycięstwo to miało znaczenie moralne, wykraczające poza jego wagę militarną: umocniło panowanie Henryka I i jego rodu, a także zbliżyło do siebie przedstawicieli różnych plemion niemieckich, walczących ręka w rękę przeciw wspólnym wrogom.
W 934 roku syn Henryka I Thankmar, który nie pogodził się z decyzją ojca o wyznaczeniu w 929 roku swoim następcą Ottona, próbował nawiązać sojusz z plemieniem Wkrzan. Poselstwo Thankmara spotkało się z niepowodzeniem, a jego posłowie zostali pobici. Prawdopodobnie plemię to nie było zainteresowane układami z Niemcami, bliżej im było do porozumienia z sąsiednimi Polanami. Aby temu zapobiec, Henryk I podjął wyprawę na ziemię wkrzańską. Na północy Henryk prowadził także walki z Duńczykami i sprzymierzonymi z nimi Wieletami, które zakończyły się m.in. przyłączeniem w 934 roku Szlezwiku.
Henryk był jedynym władcą, który zrezygnował z kościelnej ceremonii koronacji królewskiej, ale prawdopodobnie pod koniec życia planował wyprawę po koronę cesarską do Rzymu. Zasługą Henryka I Ptasznika było zapobieżenie rozpadowi państwa na księstwa plemienne i konsolidacja wewnętrzna królestwa. Jego panowanie zapoczątkowało okres świetności Niemiec pod rządami Ottonów.
Do czasów Henryka Ptasznika nawiązują różne legendy. Jest on jedną z istotniejszych postaci w operze Richarda Wagnera – "Lohengrin".
Małżeństwa.
Potomkowie (z 1. małżeństwa):
Potomkowie (z 2. małżeństwa):

</doc>
<doc id="50976" url="https://pl.wikipedia.org/wiki?curid=50976" title="Długosz">
Długosz



</doc>
<doc id="50977" url="https://pl.wikipedia.org/wiki?curid=50977" title="Ganeśa">
Ganeśa

Ganeśa (dewanagari गणेश ; transliteracja Gaṇeśa, ang. Ganesha) znany też jako Ganapati i Winajaka (skt. Pan Zastępów) – w mitologii indyjskiej przywódca ganów (pośrednich bóstw), dew mądrości i sprytu, patron uczonych i nauki, opiekun ksiąg, liter, skrybów i szkół. Syn Parwati. Uważany za patronującego fragmentowi przestrzeni sakralnej w ćakrze muladhara.
Ganeśa usuwa wszelkie przeszkody i zapewnia powodzenie w najróżniejszych przedsięwzięciach, dlatego (m.in.) ceremonie religijne zaczyna inwokacja skierowana do niego, a dzieła literackie otwiera zwykle poświęcona mu dedykacja. Jest także uznawany za boga obfitości i dobrobytu – jako taki patronuje kupcom i bankierom. Uosabia witalność i żywotność. Pod dyktando legendarnego Wjasy miał spisać własnym kłem Mahabharatę, lub też (według innych wersji mitu) pod dyktando Walmikiego spisać Ramajanę.
Ikonografia.
Przedstawiany jest zwykle jako czteroręki mężczyzna o głowie słonia z jednym kłem (drugi posłużył mu za rylec do pisania, bądź został mu odrąbany przez Paraśuramę).
Ganesha jest złośliwy, ale kiedy się go udobrucha, staje się bardzo pomocny. Posiada cechy słonia, czyli mądrość i siłę. Ma cztery ręce, z czego w jednej z nich trzyma zwykle tacę ze słodyczami. Jego skóra jest złota, czerwona lub niebieska. Jego małżonki to Buddhi (inteligencja) i Siddhi (sukces). Jego atrybutami są: księga – symbol mądrości, kieł, topór oraz trąbka, czyli symbole falliczne (określające potęgę twórczą), jego wielki brzuch to znak dobrobytu, a wierzchowiec, którym jest szczur – sprytu.
Głowa słonia.
Najpopularniejsze mity o Ganeśi opisują jego narodziny, wyjaśniają pochodzenie słoniowej głowy, brak kła oraz ukazują jego moce związane z usuwaniem przeszkód.
Opowieść mitologiczna wyjaśnia dlaczego ten korpulentny chłopczyk ma głowę słonia. Parwati poszła kąpać się do stawu i poprosiła synka, by pilnował jej szat, ale kiedy zażywała kąpieli nadszedł zazdrosny Śiwa. Tak bardzo się zdenerwował widząc młodzika, który ośmielił się podglądać boginię, że odciął mu głowę. Zrozpaczona Parwati poprosiła Śiwę o uratowanie synka. Śiwa nie miał takiej mocy, by przywrócić chłopczykowi pełną postać, gdyż bogowie nie są cudotwórcami i czarodziejami, muszą podporządkować się podstawowym prawom biologicznym. Śiwa obiecał, że przytwierdzi głowę pierwszej istoty, jaka wyjdzie z lasu – to był słoń.
Ganeśa nie jest synem Śiwy i Parwati.
Jest synem Parwati. Bogini, nie mogąc doczekać się aktu zapłodnienia przez Śiwę, ulepiła go z woskowiny usznej i tchnęła weń życie. Synem Śiwy jest Skanda, powstały tylko ze spermy, bez udziału kobiety.
Według opowieści mitologicznej, kiedyś gdy spadł z drzewa owoc mangowca, Śiwa postanowił dać go temu z synków, który najszybciej okrąży świat. Skanda natychmiast wybrał się w długą drogę, ale sprytny Ganeśa obszedł swoich rodziców siedzących pod mangowcem i powiedział: „Jesteście całym moim światem”. Otrzymał owoc mangowca.
Kieł.
W wizerunku Ganesi możemy zauważyć, że nie ma jednego kła. Pewna legenda mówi o tym, że któregoś dnia pojechał na przejażdżkę swym wierzchowcem, który przestraszył się na widok węża i zrzucił z grzbietu boga. Wtedy pełen smakołyków brzuch Ganeshi pękł, wysypując zawartość. Ganesha wrzucił je z powrotem do środka i owinął się wężem. Świadkiem tego zdarzenia był Księżyc, który nie mógł powstrzymać się od śmiechu, więc rozgniewany bóg ułamał sobie jeden z kłów i rzucił nim w Księżyc.
Inny mit mówi o tym, że stracił swój kieł w bitwie z Paraśuramą (Rama Dzierżący Topór). Ganesha miał ponoć pod okiem starożytnego Wjasy (jest to tytuł odnoszący się do wielu mędrców, tutaj chodzi o Weda – Wjasy, autora Mahabharaty) spisać za pomocą swego kła Mahabharatę, czyli najobszerniejszy (osiem razy dłuższy od Iliady i Odysei razem wziętych) i jeden z najstarszych poematów epickich napisanych w sanskrycie. Według innych wersji, Ganesha miał spisać Ramajanę (epos sanskrycki kształtujący się na przestrzeni II w. p.n.e. i II w. n.e.) na rozkaz Walmiki.
Recepcja w nurtach hinduistycznych.
Ganeśa jest niezwykle popularnym bóstwem w Indiach, zarówno południowych, jak i północnych. Cześć oddają mu wisznuci i śiwaici, członkowie wszystkich kast i dźati. Pełni także istotną rolę w śaktyzmie, smartyzmie i tantryzmie.
Pod imieniem Ganeśa zaczął być czczony w hinduizmie od V wieku. Kult Ganesi osiągnął pełnię ok. VI-VII wieku, kiedy zyskał szczególną popularność wśród warstw kupieckich.
Kult.
Jego kult często współwystępuje z kultem Lakszmi, łączy także w sobie aspekty bóstwa płodności i niekiedy bóstwa solarnego.

</doc>
<doc id="50979" url="https://pl.wikipedia.org/wiki?curid=50979" title="Goleszanie">
Goleszanie



</doc>
<doc id="50980" url="https://pl.wikipedia.org/wiki?curid=50980" title="Avro Lincoln">
Avro Lincoln

Avro Lincoln – brytyjski ciężki czterosilnikowy samolot bombowy z końca II wojny światowej, powstały w zakładach A. V. Roe (Avro), używany od 1945.
Historia.
Samolot Avro Lincoln powstał na zamówienie nowego bombowca o dużym zasięgu, według wymagań technicznych B.14/43. Nowy samolot był powiększonym rozwinięciem udanego ciężkiego bombowca Avro Lancaster z 1941 roku, z którego wykorzystano wiele elementów; jego głównym projektantem był Roy Chadwick. Początkowo nowy samolot oznaczono nawet Lancaster Mk.IV / Mk.V.
Pierwszy lot prototypu miał miejsce 9 czerwca 1944 roku. Samolot przyjęto następnie do produkcji pod oznaczeniem fabrycznym typu Avro typ 694 i nową nazwą Lincoln. Produkcja ich jednak opóźniła się z uwagi na pierwszeństwo dostaw produkowanych już Lancasterów. Pierwsze seryjne Lincolny trafiły dopiero w sierpniu 1945 do pierwszej jednostki, 57. dywizjonu RAF. Miały służyć do bombardowania Japonii w składzie "Tiger Force", lecz nie nastąpiło to przed końcem wojny. Do regularnej służby ten typ samolotu wszedł dopiero w lutym 1946, w 44. dywizjonie RAF.
Bombowce Lincoln budowano w kilku bardzo podobnych wersjach seryjnych. Litera "B" w oznaczeniach, czasami pomijana, oznaczała przeznaczenie: bombowiec. Ogółem zbudowano 604 Lincolny (różne źródła podają 503, 583 lub 624):
Służba.
Samoloty Lincoln używane były przez lotnictwo brytyjskie (RAF) i australijskie (RAAF, 73 sztuki), a także argentyńskie (30 sztuk). Trzy samoloty testowane były w Kanadzie. Pomimo że były znacznie mniej nowoczesne od używanych równocześnie amerykańskich Boeing B-29 Superfortress (pod nazwą Washington), Lincolny stanowiły podstawę brytyjskiego lotnictwa strategicznego do połowy lat 50., kiedy jako całkowicie przestarzałe zostały zastąpione przez bombowce odrzutowe serii 'V'. Używane były również do lotów rozpoznawczych, głównie nad NRD. 12 marca 1953 jeden Lincoln w czasie lotu treningowego został zestrzelony w okolicy Berlina, na granicy stref przez radzieckie myśliwce, załoga zginęła.
Lincolny były używane bojowo przeciw komunistycznym partyzantom na Malajach podczas powstania malajskiego, od 1950 do 1958 roku. Brytyjskie Lincolny z 97. Dywizjonu i australijskie z 1. Dywizjonu były najintensywniej używanymi samolotami bojowymi w toku konfliktu (m.in. australijskie zrzuciły w toku operacji ponad 15 tysięcy ton bomb). Lincolny użyte były też przeciw powstańcom Mau Mau w Kenii od 1953 roku. We wszystkich krajach używane były do lat 60.
Część samolotów Lincoln przebudowano na samoloty transportowe, nazywane też Avro 695 Lincolnian. Udanym rozwinięciem konstrukcji Lincolna był morski samolot patrolowy Avro Shackleton.

</doc>
<doc id="50981" url="https://pl.wikipedia.org/wiki?curid=50981" title="Swionowie">
Swionowie

Swionowie, również Swearowie (szw. "Svíar", "Svear") – północno-germańskie plemię żyjące w Skandynawii. W I tysiącleciu n.e. zamieszkiwali prowincję Uppland, ziemie wokół jeziora Melar na obecnym terytorium Szwecji.
Obok Gotów (szw. "Götar") odegrali główną rolę w powstaniu państwa szwedzkiego. Od hasła "Svearike" (co oznaczało „państwo Swearów”) pochodzi nazwa Szwecji – Sverige.

</doc>
<doc id="50982" url="https://pl.wikipedia.org/wiki?curid=50982" title="Tithi">
Tithi

Tithi (dewanagari तिथि) – sztuczna jednostka czasu w indyjskim kalendarzu sakralnym samwatsara; dzień księżycowy, 1/30 miesiąca księżycowego. 

</doc>
<doc id="50985" url="https://pl.wikipedia.org/wiki?curid=50985" title="Andreas Thiel">
Andreas Thiel

Andreas Thiel (ur. 28 września 1826 w Tłokowie k. Jezioran, zm. 17 lipca 1908 we Fromborku) – niemiecki duchowny rzymskokatolicki, biskup diecezjalny warmiński w latach 1886–1908.
Życiorys.
Był synem rolnika z Tłokowa pod Jezioranami, zdobywał wykształcenie w Reszlu i Braniewie. Przyjął święcenia kapłańskie w 1849. Pracował jako duszpasterz w Kłajpedzie i Tylży, następnie uzupełniał studia we Wrocławiu. Był profesorem seminarium duchownego w Braniewie, jednocześnie nauczycielem w szkole żeńskiej w Braniewie. Specjalizował się w historii Kościoła, był autorem prac z tej dziedziny, m.in. opublikował tom listów papieży z VIII wieku. W 1856 wraz z braniewskimi uczonymi i przedstawicielami kurii – Antonem Eichhornem, Antonem Pohlmannem, Carlem Peterem Woelkym, Josephem Benderem, Franzem Beckmannem i Johannem Saage – był jednym z członków założycieli Warmińskiego Towarzystwa Historycznego ("Historischer Verein für Ermland"). Najpierw był sekretarzem towarzystwa, a w latach 1869–1885 jego prezesem.
Od 1870 kanonik warmiński, od 1871 wikariusz generalny diecezji warmińskiej. Po przeniesieniu Philippa Krementza na arcybiskupstwo Kolonii został 12 lutego 1886 mianowany biskupem warmińskim. Przyjął sakrę biskupią 9 maja 1886.
Był aktywnym duszpasterzem, rozwijał działalność bractw kościelnych (m.in. w oparciu o encyklikę "Rerum novarum" aktywizował środowisko robotnicze), sprzyjał pracy charytatywnej. Utworzył w diecezji warmińskiej 13 nowych parafii. Uczestniczył w polityce germanizacyjnej, ograniczał nabożeństwa w języku polskim; bardziej propolską linię reprezentował jego biskup pomocniczy, Eduard Herrmann. Po śmierci Andreasa Thiela biskupem warmińskim został Augustinus Bludau.

</doc>
<doc id="50986" url="https://pl.wikipedia.org/wiki?curid=50986" title="Numeracja grobów w Dolinie Królów">
Numeracja grobów w Dolinie Królów

Numeracja grobowców w Dolinie Królów została zaproponowana przez Johna Gardnera Wilkinsona w 1827 roku. Wtedy ponumerowano pierwsze odkryte już groby, rozpoczynając od wejścia do Doliny w kierunku wschodnim. Było to 21 grobowców. Następnym, od numeru 22 do 63 (ostatni według danych z lutego 2006 r.) numery przydzielano kolejno według daty odkrycia. Numery poprzedzone są oznaczeniami: KV – część wschodnia Doliny i WV – część zachodnia. Podobnie postąpiono w Dolinie Królowych (numerację poprzedzono symbolem QV oraz nadano numer skrytce znalezionej w Deir el-Bahari DB – 320). 

</doc>
<doc id="50987" url="https://pl.wikipedia.org/wiki?curid=50987" title="Pływy morskie">
Pływy morskie

Pływy morskie (przypływy i odpływy) – regularnie powtarzające się podnoszenie i opadanie poziomu wody w oceanie wywołane oddziaływaniem grawitacyjnym Ziemi z Księżycem i Słońcem.
Charakterystyka pływów.
Obrót Ziemi i wywołana tym zmiana położenia Księżyca i Słońca względem danego miejsca na powierzchni Ziemi wywołuje różnice w przyspieszeniu grawitacyjnym (ziemskim) w tym miejscu określanym jako siła pływowa. Siła ta jest główną przyczyną zmian poziomu oceanu określanych jako pływy. Wielkość pływów zależy od wielu czynników takich jak kształt wybrzeża (duże pływy w zatokach), głębokość morza, zmienna pozycja Słońca i Księżyca w stosunku do Ziemi, co jest połączone z rotacją Ziemi. Najsilniejsze pływy (syzygijne) występują, gdy wpływy Słońca i Księżyca dodają się do siebie (tj. gdy Księżyc, Ziemia i Słońce znajdują się w linii prostej – w trakcie pełni oraz nowiu Księżyca). Natomiast gdy wpływ Słońca i Księżyca nie sumuje się (Księżyc, Ziemia i Słońce tworzą kąt prosty), pływy są najsłabsze (pływ kwadraturowy). Przeciętny czas między kolejnymi przypływami wynosi 12 godzin i 27 minut. Na podstawie długoletnich obserwacji oraz obliczeń astronomicznych oblicza się czas i wielkość pływów dla poszczególnych punktów, głównie niektórych portów. Wielkości te są podane w odpowiednich publikacjach, tzw. tablicach pływów (ang. "Tide Tables"). Z danych takich korzystają też specjalne programy komputerowe używane w żegludze.
Skutkiem pływów są oscylacyjne prądy nazywane prądami pływowymi, które są ważne przy nawigacji przybrzeżnej.
Pływy po raz pierwszy zostały opisane przez Seleukosa z Seleucji około 150 r. p.n.e. Badania zjawiska wznowił Simon Stevin. Kontynuował je Izaak Newton, a samo zjawisko opisał w swoim dziele „Philosophiæ Naturalis Principia Mathematica”. Ponad pół wieku wcześniej – nie korzystając z wyrażeń matematycznych – pływy opisał Galileusz.
Pływy morskie są powtarzającą się cyklicznie zmianą poziomu morza w następujących fazach:
W momencie, w którym poziom wody przestaje się obniżać, woda jest najspokojniejsza. Wówczas pływ zmienia kierunek i „zawraca”. Zazwyczaj moment, w którym woda jest spokojna, występuje w okresie najwyższego bądź najniższego poziomu, ale istnieją także miejsca, w których zjawisko to występuje w innych momentach.
Różnica pomiędzy maksymalną wysokością wody podczas przypływu, a minimalną wysokością wody podczas odpływu, to skok pływu (aktualny). Można określić także skok maksymalny – czyli różnice pomiędzy maksymalną wysokością wody wysokiej (pływ syzygijny), a minimalną wysokością wody niskiej.
Możliwe jest wykorzystanie zmian poziomu wody wskutek pływów do produkcji energii elektrycznej. Obecnie elektrownie pływowe na świecie mają w sumie moc ok. 500 MW. Jednak przedzielenie ujścia rzeki Severn w Wielkiej Brytanii pozwoliłoby uzyskać elektrownię o mocy 8000 MW. Zaletą takich elektrowni jest regularność pływów, której nie mają elektrownie wiatrowe.
Pływy na Bałtyku.
Pływy na Bałtyku są prawie niewidoczne. Jest to spowodowane brakiem szerokiego połączenia z oceanem, małą masą wody w morzu znacznie płytszym i mniejszym niż ocean. W obszarze południowego Bałtyku, gdzie głębokość nie przekracza 100 metrów, poziom wody podczas przypływu podnosi się zaledwie o centymetr. Wielkość amplitudy pływów jest natomiast znacznie większa w obszarze cieśnin duńskich, gdzie może sięgać 14 cm. Nieznaczne zwiększenie amplitudy pływów, do ponad 6 cm, stwierdzono także w części Zatoki Fińskiej, na szerokości której morze jest co najmniej dwukrotnie głębsze, ale i znacznie węższe. W wydawnictwach, które ukazały się dawniej można natomiast znaleźć informację, że wielkość tej amplitudy miałaby sięgać tam nawet pół metra.
Pływy morskie w przeszłości Ziemi.
Około 3–4 mld lat temu, tj. w czasie „młodości” Księżyca, znajdował się on dużo bliżej Ziemi, w odległości ok. 150 000 km (obecnie ok. 380 000 km). W związku z tym jego wpływ na naszą planetę był silniejszy niż obecnie. Powodowało to powstawanie znacznie wyższych niż obecnie pływów na powierzchni rodzących się na Ziemi pierwotnych oceanów. Wdzierająca się w ląd woda wydzierała luźny materiał mineralny, jak wielu uważa, tworząc środowisko ułatwiające powstanie tzw. „bulionu pierwotnego”. Dlatego, według założeń biologii ewolucyjnej, pływy przyczyniły się do powstania i rozwoju życia na Ziemi. Oddziaływanie pływowe systematycznie spowalnia obrót Ziemi i powoduje oddalanie się Księżyca, czyli energia ruchu obrotowego Ziemi jest zamieniana na ruch wody i na ruch Księżyca. Moc pływów powodowanych przez Księżyc wynosi ok. 3×1012 W, z czego ok. 4% uzyskuje Księżyc. Energia ta powoduje oddalanie się Księżyca od Ziemi. Szacuje się, że pierwotnie okres obrotu Ziemi mógł wynosić 6 godzin.

</doc>
<doc id="50991" url="https://pl.wikipedia.org/wiki?curid=50991" title="Scott Joplin">
Scott Joplin

Scott Joplin (ur. 24 listopada 1868 w Marshall, zm. 1 kwietnia 1917 w Nowym Jorku) – amerykański kompozytor i pianista, popularyzator stylu ragtime.
Życiorys.
Prawdopodobnie miejsce urodzenia to Texarkana w stanie Teksas, przy czym biograf muzyka Edward Berlin podważa dotychczasowe ustalenia co do miejsca i daty jego urodzenia. Miasteczko Texarkana uważane powszechnie za miejsce narodzin Joplina nie istniało jeszcze przez kolejnych 5 lat. Spisy ludności świadczyć mają o urodzeniu Joplina co najmniej pół roku wcześniej. Joplin przyszedł na świat najprawdopodobniej w północnym Teksasie, w miejscowości Marshall, która w spisach podana była jako pierwsze miejsce zamieszkania rodziny.
Wraz z różnymi grupami muzycznymi podróżował po miastach Środkowego Zachodu, grając w klubach. Na początku XX wieku osiadł w Nowym Jorku, gdzie w 1917 umarł na kiłę.
Zasłynął jako twórca pierwszej opery afroamerykańskiej – "A Guest of Honor".
W 1908 został opublikowany jego podręcznik "The School of Ragtime - Six Exercises for Piano".
Kojarzony jest przede wszystkim z kompozycjami ragtime: "Maple Leaf Rag" z 1899 i "The Entertainer" z 1902 (spopularyzowaną dzięki filmowi "Żądło" – "The Sting" z 1973).

</doc>
<doc id="50993" url="https://pl.wikipedia.org/wiki?curid=50993" title="Barwinek (roślina)">
Barwinek (roślina)

Barwinek ("Vinca" L.) – rodzaj roślin z rodziny toinowatych ("Apocynaceae"). Należy do niego 5 gatunków. Występują one w Europie, zwłaszcza południowej, oraz w północnej Afryce i zachodniej Azji. Jeden gatunek rośnie w Azji środkowej w rejonie Samarkandy i Fergany. W uprawie szeroko rozpowszechnione są zwłaszcza dwa gatunki – barwinek pospolity ("V. minor") i barwinek większy ("V. major"), z których pierwszy rośnie także dziko w Polsce, poza tym oba są też w Polsce uprawiane. Rośliny te występują w lasach i zaroślach, na skałach wapiennych. Uprawiane są jako lecznicze i ozdobne, w tym w postaci odmian pstrolistnych i pełnokwiatowych.
Systematyka.
Należy do podrodziny "Rauvolfioideae" Kosteletzky, rodziny toinowatych ("Apocynaceae"), która jest jednym z kladów w obrębie rzędu goryczkowców ("Gentianales") z grupy astrowych spośród roślin okrytonasiennych
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss.), plemię "Vinceae" Duby, rodzaj barwinek ("Vinca" L.).

</doc>
<doc id="50994" url="https://pl.wikipedia.org/wiki?curid=50994" title="Oszczep">
Oszczep



</doc>
<doc id="50997" url="https://pl.wikipedia.org/wiki?curid=50997" title="Kalambury">
Kalambury

Kalambury – drużynowa gra towarzyska. Wbrew nazwie nie ma ona wiele wspólnego z kalamburem.
Zasady.
Celem zabawy jest odgadywanie haseł. W każdej kolejce poszczególna drużyna odgaduje hasło lub hasła, przedstawiane przez jednego członka grupy. Z tego powodu często wymaga się, aby drużyna składała się z co najmniej 3 osób. W poszczególnych etapach zabawy hasła przedstawiane są gestami (pantomima) lub rysunkami (elementy rebusu). Zarówno podczas pokazywania, jak i rysowania, nie wolno używać słów, ani wydawać innych dźwięków.
Ponadto, podczas rysowania, nie można uciekać się do gestów oraz pisać wyrazów (czasem nawet poszczególnych liter lub cyfr). Natomiast, podczas pokazywania, nie wolno wskazywać na osoby lub rzeczy, będące w pobliżu pokazującego. Wielu organizatorów kalamburów zabrania też wykorzystywania własnych ubrań do określania kolorów.
Gra jest szczególnie popularna (zwłaszcza odmiana z pokazywaniem) w fandomie fantastycznym. Niemal na każdym konwencie fanów w Polsce jednym z punktów programu jest konkurs kalamburów.
Strategie pokazywania/rysowania.
Na samym początku zwykle pokazuje się ile słów liczy hasło, oraz które z nich są spójnikami, zaimkami itp. Często określa się, do jakiej hasło należy kategorii (tytuł filmu, książki, cytat, itd). Osoba pokazująca powinna poinformować gestami, czy pokazuje całe hasło czy jedno ze słów (a jeśli tak, to które). Zawodnicy często grający we wspólnym składzie szybko wypracowują symbole i gesty, które służą do pokazywania pojęć abstrakcyjnych, bądź też mają pomóc w odgadnięciu właściwego hasła. I tak, wiele drużyn potrafi pokazać, z jakiego języka pochodzi słowo, jaką jest częścią mowy oraz jakie są jego rodzaj i osoba, potrafi też rozbić je na sylaby by pokazać każdą osobno. Popularnymi gestami są: „brzmi jak”, stosowane do pokazania łatwiejszego słowa o podobnym brzmieniu („temat" i „lemat”), „nazwa” który wskazuje, że słowo-klucz jest nazwą własną (np. Mercedes, Indiana Jones, Francja), bądź „negacja” mająca na celu odwrócenie znaczenia danego słowa (np. zamiana słowa "być" na "niebyt"). W kalamburowych grach często się stara przedstawić jakieś przysłowia lub hasła konkretne (jak np. czapka niewidka). Bardzo często też używa się kart do gry.
Warianty.
Bezdrużynowy.
Istnieje wariant gry „bezdrużynowy”. Wśród grupy osób, jedna wymyśla sobie hasło po czym pokazuje/rysuje je pozostałym osobom. Od tej pory kiedy ktoś zgadnie hasło zastępuje osobę aktualnie pokazującą/rysującą i zaczyna pokazywać/rysować hasło, które dostaje od tej osoby, która pokazywała jako ostatnia. Gra się do znudzenia.
Gra planszowa.
Gra o bardziej rywalizacyjnym charakterze. W grze gracze obowiązkowo używają zestawu gry który składa się z: poszczególnych kart z licznymi hasłami (może być ich bardzo dużo), planszy do gry, dwóch pionków. W grze muszą uczestniczyć 4 osoby, a gra powinna być ograniczona czasowo (2 min na hasło). Gracze dzielą się na drużyny dwuosobowe z których każda dysponuje jednym pionkiem. Pionek ustawia się na polu startowym i po wyrzuceniu kością do gry przesuwa się o tyle oczek ile wypadło i w zależności od pola na którym stoi, jeden z graczy musi narysować lub pokazać (w opisany wcześniej sposób) odgadującemu hasło wylosowane poprzez karty do gry. W trakcie gry gracze również mogą napotkać inne pola które mogą ułatwić przegrywającemu grę (np. gracze poprzez to pole mogą cofnąć się do przodu/tyłu, stracić kolejkę lub wrócić na start).

</doc>
<doc id="50999" url="https://pl.wikipedia.org/wiki?curid=50999" title="Richard Ratsimandrava">
Richard Ratsimandrava

Richard Ratsimandrava (ur. 21 marca 1931 w Antananarywie, zm. 11 lutego 1975 tamże) – wojskowy i polityk Madagaskaru.
Ukończył francuskie kolegium wojskowe École Spéciale Militaire de Saint-Cyr i służył w armii francuskiej. Po uzyskaniu przez Madagaskar niepodległości (1960) wstąpił w szeregi armii nowego państwa, dosłużył się stopnia pułkownika w 1968. W 1972 w wojskowym rządzie prezydenta Ramanantsoa objął funkcję ministra spraw wewnętrznych. 5 lutego 1975 generał Ramanantsoa przekazał mu władzę. Sześć dni później został zamordowany. Jego śmierć postawiła Madagaskar nad krawędzią wojny domowej pomiędzy zwolennikami rządów wojskowych oraz obalonego kilka lat wcześniej przez Ramanantsoa prezydenta Tsiranany.

</doc>
<doc id="51000" url="https://pl.wikipedia.org/wiki?curid=51000" title="Pierre Laporte">
Pierre Laporte

Pierre Laporte (ur. 25 lutego 1921 w Montrealu, zm. 17 października 1970) – polityk kanadyjski.
W latach 1945 do 1961 był dziennikarzem gazety "Le Devoir". W 1970 został wicepremierem i ministrem pracy rządu lokalnego prowincji Quebec. 10 października 1970 został uprowadzony przez terrorystów z separatystycznego Frontu Wyzwolenia Quebecu ("Front de Libération du Québec", FLQ) i zamordowany tydzień później

</doc>
<doc id="51004" url="https://pl.wikipedia.org/wiki?curid=51004" title="Rafael Osuna">
Rafael Osuna

Rafael Herrera Osuna (ur. 15 września 1938 w Meksyku, zm. 4 czerwca 1969 w Salinas Victoria) – meksykański tenisista.
Kariera tenisowa.
Jest uznawany za najwybitniejszego zawodnika w historii tenisa meksykańskiego. Zdobył jeden tytuł wielkoszlemowy w grze pojedynczej, wygrywał również w deblu. W 1963 roku zwyciężył w mistrzostwach USA (późniejszy turniej US Open), pokonując w finale Franka Froehlinga III 7:5, 6:2, 6:4; grze Froehlinga.
W latach 1961–1963 wystąpił w trzech kolejnych finałach gry podwójnej mistrzostw USA. Jego partnerem był Antonio Palafox, również Meksykanin. We wszystkich tych finałach para Osuna–Palafox zmierzyła się z Amerykanami Ralstonem i McKinleyem. W 1961 roku zwyciężyła para amerykańska, rok później meksykańska; w 1963 ponownie wygrali Ralston i McKinley, mimo że Meksykanie mieli w piątym secie finału piłkę meczową.
Z jego nazwiskiem są związane jedyne zwycięstwa Meksyku w turnieju wimbledońskim w grze podwójnej. W 1960 roku, z Ralstonem w parze, pokonali w finale Mike'a Daviesa i Bobby'ego Wilsona 7:5, 6:3, 10:8. Osuna miał wtedy 21 lat, Ralston 17; byli nierozstawieni w turnieju i stanowili jedną z najmłodszych triumfujących par w historii Wimbledonu. W 1963 roku para Osuna–Palafox pokonała w finale Pierre'a Darmona i Jeana-Claude Barclaya.
Osuna wygrywał także inne turnieje i przez kilka lat był notowany w ścisłej czołówce światowej. W ocenie specjalistów był najlepszym graczem sezonu 1963.
Obok występów indywidualnych, startował w Pucharze Davisa. Debiutował w maju 1958 roku i występował do końca życia, osiągając bilans 42 wygranych meczów i 23 porażek. W 1962 roku był uczestnikiem awansu Meksyku do finału Pucharu Davisa; w ostatecznej rozgrywce Meksykanie ulegli Australijczykom w grudniu w Brisbane. Osuna przegrał zarówno obie gry pojedyncze (z Rodem Laverem i Neale'em Fraserem), jak i debla w parze z Palafoxem (przeciw Laverowi i Royowi Emersonowi); finał zakończył się wynikiem 5:0 dla Australii.
Również z reprezentacją Australii Rafael Osuna rozegrał swój ostatni mecz w Pucharze Davisa. W maju 1969 roku w mieście Meksyk nastąpił udany rewanż za porażkę w finale kilka lat wcześniej. Osuna tym razem wygrał wszystkie swoje mecze, pokonując w singlu Raya Ruffelsa i Billa Bowreya oraz w deblu – w parze z Vicentem Zarazuą – Johna Alexandra i Phila Denta. Tym samym meczem zakończył swoją wieloletnią pracę kapitan Australijczyków Harry Hopman.
Kilka tygodni potem Osuna zginął w katastrofie lotniczej pod Salinas Victoria w stanie Nuevo León.
W 1979 roku został pośmiertnie przyjęty do międzynarodowej tenisowej galerii sławy.

</doc>
<doc id="51005" url="https://pl.wikipedia.org/wiki?curid=51005" title="Philipp Krementz">
Philipp Krementz

Philipp Krementz (ur. 1 grudnia 1819 w Koblencji, zm. 6 maja 1899 w Kolonii) – niemiecki biskup rzymskokatolicki, biskup diecezjalny warmiński w latach 1868–1885, arcybiskup metropolita Kolonii w latach 1885–1899, kardynał prezbiter od 1893.
Życiorys.
Studiował teologię w Bonn. W 1842 przyjął w Trewirze święcenia kapłańskie. Był kanonikiem kapituły katedralnej w Trewirze oraz proboszczem w Koblencji (1847). Był cenionym kaznodzieją.
Dzięki wsparciu królowej Augusty po śmierci Josepha Ambrosiusa Geritza uzyskał nominację na biskupa diecezjalnego diecezji warmińskiej i 20 grudnia 1867 został zatwierdzony przez papieża. Sakrę biskupią przyjął 3 maja 1868.
Brał udział w soborze watykańskim I. Początkowo wspierał zdanie episkopatu niemieckiego, przeciwnego ogłoszeniu przez papieża Piusa IX dogmatu o nieomylności papieża. Po przyjęciu dogmatu przez sobór Krementz lojalnie bronił nowego prawa, m.in. obłożył karami kościelnymi kilku duchownych w Braniewie, którzy nie podporządkowali się dogmatowi. Ta postawa nieco ochłodziła kontakty biskupa z dworem w Berlinie.
W okresie kulturkampfu bronił praw Kościoła. Przyczynił się do rozwoju kultu liturgicznego i katechizacji na Warmii, jednocześnie umacniał wpływy niemieckie. W okresie sprawowania przez niego biskupstwa miały miejsce objawienia Maryi w Gietrzwałdzie (1877). Krementz wykazywał wobec nich postawę raczej sceptyczną, powołał jednak komisję do zbadania wydarzeń pod kierownictwem księdza Franza Hiplera. Sam odwiedził Gietrzwałd i był obecny podczas objawień w dniu 2 września 1877, rozmawiając wcześniej z widzącymi.
30 lipca 1885 został promowany na arcybiskupa metropolitę Kolonii, a jego miejsce na biskupstwie warmińskim zajął Andreas Thiel.
16 stycznia 1893 papież Leon XIII wyniósł Krementza do godności kardynalskiej, przydzielając mu jako kościół tytularny bazylikę św. Chryzogona w Rzymie.

</doc>
<doc id="51007" url="https://pl.wikipedia.org/wiki?curid=51007" title="Operator modalny">
Operator modalny

Operatory modalne to symbole używane w różnego typu logikach modalnych, nadające swoim argumentom specjalne znaczenie.
W „zwyczajnej” logice operatory to:
W logikach modalnych wprowadza się nowe operatory, takie jak np.:

</doc>
<doc id="51008" url="https://pl.wikipedia.org/wiki?curid=51008" title="Funkcja wielu zmiennych">
Funkcja wielu zmiennych

Funkcja wielu zmiennych – funkcja formula_1 której dziedziną formula_2 jest podzbiór iloczynu kartezjańskiego co najmniej dwóch zbiorów liczb rzeczywistych, tzn. formula_3 elementy dziedziny są wektorami formula_4 Przeciwdziedzina formula_5 funkcji może być przestrzenią liczb rzeczywistych formula_6 lub ogólnie – przestrzenią wielowymiarową formula_7 w tym ogólnym przypadku wartościami funkcji są wektory formula_8
Wiele podstawowych funkcji rozpatrywanych np. w matematyce, fizyce, chemii, biologii, ekonomii, inżynierii itp. jest funkcjami wielu zmiennych.
Zapis funkcji wielu zmiennych.
Funkcję formula_9 zależną od zmiennych postaci formula_10 zwykle zapisuje się pomijając nawiasy wewnętrzne, czyli pisze się formula_11 zamiast formula_12
W przypadku mniejszej liczby zmiennych zamiast oznaczeń formula_13 stosuje się oznaczenia formula_14 formula_15 formula_16
Często w zapisie funkcji wielu zmiennych nie podaje się jawnie zmiennych, domyślnie przyjmując, iż wszystkie literały oznaczają zmienne z wyjątkiem uznanych powszechnie za stałe, np. fizyczne lub matematyczne. Np. wzór na objętość walca obrotowego formula_17 jest funkcją dwóch zmiennych formula_18 (gdzie formula_19 – promień podstawy, formula_20 – wysokość walca); w skrócie funkcję tę zapisuje się w postaci formula_21
Przykłady 1.
Przykładowe funkcje wielu zmiennych:

</doc>
<doc id="51009" url="https://pl.wikipedia.org/wiki?curid=51009" title="Constance Applebee">
Constance Applebee

Constance M. K. Applebee (ur. 24 lutego 1873 w Chigwell, Essex, zm. 21 stycznia 1981 w Burley, Anglia), angielska działaczka sportowa, działająca w USA.
Studiowała w British College of Physical Education w Londynie. Podczas pobytu na seminarium na Harvardzie zaprezentowała w USA kobiecą odmianę hokeja na trawie. Współtworzyła podstawy funkcjonowania tego sportu w USA, brała udział w powołaniu Amerykańskiego Stowarzyszenia Hokeja na Trawie (United States Field Hockey Association, 1922); później otrzymała honorowe członkostwo federacji. Pod tą nazwą stowarzyszenie aż do 1993 zajmowało się jedynie rozgrywkami kobiecymi, istniał odrębny związek hokeja na trawie mężczyzn; od 1993 Amerykańskie Stowarzyszenie Hokeja na Trawie kieruje zarówno sportem kobiecym, jak i męskim.
Przez wiele lat Applebee kierowała sekcją wychowania fizycznego w Bryn Mawr College. Była współzałożycielką i redaktorem naczelnym pisma "The Sportswoman". W 1923 założyła ośrodek hokejowy w Mt. Pocono. Podczas II wojny światowej kierowała akcją zbierania funduszy na zakup karetek potrzebnych w Anglii.
Zmarła w wieku niemal 108 lat.

</doc>
<doc id="51010" url="https://pl.wikipedia.org/wiki?curid=51010" title="Bombowce brytyjskie">
Bombowce brytyjskie

Pierwsze próby wykorzystania lotnictwa do bombardowania w Wielkiej Brytanii nastąpiły w 1911 roku, gdy przeprowadzono próby bombardowania makiety okrętu zrzucanymi z samolotu pociskami artyleryjskimi. Podobnie jak w innych krajach impulsem wywołującym pojawienie się lotnictwa bombowego był wybuch I wojny światowej (1914–1918). Lotnictwo brytyjskie wówczas dzieliło się na Royal Flying Corps (RFC) – lotnictwo wojsk lądowych, operujące we Francji – i Royal Naval Air Service (RNAS), czyli lotnictwo marynarki wojennej, odpowiedzialne głównie za obronę Wysp Brytyjskich.
I wojna światowa.
Bombowce lekkie.
W początkowym okresie wojny Brytyjczycy, podobnie jak i inne państwa, używali w charakterze bombowców lekkich samolotów wielozadaniowych, rozpoznawczych i obserwacyjnych, jak: Avro 504, BE2, RE8, FE2b, Armstrong Whitworth FK.8. Samoloty tego rodzaju były dwumiejscowymi jednosilnikowymi dwupłatami, osiągały prędkość 100–160 km/h i mogły zabierać najwyżej do około 100 kg bomb. Wykorzystywano też zakupione podobne samoloty francuskie. W latach 1915–1916 pojawiły się samoloty przenoszące nieco większy ładunek bomb i lepiej przystosowane do bombardowania, jak Martinsyde G.100 Elephant, RE7 i Sopwith 1½ Strutter. 
Pierwszymi w pełni udanymi specjalnymi bombowcami lekkimi, które pojawiły się w 1917 roku, były samoloty zakładów Airco, skonstruowane przez Geoffreya de Havillanda: DH-4 i DH-9. Zabierały one po 227 kg bomb, przy sporej szybkości 180 km/h. Na samolotach tych typów spoczął główny ciężar bombardowania dziennego do końca wojny. Dalsze rozwinięcie tej konstrukcji stanowił DH-9A z 1918 roku, zabierający do 330 kg bomb i uważany za najlepszy bombowiec lekki I wojny światowej. Do końca wojny wyprodukowano około 1500 DH-4, 3204 DH-9 i 885 DH-9A, produkcję tych ostatnich kontynuowano również po wojnie. Samoloty DH-4 i DH-9 były produkowane na licencji również przez inne państwa, w tym przez USA.
Bombowce średnie i ciężkie.
Wielka Brytania rozwijała w czasie I wojny światowej także większe bombowce, o większym udźwigu bomb, zdolne do dalszych lotów na zaplecze przeciwnika. W przeciwieństwie do lekkich bombowców, używanych głównie przez lotnictwo armii, większe bombowce wchodziły w skład RNAS i były używane do ataków przeciw celom przemysłowym i bazom morskim oraz bazom sterowców.
Maszyny średniej wielkości były reprezentowane w niewielkiej liczbie, na korzyść bombowców ciężkich. Pierwszym bombowcem średnim był duży jednosilnikowy dwupłat Short Bomber z 1916, zabierający 420 kg bomb i wyprodukowany w ilości 84 sztuki. Kolejnym był dwusilnikowy Blackburn Kangaroo z 1917, zabierający 490 kg bomb, lecz wyprodukowany w liczbie zaledwie 18 sztuk i używany głównie jako morski samolot patrolowy. 
W braku własnych bombowców ciężkich, Brytyjczycy początkowo zakupili i używali pewną liczbę włoskich Caproni Ca.3, Ca.4 i Ca.5. Własny typ udanych bombowców ciężkich zaczęły następnie rozwijać brytyjskie zakłady Handley Page. Pierwszym z nich był dwusilnikowy O/100 (H.P.11)z końca 1916 o udźwigu bomb 900 kg, wyprodukowany w liczbie 46 sztuk. Samoloty te wzięły udział w ofensywie bombowej 1917 roku. Początkowo stosowane były do nalotów dziennych, lecz wraz ze wzrostem zagrożenia ze strony myśliwców, zaczęły być używane jako bombowce nocne. Jego rozwinięciem był O/400 (H.P.12) wyprodukowany w liczbie 400 sztuk przed końcem wojny. Najcięższa bomba przenoszona przez te samoloty to 800 kg. W 1918 firma wypuściła czterosilnikowy bombowiec V/1500 (H.P.15) o największym wówczas na świecie udźwigu bomb (3300 kg), przeznaczony do ataków na Niemcy. Zbudowano ich kilkadziesiąt, lecz jedynie 3 zostały ukończone przed końcem wojny i nie weszły do akcji.
Pod koniec wojny w 1918 powstały ponadto dwie dalsze udane konstrukcje bombowców, które również nie zdążyły wejść do służby przed zakończeniem wojny. Były to: dwusilnikowy średni bombowiec Airco DH-10 Amiens, wyprodukowany w liczbie 223 sztuk, oraz dwusilnikowy ciężki Vickers Vimy (powyżej 200 sztuk, udźwig bomb 1123 kg). Oprócz wymienionych typów, powstało też wiele prototypów innych samolotów, które nie weszły do produkcji, w tym wielki 6-silnikowy trójpłatowy Tarrant Tabor, który rozbił się w pierwszym locie.
Okres międzywojenny (do 1937).
Po zakończeniu I wojny światowej część dotychczasowej floty bombowców, w tym Handley Page O/400, DH-10 i Vimy, zostało przystosowanych do służby cywilnej, jako samoloty komunikacyjne. Vickers Vimy został też użyty do pierwszego lotu przez Atlantyk. W okresie międzywojennym, do połowy lat 30. powstało kilka konstrukcji nowych bombowców, lecz niewiele z nich weszło na uzbrojenie brytyjskiego lotnictwa (Royal Air Force - RAF), ponadto zwykle w małych ilościach. 
Bombowce średnie i ciężkie.
Podstawowym nocnym bombowcem ciężkim stał się w drugiej połowie lat 20. Vickers Virginia. Drugim głównym dostawcą ciężkich bombowców pozostał Handley Page z samolotami Hyderabad i Hinaidi, wywodzącymi się z konstrukcji bombowców O/400, a na początku lat 30. z samolotem Heyford. W takim stanie, w połowie lat 30. RAF pozostał z całkowicie przestarzałymi dwupłatowymi bombowcami. Jedną z przyczyn takiego stanu rzeczy były ograniczenia wprowadzone na forum Ligi Narodów, zniesione w 1934. Pierwszą próbą polepszenia tego stanu było wprowadzenie w drugiej połowie lat 30. jednopłatowców Handley Page Harrow i Armstrong Whitworth Whitley, zamówionych według specyfikacji B.3/34 i B.29/35, a następnie nowocześniejszych bombowców pod koniec dekady.
Używane typy: 
Bombowce lekkie.
Bombowce lekkie w okresie międzywojennym były to zbliżone do siebie lekkie jednosilnikowe dwupłatowce, napędzane głównie silnikami rzędowymi, reprezentowane przede wszystkim przez produkowane w kilku pokrewnych wariantach konstrukcje Hawkera.
Bombowce okresu przed II wojną światową.
Pod koniec lat 30. na wyposażenie RAF zaczęły wchodzić samoloty nieco nowszej konstrukcji, jednopłatowce konstrukcji metalowej. Mimo to, większość typów nie była nowoczesna, część z nich były to samoloty ze stałym podwoziem. Samoloty tej generacji były następnie używane bojowo w początkowym okresie II wojny światowej, potem z reguły były przesuwane do zadań pomocniczych, w tym transportowych. Dopiero przed samą wojną zamówiono nowocześniejsze samoloty, które następnie stały się podstawą brytyjskiego lotnictwa bombowego przez pierwszą połowę wojny.
Bombowce lekkie.
Kategoria lekkich bombowców według założeń przedwojennych miała obejmować szybkie samoloty, działające w dzień bez osłony myśliwskiej, które dzięki prędkości mogłyby uniknąć myśliwców przeciwnika. Wskutek szybkiego rozwoju lotnictwa myśliwskiego, nadzieje te okazały się błędne i lekkie bombowce, zwłaszcza Fairey Battle, ponosiły spore straty. 
Z interesujących prototypów można wymienić Hawker Henley - jednopłatowy bombowiec nurkujący z 1937, który jednak nie spełnił wszystkich oczekiwań i produkowany był jedynie jako samolot holujący cele powietrzne.

</doc>
<doc id="51011" url="https://pl.wikipedia.org/wiki?curid=51011" title="Herb Finlandii">
Herb Finlandii

Herb Finlandii został zatwierdzony w 1978 roku. Herb przedstawia w polu czerwonym złotego lwa wspiętego, trzymającego srebrny miecz, stojącego na takiej samej barwy szabli, pomiędzy dziewięcioma srebrnymi różami.
Gdy w 1556 roku król szwedzki Gustaw I Waza nadał synowi Janowi tytuł księcia Finlandii, tym samym Finlandia zyskała swoje pierwsze godło - herb księcia Jana. Drugie godło, z którego wywodzi się obecne, wiąże się z panowaniem króla szwedzkiego Jana III Wazy. Po tym jak nadał sobie tytuł wielkiego księcia Finlandii i Karelii w 1581 roku, ustanowił on nowe godło Finlandii wzorowane na płaskorzeźbie z nagrobka króla Gustawa I z katedry w Uppsali. Lew to rodowy herb Folkungów, a dwa miecze wywodzą się z dawnego herbu Karelii. Dziewięć róż ma symbolizować dziewięć prowincji Suomi. Ostatecznie swój obecny kształt herb zawdzięcza Finowi (o szwedzkim imieniu i nazwisku), Olofowi Erikssonowi. Sam Eriksson zasłynął jako twórca ponad 100 herbów różnych miast, które to herby wykonywał w latach pięćdziesiątych i sześćdziesiątych ubiegłego stulecia.

</doc>
<doc id="51013" url="https://pl.wikipedia.org/wiki?curid=51013" title="Punkt przegięcia">
Punkt przegięcia

Punkt przegięcia – niejednoznaczne pojęcie matematyczne, definiowane inaczej – i nierównoważnie – w analizie oraz geometrii. W obu dyscyplinach występują różne konwencje znaczeń:
Oprócz tego znaczenia z pierwszej grupy mają swoje warunki wystarczające jak:
Kryteria te istnieją dzięki twierdzeniom o różniczkowalnych funkcjach wypukłych i wklęsłych. Przy pewnym zawężeniu pojęć te warunki wystarczające stają się równoważnymi; bywają wręcz używane jako definicje.
Pojęcie to wprowadził do matematyki prawdopodobnie Gilles de Roberval; posłużył się nim w 1636 roku, w liście do Pierre’a Fermata. O przegięciach pod innymi nazwami wspominali potem między innymi Gottfried Wilhelm Leibniz i Isaac Newton.
Przegięcia funkcji rzeczywistych.
Szeroka definicja przez wypukłość.
Niech formula_2 będzie funkcją zmiennej rzeczywistej o wartościach rzeczywistych: formula_3 gdzie formula_4 Wtedy mówi się, że formula_2 ma punkt przegięcia w formula_6 wtedy i tylko wtedy, gdy w pewnym otoczeniu punktu formula_7 jest po jednej z jego stron ściśle wypukła, a po drugiej – ściśle wklęsła. Formalnie oznacza to, że istnieje liczba formula_8 dla której funkcja formula_9
Wypukłość i wklęsłość są definiowane różnie – i nierównoważnie – przez różnych autorów. W ogólności funkcja formula_9
Nierzadko zakłada się też dodatkowe własności funkcji formula_2 w samym punkcie formula_7 jak:
Czasem przegięcie funkcji jest definiowane bez wypukłości ani wklęsłości. Niektórzy odwołują się do własności związanych ze styczną w tym punkcie formula_29
Zdarza się jeszcze inna definicja – pozwalająca rozstrzygnąć, czy punkt jest przegięciem, za pomocą samych pochodnych w tym punkcie. Wymaga to co najmniej trzykrotnej różniczkowalności (istnienia formula_34).
Przykłady nierównoważności.
Powyższe definicje nie są sobie równoważne – istnieją funkcje z punktami spełniającymi tylko niektóre z nich. Są przypadki zmiany wypukłości, w których:
Istnieją też funkcje z punktami spełniającymi „geometryczną” definicję przegięcia (przez styczną), ale bez zmiany wypukłości w tym punkcie:
Ta funkcja jest różniczkowalna w zerze formula_41 ale jej pochodna jest tam nieciągła i nawet nie ma granic jednostronnych. Warunek ciągłości pochodnej formula_42 nie usuwa jednak takich przypadków. Nie robi tego nawet postulat dwukrotnej różniczkowalności z ciągłą drugą pochodną formula_43 Istnieją funkcje tej klasy, które również przecinają swoją styczną bez zmiany wypukłości w tym punkcie:
Warunki konieczne i wystarczające.
W przegięciach druga pochodna w ogólności nie musi istnieć, ale może przyjmować tylko zerową wartość formula_45. Ten warunek konieczny nie jest jednak warunkiem wystarczającym:
Dla różnych klas funkcji można wskazać różne warunki wystarczające przegięcia:
Rola przegięć.
Poszukiwanie przegięć to jeden z klasycznych elementów badania przebiegu zmienności funkcji rzeczywistych formula_51 Punkty te mogą się pojawić w analizie pochodnych, począwszy od pierwszej – mogą się znaleźć wśród punktów krytycznych badanej funkcji formula_52 Przegięcia – tak jak lokalne ekstrema – mogą występować zarówno wśród:
W ogólności przegięcie wykresu nie ma ścisłego związku z pierwszą pochodną. Jeśli w takich punktach ona istnieje, to może mieć dowolny znak i być nieskończona (niewłaściwa), co ilustrują wykresy obok. Przegięcia są bliżej związane z dalszymi pochodnymi – przez różne warunki konieczne lub wystarczające, opisane wyżej.
Przegięcia wielomianów.
Wielomian "n"-tego stopnia formula_54 ma co najwyżej formula_55 punktów przegięcia. Wynika to z połączenia trzech faktów:
W szczególności funkcje kwadratowe – dla których formula_61 – nie mają przegięć. Dotyczy to także wielomianów stopnia niższego niż dwa, czasem zwanych funkcjami liniowymi.
Uogólnienie na inne krzywe płaskie.
Pojęcie punktu przegięcia może też zostać uogólnione na krzywe płaskie niebędące wykresami funkcji, zwłaszcza na krzywe z punktami regularnymi, tj. o unikalnej stycznej. Tak jak wspomniano, tutaj również występują różne konwencje:
W miarę zbliżania się do punktu przegięcia promień krzywizny wykresu funkcji dwukrotnie różniczkowalnej rośnie do nieskończoności. Mówi się skrótowo, że jest on w punkcie przegięcia nieskończony. Oznacza to, że w otoczeniu punktu przegięcia krzywa (w szczególności np. wykres funkcji) jest lepiej przybliżana linią prostą niż łukiem okręgu.

</doc>
<doc id="51016" url="https://pl.wikipedia.org/wiki?curid=51016" title="Bopomofo">
Bopomofo

Bopomofo, właściwie zhuyin fuhao (chiń. trad. 注音符號, chiń. upr. 注音符号, pinyin: "zhùyīn fúhào"), czyli „znaki do zapisywania dźwięków” lub zhuyin zimu (chiń. trad. i chiń. upr. 注音字母, pinyin: "zhùyīn zìmǔ"), czyli „litery opisujące dźwięki” – oparte na piśmie chińskim pismo fonetyczne służące do zapisywania wymowy znaków języka chińskiego, stosowane zwłaszcza do zapisu wymowy tzw. dialektów chińskich (faktycznie: języków chińskich, różnych od urzędowego, standardowego języka mandaryńskiego) oraz niechińskich języków Chin. Alternatywna nazwa "bopomofo" pochodzi od nazw pierwszych czterech znaków tego systemu pisma (ㄅ ㄆ ㄇ ㄈ, pinyin: "bōpōmōfō").
Historia.
System został opracowany w latach 1912–1913 przez komisję ds. reform językowych, w której zasiadał m.in. Wu Zhihui. Oficjalnie wprowadzony w Republice Chińskiej w 1930. Po utworzeniu Chińskiej Republiki Ludowej system bopomofo został zarzucony na rzecz nowego pinyin. Bopomofo jest jednak do dziś używane na Tajwanie, gdzie jest nauczane w szkołach.
Charakterystyka.
Nie jest to system ani w pełni alfabetyczny, ani w pełni sylabiczny, trudno go też jednoznacznie zaliczyć do systemów alfabetyczno-sylabicznych, klasyfikuje się go więc czasem jako system półalfabetyczny. Dzieli on sylabę chińską (podstawową jednostkę morfologiczną języka chińskiego) na spółgłoskę inicjalną (inicjal) I (np. b, zh), półsamogłoskę medialną (medial) M (i, u lub ü) oraz tzw. final F, czyli resztę sylaby (samogłoskę, dwugłoskę, samogłoskę ze spółgłoską itp. np. a, ou, eng). Dla dopełnienia sylaby obowiązkowy jest zapis tonu.
Sylaba może mieć postać F, M, MF, I, IF, IM, IMF. Niektórych dźwięków finalnych nie zapisuje się wcale – np. nie zapisuje się dźwięku zapisywanego w "pinyin" literą „i” po z, c, s, zh, ch, sh lub r, stąd możliwy zapis sylaby jako samego inicjalu.
W systemie rozszerzonym istnieją jeszcze znaki specjalne do zapisu większej liczby tonów oraz znaki do zapisu dźwięków obcych językowi chińskiemu mandaryńskiemu, lecz występujące w innych językach chińskich oraz w językach mniejszości narodowych, np. inicjale 万 (v), 兀 (ng), 广 (gn = ń), final -Em, końcowe spółgłoski -p, -t, -k itp.
Pochodzenie znaków.
Znaki zhuyin fuhao zaprojektował Zhang Binglin i pochodzą głównie z dawnych form lub form odręcznych znaków chińskich bądź z części niektórych współczesnych znaków, które zawierają dany dla znaku bopomofo dźwięk.
Kolejność stawiania kresek.
Kolejność stawiania kresek jest podobna do tej w piśmie chińskim, ale znaki ㄓ czy ㄖ pisane są trzema kreskami.
Przykład użycia.
王之渙 《登鸛雀樓》(Wáng Zhīhuàn, "Dēng Guànquè Lóu")
Użycie bopomofo jako transkrypcji fonetycznej.
Znaki bopomofo pisze się po prawej stronie znaków chińskich w piśmie pionowym
albo nad znakami chińskimi w piśmie poziomym.

</doc>
<doc id="51017" url="https://pl.wikipedia.org/wiki?curid=51017" title="Wypukłość funkcji">
Wypukłość funkcji

Wypukłość i wklęsłość funkcji – własności funkcji mówiące o jej położeniu względem jej stycznej w danym punkcie. Jeśli krzywa znajduje się
Definicja.
Wypukłość.
Funkcję rzeczywistą formula_1 określoną na zbiorze wypukłym formula_2 nazywamy wypukłą, jeżeli
Jeśli formula_2 jest przedziałem, to geometryczny sens powyższej nierówności jest następujący: łuk wykresu funkcji łączący dowolne dwa punkty formula_5 tego wykresu leży poniżej lub na cięciwie formula_6.
Wklęsłość.
Funkcję formula_7 nazywamy wklęsłą w tym przedziale, jeżeli w powyższej definicji słowo "poniżej" zastąpimy przez "powyżej", czyli innymi słowy zmienimy zwrot nierówności. Jeszcze inaczej: funkcja formula_1 jest wklęsła, jeśli funkcja formula_9 jest wypukła.
Terminologia.
Niewielka liczba autorów nazywa funkcje wypukłe w sensie powyższej definicji wklęsłymi i na odwrót; spotyka się też określenia wypukła w dół i wypukła w górę na funkcje wypukłą i wklęsłą odpowiednio.
Zastępując nierówności w definicji wypukłości (wklęsłości) przez nierówności ostre definiujemy funkcje ściśle wypukłe (ściśle wklęsłe)
Własności.
Można pokazać, że funkcja wypukła – a zatem i wklęsła – na zbiorze otwartym jest ciągła. Założenie to jest istotne.
Funkcja wypukła jest kresem górnym rodziny funkcji liniowych mniejszych bądź równych od niej (punktowo).
Kryterium wypukłości funkcji ciągłych.
Jeśli funkcja formula_1 jest funkcją ciągłą określoną na przedziale formula_11 spełnia warunek
to funkcja jest wypukła na tym przedziale. Prawdziwa jest również implikacja odwrotna.
Funkcja różniczkowalna.
Jeśli funkcja formula_1 jest funkcją różniczkowalną określoną na przedziale otwartym, można podać równoważne definicje opierające się na pojęciu stycznej.
Wypukłość.
Funkcja formula_14 jest wypukła w przedziale formula_15 wtedy i tylko wtedy, gdy wykres funkcji leży ponad wykresem stycznej dla każdego punktu formula_16 z przedziału formula_17 W przypadku funkcji różniczkowalnej zapisuje się to wzorem
Równanie stycznej do krzywej formula_19 w punkcie formula_16 ma postać: formula_21
Jeśli funkcja formula_14 jest dwukrotnie różniczkowalna na formula_23 to aby była ona wypukła (wklęsła ku dołowi) w przedziale formula_24 wystarczy żeby jej druga pochodna w tym przedziale była nieujemna: formula_25
Wklęsłość.
Funkcja formula_14 jest wklęsła w przedziale formula_15 wtedy i tylko wtedy, gdy wykres funkcji leży pod wykresem stycznej dla każdego punktu formula_16 z przedziału formula_17
W przypadku funkcji różniczkowalnej zapisuje się to wzorem:
Jeśli funkcja formula_14 jest dwukrotnie różniczkowalna na formula_24 to aby była ona wklęsła (wypukła ku górze) (w przedziale formula_15), wystarczy żeby druga pochodna w tym przedziale była niedodatnia: formula_34
Punkt przegięcia.
Jeżeli z jednej strony punktu formula_16 funkcja jest wypukła zaś z drugiej wklęsła, to formula_16 nazywamy punktem przegięcia krzywej.
O ile druga pochodna w punkcie formula_16 istnieje, warunkiem koniecznym na to aby punkt formula_16 był punktem przegięcia funkcji formula_1 jest:
Nie jest to jednak warunek wystarczający, gdyż w punkcie formula_16 musi nastąpić zmiana znaku drugiej pochodnej.
Rozważmy funkcję rzeczywistą formula_42 Jej druga pochodna formula_43 zeruje się jedynie w punkcie formula_44 W tym punkcie nie następuje jednak zmiana znaku drugiej pochodnej co oznacza, że funkcja formula_1 nie ma punktów przegięcia. Ponadto druga pochodna jest nieujemna w całej dziedzinie, więc funkcja formula_1 jest funkcją wypukłą w całej dziedzinie.

</doc>
<doc id="51018" url="https://pl.wikipedia.org/wiki?curid=51018" title="Kaligrafia">
Kaligrafia

Kaligrafia (gr. "καλλιγραφία" od "καλὸς" 'piękny' i "γρᾰ́φειν" 'pisać') – sztuka starannego i estetycznego pisania, często również zdobionego artystycznie. Nauka kaligrafii miała kształtować charakter oraz cierpliwość. Kaligrafia była podstawowym przedmiotem w szkołach. Do około 1960 r. była w Polsce przedmiotem nauczania początkowego, mającym na celu doskonalenie pisma odręcznego.
Kaligrafia w polskiej szkole przedwojennej.
Od początku XX w. kaligrafii uczono w klasach początkowych na obowiązkowych zajęciach języka polskiego. Sztuka pisania traktowana była jako podstawa nauki zwykłego pisania.
Przed wojną wydawano wiele podręczników do nauki kaligrafii, a nauczyciele posiłkowali się różnymi tytułami. Najbardziej znany i polecany przez Ministerstwo Wyznań Religijnych i Oświecenia Publicznego było dzieło Stefana Tatucha "Nauka pisma ozdobnego i użytkowego: podręcznik dla nauczycieli i uczniów seminariów nauczycielskich". Inną popularną książką był "Podręcznik do nauki kaligrafii dla użytku szkolnego i domowego" Józefa Czerneckiego, Józefa Szablowskiego i Stefana Tatucha. Autorzy tej monografii przekonywali, że uczniowie, którzy znają zasady dobrego pisania, w późniejszym życiu wystrzegają się nie tylko plam w zeszycie czy książce, ale także wszystkiego, co mogłoby splamić życie. Zachęcali do ćwiczenia pięknego pisania na fragmentach Pisma Świętego czy sentencji i prawd życiowych.
W podręczniku wymieniono następujące metody nauczania:
W polskiej szkole przedwojennej pisania uczono w kilku etapach:
Pismo, którego uczono w przedwojennych polskich szkołach, przypominało krój "copperplate" (czyli kursywa angielska); było pochylone i składało się z linii o zróżnicowanej grubości.

</doc>
<doc id="51020" url="https://pl.wikipedia.org/wiki?curid=51020" title="16 Pomorska Dywizja Zmechanizowana">
16 Pomorska Dywizja Zmechanizowana

16 Pomorska Dywizja Zmechanizowana im. Króla Kazimierza Jagiellończyka (16 DZ) – związek taktyczny Wojsk Zmechanizowanych Sił Zbrojnych Rzeczypospolitej Polskiej.
Rodowód.
W lipcu 1945 sformowano 16 Dywizję Piechoty, dyslokując dowództwo w Gdańsku-Wrzeszczu. Od 1945 dywizja przechodziła różne etapy reorganizacji, zmiany nazw i dyslokacji. W 1947 nadano jej wyróżniającą nazwę "Kaszubska".
W 1949 16 Kaszubska Dywizja Piechoty została przeformowana na 16 Kaszubską Dywizję Pancerną i przeniesiona do Elbląga, Braniewa, Malborka i Tczewa. W 1952 przeformowano ją z kolei na 16 Kaszubską Dywizję Zmechanizowaną, a w 1955 – ponownie na 16 Kaszubską Dywizję Pancerną.
W 1990 roku 16 DPanc został przeformowana w 16 Kaszubską Dywizję Zmechanizowaną. Od stycznia 1992 weszła w podporządkowanie Warszawskiego Okręgu Wojskowego. 12 września 1991 roku Decyzją Ministra ON dywizja została pozbawiona nazwy wyróżniającej "Kaszubska".
W 2017 dowództwo dywizji z Elbląga dyslokowano do Białobrzegów pod Warszawą. We wrześniu 2019 Minister ON Mariusz Błaszczak poinformował, że do końca roku Dowództwo 16 DZ zostanie z Białobrzegów przemieszczone do Olsztyna.
Historia dywizji.
Struktura organizacyjna w 1991 roku
Z dniem 14 listopada 1992 dywizja otrzymała nazwę wyróżniającą "Pomorska" i imię Króla Kazimierza Jagiellończyka oraz przyjęła dziedzictwo tradycji:
Jednocześnie dzień 14 września został ustanowiony Świętem Dywizji.
Jednostka została częściowo skadrowana. W latach 90 XX w. rozformowano część związków pancernych zastępując je m.in. jednostkami zmechanizowanymi. Na podstawie Decyzji Ministra Obrony Narodowej z dnia 1 stycznia 1999 dywizja ponownie weszła w skład Pomorskiego Okręgu Wojskowego.
Rok 2000 – to dalsze zmiany w strukturach organizacyjnych dywizji. Na podstawie rozkazu Dowódcy Wojsk Lądowych z 15 czerwca 2000 zostały rozformowane: 14 Brygada Zmechanizowana i 18 Batalion Rozpoznawczy w Elblągu, natomiast w jej skład weszły: 20 Brygada Zmechanizowana w Bartoszycach, 3 Batalion Rozpoznawczy w Giżycku. W 2001 w strukturach dywizji powstała 16 Kompania Chemiczna, a jesienią tego roku dywizja weszła w podporządkowanie 1 Korpusu Zmechanizowanego. Po rozformowaniu korpusu dywizję podporządkowano Dowództwu Wojsk Lądowych.
Struktura organizacyjna w latach 2001-2011
22 marca 2011 roku w Orzyszu pełniący obowiązki dowódcy 1 DZ, gen. bryg Grzegorz Duda przekazał, a dowódca 16 DZ, gen. bryg. Janusz Bronowicz przyjął w podporządkowanie 15 Mazurski Batalion Saperów. Następnie gen. bryg. Janusz Bronowicz przekazał, a dowódca 15 BZ, gen. bryg. Piotr Błazeusz przyjął w podporządkowanie 15 bsap.
27 kwietnia 2011 roku w Tczewie dowódca 16 DZ, gen. bryg. Janusz Bronowicz przekazał, a dowódca 21 BSP, gen. bryg. Stanisław Olszański przyjął w podporządkowanie 16 bsap.
28 czerwca 2011 roku w Wesołej pełniący obowiązki dowódcy 1 DZ, gen. bryg Grzegorz Duda przekazał, a zastępca dowódcy 16 DZ, gen. bryg. Krzysztof Makowski przyjął w podporządkowanie 1 BPanc.
28 czerwca 2011 roku w Elblągu dowódca 16 DZ, gen. bryg. Janusz Bronowicz przekazał, a komendant 2 Regionalnej Bazy Logistycznej, płk Marek Kalwasiński przyjął w podporządkowanie 16 brem i 16 bzaop.
Z dniem 31 grudnia 2011 roku rozformowano 16 Pomorski Pułk Artylerii oraz 13 Elbląski Pułk Przeciwlotniczy.
Struktura organizacyjna od 1 stycznia 2012 roku
W październiku 2013 roku zostały przyjęte w podporządkowanie pułki rodzajów wojsk:
Od 1 stycznia 2014, w związku z rozformowaniem Dowództwa Wojsk Lądowych, dywizja przeszła w podporządkowanie Dowództwa Generalnego Rodzajów Sił Zbrojnych.
W 2017 roku Ministerstwo Obrony Narodowej podjęło decyzję o zmianie dyslokacji dowództwa 16 Dywizji do Białobrzegów, miało to związek z utworzeniem w Elblągu dowództwa Wielonarodowej Dywizji Północny Wschód. Decyzja jednak została z czasem zmieniona.
Dowództwo 16 Pomorskiej DZ mieści się przy ulicy Jagiellońskiej 53 w Olsztynie.
Struktura organizacyjna na dzień 18.06.2021:
Docelowo planowana jest "czwarta" brygada zmechanizowana. .
Zasadnicze uzbrojenie: czołgi T-72M1, bojowe wozy piechoty BWP-1, opancerzone samochody rozpoznawcze BRDM-2.
Odznaka pamiątkowa 16 DZ.
Dolną część odznaki to tarcza amazonek wypełniona emaliowanym herbem Elbląga i opasana czarnym otokiem z napisem: POMORSKA DYWIZJA ZMECHANIZOWANA. Górną krawędź herbu wieńczy złoty fragment stylizowanej baszty obronnej zamku w Malborku. Na baszcie wygrawerowano trzy historyczne dla jednostki daty: 1919 1945 1992. Po obu stronach baszty umiejscowiono złote liczby 16. Na baszcie, w cieniu srebrnego skrzydła husarskiego, czerwony Gryf Pomorski trzymający złoty miecz.
Odznaka o wymiarach 50x33 mm, zaprojektował Ryszard Buchta i Kazimierz Kowalik. Wykonana została w pracowni grawerskiej Zygmunta Olszewskiego w Warszawie. Pierwsze odznaki wręczono 6 stycznia 1993.

</doc>
<doc id="51021" url="https://pl.wikipedia.org/wiki?curid=51021" title="12 Szczecińska Dywizja Zmechanizowana">
12 Szczecińska Dywizja Zmechanizowana



</doc>
<doc id="51023" url="https://pl.wikipedia.org/wiki?curid=51023" title="Polskie flotylle">
Polskie flotylle



</doc>
<doc id="51024" url="https://pl.wikipedia.org/wiki?curid=51024" title="Dywizje Polskie">
Dywizje Polskie



</doc>
<doc id="51028" url="https://pl.wikipedia.org/wiki?curid=51028" title="Witold Chmielecki">
Witold Chmielecki



</doc>
<doc id="51029" url="https://pl.wikipedia.org/wiki?curid=51029" title="Wielka Jednostka">
Wielka Jednostka



</doc>
<doc id="51033" url="https://pl.wikipedia.org/wiki?curid=51033" title="Legar">
Legar

Legar – drewniany, podłużny element, na którym układa się deski podłogi. Określenie to używane jest także w stosunku do podkładów pod ciężkie przedmioty.

</doc>
<doc id="51035" url="https://pl.wikipedia.org/wiki?curid=51035" title="Jimmie Davis">
Jimmie Davis

Jimmie Davis, właściwie James Houston Davis (ur. 11 września 1899, zm. 5 listopada 2000) – amerykański piosenkarz country oraz polityk.
Odnosił sukcesy jako piosenkarz, jego najbardziej znanym przebojem było "You Are My Sunshine". W późniejszym okresie łączył muzykę z polityką - wielokrotnie występował w trakcie własnych kampanii wyborczych.
Nazywany "śpiewającym gubernatorem", stał dwukrotnie na czele stanu Luizjana, w latach 1944-1948 i 1960-1964; reprezentował Partię Demokratyczną. Jako gubernator popierał politykę segregacji rasowej, za co przepraszał po wycofaniu się z aktywnego udziału w polityce.

</doc>
<doc id="51037" url="https://pl.wikipedia.org/wiki?curid=51037" title="Paul Atkinson">
Paul Atkinson

Paul Atkinson (ur. 18 marca 1946, zm. 1 kwietnia 2004) − brytyjski gitarzysta rockowy.
Życiorys.
Był członkiem zespołu The Zombies, działającego w latach 1962-1967. Wśród znanych przebojów tej grupy były m.in. "She's Not There", "Tell Her No", "Time of the Season".
Po zakończeniu działalności The Zombies był producentem muzycznym, współpracował z zespołem ABBA, uchodzi także za odkrywcę Bruce’a Hornsby’ego.
Zmarł po długiej walce z chorobą nowotworową; ostatni raz wystąpił w styczniu 2004 na pierwszym od 30 lat wspólnym koncercie muzyków dawnego zespołu The Zombies oraz zaproszonych przez nich gości.

</doc>
<doc id="51040" url="https://pl.wikipedia.org/wiki?curid=51040" title="Oxford (ujednoznacznienie)">
Oxford (ujednoznacznienie)

Miejscowości w USA:
Gminy w USA:
Hrabstwa w USA:
Miejscowości w Kanadzie:
Hrabstwa w Kanadzie:
Geologia:

</doc>
<doc id="51041" url="https://pl.wikipedia.org/wiki?curid=51041" title="Wojna chłopska w Niemczech">
Wojna chłopska w Niemczech

Wojna chłopska (niem. "Bauernkrieg") – największe antyfeudalne powstanie chłopskie w dziejach Niemiec mające miejsce w latach 1524–1526. Nowsze opracowania historyczne mówią o powszechniejszym buncie nie tylko chłopstwa ale ogólnie ludzi z niższych warstw społecznych. W niemieckim pismiennictwa proponowane jest też określenie "Revolution des gemeinen Mannes" (rewolucja zwykłych ludzi). 
Geneza.
1. Na prowincję docierają zradykalizowane i przeinterpretowane poglądy Marcina Lutra dzięki tzw. "prorokom cwikawskim" (od miasta Zwickau), w tym głównie Thomasa Müntzera (Karol Marks mówił o nim, że to prekursor komunizmu):
Sam Marcin Luter początkowo poparł powstanie chłopskie, później jednak lobbował aby zostało stłumione. Uznał poglądy chłopskie za zbyt radykalne i jawnie się im przeciwstawiał („Przeciwko zbójeckim i morderczym rotom chłopów”, 1525).
2. Wciąż podnoszone opłaty pańszczyźniane (a w szczególności tzw. daniny pośmiertnej, uiszczanej przez rodzinę zmarłego chłopa) przez rycerzy, którzy po zakończeniu XV-wiecznych wojen domowych stracili główne źródło dochodu – łupy.
3. Zakaz korzystania z pańskich lasów, pastwisk i wód.
Przyczyny powstania.
Przyczyny powstania są wielowarstwowe. Na początku XVI stulecia Święte Cesarstwo Rzymskie na południu kraju składało się z wielu państewek feudalnych. Wiele problemów chłopskich rozwiązywano lokalnie, zaściankowość wielu wytwórców przyczyniała się w znacznym stopniu do hamowania postępu gospodarczego. Najważniejszą przyczyną powstania była jednak ogólna sytuacja największej części społeczeństwa rolnego.
Głównym podmiotem gospodarki feudalnej stali się chłopi, którzy ponosili największy ciężar obowiązków na rzecz książąt, szlachty, kleru, patrycjuszy i urzędników żerujących na ich pracy. W wyniku zwiększenia się liczby osób wykorzystujących chłopów, zwiększała się ilość danin narzucanych na najbiedniejszą część ludności. Na chłopów nakładano nowe podatki, cła i czynsze, zobowiązano ich także do odrabiania pańszczyzny. W Górnej Szwabii, Wirtembergii, Frankonii, Górnej Saksonii i Turyngii wprowadzono podziały, które przy równocześnie nie zmieniającej się wartości produkcji ogólnej prowadziły do coraz mniejszych dochodów. Nakładane na najmniejszych wytwórców wysokie podatki tylko pogarszały i tak złą sytuację gospodarczą.
Problemy gospodarcze, częste nieurodzaje i nacisk panów feudalnych wpędzały chłopów w poddaństwo, które skutkowało kolejnymi zobowiązaniami i opłatami. Tak zwane „Stare Prawo” było przez władców interpretowane dowolnie lub całkowicie ignorowane. Respektowane od stuleci prawa drwali, rybaków, myśliwych i rolników zostały uznane jako nieważne.
Polski historyk, Jerzy Krasuski, przedstawiając w swojej historii Niemiec przyczyny wybuchu tego buntu społecznego podkreśla jednakowoż nie tyle położenie gospodarcze chłopstwa niemieckiego na początku XV w., które określa jako pomyślne, ile jego marną pozycję społeczną, o której poprawę podniesiono żądania. Jak pisze Krasuski: „Lud wiejski był nieraz bogatszy od drobnej szlachty. Niemniej była to klasa wyzyskiwana i pozbawiona zarówno politycznych praw, jak i wszelkiego prestiżu. Toteż agitacja kaznodziejów reformacyjnych padła tu na podatny grunt.”
Feudalizm w Niemczech.
Wyższa szlachta nie przejawiała żadnego zainteresowania poprawą sytuacji chłopów, obawiając się utraty dotychczasowych przywilejów i korzyści. Niższa szlachta natomiast występowała zbrojnie przeciwko pogarszającej się sytuacji (Powstanie rycerstwa przeciwko arcybiskupowi Trewiru). Próby tej grupy społecznej utrzymania wyższego statusu poprzez rabunkowe napady rycerskie doprowadziły ponownie do obciążeń nakładanych na chłopów.
Przeciwko zmianom był także kler. Wiara katolicka stanowiła główny rdzeń feudalizmu, a parafie kościelne organizowane były na wzór feudalny. Rzadko który klasztor mógł bowiem egzystować bez należących do niego kilku wiosek. Kościół utrzymywał się przeważnie z datków, handlu odpustami czy też dziesięciny.
Nieliczne próby reformy starych struktur feudalnych, wychodzące od silniejszej grupy jaką było mieszczaństwo na niewiele się zdały. Najczęściej oponowali przeciwko nim szlachta i kler, które widziały w zmianach zagrożenie dla swoich korzyści.
Zalążki powstania.
Wielu prostych chłopów, z uwagi na swoje wielorakie związki poddańcze, nie było skłonnych do większych wystąpień. Jedynie wiejskie warstwy wyższe domagały się zmian. Wójci, rzemieślnicy, oraz rolni z mniejszych miast byli prowodyrami powstań, często naciskając biedne warstwy chłopskie do przyłączenia się do walki.
Sami chłopi chcieli przede wszystkim odzyskać stare prawa i prowadzić godne i ludzkie życie. Ich żądania dotyczące zmniejszenia obciążeń i zniesienia poddaństwa nie przynosiły jednak żadnego skutku.
Pierwsze powstania chłopskie.
Stale pogarszająca się sytuacja chłopów już na długo przed rokiem 1524 była zalążkiem wielu regionalnych konfliktów. Niezadowolenie chłopów potęgowało się przez dziesięciolecia, znajdując odzwierciedlenie w licznych zrywach. Przyczynami tych konfliktów były przeważnie problemy lokalne.
Lista największych zrywów chłopskich:
Do mniejszych lub większych wystąpień dochodziło też w miastach. Przed rokiem 1524 w kilku większych ośrodkach doszło do protestów, w wyniku których mieszkańcy miast solidaryzowali się z chłopstwem: 1509 r. w Erfurcie, 1511 r. w Ratyzbonie, Brunszwiku, Spirze, Kolonii, Schweinfurcie, Wormacji, Akwizgranie i Osnabrück.
Większość powstań została zdławiona siłą, jedynie trwający od dawna zryw szwajcarskich chłopów w kantonach górskich zakończony został sukcesem. Sytuacja chłopów pomimo licznych powstań nie poprawiła się ani o trochę, przeciwnie – doprowadziła do licznych represji.
Przebieg.
1. Czerwiec 1524 – zbrojne wystąpienie chłopów w hrabstwie Stühlingen przeciw zwiększeniu pańszczyzny.
2. Chłopski ruch rozprzestrzenia się. Do powstania przyłącza się biedota miejska i ludzie luźni.
3. Powstanie ogarnia Tyrol, arcybiskupstwo Salzburg, księstwo Styrii, księstwo Karyntii, Szwabię, Wirtembergię, Schwarzwald, Alzację, Palatynat, Hesję, Brunszwik i część Saksonii, nie przekraczając jednak, co charakterystyczne, Łaby.
4. Rok 1524 oraz początek 1525 to sukcesy chłopów, zajęcie wielu miast (m.in. Memmingen, Ulm i in.) oraz zagrożenie m.in. Frankfurtowi nad Menem.
5. Na przełomie 1524/25 w okręgu Klettgau powstańcy wydają swój pierwszy program – "Artikelbrief": wezwanie do niszczenia starego systemu, palenia dworów i klasztorów, do uwolnienia się spod ucisku. Drugi program powstańców powstał w lutym 1525 w zdobytym Memmingen i było to tzw. "12 artykułów".
6. Krwawa fala sukcesów pod wodzą Müntzera i kaznodziejów Hubmora i Baltazara kończy się w maju 1525, kiedy to chłopi zostają pobici w Szwabii, a 15 maja 1525 w Turyngii pod Frankenhausen w nierównej walce między dobrze uzbrojonymi, zorganizowanymi i wspieranymi przez artylerię wojskami książęcymi a praktycznie bezbronnymi chłopami pod dowództwem Müntzera.
7. Do końca czerwca 1525 chłopi zostają pokonani w całych Niemczech w niezwykle krwawych walkach.
Rok 1524.
W roku 1524 w miejscowości Forchheim w pobliżu Norymbergi doszło do poważnych niepokojów, które krótko potem wybuchły w Mühlhausen/Thüringen koło Erfurtu. W październiku 1524 r. chłopi podnieśli bunt w Wutachtal koło Stühlingen. Nieco później 3500 chłopów ruszyło w kierunku miejscowości Furtwangen im Schwarzwald. W górnej Szwabii w rejonie Jeziora Bodeńskiego w krótkim czasie w marcu 1525 r. zorganizowano trzy uzbrojone grupy chłopskie: (tzw. Baltringer Haufen, Seehaufen i Allgauer Haufen). Największa – pierwsza grupa liczyła ponad 12 000 chłopów, mieszczan i duchownych, którzy zebrali się w okolicy Biberach an der Riß. Inna grupa licząca do 12 000 ludzi w tym landsknechtów, stanęła w pobliżu Lindau. 7000 ludzi obozowało koło Leubas.
12 Artykułów i rokowania.
Każda z trzech grup chłopskich domagała się przede wszystkim poprawy warunków życia i nie chciała zaczynać wojny. W tym celu chłopi podjęli rozmowy ze Związkiem Szwabskim. Pięćdziesięciu reprezentantów z trzech grup spotkało się w wolnym mieście Rzeszy Memmingen, którego mieszkańcy sympatyzowali z chłopami. Tutaj dowódcy oddziałów przedstawili żądania chłopów, powołując się na Biblię. Po długich rozmowach w dniu 20 marca 1525 r. sporządzono dokument „Dwanaście Artykułów”. Był on z jednej strony ogólnym zażaleniem, programem reform i politycznym manifestem. Na wzór Szwajcarów, chłopi założyli Towarzystwo Górnej Szwabii. W ten sposób chłopi mogli liczyć na pomoc innych oddziałów w razie potrzeby. W krótkim czasie oba dokumenty powielono wielokrotnie, rozsyłając po całych południowych Niemczech i Tyrolu, co zaowocowało przystąpieniem tych rejonów do powstania.
Wkrótce na terenach objętych powstaniem rozpoczęły się napady rabunkowe i mordy. Zatrwożona szlachta postanowiła działać zbrojnie. Wspierany przez rodzinę kupiecką z Augsburga (Fuggerowie) Jerzy (Georg) Truchsess von Waldburg-Zeil na czele armii liczącej 9000 landsknechtów i 1500 jazdy pancernej otrzymał polecenie zniszczenia armii chłopskiej uzbrojonej przeważnie w kosy i cepy.
Niektóre postulaty 12 Artykułów:
Przebieg powstania.
Pod koniec maja 1525 armia Waldberga-Zeila zebrała się w Ulm. Nieco dalej koło Leipheim zebrało się 5000 chłopów pod wodzą kaznodziei Jakuba Wehe, którzy plądrowali okoliczne klasztory i posiadłości szlacheckie. Armia Związku Szwabskiego pomaszerowała ku Leipheim, gdzie natknęła się na plądrującą okolicę armię chłopów. Dnia 4 kwietnia pod Leipheim doszło do pierwszej większej bitwy, w której chłopi zostali pokonani. Miasto zmuszone zostało do zapłacenia kary pieniężnej, natomiast Wehe i kilku innych dowódców grupy zostało straconych.
Wcześniej bo w połowie kwietnia inna grupa chłopska z Neckartalu i Odenwaldu pod wodzą Jäckleina Rohrbacha stanęła w Weinsbergu. W mieście Rohrbach nakazał zabić rózgami znienawidzonego przez chłopów hrabiego Ludwika von Helfensteina, krewnego cesarza Maksymiliana I. Ta okrutna śmierć zadana przez chłopów, znana jest w historii wojny chłopskiej jako rzeź w Weinsbergu. Ukazała ona krwawe oblicze mordujących i plądrujących oddziałów chłopskich i była przyczyną wrogiego nastawienia szlachty.
W odwecie miasto zostało całkowicie zniszczone przez landsknechtów, a Rohrbach spalony żywcem. Po masakrze w Weinsbergu, oddziały chłopskie z Neckartalu i Odenwaldu połączyły się z inną grupą z Taubertaler Haufen dowodzoną przez Floriana Geyera. 12 000 ludzi pod wodzą Götza von Berlichingen skierowało się przeciwko biskupom Mainzu i Würzburga, a także elektorom palatynackim.
Dnia 12 kwietnia armia Związku Szwabskiego pokonała oddział chłopski z Baltringen ("Baltringer Haufen"). Chłopi zostali rozbrojeni i zmuszeni do zapłaty wysokiej kary pieniężnej.
Dnia 13 kwietnia armia Truchsessa zmuszona została do wycofania się przed silnie uzbrojoną armią chłopów z Seehaufen. Dzień później, wycofująca się armia Truchsessa w okolicy Bad Wurzach natknęła się na inną grupę chłopów z Allgauer Haufen. Truchsess podjął rozmowy z chłopami, przekonując ich do złożenia broni. W układzie z Weingarten dnia 20 kwietnia przyznał on chłopom pewne ustępstwa i zagwarantował im wolne przejście oraz obiecał rozwiązanie problemów chłopskich przez niezależny sąd.
Dnia 16 kwietnia chłopi zebrali się w Wirtembergii. 8000 ludzi wkroczyło do Stuttgartu, a następnie Böblingen. Mniejsze grupy powstały w Hall i Gmünd. 3000 chłopów splądrowało klasztory w Lorch i Murrhardt, a następnie spaliło zamek Hohenstaufen. W Ortenau splądrowano klasztory i spalono kolejne zamki.
Tymczasem po sukcesie pod Weingarten armia Waldburga-Zeila ruszyła w kierunku Neckartal. Chłopi zostali pokonani w bitwach pod Balingen, Rottenburg i Herrenbergiem, a także dnia 12 maja 1525 pod Böblingen mimo przewagi liczebnej. W dniu 2 czerwca kolejną porażkę chłopi z Neckartalu ponieśli pod Königshofen.
Dnia 23 maja 18 000 chłopów z Bryzgowii i południowego Schwarzwaldu zajęło Fryburg Bryzgowijski. Po tym sukcesie dowódca chłopów Hans Müller zamierzał ruszyć z pomocą chłopom w Radolfzell am Bodensee, jednak większość chłopów zdecydowała się bronić własnych ziem. Krótko potem osłabiony oddział Müllera został pobity przez wojska arcyksięcia Ferdynanda Austriackiego.
Waldburg-Zeil tymczasem w dniu 4 czerwca natknął się pod Würzburgiem na chłopów z frankońskiej grupy Hellen Lichten Haufen. Bitwa zakończyła się klęską chłopów, których poległo około 8000. Po tym zwycięstwie Waldburg-Zeil ruszył dalej na południe, gdzie pod koniec czerwca pokonał ostatnie grupy powstańcze. Siły Waldburga-Zeila w przeciągu czterech miesięcy przebyły ponad 1000 km.
15 maja 1525 doszło do decydującej bitwy powstania chłopskiego pod Frankenhausen. W wyniku bitwy zniszczono całkowicie oddział chłopów z Turyngii pod wodzą Thomasa Müntzera. Müntzer dostał się do niewoli i po torturach w dniu 27 maja został ścięty w miejscowości Mühlhausen/Thüringen.
Do końca października zdławiono resztki powstania, po czym zaniechano dalszych akcji, nieliczne walki w roku 1526 nie zmieniły już sytuacji w kraju. Cesarz Karol V oraz papież Klemens VII podziękowali Związkowi Szwabskiemu za akcję przeciwko powstańcom.
Następstwa.
1. Okrutna i krwawa zemsta feudałów: palenie zbuntowanych wiosek, morderstwa i tortury,
2. Odwrotny efekt od zamierzonego: zwiększenie obciążeń pańszczyźnianych,
3. Zemsta feudałów uciszyła chłopów aż do XIX wieku (wyjątek: komuna monasterska 1534-35),
4. „Zjednoczenie” duchownych katolickich i protestanckich przeciw chłopom.
Następstwa dla powstańców.
Skutki powstania dla chłopów były tragiczne. Według różnych szacunków śmierć ponieść miało około 100 000 chłopów. Ci, którzy przeżyli stracili automatycznie wszystkie swoje prawa. Przywódcy powstania zostali skazani na śmierć, chłopi biorący udział lub popierający zryw obciążani byli wysokimi grzywnami oraz strasznymi karami. Pojawiły się doniesienia o ścięciach, wyłupianiu oczu, odcinaniu palców i wielu innych okropnościach, podobnych do tych, których wcześniej dopuszczali się na szlachcie i duchowieństwie chłopi w zdobytych miastach i zamkach.. Szczęściarzem był ten, który został ukarany karą pieniężną, wielu jednak chłopów nie było w stanie zapłacić kary. Praw pozbawiono całe gminy, popierające powstańców.
W niektórych regionach wojna chłopska odniosła mimo to pozytywne skutki, przyczyniając się do poprawy stosunków chłopów z panami feudalnymi.
Następstwa dla dowództwa armii.
Zwycięstwo nad powstańcami było przyczyną wzbogacenia się zwycięskiej szlachty. Jerzy Truchsess von Waldburg-Zeil otrzymał ziemie w Górnej Szwabii. Dowódca armii Sebastian Schertlin von Burtenbach opłacał z konfiskat i kar nałożonych na chłopów swoje oddziały landsknechtów.
Następstwa dla Rzeszy.
Napięcie w niektórych gminach, m.in. w Tyrolu, utrzymywało się jeszcze przez kilka lat. Wielu chłopów przez kolejne dziesięciolecia żyło głównie z rabunków. Całe bandy rabusiów grasowały w okolicznych lasach. Do większego powstania już jednak nie doszło. W następnych 300 latach chłopi nie podejmowali żadnych zrywów, dopiero w latach 1848–1849 osiągnęli swoje cele sformułowane w dokumencie 12 artykułów.
Skutki gospodarcze wynikające ze śmierci od 100 do 130 tysięcy chłopów były bardzo poważne i zadecydowały o tym, że Niemcy nie stanowiły poważnej siły w trakcie wojny trzydziestoletniej.
Upamiętnienie.
W Bad Frankenhausen/Kyffhäuser w latach 1976–1987 powstało muzeum Panorama Museum, poświęcone Thomasowi Müntzerowi i wojnie chłopskiej w Niemczech mieszczące panoramę bitwy, namalowaną przez Wernera Tübkego.

</doc>
<doc id="51046" url="https://pl.wikipedia.org/wiki?curid=51046" title="Jarząbek zwyczajny">
Jarząbek zwyczajny

Jarząbek zwyczajny, jarząbek ("Tetrastes bonasia") – gatunek średniej wielkości ptaka z rodziny kurowatych (Phasianidae), zamieszkujący Eurazję. Nie jest zagrożony wyginięciem.
Systematyka.
Zwykle wyróżnia się 11–12 podgatunków "T. bonasia":
"Handbook of the Birds of the World" wyróżnia jeszcze podgatunek "volgensis" – Polska i Ukraina do środkowej części europejskiej Rosji, przez innych autorów jest on włączany do "T. bonasia bonasia".
Część systematyków, np. autorzy "Handbook of the Birds of the World", umieszcza jarząbka w rodzaju "Bonasa" wraz z cieciornikiem ("Bonasa umbellus").
Występowanie.
Zamieszkuje strefę lasów iglastych Eurazji od Pirenejów przez północną część Półwyspu Apenińskiego, Środkową Europę, Skandynawię i Bałkany po Syberię i Pacyfik.
W Polsce nieliczny ptak lęgowy w górach (Sudety, Karpaty) oraz na wschodzie kraju; lokalnie bywa średnio liczny. Mimo to rzadko się go widuje, ze względu na skryty tryb życia. Zimuje w Polsce. Najczęściej można go rozpoznać po ostrym gwiździe wiosną. Na niżu w środkowej i zachodniej części kraju jest nieliczny lub nie występuje. Przez utratę swych siedlisk jest gatunkiem mocno zagrożonym w Środkowej Europie, tak jak cietrzewie. Największą liczebność odnotowano w Tatrach (70–200 par), w Gorcach (80–90 osobników), w Beskidzie Niskim (100–200 par) oraz na Babiej Górze, a na niżu – w Puszczy Białowieskiej (ponad 1000 par), w Puszczy Boreckiej (ok. 300 par), w Puszczy Rominckiej (ok. 120 par) i w Lasach Skaliskich.
Charakterystyka.
Cechy gatunku.
To najmniejszy europejski kurak leśny o krępej sylwetce i krótkich nogach. Słabo zaznaczony dymorfizm płciowy, co nie jest typowe u kuraków. Wierzch szary z gęstym czarno-brunatnym poprzecznym pręgowaniem. Na głowie mały czubek, a nad oczami widać niewielkie czerwone korale. Biała plama pod okiem. Spód biały z gęstym, łuskowatym czarnym deseniem. Sterówki szarobrunatne z czarno-białą przepaską na końcu. Środkowe sterówki barwy grzbietu. Skok upierzony do połowy, podczas gdy pazury są nagie (cecha charakterystyczna dla jarząbków). Ogon na końcu ma czarno-biały pasek, który w locie jest zaokrąglony. Przy odrywaniu się od ziemi pióra wydają furkoczący odgłos. Podgardle samca czarne z białą obwódką, samica na czarnym polu ma liczne białe plamy z rdzawym odcieniem. Kogut ma również żywsze barwy piór, więcej barwy szarej oraz krótki, unoszony czubek. Dziób jest czarny i krótki. Kura jest bardziej brązowa. Skomplikowany układ ubarwienia nawiązuje do gry świateł i cieni na poziomie runa leśnego, co ułatwia tym ptakom maskowanie się.
Jarząbki latają niechętnie, najczęściej pokonują krótkie dystanse, choć ich lot jest zwinny i szybki.
Podobny do nieco mniejszej kuropatwy, choć występują w różnych siedliskach – kuropatwy typowo spotyka się na polach, a nie w lasach. Różnice widać też w upierzeniu, głównie jeśli chodzi o ubarwienie sterówek – u kuropatw są rdzawe.
Biotop.
Gęste starodrzewy liściaste i mieszane (z domieszką świerku lub jodły – grądy, bory i regle) o gęstym podszycie i bogatym runie. Preferuje średnie wysokości nad poziomem morza, górskie stoki i doliny potoków, ale i mokradła porośnięte brzozami i olszyną. W górach spotyka się go do górnej granicy lasów. To ptaki osiadłe, wymagające lasów bogatych w pokarm, o dużym i rozbudowanym podszycie, z polanami i wieloma kryjówkami.
Okres lęgowy.
Toki.
Ze względu na skryty tryb życia w gęstwinach leśnych nie poznano dokładnie życia rodzinnego jarząbków. Wiadomo jednak, że samiec pozostaje wierny samicy, co jest wyjątkowe u kuraków. Pary tworzą się jesienią. Kogut swój przyszły teren lęgowy oznajmia piskliwym dźwiękiem oraz głośnym przelatywaniem z miejsca na miejsce w jego obrębie. Jest to okres tylko tymczasowego kojarzenia w pary, bo zimę spędzają pojedynczo. Wiosną odbywają się toki, choć już nie tak widowiskowe, jak u cietrzewi lub głuszców. Koguty stroszą wtedy pióra, opuszczają i rozkładają ogon i skrzydła. Towarzyszy temu ostry gwizd. Nie zawsze dochodzi wtedy do walk między samcami, każdy stara się przez cały czas o względy wybranej kury.
Gniazdo.
Na ziemi ukryte pod nawisem gałęzi, krzakami, korzeniami lub osłoną roślinności. Rzadko lęgnie się na drzewie w opuszczonych dużych gniazdach innych ptaków. Przeważnie to płytkie zagłębienie w którym znajduje się wyściółka z trawy, liści i łodyg.
Jaja.
Jeden lęg w roku, w maju. W zniesieniu 8 do 14 jasnobrązowych jaj o rdzawym nakrapianiu.
Wysiadywanie i dorastanie.
Jaja wysiadywane są przez okres 21 do 25 dni jedynie przez samicę. W tym czasie kogut przebywa w sąsiedztwie, a przyłącza się do swej rodziny po wykluciu młodych, by wspólne spędzić z nią lato. Pisklętami, które od razu po wykluciu opuszczają gniazdo, opiekują się oboje rodzice. Zaczynają podlatywać już w wieku 15–20 dni. Pełną samodzielność zyskują jednak po 40 dniach. Jesienią rodzice żyją już osobno.
Pożywienie.
Pokarm roślinny, m.in. nasiona, jagody, kwiaty, owoce brzozy i olchy, młode pędy, latem również bezkręgowce, np. owady i ich larwy, którymi żywią się pisklęta i ptaki dorosłe. Pokarm zarówno ptaków młodych, jak i dorosłych, zbliżony jest do diety cietrzewi.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody jarząbek nieprzerwanie od 1988 roku uznawany jest za gatunek najmniejszej troski (LC – "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 9–20 milionów dorosłych osobników. Globalny trend liczebności populacji uznawany jest za spadkowy ze względu na niszczenie siedlisk, aczkolwiek populacja europejska oceniana jest (2015) jako stabilna.
W Polsce gatunek łowny od 1 września do 30 listopada. Na "Czerwonej liście ptaków Polski" został sklasyfikowany jako gatunek najmniejszej troski (LC). W latach 2013–2018 liczebność populacji lęgowej na terenie kraju szacowano na 15–20 tysięcy par.
W krajach uprzemysłowionych i o rolnictwie wysokotowarowym, podobnie jak u cietrzewi, odnotowuje się ciągły spadek populacji jarząbka. W wyniku tego procesu dochodzi do izolacji poszczególnych grup tych ptaków, co przyczynia się do stopniowego wymierania jarząbków w określonych regionach.

</doc>
<doc id="51047" url="https://pl.wikipedia.org/wiki?curid=51047" title="John Brown">
John Brown

John Brown (ur. 9 maja 1800 w Torrington, zm. 2 grudnia 1859 w Charles Town) – jeden z głównych przedstawicieli abolicjonizmu amerykańskiego. Był idealistą, nieprzejednanym wrogiem posiadaczy niewolników, których uważał za przestępców. W maju 1856 w czasie walk w Kansas, by pomścić śmierć pięciu poległych osadników północnych, urządził ze swymi czterema synami, zięciem i dwoma sąsiadami napad na proniewolniczych osadników południowych, zabijając pięciu z nich.
16 października 1859 na czele uzbrojonego oddziału usiłował wywołać powstanie niewolników na Południu Stanów Zjednoczonych, atakując arsenał w Harpers Ferry w stanie Wirginia. Pozbawiony obrony arsenał zdobył z łatwością, dokonał dwóch napadów na plantacje, uwalniając niewolników i zatrzymując plantatorów jako zakładników, jednak akcja nie spotkała się ze spodziewanym odzewem wśród niewolników. Gdy na miejsce przybyła kompania piechoty morskiej pod dowództwem ówczesnego pułkownika Lee, Brown zabarykadował się ze swymi ludźmi w parowozowni. Przez cały dzień bronił się mimo śmierci jednego ze swych synów i ciężkiego poranienia drugiego. Gdy jednak następnego dnia wojsku udało się wyważyć bramę, wzięto do niewoli rannego Browna i 4 jego ludzi (10 poległo, a 4 zbiegło). W kilka dni później sąd skazał Browna na śmierć przez powieszenie bez prawa do ułaskawienia. W czasie rozprawy Brown oświadczył, że wykonywał tylko wskazania Biblii. Odrzucił wniosek swego adwokata o traktowanie go jako niepoczytalnego. Jego spokojne i niezłomne zachowanie się przed sądem oraz w czasie egzekucji wywołało wielkie wrażenie. W wielu miejscowościach bito w dzwony i odbyły się zebrania oraz nabożeństwa ku jego czci.
Egzekucja Johna Browna zaogniła konflikt północnych i południowych stanów USA w sprawie niewolnictwa, który stał się jedną z przyczyn wojny secesyjnej.
Za bohatera uznało go wielu pisarzy, w tym Victor Hugo.
Cyprian Kamil Norwid poruszony wieścią o skazaniu Johna Browna na śmierć napisał wiersz "", w którym krytykuje rozbieżność między wolnościowymi ideami jakie towarzyszyły powstawaniu Stanów Zjednoczonych a faktem istnienia w tym państwie niewolnictwa.
Pieśń "John Brown's Body", poświęcona śmierci Johna Browna, stała się jedną z pieśni bojowych armii Unii.

</doc>
<doc id="51050" url="https://pl.wikipedia.org/wiki?curid=51050" title="Międzynarodowa Tenisowa Galeria Sławy">
Międzynarodowa Tenisowa Galeria Sławy

Międzynarodowa Tenisowa Galeria Sławy (ang. International Tennis Hall of Fame) – instytucja zajmująca się upowszechnianiem tenisa, prezentacją tradycji tenisowych kolejnym pokoleniom graczy i kibiców oraz honorowaniem wybitnych zawodników i zawodniczek.
Siedzibą instytucji jest Newport (Rhode Island). Hall of Fame została założona przez amerykańskiego reformatora tenisa, Jamesa Van Alena (twórcę m.in. tenisowego tie-breaka) i oficjalnie uznana przez Amerykański Związek Tenisowy w 1954. W 1986 zyskała również akceptację Międzynarodowej Federacji Tenisowej.
Hall of Fame prowadzi w Newport muzeum; corocznie w lipcu odbywają się w kompleksie tenisowym w Newport turnieje mężczyzn, tradycyjnie kończące sezon tenisowy na nawierzchni trawiastej. W tym okresie odbywa się również uroczystość nadawania członkostwa w Hall of Fame.
Osoby uhonorowane członkostwem w Hall of Fame (zawodnicy, działacze, dziennikarze)

</doc>
<doc id="51052" url="https://pl.wikipedia.org/wiki?curid=51052" title="George Adee">
George Adee

George Townsend Adee (ur. 4 stycznia 1874 w Stonington, zm. 31 lipca 1948 w Nowym Jorku) – amerykański działacz sportowy związany z tenisem, tenisista.
Studiował na Uniwersytecie Yale, gdzie był członkiem reprezentacji uczelni w futbolu amerykańskim. Jako tenisista sześciokrotnie wystąpił w mistrzostwach Stanów Zjednoczonych (1903–1909). Służył w armii amerykańskiej podczas wojny z Hiszpanią oraz I wojny światowej.
Był zasłużonym działaczem tenisowym: w latach 1916–1919 sprawował funkcję prezesa Amerykańskiego Stowarzyszenia Tenisowego (wówczas pod nazwą: Amerykańskie Stowarzyszenie Tenisa Ziemnego), kierował w federacji Komisją Pucharu Davisa i Komisją Zasad Amatorskich.
Za zasługi dla tenisa został pośmiertnie uhonorowany członkostwem w Międzynarodowej Tenisowej Galerii Sławy (w 1964).

</doc>
<doc id="51054" url="https://pl.wikipedia.org/wiki?curid=51054" title="Rzeź Wandei">
Rzeź Wandei



</doc>
<doc id="51058" url="https://pl.wikipedia.org/wiki?curid=51058" title="Judea (kraina)">
Judea (kraina)



</doc>
<doc id="51059" url="https://pl.wikipedia.org/wiki?curid=51059" title="Wyspy Ellice">
Wyspy Ellice



</doc>
<doc id="51061" url="https://pl.wikipedia.org/wiki?curid=51061" title="Aotearoa">
Aotearoa



</doc>
<doc id="51062" url="https://pl.wikipedia.org/wiki?curid=51062" title="Al Kaida">
Al Kaida



</doc>
<doc id="51066" url="https://pl.wikipedia.org/wiki?curid=51066" title="Protuberancja">
Protuberancja



</doc>
<doc id="51067" url="https://pl.wikipedia.org/wiki?curid=51067" title="Henryk (książę holenderski)">
Henryk (książę holenderski)

Henryk, książę Niderlandów, urodzony jako Henryk Włodzimierz Albrecht Ernest Mecklemburg-Schwerin, niem. "Heinrich Wladimir Albrecht Ernst", hol. "Hendrik Wladimir Albrecht Ernst" (ur. 19 kwietnia 1876 w Schwerinie – zm. 3 lipca 1934 w Hadze) – książę Meklemburgii-Schwerin, arystokrata niemiecki, książę Niderlandów jako książę małżonek.
Życiorys.
Henryk był najmłodszym synem wielkiego księcia Fryderyka Franciszka II i jego żony wielkiej księżnej Marii, z domu von Schwarzburg-Rudolstadt. Był też przyrodnim bratem księcia Fryderyka Franciszka, późniejszego kolejnego wielkiego księcia Fryderyka Franciszka III.
6 lutego 1901 obdarzony tytułem księcia Holandii, stopniem wiceadmirała floty i mianowany naczelnym dowódcą armii, następnego dnia poślubił w Hadze, Wilhelminę, królową Holandii. Nie było to udane małżeństwo, Henryk zdradzał żonę i miał nawet kilkoro nieślubnych dzieci. Jedynym dzieckiem, które miał z Wilhelminą była córka – przyszła królowa Juliana (ur. w 1909).
W lutym 1907 r. brał osobiście udział w akcji ratunkowej po tragicznej katastrofie brytyjskiego parowca "Berlin", który w silnym sztormie rozbił się w wejściu do portu Hoek van Holland; część rozbitków uratowała łódź prowadzona przez księcia.
Nosił również tytuł księcia Oranii-Nassau.
W 1926 odznaczony Orderem Orła Białego.

</doc>
<doc id="51072" url="https://pl.wikipedia.org/wiki?curid=51072" title="Historia Wyspy Księcia Edwarda">
Historia Wyspy Księcia Edwarda

Historia Wyspy Księcia Edwarda – Wyspa Księcia Edwarda została wydzielona z Nowej Szkocji jako oddzielna kolonia w 1764 r. W 1851 otrzymała status dominium. Większość ludności kolonii była emigrantami z Anglii, Szkocji i Irlandii. Istniały tam także nieliczne gminy ludności akadyjskiej i Indian Mikmaków ("Mi'kmaq", "Micmac"). W momencie powołania kolonii wyspa została podzielona na 67 działek ziemskich, a one same rozlosowane pośród osób bliskich królewskiego dworu. Rozpoczęło to długotrwały kryzys społeczny, który trawił wyspę przez ponad sto lat i zakończył się do dopiero po przystąpieniu dominium do Konfederacji Kanady w 1873 r.
Wczesne dzieje – "Isle St. Jeane".
Wyspa "Isle St. Jeane", która była częścią Akadii zamieszkana była przez niewielkie grupy Mikmaków, lecz choć była widoczna z brzegów kontynentalnych, początkowo nie wzbudziła zainteresowania kolonistów. Nieliczna społeczność akadyjska skupiona była w osiedlach w dolinie rzeki Annapolis. Dopiero gdy Francja straciła Akadię na rzecz Brytyjczyków (z wyłączeniem Cape Breton i samej wyspy) zainteresowanie nią wzrosło. Pierwszymi Francuzami, którzy się tam osiedlili byli zbiegowie akadyjscy, którym udało się uniknąć deportacji z Nowej Szkocji. Na wyspie osiadło wtedy kilkadziesiąt, a być może kilkaset akadyjskich rodzin.
Kolonia i dominium Wyspy Księcia Edwarda.
Po zakończeniu wojny z Indianami i Francuzami wyspa została włączona do imperium brytyjskiego jako Wyspa Księcia Edwarda. Dopiero wtedy doceniono jej walory gospodarcze – urodzajne gleby, obfite w drewno lasy i szeroki dostęp do łowisk morskich. W połowie lat sześćdziesiątych XVIII wieku, zgodnie z wolą administracji kolonialnej, wyspa została podzielona na 67 obszarów ziemskich. Działki te, z których każda obejmowała powierzchnię 8 tysięcy hektarów, zostały rozlosowane pośród najbliższego otoczenia króla Jerzego III. Także sam król uczestniczył w loterii, chociaż jemu się nie poszczęściło. Nowi właściciele obejmując ziemie zobowiązywali się zorganizować zasiedlenie przynajmniej jednej trzeciej swych posiadłości oraz utworzyć odpowiednią infrastrukturę – między innymi założyć i sfinansować szkołę elementarną. W zamian za to mieli pobierać czynsze od osadników. Poza dwoma obszarnikami, którzy poważnie potraktowali swoje zobowiązania, reszta ograniczyła się do biernego oczekiwania na pojawienie się osiedleńców i pobierania od nich, często wygórowanych, czynszów. Fakt niedopełnienia zobowiązań obszarniczych powinien być wystarczający do odebrania właścicielom ich posiadłości, jednak ze względu na to, że były nimi osoby (a także ich potomkowie) o szerokich wpływach politycznych, nigdy do tego nie doszło. Wynikiem tego był problem tzw. nieobecnych obszarników – "The Absentee Landlord Question", który zdominował życie polityczne kolonii przez ponad sto lat.
Gdy w 1851 kolonia została zamieniona w samodzielne dominium, problem ten stał się czynnikiem kształtującym scenę polityczną. Na wzór angielski i podobnie jak w sąsiednich dominiach zgromadzenie legislacyjne zdominowały dwie partie – Konserwatywna, której przedstawiciele stali na stanowisku poszanowania własności obszarników i poszukiwania konstytucjonalnych metod rozwiązania problemu, i Liberalna, której członkowie reprezentowali bardziej radykalne idee, zmierzające nawet do konfiskaty gruntów.
Próbą rozwiązania problemu było uchwalenie ustawy o zakupie gruntów "Land Purchase Act" z 1853. Zobowiązywała ona rząd dominium do wykupu ziem od nieobecnych obszarników, lecz tylko wtedy, gdy tamci pragnęli je sprzedać. W ten sposób zakupiona ziemia miała być odsprzedawana dzierżawcom po preferencyjnych cenach. Niestety, mimo pewnego zainteresowania wyzbywaniem się ziemi przez posiadaczy, sprawa utknęła w martwym punkcie ze względu na braki w budżecie dominium. Zwrócono się do władz brytyjskich o pomoc materialną, lecz prośba została odrzucona. Niepowodzenie rządu skłoniło najemców do podjęcia bardziej radykalnych działań. W ten sposób powstała Liga Dzierżawców. Członkowie jej skłaniali się do radykalnych działań, do których należały między innymi odmowa płacenia czynszów, działalność propagandowa, demonstracje. Sporadycznie dochodziło także do rozruchów.
Mimo tego palącego problemu dominium dynamicznie się rozwijało. W początku lat sześćdziesiątych XIX wieku ludność wyspy osiągnęła 87 tysięcy mieszkańców. Większość z nich zajmowała się rolnictwem. Życie miejskie było zjawiskiem marginalnym. Największe miasto wyspy, a zarazem jej stolica Charlottetown z 7 tysiącami mieszkańców, było uznawane za pomniejsze miasto jak na standardy Atlantyckiej Kanady. Najlepszym źródłem sielskiej wyspiarskiej atmosfery są powieści najsłynniejszej pisarki kanadyjskiej, mieszkanki wyspy Lucy Maud Montgomery. Przekrój demograficzny wykazywał znaczna przewagę ludności o pochodzeniu brytyjskim – Anglików, Szkotów i Irlandczyków. Istniały także mniejsze społeczności czarnych, akadyjskie i indiańskie (Mikmakowie). Gospodarka wyspy bazująca na rolnictwie, leśnictwie i rybołówstwie, była silna i zorientowana na amerykański rynek. Czerpała korzyści z korzystnej dla brytyjskich kolonii umowy handlowej z USA. Postawę wyspiarzy charakteryzowała duża niezależność. Idee zjednoczeniowe w ramach unii dominiów atlantyckich oraz szerokiej unii kanadyjskiej, choć rozważane w kręgach politycznych, były bardzo niepopularne wśród ludności.
Na drodze do Konfederacji.
Wybór Charlottetown, centrum antyunijnych nastrojów, na miejsce konferencji konfederacyjnej miało na celu zapewnienie sobie udziału przedstawicieli wyspy na tej konferencji. Będąc jej gospodarzami czuli się zobowiązani do czynnego wzięcia w niej udziału. Delegatami na konferencję zostali czołowi politycy wyspiarscy, reprezentujący różne opcje polityczne – John Hamilton Gray, Edward Palmer, William Henry Pope, Andrew Archibald Macdonald i George Coles. Gospodarze znakomicie wywiązali się ze swych obowiązków. Konferencja obok politycznych rozmów stała się wydarzeniem towarzyskim na szeroką skalę. Po zakończeniu konferencji wszyscy delegaci udali się w podróż krajoznawczą po regionie, odwiedzając także Nową Szkocję i Nowy Brunszwik.
Siłą rozpędu wzięli także udział w konferencji w Quebecu. Do delegacji dodatkowo dołączyli Thomas Heath Haviland i Edward Whelan. Delegaci Wyspy zadziwili przedstawicieli innych części Kanady swoim brakiem zgody i kłótliwością. Politycy reprezentujący wyspy mieli długą historię wzajemnych wrogości, i tak na przykład Cole i Palmer mieli na swoim koncie pojedynek, a ten drugi ciągle nie mógł zapomnieć Grayowi niedawnej przegranej w wyborach, gdy ten ostatni zdobył fotel premiera tylko niewielka przewagą. Zdecydowani antykonfederaci, których przywódcą był Edward Palmer, widzieli bardzo niewiele korzyści w przystąpieniu do konfederacji. Nawet prokonfederaci mieli spore wątpliwości, skoro rezolucja quebecka nie przewidywała możliwości federalnego finansowania wykupu ziem nieobecnych obszarników.
Wobec tego szeregi konfederatów znacznie się przerzedziły. George Coles, niedawny prokonfederata, wycofał swoje poparcie i dołączył do opozycji. Także opinia publiczna skłaniała się przeciw. Pięć z siedmiu gazet wychodzących na wyspie agitowało przeciw konfederacji. W grudniu 1864 zgromadzenie legislacyjne przegłosowało rezolucję zwaną "No Terms Resolution", odrzucającą warunki zaproponowane w rezolucji quebeckiej. Jesienią 1866 roku próbowano skusić dominium do akcesu 800-tysięczną dotacją na wykup gruntów. Było to jednak zbyt mało by przekonać niezależnych wyspiarzy. Propozycja została odrzucona.
W momencie gdy pozostałe cztery prowincje rozpoczęły budowę nowego państwa, Wyspa Księcia Edwarda pozostała niezależna. Znacznie osłabiony obóz prokonfederacyjny nie dał jednak za wygraną. W 1869 udało się im wynegocjować korzystniejsze warunki konfederacyjne. Tym razem propozycja kanadyjska obejmowała doraźną pomoc budżetową, dofinansowanie w wysokości 80 centów rocznie na mieszkańca, jednorazowy datek w wysokości 800 tysięcy dolarów na wykup gruntów nieobecnych posiadaczy oraz zobowiązanie utworzenia stałego połączenia promowego pomiędzy wyspą a stałym lądem. Warunki te zostały ponownie odrzucone przez rząd Roberta Haythorne’a w styczniu 1870 roku.
Wkrótce jednak okazało się, że samodzielność nie jest taka atrakcyjna. Wraz z wygaśnięciem traktatu o wolnym handlu z USA spadły dochody wyspy. Nowe porozumienia handlowe, zawierane przez Kanadę z południowym sąsiadem, z powodu nacisków brytyjskich zostały przez wyspę odrzucone. Dodać do tego należy bardzo ambitny plan rozbudowy infrastruktury na wyspie, między innymi budowy linii kolejowej, który nadwerężył będące i tak już w kryzysie finanse wyspiarskie. W roku 1874 Dominium Wyspy Księcia Edwarda stanęło na granicy bankructwa. Jedyną nadzieją i źródłem pomocy była Kanada. W tej sytuacji nawet antykonfederaci zorientowali się, że bez pomocy Kanady niemożliwe będzie rozwiązanie problemów wyspy. W lutym 1873 Robert Haythorne i David Laird udali się do Ottawy. Wynegocjowane warunki przyćmiły swą hojnością wszystkie poprzednie. Obok przyrzeczonej wcześniej pomocy budżetowej na spłatę długu w związku z budową kolei i datku na zakup ziemi dołączono jednorazowy datek wysokości 50 dolarów na mieszkańca, co było sporą sumą jak na owe czasy. Przyłączenie Wyspy Księcia Edwarda kosztowało Kanadę astronomiczną jak na owe czasy sumę 4 milionów dolarów. Dodatkowo Kanada przyrzekła utworzyć stałe, niezależne od pogody połączenie pomiędzy wyspą a stałym lądem. Tę obietnicę udało się zrealizować dopiero 110 lat później, wraz z budową mostu konfederacji. Dodatkowo Wyspa Księcia Edwarda uzyskała większą reprezentację – sześciu deputowanych w parlamencie federalnym, więcej niż to wynikało z populacji wyspy. Warunki zaproponowane przez Kanadę stały się podstawą rezolucji przyjętej przez zgromadzenie legislacyjne zdecydowaną większością głosów (tylko dwóch deputowanych głosowało przeciw).
Wyspa Księcia Edwarda w Konfederacji.
Prowincja dołączyła do Konfederacji 1 lipca 1873 roku. Dla zgromadzonego tłumu przed odświętnie przystrojonym gmachem zgromadzenia legislacyjnego w Charlottetown odczytano proklamację zjednoczeniową. Nastroje były świąteczne i brak było atmosfery smutku czy agresji, jak siedem lat wcześniej w Nowej Szkocji i Nowym Brunszwiku. Jednak jeszcze przed całe dziesięciolecia, a praktycznie po współczesne czasy, wyspiarze zachowali swe niezależne postawy, tak odróżniające ich od kontynentalnych Kanadyjczyków.
Mimo wszystko wyspiarze włączyli się w życie federacji. W pierwszej grupie deputowanych do parlamentu federalnego znalazł się weteran wyspiarskiej polityki James Pope. Wkrótce został ministrem w rządzie Johna Macdonalda, obejmując tekę ministra rybołówstwa. Robert Haythorne zaś otrzymał nominację do senatu.

</doc>
<doc id="51081" url="https://pl.wikipedia.org/wiki?curid=51081" title="Gustaw V">
Gustaw V

Gustaw V (ur. 16 czerwca 1858 w Drottningholm, zm. 29 października 1950 tamże) – król Szwecji w latach 1907–1950, z dynastii Bernadotte. Syn króla Szwecji i Norwegii Oskara II i Zofii Nassau. Do 1905 następca tronu Norwegii, wolnomularz.
Zarys biografii.
Wstąpił na tron po śmierci ojca, Oskara II. Dążył do współpracy z pozostałymi monarchiami skandynawskimi. Był zwolennikiem reform. Dbał o przestrzeganie porządku konstytucyjnego. W okresie jego panowania nastąpiło przyznanie praw wyborczych kobietom. Na lata władzy Gustawa V przypadły obie wojny światowe, w których starał się mimo swych proniemieckich sympatii utrzymać neutralność kraju.
20 września 1881 poślubił księżniczkę badeńską Wiktorię (1862–1930), córkę wielkiego księcia Badenii Fryderyka I. Para miała trzech synów:
Położył wielkie zasługi dla tenisa. Nauczył się grać podczas pobytu w Wielkiej Brytanii w 1878 i po powrocie do Szwecji założył pierwszy klub tenisowy. W 1936 ufundował King’s Cup, ważną halową imprezę drużynową w Europie. Jako „Pan G” (wzgl. „Mister G”) wielokrotnie grywał dla przyjemności na Riwierze Francuskiej, najchętniej w miksta w parze z ówczesnymi gwiazdami tenisa żeńskiego, m.in. Suzanne Lenglen i Jadwigą Jędrzejowską. Występował na korcie do późnej starości.
W okresie II wojny światowej interweniował u władz niemieckich w sprawie lepszego traktowania więzionych tenisistów: Jeana Borotry i Gottfrieda von Cramma. W 1980 został uhonorowany członkostwem w Międzynarodowej Tenisowej Galerii Sławy.

</doc>
<doc id="51084" url="https://pl.wikipedia.org/wiki?curid=51084" title="Honor (etyka)">
Honor (etyka)

Honor (łac. "honor" – cześć) – pojęcie dotyczące moralności i obyczajowości. Występuje w skali jednostkowej i społecznej w określonym czasie i na określonym terytorium.
Definicja.
Honor to postawa, dla której charakterystyczne jest połączenie silnego poczucia własnej wartości z wiarą w wyznawane zasady moralne, religijne lub społeczne.
Naruszenie zasad honoru przez siebie lub innych odbierane bywa jako „dyshonor” lub „hańba”. W wielu społeczeństwach takie naruszenie pociąga za sobą natychmiastową, osobistą reakcję "zhańbionego" lub innego członka tej samej grupy. Takie podejście odróżnia honor od pojęcia godności osobistej – według niego godność nie wymaga zemsty, honor tak. Można też spotkać opinie, że godność traci się w ciężkich warunkach bytowych, zaś honor (jako dążenie do jej odzyskania) może się nawet wzmacniać.
Honoru nie wystarczy zadeklarować, podlega on udowodnieniu w sytuacji, która pozwala na weryfikację według norm moralnych danej społeczności.
Nie ma się więc honoru jako cechy immanentnej, istniejącej niejako z założenia, która podlegałaby późniejszemu potwierdzeniu (lub też utracie). To, czy ktoś jest honorowy, można stwierdzić dopiero na podstawie oceny jego zachowania (w sytuacji, w której dana osoba udowadnia czynem deklarowane przez nią wartości, zdając w pewnym sensie "praktyczny egzamin z honoru"). Równocześnie oznacza to, że pojęcie honoru jest subiektywne i silnie osadzone w kulturze i epoce.
Świadomość posiadania honoru jest również jednym z najważniejszych kryteriów samooceny jego dysponenta.
Pojęcie honoru można rozciągnąć na inne osoby, tak więc obrona czyjejś godności osobistej dowodzi wysokich standardów moralnych obrońcy.
Pojmowanie honoru może być rozmaite, a nawet sprzeczne przy porównywaniu postaw ludzi różnych kultur. Np. honorowym postępowaniem człowieka uczciwego jest nieposługiwanie się kradzieżą. Odwrotnie u złodzieja, który za punkt honoru może sobie postawić okradzenie każdego, kogo upatrzy sobie za ofiarę, niezależnie od trudności w realizacji postawionego zamierzenia.
Często za ludzi honorowych uważa się rycerzy i oficerów, a oszustów i lichwiarzy za niehonorowych, lecz jest to daleko posunięte uproszczenie. Natomiast prawie wszystkie środowiska za ludzi bez honoru uważają donosicieli, kłamców, ludzi złośliwych i podłych, a przytłaczająca większość hieny cmentarne.
Działanie zgodnie z honorem, czasem specyficznie pojmowanym, ma duże znaczenie w organizacjach i grupach niejawnych.
W polskiej historii i literaturze honor jest często łączony z patriotyzmem i bohaterstwem.
Kultura honoru i kultura prawa.
Z punktu widzenia antropologii społeczeństwa dzieli się na takie, w których dominuje kodeks honorowy i takie, w których dominuje kodeks prawny.
Pierwotna postać honoru została wypracowana przez ludzi żyjących w społeczeństwach, które nie miały sprawnego systemu prawnego, jak koczownicy (patrz: Pasztunwali) lub różnego rodzaju ludzie "pogranicza": kowboje, polska szlachta itp. Ze względu na brak organizacji zdolnych do formułowania i egzekwowania prawa, najbardziej racjonalnym zachowaniem jest właśnie przestrzeganie zasad honoru, czyli substytutu prawa.
Honor oznacza w tym przypadku błyskawiczną i zwykle silnie przesadzoną osobistą reakcję na czyn, który uważa się za zabroniony moralnie lub obyczajowo, przy czym to do osoby "honorowej" należy prawo wymierzenia kary. Rodzaj i wymiar kary regulowany jest przez obyczaj danej społeczności.
Prawdziwym celem tak rozumianego honoru jest obrona własna, mająca w zamyśle otoczyć osobę "honorową" rodzajem "miru", który na odległość zniechęca potencjalnych "złoczyńców" już bez konieczności stosowania przemocy.
W skrajnych, wynaturzonych postaciach tak rozumiany honor przeradza się w wielopokoleniową wendetę, w której dawne, niezałatwione sprawy "honorowe" są przekazywane z pokolenia na pokolenie i przeradzają się w nieskończoną spiralę przemocy.
Tego rodzaju, pierwotne rozumienie honoru, przekazywane z pokolenia na pokolenie, staje się w końcu, w społeczeństwach w których istnieje już sprawny aparat egzekwowania prawa, przeszkodą w dalszym rozwoju.
Skuteczne funkcjonowanie na coraz wyższych etapach rozwoju wymaga raczej zachowań opartych na kompromisie niż bezwzględnym egzekwowaniu swoich praw osobiście. Stąd badania proporcji zachowań "honorowych" do "kompromisowych" jest często w antropologii miarą tego jak zakorzeniła się w danym społeczeństwie kultura prawa.
Honor nie zawsze jest przeciwieństwem ugody. Honorem jest rezygnowanie z własnych celów w imię ugody.
Honor w polityce międzynarodowej.
Honor – przeniesiony na skalę całego państwa przeradza się w coś, co się zwykle nazywa "dumą narodową".
Jest to kategoria wspólna dla całego narodu i w pozytywnym sensie służy budowaniu więzi grupowych i sprzyja wzmacnianiu zbiorowej tożsamości.
Urażona na arenie międzynarodowej duma narodowa bywa przyczyną sporów międzypaństwowych, kończących się często wojnami. Działa tu ten sam mechanizm co między dwiema "honorowymi" osobami – przy braku istnienia sprawnych instytucji egzekwowania prawa międzynarodowego – racjonalne wydaje się być egzekwowanie go na własną rękę i często w sposób nieadekwatny do poniesionych pierwotnych szkód.
Symbolika.
Symbolem prawości i honoru w Polsce jest na przykład postać Zawiszy, a ich przeciwieństwa Targowica.

</doc>
<doc id="51085" url="https://pl.wikipedia.org/wiki?curid=51085" title="Sztuka starożytnej Persji">
Sztuka starożytnej Persji

Sztuka starożytnej Persji – sztuka starożytnej Persji.
Okres najwcześniejszy.
Najstarsze z dotychczas odkrytych znalezisk w Persji pochodzą z IV tysiąclecia p.n.e. W Suzie odnaleziono ceramikę malowaną ornamentami geometrycznymi i stylizowanymi postaciami zwierząt. Jest to tzw. ceramika w "stylu Suzy". Z drugiego tysiąclecia pochodzą brązy. Wśród znalezisk odkryto: elementy końskich uprzęży, broń, tzw. sztandary (zakończenia osadzane najprawdopodobniej na drzewcach), biżuterię itp. związaną najprawdopodobniej z Kasytami. Wiele wykopalisk tego typu odkryto w Lorestanie. Są to wyroby powstałe na tym terenie oraz pochodzące z wymiany z sąsiednią Mezopotamią, która wywarła znaczny wpływ na sztukę Persji. Zanim powstało państwo perskie, tereny obejmujące m.in. Suzę zajmowało państwo Elam. Jego początki datowane są na około 2010 rok p.n.e., a kres istnieniu położył podbój dokonany przez Asyryjczyków w VII w. p.n.e. Z czasów Elamu pochodzi odnaleziony w Suzie relief z glazurowanej cegły, przedstawiający geniusza adorującego palmę daktylową – święte drzewo. Niedaleko Suzy, w Duruntasz (Czoga Zanbil), odnaleziono też ziggurat z XIII w. p.n.e. Tę pięciokondygnacyjną budowlę, otoczoną podwójnym murem z siedmioma bramami, wzniósł król Untaszgal. Budowla różni się od zigguratów wznoszonych w Mezopotamii. Był to masywny budynek z wieloma komnatami. Schody zbudowane były w klatkach schodowych, a nie w postaci ramp. Ściany zigguratu lub świątyni pokrywały płyty z glazurowanej terakoty. Bram strzegły rzeźby zwierząt. Z wykopalisk tego okresu pochodzi też brązowa statuetka kobiety oraz płytka przedstawiająca obrzęd związany z wschodzącym słońcem. Na płytce umieszczono akadyjski napis "wschód słońca" lecz obrzęd nie jest związany ze znanymi wierzeniami Mezopotamii. Z czasów wojen prowadzonych przez Elam z Babilonią pochodzą odnalezione na tym terenie zabytki sztuki babilońskiej (m.in. stela z Kodeksem Hammurabiego, stela Naramsina).
Okres Achemenidów.
W północno-zachodniej części Wyżyny Irańskiej znajdowała się Media. Pod koniec VII w. p.n.e. Medowie walnie przyczynili się do zniszczenia państwa asyryjskiego. Ale już w roku 550 p.n.e. król perski Cyrus, z dynastii Achemenidów, podbił Medię i ogłosił się królem Medów i Persów. W następnych latach zajął też Lidię i Babilonię. Tak powstała potęga perska, spadkobierczyni kultur Elamu i Medii. Wpływ na sztukę Persji wywarły także inne kraje: Babilonia, Egipt, Asyria i Grecja. Sztuka perska była przede wszystkim sztuką dworską. Miała jednoczyć wielonarodowe państwo i chronić je, świadczyć o potędze władcy.
Dwie pierwsze metropolie nowego imperium to Ekbatana (stolica Medii) oraz Pasargady. W Pasargady pozostały ruiny pałacu – kilka zniszczonych kolumn, relief z portretem Cyrusa. Wykopaliska świadczą, że było to miasto składające się z kilku oddalonych od siebie budowli – propylejów, sali audiencyjnej, czyli apadany (na zdjęciu z prawej) i pałacu. W pobliżu zachował się grobowiec Cyrusa II. Jest to wzniesiona na kamiennym, sześciostopniowym cokole komora grobowa przekryta dwuspadowym dachem. Całość otoczona była kolumnadą. Zabytek ten świadczy o kompozycyjnym traktowaniu sztuki przez Persów. Schodkowy cokół nawiązuje do budowli Mezopotamii, dwuspadowe przekrycie o wpływach helleńskich. Zabytek ten jest jedyny w swoim rodzaju. Tylko syn Cyrusa został pochowany w podobnym grobowcu.
Dariusz I Wielki rozpoczął budowę nowej stolicy – Persepolis. Zabudowania zostały wzniesione na tarasie położonym u stóp skały. Od strony doliny został on otoczony murami. Do wnętrza prowadziła rampa, której ściany zdobiły reliefy. W murze za czasów Kserksesa I wykonano monumentalną bramę zwaną Bramą Wszystkich Ludów. Strzegły jej rzeźby skrzydlatych byków, które są nawiązaniem do tradycji asyryjskich. Ogromny portyk, wsparty na czterech kolumnach prowadził na prawo do sali hypostylowej – apadany, z której do naszych czasów zachowało się tylko 13 kolumn w rozstawie 8,4 m. Sala wzniesiona była na drugim tarasie, którego cokół pokrywały płaskorzeźby w układzie pasowym. Sceny ukazane na reliefie obrazują pochód wasali oddających hołd królowi Persji. Są tam przedstawieni Medowie (w okrągłych nakryciach głowy) i Persowie (w prążkowanych tiarach). Górny pas przedstawia prowadzone królewskie rumaki. W pobliżu apadany wzniesiono salę tronową zwaną Salą Stu Kolumn (ukończono ją za panowania Artakserksesa I). Była to kwadratowa sala o boku 75,0 m przekryta płaskim stropem wspartym na kolumnach wysokości 9,0 m umieszczonych w 10 rzędach. Przestrzeń zamykały ściany z których zachowały się tylko wejścia. Zabudowania pałacowe Persepolis zostały wzniesione przez kolejnych władców. Najstarsza rezydencja została zbudowana przez Dariusza I. Jest to kolumnowy dziedziniec z zabudowaniami mieszkalnymi usytuowanymi po jego bokach. Ściany wznoszono z cegły zdobionej glazurowaną dekoracją, nawiązującą do osiągnięć sztuki babilońskiej (są to barwne fryzy przedstawiające np. lwy, skrzydlate gryfy itp.). Kamienne były wejścia i nisze wewnątrz pomieszczeń. Zdobiono je reliefami. Zwieńczenie bram stanowił odwrócony esownik wzorowany na architekturze egipskiej. Kamienne kolumny miały głowice (tzw. protomy) złożone z dwóch zwierzęcych głów (często są to głowy byków), ukształtowane w taki sposób, by mogły służyć za oparcie krzyżujących się belek stropu. Poniżej rzeźb zwierząt umieszczano dwie woluty. Trzony kolumn pokryte kanelurami oparte były na bazach w kształcie dzwonu lub sześcianu. Kolumny tego typu to oryginalne osiągnięcie perskich architektów.
Nekropole królewskie kolejnych władców Persji znajdują się w Naksz-e Rustam (w odległości ok. 3,0 km od Persepolis). Są to wykute w skałach grobowce o trzykondygnacyjnych fasadach. Kondygnacje dolna i górna są węższe od środkowej, przez co fasada ma kształt krzyża. Dolna część to gładka ściana. Część górna ozdobiona została płaskorzeźbą przedstawiającą króla stojącego przed ołtarzem na podium podtrzymywanym przez przedstawicieli narodów wchodzących w skład imperium. Król uzbrojony w łuk pokazuje na symbol Ahuramazdy – uskrzydloną tarczę słońca lub księżyca). Część środkowa to wejście do komory grobowej. Wykonane zostało jako relief obrazujący portyk pałacu królewskiego. Sama komora grobowa to proste pomieszczenie z wgłębieniami w posadzce przeznaczonymi na miejsca pochówku króla i członków jego rodziny.
Sztuka perska, korzystając z osiągnięć innych narodów, stworzyła dzieła niepowtarzalne, pozwalając innym narodom zachować swoje tradycje. Wysoki poziom osiągnęło jubilerstwo i gliptyka. W zbiorach Luwru i Muzeum Pergamońskiego przechowywane są uchwyty wykonane ze srebra inkrustowanego złotem, wyobrażające uskrzydlonego koziorożca (zdjęcie z prawej). Najświetniejszy okres jej rozwoju, przypadający na panowanie dynastii Achemenidów, został przerwany podbojem dokonanym przez Aleksandra Macedońskiego w IV w. p.n.e. Po jego upadku część Persji przypadła Seleucydom.
Okres Seleucydów i Partów.
Przypadł on na czas od połowy III w. p.n.e. do połowy III w. n.e. Z tego okresu zachowały się ruiny jońskiej świątyni w Nurabad, reliefy, monety itp. Nawiązują one do wzorów greckich. Do sztuki perskiej nawiązali Partowie.
Okres Sasanidów.
Trwał on od połowy III w. do połowy VII w. Był ostatnim etapem sztuki perskiej. Był to czas łączenia tradycyjnej sztuki perskiej z wpływami Wschodu i Zachodu. Zakładane w tym okresie miasta na planie koła lub prostokąta otaczano murami obronnymi. Materiał używany do budowy to kamień i cegła suszona oraz wypalana. Budowane pałace wyróżniają się monumentalną formą i symetrią. Zdobiono je reliefami i mozaikami w układzie pasowym o tradycyjnych tematach nawiązujących do tryumfów królewskich, walki i polowań. Pojawiają się malowidła ścienne oraz stiuki. Zachowały się ruiny pałaców w Biszapurze, Sarwistanie i Firuzabadzie. Kwitło rzemiosło oraz malarstwo miniaturowe książkowe. Podbój terenów zamieszkanych przez Persów kończy okres sztuki starożytnej. Wpływy osiągnięć perskich widoczne są w sztuce bizantyjskiej i islamu.

</doc>
<doc id="51097" url="https://pl.wikipedia.org/wiki?curid=51097" title="Protuberancje">
Protuberancje

Protuberancje – jasna struktura widoczna ponad brzegiem tarczy słonecznej, składająca się ze stosunkowo gęstej plazmy koronalnej, o niskiej temperaturze (kilku do kilkudziesięciu tysięcy kelwinów), wmrożonej w pole magnetyczne. Protuberancja otoczona jest plazmą koronalną o temperaturze rzędu 1,5 mln K, pole magnetyczne bardzo efektywnie izoluje plazmę protuberancji od gorącej plazmy koronalnej. Ich masa wynosi ok. 1014 kg. Wznoszą się one na tysiące kilometrów nad powierzchnię Słońca. Tory protuberancji wskazują na niewątpliwy wpływ pola magnetycznego na ich ruchy. Protuberancje są najlepiej widoczne na brzegu tarczy słonecznej; obserwuje się je podczas całkowitych zaćmień Słońca, a poza zaćmieniami za pomocą koronografu.
Typy protuberancji.
Rozróżnia się kilka typów protuberancji:
Protuberancja spokojna – obserwowana jest w postaci długiej, płaskiej, przypominającej kartkę struktury zorientowanej niemal prostopadle do powierzchni Słońca. Typowe rozmiary to: długość od 30 000 do 60 000 km, wysokość od 20 000 do 10 000 km, grubość około 5000-10 000 km. Protuberancje spokojne prezentują wielkie bogactwo form i nie można ich opisać za pomocą jednego wspólnego modelu. Typowa protuberancja spokojna zbudowana jest z jednego lub kilku łuków, których nogi zakotwiczone są w przestrzeniach między supergranulami. Często widoczna jest drobna struktura łuków, które składają się z wielu cienkich włókien. Czas życia protuberancji spokojnych waha się od dwóch tygodni do kilku miesięcy.
Protuberancja eruptywna – protuberancja, w której obserwuje się szybkie wznoszenie się materii (plazmy). Przyczyną erupcji jest przebudowa struktury pól magnetycznych, np. w wyniku rozbłysku słonecznego (czyli gwałtownej, lokalnej anihilacji pola magnetycznego).
Erupcja protuberancji spokojnej – powstaje wtedy, gdy pole magnetyczne podtrzymujące jej materię ulega destabilizacji i zaczyna wznosić się w koronie ze wzrastającą prędkością. Prędkość ta w początkowej fazie erupcji wynosi kilka km/s i wzrasta stopniowo do kilkuset km/s, często przekraczając prędkość ucieczki. Materia wynoszona jest w przestrzeń międzyplanetarną, niekiedy znaczna jej część może wrócić do chromosfery wzdłuż linii pola magnetycznego.
Protuberancja typu arkada pętli – powstają w następstwie rozbłysków i istnieją przez wiele godzin, a nawet dni. Widoczna jest ewolucja arkady w postaci pojawiania się kolejnych, coraz wyższych pętli i jednocześnie zanikania tych niżej położonych.
Liczba protuberancji zależy od fazy cyklu aktywności słonecznej (największa w maksimum), ale nie w takim stopniu jak liczba plam słonecznych. W przeciwieństwie do plam słonecznych protuberancje pojawiają się także w okolicach biegunów Słońca.

</doc>
<doc id="51101" url="https://pl.wikipedia.org/wiki?curid=51101" title="Witebsk">
Witebsk

Witebsk (biał. Віцебск, "Wiciebsk"; ros. Витебск, "Witiebsk") – miasto położone w północno-wschodniej części Białorusi, nad rzeką Dźwiną. Liczy 364,8 tys. mieszkańców (2020). Witebsk jest trzecim pod względem liczby ludności miastem białoruskim.
Miasto należało do Wielkiego Księstwa Litewskiego oraz do I Rzeczypospolitej. Do I rozbioru było miastem królewskim i stolicą powiatu witebskiego oraz województwa witebskiego. Miejsce obrad sejmików ziemskich województwa witebskiego od XVI wieku do pierwszej połowy XVIII wieku. Stanowił ważną twierdzę Bramy Smoleńskiej.
Historia.
Witebsk wzmiankowany był po raz pierwszy w 1021, przez długi czas pozostawał ośrodkiem handlowym przy szlaku znad Morza Bałtyckiego do Konstantynopola. Od końca X wieku wchodził w skład Księstwa połockiego. W II poł. XII wieku w wyniku podziałów dynastycznych powstało Księstwo witebskie jako uposażenie księcia Dawida Rościsławicza. Prawdopodobnie już w połowie XIII w. znalazło się przejściowo we władaniu książąt litewskich. W 1320 włączony został do Wielkiego Księstwa Litewskiego, gdy zmarł ostatni książę Jarosław Wasilkowicz, którego córka Maria została wydana za wielkiego księcia litewskiego Olgierda. Księstwo stało się dla Olgierda, po śmierci Giedymina, oparciem w walce z braćmi o władzę nad Wielkim Księstwem Litewskim. Po odniesionym wspólnie z Kiejstutem zwycięstwie, Olgierd zlikwidował w latach 40. XIV w. Księstwo Witebskie i włączył je do Litwy i od tej pory ziemia witebska zarządzana była przy pomocy namiestników książęcych. W 1494 roku król Aleksander Jagiellończyk nadał tamtejszej farze przywilej nadający dziesięcinę.
Król Aleksander w 1503 roku uczynił Witebsk stolicą województwa oraz nadał miastu swobodę wyznania i prawo wyboru wojewody „wedle starego obyczaju, kogo Witebszczanie zapragną”. W 1563 r. został przejściowo zajęty przez Moskwę. Od 1569 na mocy unii lubelskiej wraz z Wielkim Księstwem Litewskim część składowa Rzeczypospolitej Obojga Narodów. Za panowania króla Stefana Batorego rozbudowano zamek. Witebsk w tym czasie został miejscem sejmików i sądów ziemskich. W 1597 Witebsk otrzymał od króla Zygmunta III Wazy prawa miejskie i herb z chustą św. Weroniki przedstawiający twarz Chrystusa na błękitnym polu z czerwonym mieczem. W 1602 roku mieszczanie obronili miasto z zamkiem i pojmali atakujących kozaków Dubiny. W 1605 roku 500 mieszczan walczyło w Inflantach pod Felinem za co ich dowódca został przez sejm za odwagę i męstwo nagrodzony w 1607 r. szlachectwem, herbem Farensbach i nazwiskiem Feliński. W 1614 roku wielki pożar spustoszył miasto i drewnianą farę.
W 1623 prawosławni mieszkańcy zamordowali unickiego arcybiskupa połockiego Jozafata Kuncewicza, znanego z bezkompromisowego szerzenia unii na terenie swojej diecezji. Sąd królewski pod przewodnictwem Lwa Sapiehy skazał za ten czyn dziewiętnastu z nich na śmierć. Miasto straciło także wszystkie przywileje, zburzono jego ratusz, zaś funkcjonujące w nim jeszcze cerkwie prawosławne zamieniono na unickie.
Podczas wojny z Rosją w latach 1654–1667 miasto znajdowało się pod okupacją moskiewską zakończoną Rozejmem andruszowskim. W 1708 r. miasto zostało spalone przez 500 Kozaków i Kałmuków pod dowództwem kapitana Sołowjewa podczas wojny północnej. 3 maja 1733 roku pożar zniszczył miasto. Po I rozbiorze włączony został do Rosji, a miasto włączono do nowo powstałej archidiecezji mohylewskiej. Od 1796 roku był stolicą guberni.
W 1812 pod Witebskiem wojska rosyjskie stoczyły bitwę z wojskami Napoleona I. W 1832 po powstaniu listopadowym usunięto z miasta bernardynów. 20 kwietnia (3 maja) 1917 roku po raz pierwszy mieszkańcy miasta zorganizowali obchody rocznicy przyjęcia Konstytucji 3 maja.
W latach 1924–1991 Witebsk znajdował się w Białoruskiej SRR. W okresie wielkiego terroru NKWD zamordowało ponad 10 tysięcy mieszkańców miasta. Masowe groby znaleziono w piwnicach Soboru Zaśnięcia NMP w Witebsku oraz w pobliżu wsi Chajsy, Łużasna i Palai. Wśród zamordowanych byli między innymi artyści: malarz Jafim Minin, bracia malarz Krzysztof Darkiewicz i historyk sztuki Piotr Darkiewicz, skazani pod bezpodstawnym zarzutem działania w Polskiej Organizacji Wojskowej i rozstrzelani 4 listopada 1937 r. (zobacz operacja polska NKWD). Podczas II wojny światowej, w latach 1941–1944 okupowany przez wojska niemieckie, był rejonem zaciętych walk radziecko-niemieckich i został niemal całkowicie zniszczony, a miejscowi Żydzi wymordowani.
W latach 1988 i 1990 w Witebsku odbywał się Festiwal Piosenki Polskiej, jako przeciwwaga dla Festiwalu Piosenki Radzieckiej w Zielonej Górze. Został on następnie zamieniony na odbywający się dorocznie od 1992 Festiwal „Słowiański Bazar” na którym występują głównie wykonawcy z byłego ZSRR, ale także debiutanci z innych krajów. W 1994 roku w Witebsku po raz pierwszy występowała za granicą Anna Maria Jopek.
Demografia.
Rozwój demograficzny miasta w XIX, XX i XXI wieku:
Zabytki.
Zabytki nieistniejące:
Gospodarka.
Witebsk jest jednym z największych ośrodków gospodarczych Białorusi. W mieście znajdują się zakłady przemysłu włókienniczego (dziewiarskiego i jedwabniczego, ponadto produkcja dywanów), odzieżowego, maszynowego, elektrotechnicznego, metalowego, chemicznego, drzewnego, materiałów budowlanych, spożywczego. Wybudowano jeden z głównych węzłów kolejowych.
Transport.
Transport drogowy.
W Witebsku zaczyna się droga magistralna M3, która łączy Witebsk z Mińskiem. Prowadzą tu również drogi republikańskie o numerach R20, R21, R25, R87, R112 oraz R115. W pobliżu Witebska przebiega również droga magistralna M8, która jest jednocześnie częścią trasy europejskiej E95.
Transport kolejowy.
Pierwsza stacja w Witebsku została otwarta w 1866 roku i była to stacja dla jednego z pierwszych połączeń kolejowych na terenach dzisiejszej Białorusi – trasa Dyneburg – Witebsk. W Witebsku znajdują się dwie stacje kolejowe Witebsk oraz Luczosa.
Transport publiczny.
Od 1898 roku w Witebsku funkcjonuje system tramwajowy, a w 1978 uruchomiono linie trolejbusowe.
Transport lotniczy.
W okolicy Witebska mieści się port lotniczy Witebsk Wostoczny.
Oświata i nauka.
W Witebsku znajduje się pięć szkół wyższych. Miasto jest siedzibą Witebskiego Uniwersytetu Państwowego im. Piotra Maszeraua, Witebskiego Państwowego Uniwersytetu Technicznego oraz Witebskiego Państwowego Uniwersytetu Medycznego.
Sport.
Głównymi klubami sportowymi Witebska są hokejowy HK Witebsk, piłkarski FK Witebsk i futsalowy Witen Witebsk. Piłkarze FK Witebsk rozgrywają mecze na wielofunkcyjnym stadionie Wiciebski centralny spartyuny kompleks, liczącym 8144 miejsc siedzących.
Religia.
Kościoły i związki wyznaniowe.
Witebsk jest siedzibą władz zwierzchnich i jednostek administracyjnych Kościoła Katolickiego i Prawosławnego: diecezji witebskiej oraz eparchii witebskiej i orszańskiej. Z tego względu w mieście znajduje się katedra i sobór katedralny. W Witebsku jest 11 cerkwi prawosławnych, 4 kościoły katolickie, cerkiew grecko-katolicka, synagoga oraz zbór Kościoła Ewangelicko-Luterańskiego.
Dzielnice i osiedla.
Witebsk jest podzielony na trzy główne dzielnice oraz znajdujące się w nich osiedla mieszkaniowe: 

</doc>
<doc id="51108" url="https://pl.wikipedia.org/wiki?curid=51108" title="Eksponenta">
Eksponenta



</doc>
<doc id="51111" url="https://pl.wikipedia.org/wiki?curid=51111" title="Głuszec zwyczajny">
Głuszec zwyczajny

Głuszec zwyczajny, głuszec ("Tetrao urogallus") – gatunek dużego ptaka z rodziny kurowatych (Phasianidae), zamieszkujący Eurazję. W skali globalnej nie jest zagrożony wyginięciem.
Systematyka.
Wyróżniono kilka podgatunków "T. urogallus":
Występowanie.
Zamieszkuje lasy północnej i środkowej Eurazji – od lasów Szkocji do środkowej Syberii. Izolowane populacje w Szkocji, Pirenejach i Bałkanach. Zachodzi tendencja do coraz bardziej wyspowego zasięgu, np. w Kantabrii, Alpach, Pirenejach, Szwarcwaldzie, Karpatach, Jurze, Lesie Bawarskim i Dolnych Łużycach (pojedyncza populacja).
W Polsce skrajnie nieliczny ptak lęgowy, narażony na wyginięcie. Występuje jeszcze w trzech niezależnych subpopulacjach: w Puszczy Augustowskiej, Puszczy Solskiej i Karpatach. W poprzednim stuleciu wyginął w Borach Tucholskich, w Puszczy Białowieskiej i Knyszyńskiej oraz w Sudetach i Borach Dolnośląskich (tu ostatnio akcja reintrodukcji).
Charakterystyka.
Samica (głuszyca lub głusza) mniejsza niż samiec, ubarwienie ciemnobrunatne i płowe imitujące suchą trawę lub liście, ze słabo widoczną naroślą w okolicach oczu. Na wierzchu ciała rdzawo-białe poprzeczne prążkowanie, głównie na piersi. Na spodzie prążkowanie wyraźniejsze. Gardło i wole jednolicie brązowe. Podobne ochronne upierzenie w postaci plam mają młode głuszce. Samica głuszca przypomina dużą samicę cietrzewia, choć ma na spodzie liczniejsze prążkowania. U obu płci dziób ulega latem złuszczeniu, a jesienią odzyskuje poprzednią grubość i wytrzymałość.
Środowisko.
Ptak osiadły. Preferuje rozległe, stare bory o gęstym podszycie i drzewostany mieszane o bogatej strukturze (rozbudowane runo i podszyt) ze zwartą pokrywą ziół i kępami krzewinek jagód, zapewniających latem pokarm lub schronienie. Kompleksy iglaste służą za siedlisko cały rok, dając zimą pożywienie z igieł. Na przejściowych obszarach między zwartymi zadrzewieniami a odmłodzeniami wychowują młode i prowadzą tokowiska. Zwykle w pobliżu torfowisk lub strumyków o żwirowatym dnie, gdzie znajdują wodę. Zasiedla tereny, na których znajdują się mrowiska, dzięki którym można wyżywić młode i gdzie znajdzie kamienie potrzebne dla odpowiedniego trawienia.
Głuszce opuściły całkowicie niżej położone tereny. Niegdyś liczne populacje pozostały na wyższych obszarach, aż do górnej granicy lasu w górach. Unikają siedzib ludzkich.
Pożywienie.
W zimie jedzą głównie igły drzew iglastych (sosny, świerka, jodły), pędy krzewów i drzew iglastych oraz pąki drzew liściastych, a latem jagody, borówki, żurawiny i inne owoce leśne, nasiona, owady, pąki, trawy, liście dębu i ziarna zbóż. Połykane kamienie działają w żołądku jak żarna, co pomaga w trawieniu. Spektrum żywieniowe ptaka dorosłego jest dużo szersze zatem niż młodego.
W dzień ptaki znajdują się na ziemi, gdzie żerują, a w nocy wzlatują na drzewa i pozostają tam do świtu.
Status, zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody głuszec od 1988 roku zaliczany jest do kategorii LC ( – najmniejszej troski). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 3–5,5 miliona dorosłych osobników. Globalny trend liczebności populacji uznawany jest za spadkowy ze względu na niszczenie siedlisk bądź zmiany, jakie następują w obrębie siedlisk.
W Polsce od 1995 r. objęty ochroną gatunkową ścisłą. Wymaga ochrony czynnej. Wokół tokowisk głuszców obowiązuje strefa ochronna: cały rok w promieniu 200 m, a od 1 lutego do 31 sierpnia w promieniu 500 m od tokowiska. Na "Czerwonej liście ptaków Polski" został sklasyfikowany jako gatunek narażony (VU).
Dawniej był to ptak zasiedlający cały kraj, o czym świadczą jego kości znalezione w Kołobrzegu i Gdańsku. W latach 20. XX wieku krajową populację szacowano na około 2–2,5 tysiąca osobników. W drugiej połowie XX wieku obserwowano drastyczny spadek liczebności tego ptaka. Dzięki prowadzonym akcjom reintrodukcji spadki te udało się powstrzymać, a nawet odnotowuje się wzrost liczebności (pomiędzy 2007 a 2018 rokiem szacunkowo o 25–30%). W latach 2016–2018 liczebność populacji na terenie kraju szacowano na 260–315 tokujących samców.
Obserwuje się cofanie zachodniej granicy występowania. W Polsce ok. 75% stanu głuszców występuje w odosobnionych lokalnych populacjach w dużych kompleksach leśnych: Lasach Janowskich i Puszczy Solskiej (według inwentaryzacji z 2000 roku: 60–80 kogutów), Puszczy Augustowskiej (50–70 kogutów) oraz w lasach karpackich Beskidu Śląskiego i Żywieckiego, Gorcach i Tatrach (120–150 kogutów). W Puszczy Białowieskiej, Knyszyńskiej i w Sudetach głuszce wyginęły pod koniec XX wieku, w Borach Dolnośląskich ostatnie ptaki obserwowane były jeszcze na początku tego stulecia, a obecnie rozpoczęto tu akcję reintrodukcji.
Głównymi zagrożeniami dla głuszców są:
Obecnie istnieją trzy placówki zajmujące się hodowlą i reintrodukcją głuszca. Najważniejszą jest hodowla wolierowa w Jaworzynce w Beskidzie Śląskim, prowadzona przez Nadleśnictwo Wisła. Od 2002 do 2012 r. wylęgło się w niej 755 piskląt, z czego 554 odchowano. W Beskidzie Śląskim wypuszczono 422 sztuki, w nadleśnictwie Nawojowa i w Ruszowie – 41 sztuk, zaś 40 ptaków wysłano na Litwę, Ukrainę, Słowację i do Czech.
Hodowlę na mniejszą skalę prowadzi Park Dzikich Zwierząt w Kadzidłowie. Hodowla wolierowa w Brzózie Królewskiej prowadzona przez Nadleśnictwo Leżajsk i Uniwersytet Przyrodniczy w Lublinie jest obecnie modernizowana. Sukcesem zakończyły się próby wprowadzania tego ptaka na siedliska ich pierwotnego występowania w Beskidzie Śląskim (z hodowli w Nadleśnictwie Wisła): tokowiska pojawiły się na powrót w rejonie Baraniej Góry (2005 r.) oraz Istebnej (2008 r.), ale wciąż jeszcze istnieją problemy z adaptacją wychowanych przez człowieka osobników do warunków naturalnych. Perspektywą może być metoda „Born to be free” (pol. "urodzony by być wolnym") zaproponowana przez PDZ Kadzidłowo do reintrodukcji w Borach Dolnośląskich.
Filatelistyka.
Poczta Polska wyemitowała 28 lutego 1970 r. znaczek pocztowy przedstawiający samca głuszca zwyczajnego o nominale 8,50 zł, w serii "Ptaki łowne". Druk w technice offsetowej na papierze kredowym. Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r.

</doc>
<doc id="51114" url="https://pl.wikipedia.org/wiki?curid=51114" title="Russell Crowe">
Russell Crowe

Russell Ira Crowe (ur. 7 kwietnia 1964 w Wellington) – nowozelandzko-australijski aktor, reżyser, muzyk i wokalista. Choć z urodzenia Nowozelandczyk, spędził 10 lat swojego dzieciństwa w Australii i wieku 21 lat na stałe się osiedlił; jednak Crowe twierdził, że dwukrotnie odmówiono mu obywatelstwa australijskiego. Odtwórca roli rzymskiego generała Maximusa Decimusa Meridiusa w epickim filmie historycznym "Gladiator" (2000), za którą zdobył Oscara dla najlepszego aktora pierwszoplanowego wraz z dziesięcioma innymi nominacjami w tej samej kategorii.
Życiorys.
Wczesne lata.
Urodził się w Wellington w Nowej Zelandii jako syn Jocelyn Yvonne (z domu Wemyss) i Johna Alexandra Crowe’a. Jego rodzice pracowali na planie filmowym; ojciec był kurierem i kierownikiem hotelu, a matka zajmowała się cateringiem. Jego dziadek ze strony matki, Stan Wemyss, był wybitnym operatorem. Od czwartego roku życia wychował się w Sydney w Australii, gdzie uczęszczał do Vaucluse Public School i Sydney Boys High School. W 1978 rodzina Crowe’a powróciła do Nowej Zelandii osiedlając się w Auckland, by następnie 21-letni Russell już samodzielnie ponownie przeniósł się do australijskiego Sydney w celu rozwoju swojej kariery aktorskiej.
Początki kariery.
Mając 8 lat pojawił się jako sierota w serialu Nine Network "Spyforce" (1972) z Jackiem Thompsonem. Jako 13-latek wystąpił gościnnie w operze mydlanej "Młodzi lekarze" ("The Young Doctors"). W wieku 18 lat pojawił się w filmie promocyjnym "A Very Special Person..." (1982), promującym kurs teologii/służby w Avondale College, dostawcy szkolnictwa wyższego Adwentystów Dnia Siódmego w Nowej Południowej Walii w Australii. W 1984 zarządzał klubem muzycznym w Auckland o nazwie „The Venue”. 
Zaczął z powodzeniem występować na scenie w musicalach: "Grease" (1983) w New Independent Theatre, "The Rocky Horror Show" (1986-1988) jako dr Frank N. Furter i "Bad Boy Johnny and the Prophets of Doom" Daniela Abineriego (1989) w roli tytułowej. Pojawił się jako Kenny Larkin w czterech odcinkach opery mydlanej "Sąsiedzi" (1987). Za rolę Johhny’ego w melodramacie "Rywal" ("The Crossing", 1990) był nominowany do nagrody Australijskiego Instytutu Filmowego, którą został uhonorowany za postać Andy’ego w melodramacie "Dowód" ("Proof", 1991) u boku Huga Weavinga. Uznanie przyniosła mu rola neonazisty Hando, charyzmatycznego przywódcy skinheadów z Melbourne w kontrowersyjnym dramacie kryminalnym Geoffreya Wrighta "Romper Stomper" (1992), za którą odebrał nagrodę Australian Film Institute, nagrodę koła krytyków filmowych Australii i nagrodę na festiwalu filmowym w Seattle. Zyskał międzynarodowy rozgłos dzięki roli homoseksualnego Jeffa Mitchella w komediodramacie "Tacy jak my" ("The Sum of Us", 1994) u boku Jacka Thompsona.
Kariera w Stanach Zjednoczonych.
Jego pierwszym filmem hollywoodzkim był western Sama Raimi "Szybcy i martwi" ("The Quick and the Dead", 1995) z Sharon Stone i Gene Hackmanem. Drzwi do kariery otworzyła mu rola złowrogiego cyborga Sid 6.7 w dreszczowcu fantastycznonaukowym "Zabójcza perfekcja" ("Virtuosity", 1995) z Denzelem Washingtonem. Sukces ugruntowała mu rola policjanta Wendella „Buda” White’a w dramacie kryminalnym Curtisa Hansona "Tajemnice Los Angeles" ("L.A. Confidential", 1997) z Kim Basinger. Jako doktor Jeffrey Wigand, naukowiec ujawniający oszustwa koncernu tytoniowego w dreszczowcu Michaela Manna "Informator" ("The Insider", 1999) opartym na faktach był nominowany do Oscara. 
W 2001 Amerykańska Akademia Filmowa uhonorowała go statuetką dla najlepszego aktora pierwszoplanowego za kreację rzymskiego generała Maximusa Decimusa Meridiusa, który zostaje tytułowym gladiatorem w epickim filmie historycznym Ridleya Scotta "Gladiator" (2000). Jako cierpiący na schizofrenię matematyk noblista John Forbes Nash Jr. w dramacie biograficznym Rona Howarda "Piękny umysł" ("A Beautiful Mind", 2001) zdobył Złoty Glob, nagrodę Stowarzyszenia Zagranicznych Dziennikarzy w Hollywood, Stowarzyszenia Krytyków Filmowych, Związku Aktorów Filmowych i nagrodę BAFTA oraz trzecią z kolei nominację do Oskara. Kandydował do kilku ról, w tym jako James „Logan” Howlett / Wolverine w "X-Menie" (2000), Aragorn we ' ("The Lord of the Rings: The Fellowship of the Ring", 2001), sierżant Norm „Hoot” Hooten w "Helikopterze w ogniu" ("Black Hawk Down", 2001) i lew Aslan w ' ("The Chronicles of Narnia: The Lion, the Witch and the Wardrobe", 2005). Był wymarzonym wyborem reżysera Olivera Stone’a do tytułowej roli w "Aleksandrze" (2004), ale odrzucił propozycję z powodu konfliktów w harmonogramie. Ridley Scott zaangażował go do roli Robina Longstride’a w amerykańsko-brytyjskim kostiumowym dramacie przygodowym "Robin Hood" (2010), za którą był nominowany do Teen Choice Awards 2010 w kategorii najlepszy aktor w filmie akcji. W musicalu Toma Hoopera "Les Misérables" ("Les Misérables", 2012) jako inspektor Javert wykonał kilka piosenek, w tym „Look Down”, „The Runaway Cart”, „Fantine’s Arrest”, „The Confrontation”, „Stars”, „Javert’s Intervention” i „Javert’s Suicide”. W filmie Darrena Aronofsky’ego "" ("Noah: Chosen by God", 2014) wcielił się w biblijną postać Noego.
Był na okładkach magazynów takich jak „People”, „Time”, „Interview”, „Vanity Fair”, „GQ”, „Entertainment Weekly”, „Film”, „Caras”, „Viva!”, „Paréntesis” i „The Hollywood Reporter”.
Działalność muzyczna.
Od wczesnych lat interesował się muzyką. Na początku lat 80., pod kierunkiem swojego dobrego przyjaciela Toma Sharplina, Crowe rozpoczął karierę jako muzyk, występując pod pseudonimem Russ Le Roq. Wydał kilka nowozelandzkich singli, w tym „I Just Wanna Be Like Marlon Brando”, „Pier 13” i „Shattered Glass”, z których żaden nie znalazł się na listach przebojów. Przez dłuższy czas nie chciał rozwijać kariery aktorskiej marząc o byciu muzykiem. W 1992 wspólnie z Billym-Deanem Cochranem, z którym grał razem muzykę odkąd byli nastolatkami w Nowej Zelandii (w tym w zespole o nazwie Roman Antix), założył zespół australijski TOFOG, właściwie 30 Odd Foot Of Grunts, gdzie został gitarzystą i wokalistą. Crowe i jego zespół 30 Odd Foot Of Grunts wystąpili w talk show "The Tonight Show with Jay Leno" (1992), prowadzonym przez Jaya Leno. Grupa wydała trzy albumy: "Gaslight" (1998), "Bastard Life or Clarity" (2001) i "Other Ways of Speaking" (2003). Wraz ze swoim zespołem 30 Odd Foot of Grunts napisał piosenkę o Jodie Foster zatytułowaną „Other Ways of Speaking” (2003). Jego zespół 30 Odd Foot of Grunts wykonywał cover piosenki kanadyjskiego zespołu Great Big Sea. Podczas kręcenia dramatu biograficznego "Człowiek ringu" ("Cinderella Man", 2005) w Toronto Crowe spotkał Alana Doyle’a, wokalistę Great Big Sea. Oboje skomponowali razem kilka piosenek, pracując w Toronto i Australii, a Doyle został producentem solowego debiutanckiego albumu Crowe’a "My Hand, My Heart" (2005).
Życie prywatne.
Od listopada 1999 do stycznia 2001 romansował z Meg Ryan, którą poznał na planie filmu "Dowód życia" ("Proof of Life"). 7 kwietnia 2003 ożenił się z Danielą Spencer, z którą ma dwóch synów, Charlesa (ur. 2003) i Tennysona (ur. 2006). 10 kwietnia 2018 rozwiedli się. Od grudnia 2012 do lutego 2013 spotykał się z Ditą von Teese.

</doc>
<doc id="51116" url="https://pl.wikipedia.org/wiki?curid=51116" title="Ludwik II Niemiecki">
Ludwik II Niemiecki

Ludwik II Niemiecki (ur. w 806, zm. 28 sierpnia 876 we Frankfurcie nad Menem) – król Bawarii w latach 817–843, a od 843 król wschodniofrankijski. Syn Ludwika I Pobożnego, wnuk Karola Wielkiego.
Życiorys.
Młodość.
W 817 na mocy rozporządzenia sukcesyjnego ojca, Ludwik otrzymał Bawarię. W 824 brał udział w wyprawie przeciw wojskom bretońskim. W 826 stłumił powstanie Sasów i objął samodzielne rządy w Bawarii. Rok później najechał na Bułgarów panońskich. Wraz z braćmi uczestniczył w spisku przeciwko swej macosze Judycie. W 833 wraz z braćmi uczestniczył w powstaniu przeciwko Ludwikowi Pobożnemu, który został uwięziony na polecenie Lotara. Bracia dokonali podziału ziem ojca, na mocy którego Ludwik miał otrzymać oprócz Bawarii terytoria Szwabii, Alzacji i Nadrenii. W 834 Ludwik uwolnił ojca, w obawie przed zwiększeniem wpływów swego brata Lotara.
Początki rządów.
W wyniku kolejnych buntów przeciwko ojcu w latach 838–840, ojciec Ludwika pozbawił go wszystkich ziem prócz Bawarii. W 843 na mocy traktatu z Verdun otrzymał trzecią, wschodnią część posiadłości państwa karolińskiego, z którego w miarę czasu formowały się Niemcy. W celu poszerzenia granic swego królestwa, Ludwik II rozpoczął w 844 kampanię przeciwko Obodrytom. W 846 osadził na tronie wielkomorawskim Rościsława jako wasala. W 855 Rościsław nawiązał kontakty z opozycją przeciwko Ludwikowi, co zmusiło króla do wyprawy na Morawy, która jednak zakończyła się porażką.
Konflikt z Karolem Łysym.
W 855, po śmierci swego brata Lotara próbował osłabić władzę młodszego brata Karola II Łysego. W 858 najechał na ziemie Karola, lecz mimo zwycięskiej bitwy pod Brienne został zmuszony do odwrotu. W 864 zorganizował kolejną wyprawę zbrojną na Rościsława i zmusił go do oddania się. W 870 przyjął hołd lenny następcy Rościsława, Świętopełka I. W 874 zawarł pokój z nowym księciem morawskim w Forchheim, zapewniający państwu wielkomorawskiemu większą samodzielność. W 875 ponownie najechał na ziemię Karola Łysego, lecz z powodu braku poparcia ponownie został zmuszony do odwrotu.
Po śmierci Ludwika w 876, królestwo wschodniofrankijskie uległo podziałowi między jego synów.
Małżeństwo.
W 827 ożenił się z Hemmą siostrą drugiej żony swojego ojca, Judyty Bawarskiej. Miał z nią 7 dzieci:

</doc>
<doc id="51119" url="https://pl.wikipedia.org/wiki?curid=51119" title="Płazińce">
Płazińce

Płazińce, robaki płaskie (Platyhelminthes) – typ zwierząt o prymitywnej budowie.
"Filogeneza" –
Przypuszcza się, że wirki ("Turbellaria") pochodzą od parzydełkowców, a ich przodkowie mogli być podobni do planuli.
Pozostałe gromady pasożytów takich jak: przywry ("Trematoda"), skrzelowce ("Monogenea"), tasiemce ("Cestoda") wywodzą się od pierwotnych wirków.
Budowa zewnętrzna.
Ciało możemy podzielić na przód (bez wyodrębnionej głowy), tył, stronę brzuszną i grzbietową. Pokryte jest ono jednowarstwowym nabłonkiem ektodermalnym, u wirków pokryty jest rzęskami, u pasożytów komórki nie są orzęsione i zlewają się w jedną warstwę zwaną syncytium. Pasożyty posiadają dodatkowo nabłonek pokryty oskórkiem, który chroni przed strawieniem przez enzymy gospodarza. Pod nabłonkiem znajdują się mięśnie gładkie pochodzenia mezodermalnego, u wirków tworzące kilka warstw, u pasożytów mają postać pojedynczych włókienek. Nabłonek oraz mięśnie tworzą wór powłokowo-mięśniowy nadający kształt. Wewnętrzna jama ciała wypełniona jest parenchymą.
Budowa wewnętrzna.
Wewnątrz ciała występuje pierwotna jama ciała wypełniona parenchymą, która wypycha ciało od wewnątrz (pełni funkcję szkieletu hydraulicznego).
Układ pokarmowy.
Rozpoczyna się otworem gębowym, położonym po brzusznej stronie ciała, dalej przechodzącym w sporą mięsistą gardziel (może być wynicowana na zewnątrz w postaci rurki czy rękawa), za nią znajduje się proste lub rozgałęzione jelito. Zawsze jednak jest ono ślepo zakończone, bez otworu odbytowego i wszelkie ewentualne niestrawione resztki są usuwane przez otwór gębowy. Otwór odbytowy występuje tylko u niektórych wirków i przywr. Tasiemce nie posiadają układu pokarmowego, ponieważ żyjąc w jelicie cienkim są całe zanurzone w strawionym pokarmie i mogą chłonąć całą powierzchnią swego płaskiego ciała.
Wymiana gazowa.
Do wymiany gazowej dochodzi bezpośrednio przez powierzchnię ciała. Nie posiadają układu oddechowego. U pasożytów wewnętrznych jak np. tasiemiec podstawowym procesem dostarczającym energii jest oddychanie beztlenowe. Jednak niektóre płazińce oddychają tlenowo – wirki i skrzelowce.
Układ krążenia.
Płazińce nie mają układu krążenia: substancje odżywcze rozprowadzane są przez płyn znajdujący się w parenchymie. U niektórych transport ułatwia jeszcze silnie rozgałęzione jelito.
Układ nerwowy.
Układ charakteryzujący się prostą budową zbudowany z dwóch zwojów nerwowych położonych zazwyczaj w przedniej części ciała oraz z odchodzących pni nerwowych połączonych poprzecznymi spoidłami.
U wolno żyjących wirków najsilniej rozwinięte są dwa pnie położone po brzusznej stronie ciała. Występują u nich także dość dobrze wykształcone narządy zmysłów, wśród których spotykamy zarówno receptory chemiczne, dotykowe, jak i proste oczka (fotoreceptory) w liczbie od jednej do kilkunastu par. Niektóre morskie wirki mają też statocysty.
Pasożyty, w związku z prowadzonym trybem życia, mają słabo rozwinięty układ nerwowy i właściwie pozbawione są wyspecjalizowanych narządów zmysłów. Występują u nich jedynie komórki czuciowe i proste receptory chemiczne.
Układ wydalniczy.
Składa się z kanalików znajdujących się w parenchymie zakończonych protonefrydiami, do których uchodzą komórkami płomykowymi. Taki układ nosi nazwę układu protonefrydialnego.
Główną funkcją tego układu jest jednak nie tyle usuwanie ubocznych produktów metabolizmu (których z powodu małej intensywności metabolizmu jest niewiele), ale osmoregulacja. Świadczy o tym między innymi brak układu wydalniczego u niektórych wirków morskich. Kanały wydalnicze większości pozostałych wirków tworzą dwa podłużne ciągi uchodzące na zewnątrz jednym lub kilkoma otworkami po grzbietowej stronie ciała. Układ wydalniczy pozostałych płazińców ma podobny plan budowy.
Rozmnażanie.
Charakteryzuje je hermafrodytyzm. Najczęściej występuje zapłodnienie krzyżowe. Zróżnicowany jest również rozwój osobnika. Wirki charakteryzują się rozwojem prostym, zaś pasożyty rozwojem złożonym. Bardzo różna jest liczba jaj produkowanych przez płazińce. Wolno żyjące wirki składają około 200 w ciągu swojego życia, a u wewnętrznych pasożytów liczy się je w milionach sztuk.
Larwy.
 Wirki 
Systematyka.
Typ: Platyhelmithes – płazińce

</doc>
<doc id="51122" url="https://pl.wikipedia.org/wiki?curid=51122" title="Iluzja pieniądza">
Iluzja pieniądza

Iluzja pieniądza – w ekonomii zjawisko polegające na niepełnym lub opóźnionym uwzględnianiu inflacji w określaniu realnych zmian wartości i koncentrowaniu się na wartościach nominalnych, a nie wielkościach realnych. Przykładowo osoba podlegająca iluzji pieniądza będzie zadowolona ze wzrostu swojego wynagrodzenia o 5% przy 10% inflacji, mimo iż rzeczywista siła nabywcza wynagrodzenia będzie mniejsza niż przed podwyżką.
Iluzja pieniądza ma często miejsce przy porównywaniu obecnych cen jednostkowych dóbr z dawnymi cenami, kiedy zapomina się o zjawisku inflacji (tj. wzrostu ogólnego poziomu cen), a bierze pod uwagę jedynie nominalne zmiany cen danego dobra.

</doc>
<doc id="51128" url="https://pl.wikipedia.org/wiki?curid=51128" title="Briek Schotte">
Briek Schotte

Briek Schotte, właśc. Albéric Schotte (ur. 7 września 1919 w Kanegem, zm. 4 kwietnia 2004 w Kortrijk) – belgijski kolarz szosowy i torowy, dwukrotny złoty medalista szosowych mistrzostw świata.
Kariera.
Występował w zawodowym peletonie w latach 1940-1959. W latach 1942 i 1948 wygrywał wyścig klasyczny Ronde van Vlaanderen, łącznie 8-krotnie był klasyfikowany w pierwszej trójce tego wyścigu. Dwukrotnie też wygrywał wyścig Gandawa-Wevelgem (1950, 1955) i Paryż-Bruksela (1946, 1952), ponadto wygrywając także Paryż-Tours w latach 1946-47, Nokere Koerse w 1945 roku, Paryż-Bruksela w latach 1946 i 1952, Tour de Luxembourg w 1946 roku, Dwars door Vlaanderen w latach 1953 i 1955, a w 1955 roku był również najlepszy w Grote Scheldeprijs. Czterokrotnie startował w Tour de France, wygrywając jeden etap w 1947 roku (pierwszej edycji powojennej). W klasyfikacji generalnej najlepszy wynik osiągnął w 1948 roku, kiedy był drugi za Włochem Gino Bartalim. W 1951 roku wystartował w Giro d’Italia, ale nie ukończył rywalizacji.
Pierwszy medal na arenie międzynarodowej wywalczył w 1948 roku, kiedy zwyciężył w wyścigu ze startu wspólnego podczas szosowych mistrzostw świata w Valkenburgu. W zawodach tych wyprzedził bezpośrednio dwóch Francuzów: Apo Lazaridèsa i Luciena Teisseire’a. Na rozgrywanych dwa lata później mistrzostwach świata w Moorslede ponownie był najlepszy. Tym razem wyprzedził Holendra Theofiela Middelkampa oraz Szwajcara Ferdiego Küblera. Był też czwarty w tej samej konkurencji na mistrzostwach świata w Kopenhadze w 1949 roku, gdzie walkę o podium przegrał z Włochem Fausto Coppim. Nigdy nie wystąpił na igrzyskach olimpijskich. Startował także na torze, ale bez większych sukcesów.
Po zakończeniu kariery sportowej pozostał przy kolarstwie jako dyrektor sportowy i menedżer grup zawodowych. Zmarł w dniu rozgrywania kolejnej edycji wyścigu Dookoła Flandrii.

</doc>
<doc id="51133" url="https://pl.wikipedia.org/wiki?curid=51133" title="Juliana">
Juliana

Juliana – żeński odpowiednik imienia Julian, odmiana imienia Julianna.
Juliana imieniny obchodzi: 16 lutego, 4 kwietnia, 19 czerwca.

</doc>
<doc id="51137" url="https://pl.wikipedia.org/wiki?curid=51137" title="Dorothy Cheney">
Dorothy Cheney

Dorothy ("Dodo") Bundy Cheney (ur. 1 września 1916 w Los Angeles, zm. 23 listopada 2014 w Escondido) – amerykańska tenisistka.
Była pierwszą Amerykanką – zwyciężczynią międzynarodowych mistrzostw Australii (1938). W latach 1937–1939 należała do reprezentacji USA, która trzykrotnie zdobywała Puchar Wightman. W 1946 dotarła w grze mieszanej do dwóch wielkoszlemowych finałów – na Wimbledonie i mistrzostwach Francji.
Nie zrezygnowała z gry w tenisa do późnego wieku. W wieku 85 lat zdobyła mistrzostwo USA seniorów w kategorii "matka i córka" na kortach trawiastych w Newport (Rhode Island), razem z córką Christine Putnam. Było to jej 311. turniejowe zwycięstwo; ogromna większość z nich to mistrzowskie tytuły USA w różnych seniorskich kategoriach wiekowych (do kategorii powyżej 80 lat włącznie), w grze pojedynczej, podwójnej i mieszanej.
W 2004 została uhonorowana członkostwem w Międzynarodowej Tenisowej Galerii Sławy.
Aktywnymi tenisistami byli również jej oboje rodzice. Matka, May Sutton, to triumfatorka wielkoszlemowych mistrzostw USA i Wimbledonu na początku XX wieku. Ojciec, Tom Bundy, wygrywał mistrzostwa USA w deblu trzykrotnie, w latach 1912–1914.

</doc>
<doc id="51143" url="https://pl.wikipedia.org/wiki?curid=51143" title="Ecchi">
Ecchi

 – slangowy termin używany w języku japońskim jako eufemistyczne określenie stosunku płciowego, fantazji erotycznych i podtekstów seksualnych. Jako przymiotnik ma znaczenie „lubieżny”, „nieprzyzwoity”, „frywolny”, jako rzeczownik używany jest do określenia osób o takich cechach, a jako czasownik oznacza także . Słowo to pochodzi od pierwszej litery określenia "hentai", nie ma jednak jego negatywnego wydźwięku.
Termin "ecchi" stosowany jest również na całym świecie przez fandom mangi i anime jako określenie wizualnej estetyki lub stylu artystycznego, w którym treści seksualne są przedstawione w sposób niebezpośredni pod postacią erotycznego humoru lub fanserwisu. Używa się go głównie do podziału między pornografią ("hentai") i erotyką ("ecchi"). Choć styl ten cechuje się nagością i sugestywnymi scenami, nie ukazuje się w nim otwarcie stosunków seksualnych.
Etymologia i znaczenie w Japonii.
Japońskie słowo w transkrypcji Hepburna zapisywane jest jako "etchi", a jego pochodzenie jest ściśle związane ze słowem .
W okresie Meiji termin "hentai" w nauce i psychologii oznaczał „zmianę postaci” lub „przemianę”. W tym kontekście był używany w odniesieniu do zaburzeń takich jak histeria lub do opisania zjawisk paranormalnych takich jak hipnoza i telepatia. Rozpowszechnienie się terminu doprowadziło do powstania niestandardowych konotacji. Na początku XX wieku był używany w seksuologii w wyrażeniu i został spopularyzowany dzięki książce , opublikowanej w 1915 roku przez seksuologów Eijiego Habuto i Jun′ichirō Sawadę. W latach 20. publikacje poruszające temat perwersyjnych zachowań seksualnych, w tym związane z ero-guro, zaczęły zyskiwać popularność wśród szerokiej publiczności. Goichi Matsuzawa nazwał ten okres „boom na hentai”. W latach 30. takie treści zaczęły być stopniowo cenzurowane, a pod koniec dekady zakazano ich publikowania.
Po wojnie nowe czasopisma wróciły do terminu "hentai". Był on niekiedy zapisywany w rōmaji i z czasem jego pierwsza litera "H" (zapisywana w katakanie jako , od angielskiej wymowy ) stała się jego synonimem. W 1952 roku w czasopiśmie „Shukan Asahi” znalazła się relacja kobiety, która była obmacywana w kinie przez nieznajomą osobę i zawołała "ara etchi yo" („hej, to nieprzyzwoite”). W tym kontekście "etchi" jest synonimem słów i . Od tego czasu znaczenia wyrażeń "hentai" i "etchi" zmieniały się niezależnie. W latach 60. "etchi" zaczęło być wykorzystywane przez młodzież w odniesieniu do seksu. W 1965 roku w jednej z gazet znalazła się informacja, że w tym kontekście jest ono używane przez uczniów szkół podstawowych. W latach 80. termin ten został spopularyzowany jako eufemistyczne określenie stosunku seksualnego, jak w wyrażeniu .

</doc>
<doc id="51148" url="https://pl.wikipedia.org/wiki?curid=51148" title="Stek">
Stek



</doc>
<doc id="51150" url="https://pl.wikipedia.org/wiki?curid=51150" title="May Sutton">
May Sutton

May Godfray Sutton, po mężu Bundy (ur. 25 września 1886 w Plymouth, zm. 4 października 1975 w Santa Monica) – amerykańska tenisistka.
Była córką Anglika, kapitana Adolphusa Suttona, który osiadł wraz z rodziną w Pasadenie w 1892; wybudował on przy domu kort tenisowy, na którym uczyły się gry jego cztery córki (jedna z pięciu sióstr nie grała). May Sutton oraz jej siostry – Violet, Florence i Ethel – stanowiły na początku XX wieku ścisłą czołówkę amerykańskiego tenisa kobiecego. Adolphus Sutton jako protoplasta tenisowego rodu była także dziadkiem Dorothy Cheney, zwyciężczyni Australian Open, Johna Doega, zwycięzcy mistrzostw USA oraz pradziadkiem Briana Cheneya, uczestnika mistrzostw USA i Wimbledonu.
May Sutton była najbardziej znaną z sióstr; odniosła trzy zwycięstwa wielkoszlemowe w grze pojedynczej. Na mistrzostwach USA w 1904 pokonała w finale obrończynię tytułu, Bessie Moore 6:1, 6:2. Grała w trzech kolejnych finałach Wimbledonu w latach 1905–1907, za każdym razem mając za przeciwniczkę Dorotheę Douglass; wygrała w 1905 i 1907. Jej pierwsza wygrana miała wymiar historyczny – do tej pory triumfowały jedynie zawodniczki z Wysp Brytyjskich.
Odnosiła również sukcesy w grze podwójnej. Wygrała mistrzostwa USA w deblu 1904, zaliczając kolejny finał w 1925. W 1904 wystąpiła również w tym turnieju w finale miksta.
W 1912 wyszła za mąż za Toma Bundy’ego, czołowego amerykańskiego tenisistę, specjalizującego się w grze podwójnej (trzykrotny mistrz USA w parze z Maurice McLoughlinem). Z tego małżeństwa urodziła się córka Dorothy.
W 1921 Sutton Bundy podjęła udaną próbę powrotu do tenisa, osiągając w wieku 35 lat pozycję nr 4 w rankingu USA. Została również powołana do reprezentacji w Pucharze Wightman (zdobyła to trofeum w 1925) i utrzymywała się w czołówce aż do 1928 (była wówczas piąta w rankingu amerykańskim).
W 1956 została uhonorowana członkostwem w Międzynarodowej Tenisowej Galerii Sławy; prawie pół wieku później zaszczyt ten spotkał również jej córkę, Dorothy.

</doc>
<doc id="51152" url="https://pl.wikipedia.org/wiki?curid=51152" title="Skała płonna">
Skała płonna

Skała płonna, skała płona – skała uważana za nieużyteczną (w odniesieniu do eksploatowanej kopaliny). Jest ona urabiana w trakcie eksploatacji złoża wraz z kopaliną użyteczną np. w celu udostępnienia właściwego złoża, ze względów technologicznych, ze względu na uwarunkowania złoża (niewielką miąższość). W przypadku złóż pokładowych jest to skała otaczająca, przerosty lub nadkład, który w trakcie eksploatacji dostaje się do urobku. W przypadku złóż metali, kiedy mineralizacja kruszcowa występuje w obrębie skał goszczących, za skałę płonną uznaje się skałę, w obrębie której koncentracja rozproszonego pierwiastka lub pierwiastków (w przypadku złóż polimetalicznych) spada poniżej arbitralnie wyznaczonej zawartości brzegowej.
Urobioną w trakcie eksploatacji złoża i wydobytą skałę płonną składuje się zwykle na hałdach.

</doc>
<doc id="51153" url="https://pl.wikipedia.org/wiki?curid=51153" title="Mieszane sztuki walki">
Mieszane sztuki walki

Mieszane sztuki walki (, MMA) – dyscyplina sportowa, w której zawodnicy sztuk i sportów walki walczą przy dużym zakresie dozwolonych technik (w zasadzie dopuszcza się wszystkie techniki dozwolone w innych sportach walki bez broni). Mieszane sztuki walki wyrażają jeden ze współczesnych kierunków rozwoju sztuk walki – zapewnienie widowiska sportowego, w którym walka toczy się przy jak najmniejszych ograniczeniach, ale jednoczesnym zminimalizowaniu ryzyka śmierci i poważnych, trwałych obrażeń ciała lub kalectwa. 
Nazwa.
Nazwa „Mixed martial arts” bywa mylnie stosowana zamiennie z określeniem „vale tudo” (tak nazywały się organizowane w Ameryce Południowej turnieje, od których wywodzą się współczesne mieszane sztuki walki). Zawody w formule vale tudo charakteryzują się jednak o wiele mniejszą liczbą ograniczeń, a sama nazwa nie jest określeniem sportu czy sztuki walki. Oficjalnie sformułowanie „Mixed martial arts” zostało po raz pierwszy użyte przez reportera Howarda Rosenberga 15 listopada 1993 w jego relacji z gali UFC dla gazety Los Angeles Times.
Walki MMA pierwotnie określano ze względów marketingowych (zwłaszcza w USA) również jako „No Holds Barred” (NHB), czyli „bez chwytów zabronionych”. Stąd niekiedy mieszane sztuki walki do dziś nazywane są „walkami bez reguł”. Jest to mylący termin, gdyż jak w każdej dyscyplinie sportu i w tej obowiązują ściśle określone reguły współzawodnictwa. Niektórzy dziennikarze sportowi używają również terminu wszechstylowa walka.
Historia mieszanych sztuk walki.
Pierwszym udokumentowanym sportem walki przypominającym dzisiejsze MMA był pankration (stosuje się też spolszczoną pisownię „pankracjon”), w którym stosowano różne techniki z klasycznych greckich zapasów i pięściarstwa. Obok pięściarstwa ("pygme") i zapasów ("pale"), znajdowały się one w programie antycznych igrzysk olimpijskich.
Współczesne mieszane sztuki walki swój rodowód wywodzą od organizowanych od lat 20. XX wieku brazylijskich turniejów vale tudo oraz sięgających lat 70. japońskich zawodów zwanych "kakutougi". Początkowy okres rozwoju sportu przypadł na pierwszą połowę lat 90., kiedy w USA w zorganizowano pierwszy oficjalny turniej MMA pod nazwą "UFC 1" (1993), a w Japonii założono organizacje Shooto i Pancrase.
Do światowej popularyzacji sportu doszło po 2000 roku. Przyczyniły się do tego, dzięki kontraktom z dużymi stacjami telewizyjnymi, konkurujące ze sobą amerykańska organizacja UFC oraz japońska PRIDE FC. Ostatecznie, w 2007 roku, ta druga została przejęta przez właścicieli UFC. W konsekwencji amerykańska organizacja zdobyła dominującą pozycję na rynku.
Obecnie zawody w formule MMA odbywają się na całym świecie. Do najbardziej prestiżowych organizacji o międzynarodowym zasięgu należą, obok UFC, także ONE Championship i Bellator. W przeszłości do tego grona zaliczano także m.in. PRIDE FC (do 2007 roku), DREAM (do 2012) i Strikeforce (do 2013).
Organizacje.
Światowa Federacja i organ zarządzający:
Zasięg globalny:
Afryka
Ameryka Północna:
Ameryka Południowa:
Azja:
Europa:
Inne, mniejsze o zasięgu głównie krajowym:
Reguły.
Rywalizacja toczy się zarówno w stójce, jak i parterze. W typowych walkach MMA dozwolone są rzuty, ciosy pięściami, kopnięcia, dźwignie, duszenia.
Zabronione są natomiast techniki stwarzające znaczne niebezpieczeństwo dla zdrowia zawodników. W regulaminach większości organizacji czy zawodów zakazane jest zwykle: gryzienie, zahaczanie (wkładania palców w otwory fizjologiczne, np. usta czy nos), atakowanie genitaliów, oczu i krtani, uderzanie głową, uderzanie w kręgosłup, stosowanie dźwigni na małe stawy, czyli palce. Często organizatorzy wprowadzają dodatkowe ograniczenia, zabraniając np. ciosów łokciami, dźwigni na kręgosłup, dźwigni skrętowych na kolana, wykonywania rzutów skutkujących upadkiem rywala na głowę albo kopnięć w parterze. Jeszcze bardziej restrykcyjne reguły obowiązywały dawniej w niektórych japońskich organizacjach (np. Pancrase czy RINGS), gdzie zabronione były uderzania w parterze, czy też uderzania zaciśniętą pięścią.
O wyniku walki decyduje nokaut (również techniczny), poddanie się oraz, jeśli walka nie zakończyła się przed czasem, decyzja sędziów. W zależności od regulaminu danych zawodów niekiedy dopuszczalnym rozstrzygnięciem może być też remis.
Typy decyzji:
Walki odbywają się na zwykłym ringu bokserskim lub na ringach różnych kształtów otoczonych siatką, która zapobiega wypadaniu zawodników poza miejsce walki (potocznie zwanymi „klatkami”). Ośmiokątny ring używany przez UFC jest określany „oktagonem” ("The Octagon" – nazwa jest zastrzeżonym znakiem towarowym).
Zawodnicy zawsze muszą posiadać ochraniacze na zęby oraz rękawice (zwykle cienkie, umożliwiające chwytanie). Niekiedy dopuszcza się również stosowanie nagolenników lub ochraniaczy na kolana.
Trening mieszanych sztuk walki.
W mieszanych sztukach walki praktykuje się tzw. trening przekrojowy, przygotowujący zawodnika do walki zarówno w stójce, jak i w parterze oraz zwarciu. Akcentowana jest w nim umiejętność płynnego przechodzenia między tymi trzema dystansami. Generalnie boks (włączając w to kick-boxing, boks tajski) w połączeniu z grapplingiem (zapasy, sambo, judo, jujutsu, brazylijskie jiu-jitsu) stanowią podstawę niemal każdego treningu mieszanych sztuk walki. Rzadziej stosuje się elementy innych sztuk, takich jak karate czy taekwondo.
Taktyka walki.
W okresie kształtowania się mieszanych sztuk walki współzawodniczyli ze sobą przedstawiciele rozmaitych stylów. Zawodnicy kilku z nich okazali się bardziej predestynowani od innych do odnoszenia sukcesów w MMA. Bokserzy i kick-boxerzy mieli tendencję do dominacji w uderzeniach, zapaśnicy i judocy w obaleniach, zaś przedstawiciele brazylijskiego jiu-jitsu dominowali w parterze. W rezultacie większość zawodników MMA można przypisać do jednej z trzech kategorii: „parterowiec”, „zapaśnik” i „uderzacz”. Obecnie, dzięki treningowi przekrojowemu, większość czołowych zawodników MMA jest skuteczna we wszystkich trzech płaszczyznach, osiągając wysoki stopień wszechstronności.
Kategorie wagowe.
Nie istnieje jednolity i uniwersalnie uznawany podział na kategorie wagowe (taki jak np. w boksie). W praktyce liczba kategorii i ich limity w zależności od danego kraju czy organizacji może się znacznie różnić. Na terenie większości amerykańskich stanów obowiązuje podział na 9 kategorii wagowych (na podstawie zasad przyjętych w 2001 roku przez New Jersey State Athletic Control Board i następnie zaadaptowanych w pozostałych stanach), który jest stosowany w większości organizacji na świecie:
Mieszane sztuki walki w Polsce.
W Polsce odbywają się turnieje amatorskie (w tym mistrzostwa kraju) oraz gale zawodowe, z których największe organizowane są pod szyldem Konfrontacja Sztuk Walki ("KSW"). Do pozostałych imprez tego typu zalicza się m.in. Profesjonalna Liga MMA, Amatorska Liga MMA, Fighters Arena, Thunderstrike Fight League, Fight Exclusive Night, Babilon MMA, MMA Attack, Madness Cage Fighting, EFM Show, Fame MMA, Free Fight Federation, MMA-VIP, High League, Prime Show MMA, Armia Fight Night, Arena Berserkerów, Gladiator Arena, Runda, Wieczór Walk, Gala Sportów Walki, XCage oraz nieistniejące już Pro MMA Challenge, Coloseum MMA, Quest Arena, Iron Fist, Bałtycki Sztorm, Full Contact Prestige, Pro Fight, MMA Polska, MMA Sport.
Wypadki śmiertelne.
W historii tego sportu zanotowano co najmniej pięć przypadków śmierci zawodników w wyniku obrażeń doznanych podczas oficjalnej, sankcjonowanej walki MMA. Cztery miały miejsce w USA: Sam Vasquez (2007), Michael Kirkham (2010), Tyrone Mims (2012), Donshay White (2017) oraz jeden w RPA: Booto Guylain (2014). Poza tym znanych jest kilka innych przypadków śmierci podczas niesankcjonowanych zawodów, m.in. na Ukrainie (1998), w Korei (2005), Boliwii (2012), USA (2013) oraz Irlandii (2016).
Kultura masowa.
Toczenie walk wszechstylowych przedstawiono w teledysku do utworu „Attitude” z albumu "Roots" (1996) brazylijskiej grupy metalowej Sepultura, a w wideoklipie pojawili się członkowie rodziny Gracie.

</doc>
<doc id="51154" url="https://pl.wikipedia.org/wiki?curid=51154" title="Tańczący kongres">
Tańczący kongres



</doc>
<doc id="51155" url="https://pl.wikipedia.org/wiki?curid=51155" title="Shidōkan">
Shidōkan

 – styl walki, stworzony przez japońskiego mistrza Yoshiji Soeno.
Jest, zgodnie z myślą jego twórcy, jednym ze stylów karate. Stanowi on jednak połączenie tradycyjnych technik kontaktowego karate z elementami thai-boxingu, judo i jiu-jitsu. Scala więc w sobie tradycję japońskich sztuk walki z dorobkiem innych systemów. Shidokan cechuje się wszechstronnością i praktycznością techniki, która nastawiona jest na kontaktową walkę sportową i samoobronę. Pozostaje przy tym wciąż otwarty na doświadczenie i wiedzę z zakresu różnych dyscyplin. Shidokan jest dzięki temu żywą sztuką walki, która jest stale doskonalona i modyfikowana. Zawodnicy Shidokan startują w licznych turniejach na świecie organizowanych przez różne organizacje, według różnych przepisów sportowych.
Shidokan obejmuje trzy podstawowe formuły walki: bare knuckle karate, thai kick boxing i grappling (walka na chwyty). Nazywany jest dlatego triathlonem sztuk walki.

</doc>
<doc id="51157" url="https://pl.wikipedia.org/wiki?curid=51157" title="Thai-boxing">
Thai-boxing



</doc>
<doc id="51158" url="https://pl.wikipedia.org/wiki?curid=51158" title="James Van Alen">
James Van Alen

James Henry Van Alen (ur. 19 września 1902 w Newport, Rhode Island, zm. 3 lipca 1991 tamże) – amerykański tenisista, działacz, współtwórca systemu punktacji w tenisie.
Kariera zawodowa.
Jako zawodnik reprezentował barwy Uniwersytetu Cambridge oraz brał udział w wielkoszlemowych turniejach US Open, French Open i Wimbledonie. Zdobywał tytuły mistrza USA w singlu i deblu (krajowe). Podczas II wojny światowej służył w marynarce. Dyrektor kasyna w Newport, w 1954 był jednym z inicjatorów powołania Międzynarodowej Tenisowej Galerii Sławy oraz jej prezydentem. Był również dyrektorem turnieju tenisowego w Newport.
Wyniósł ze swojej kariery przekonanie o potrzebie zmiany systemu punktowania w tenisie. Większość z jego pomysłów nie została zaakceptowana – m.in. sposób liczenia punktów w poszczególnych gemach (1, 2, 3 zamiast obowiązujących 15, 30 i 40, zastąpienie równowag i przewag w gemie punktem decydującym) lub zastąpienie punktacji gemowej punktami na wzór tenisa stołowego do 21. Przyjęty został natomiast pomysł skrócenia setów poprzez specjalny gem trzynasty – tie-break. Tie-break, ostatecznie stosowany w formule nieco innej niż Van Alena, zrewolucjonizował tenis i uczynił go grą chętniej widzianą przez realizatorów telewizyjnych.
Pierwsze próby wprowadzenia tie-breaka Van Alen realizował na turnieju w Newport, następnie tie-breaka testowano na innych amerykańskich turniejach, w tym US Open. W połowie lat 70. Międzynarodowa Federacja Tenisowa również zaakceptowała ideę tie-breaka, chociaż Van Alen nie zgadzał się z modyfikacjami jego propozycji (najważniejsza zmiana polegała na zastąpieniu jednego punktu decydującego przy stanie 4:4 koniecznością uzyskania przewagi dwóch punktów) i nazywał wersję Federacji „powolną śmiercią”.
Zbiegiem okoliczności dokładnie w dniu śmierci Van Alena odbył się półfinał Wimbledonu, w którym Michael Stich pokonał Stefana Edberga po trzech tie-breakach, ani razu nie przełamując serwisu przeciwnika. Ten mecz i wiele innych potwierdziło potrzebę reformy Van Alena, szczególnie w dobie coraz potężniejszych serwisów.
W 1965 James Van Alen został uhonorowany miejscem w Międzynarodowej Tenisowej Galerii Sławy; przed siedzibą Galerii Sławy w Newport stoi jego pomnik.

</doc>
<doc id="51159" url="https://pl.wikipedia.org/wiki?curid=51159" title="Funkcja wymierna">
Funkcja wymierna

 
Funkcja wymierna – funkcja będąca ilorazem funkcji wielomianowych. Iloraz wielomianów realizujących dane funkcje wielomianowe nazywa się "wyrażeniem wymiernym". Można powiedzieć, że funkcje wymierne mają się tak do funkcji wielomianowych jak liczby wymierne do liczb całkowitych.
Definicja.
Jeśli
są funkcjami wielomianowymi o współczynnikach z dowolnego ciała formula_3 przy czym formula_4 (tj. nie wszystkie formula_5 są zerami), to funkcję
nazywa się funkcją wymierną.
Dziedziną funkcji formula_7 jest dziedzina funkcji formula_8 z wyłączeniem miejsc zerowych funkcji formula_9

</doc>
<doc id="51160" url="https://pl.wikipedia.org/wiki?curid=51160" title="Triathlon">
Triathlon

Triathlon (), triatlon (gr. "trójbój") – wszechstronna dyscyplina sportowa będąca kombinacją pływania, kolarstwa i biegania. Zawodnik kolejno płynie, jedzie na rowerze i biegnie, a czas końcowy obejmuje również zmianę stroju i sprzętu sportowego.
Historia.
Pierwszy triathlon rozegrano 25 września 1974 w San Diego na dystansie 500 jardów (457,2 metra) pływania, 5 mil (8,047 kilometra) jazdy rowerem i 6 mil (9,656 kilometra) biegu, a w 2000 wszedł do rozgrywek olimpijskich na Igrzyskach w Sydney. Olimpijskie zawody są rozgrywane na dystansach 1,5 km/40 km/10 km.
W Polsce pierwszy triathlon rozegrano 14 lipca 1984 w Poznaniu, na Kiekrzu, na dystansach 1,5 km/50 km/20 km.
Dystanse.
Triathlon rozgrywany jest na różnych dystansach:
Najpopularniejszy dystans olimpijski jest rozgrywany od połowy lat 80. XX. Jego pomysłodawcą był Jim Curl, natomiast Carl Thomas organizował w latach 1982–1997 cykl imprez U.S. Triathlon Series (USTS) na dystansie olimpijskim. Z kolei World Triathlon Corporation (WTC) na długim dystansie organizowała zawody z cyklu Hawaii Ironman Triathlon, znane jako Mistrzostwa Świata Ironman.
ITU zostało założone w 1990 jako organ międzynarodowy. Celem organizacji było wprowadzenie triathlonu na Igrzyska olimpijskie. International Triathlon Union organizuje zawody z na dystansie olimpijskim oraz długim, jednak nie sankcjonuje dystansu Ironman. Na dystansie olimpijskim są organizowane zawody z cyklu Mistrzostw Świata, Pucharu Świata, a także zawody kontynentalne. Co roku odbywa się rywalizacja o tytuł mistrza świata na dystansie długim.
Oficjalnym organem zawodów Ultraman jest International Ultra-Triathlon Association (IUTA). Doroczne zawody na dystansie Ultraman są organizowane na Hawajach.
Igrzyska olimpijskie.
Triathlon na IO zadebiutował w Sydney w 2000 na dystansie 1,5 km/40 km/10 km. Pierwszym mistrzem olimpijskim został Simon Whitfield, który pokonał dystans w czasie 1:48:24.02. Pierwszą mistrzynią olimpijską była Brigitte McMahon (2:00:40.52).
Cztery lata później w Atenach triumfowali Hamish Carter oraz Kate Allen.
Obecnymi mistrzami olimpijskimi w triathlonie z Rio są Alistair Brownlee oraz Gwen Jorgensen.
Zawody.
ITU co rok organizuje serię zawodów Pucharu Świata. WTC jest odpowiedzialna za imprezy z serii Ironman i Ironman 70.3 (Half-Ironman). Mistrzostwa Świata Ironman są co roku organizowane w październiku na Hawajach w Kailua-Kona, natomiast na dystansie o połowie krótszym rozgrywane były w listopadzie w Clearwater na Florydzie, a obecnie co roku zmieniana jest ich lokalizacja. W Polsce pierwsze zawody z serii Ironman 70.3 odbyły się w Gdyni w 2015 roku pod nazwą Herbalife Ironman 70.3 Gdynia.
Ponadto ITU organizuje zawody Long Distance Triathlon. Jednakże są one mniej popularne niż Puchar Świata ITU czy Mistrzostwa Świata WTC.
Oprócz tego w Europie są przeprowadzane tzw. zawody "111" i "222". Konkurencja "111" jest organizowana na dystansie 1 km pływania, 100 km jazdy rowerem i 10 km biegu (łączny dystans 111 km). Natomiast "222" jest organizowana na dystansie dwukrotnie dłuższym.
Zasady.
Triathlon to typowy sport indywidualny. Zwycięża zawodnik z najlepszym czasem. Jeśli start odbył się ze startu wspólnego jest nim zawodnik, który pierwszy dobiega do mety.
Zawodnicy nie mogą korzystać z pomocy z zewnątrz oprócz wolontariuszy zajmujących się dostarczaniem żywności na trasie. Zazwyczaj, podczas zawodów typu Ironman, zabronione są taktyki zespołowe, które np. podczas jazdy rowerem mogą doprowadzić do zmniejszenia oporu powietrza (tzw. drafting). Natomiast podczas zawodów ITU jazda w grupie jest dozwolona.
Zawodnik nie może używać szklanych butelek ani sprzętu elektronicznego z wyjątkiem zegarka. Uczestnik zawodów nie może robić niczego, co stanowi zagrożenie dla siebie lub innych uczestników. W praktyce jednak każda impreza triathlonowa charakteryzuje się mniej lub bardziej zmodyfikowanymi zasadami, zawartymi w regulaminie zawodów (ze względu na trasę, ukształtowanie terenu, porę roku itp.), dlatego też trudno jest ustalić sztywne zasady dla wszystkich wydarzeń.
Większość naruszeń przepisów powoduje kosztowne kary czasowe, od jednej do 12 minut, w zależności od wagi naruszenia przepisów oraz długości wyścigu.
Ponadto triathlon posiada szereg regulacji do każdej z dyscyplin składowych.
Organizacja.
Organizatorzy imprez sportowych czasem wymagają od sportowców rejestracji w dniu poprzedzającym start. Podczas niej zawodnik dostaje numer, który zostaje dodatkowo namalowany na ramieniu oraz nogach, kolorowy czepek oraz opaskę na nadgarstek. Podczas zawodów Ironman 70.3 i Ironman zawodnicy są zobowiązani do przekazania organizatorom roweru dzień wcześniej, który na noc pozostawiany jest pod ochroną straży.
Na krótszych dystansach zawodnicy powinni stawić się ok. godzinę przed startem, gdyż następuje proces rejestracji w strefie zmian. Niektórzy organizatorzy wymagają numeru startowego zawodnika także na rowerze.
W strefie zmian każdy zawodnik wyposażony jest w stojak na rower wraz z miejscem na obuwie i ubranie. Podczas niektórych zawodów etap rowerowy kończy się w innym miejscu, niż się zaczynał, tak więc zawodnicy mają utworzone dwie strefy zmian.
Podczas zawodów zawodnicy są dzieleni na profesjonalistów i amatorów. Amatorzy, którzy stanowią przeważnie zdecydowaną większość uczestników, klasyfikuje się według grup wiekowych. Przedziały wiekowe wśród zawodników najczęściej są określane na 5 lub 10 lat. Dzięki temu zawody triathlonowe stały się bardziej popularne. Ponadto niektórzy organizatorzy klasyfikują amatorów według kategorii wagowych, gdyż ciężar wpływa na szybkość zawodnika. Takie podziały nie są stosowane wśród zawodowców. Jak w większości maratonach i innych imprezach wytrzymałościowych istnieją także grupy wiekowe dla dzieci i młodzieży.
Po rejestracji zawodnicy stawiają się na starcie, który zazwyczaj jest wspólny dla wszystkich startujących na danym dystansie. Start odbywa się poprzez skok do wody z pomostu lub bieg z plaży do zbiornika wodnego (jezioro, rzeka, ocean). Niektóre zawody preferują start zawodników falami, np. co 5 sekund.
Pływanie.
Jeżeli temperatura wody w zbiorniku wodnym nie przekracza 28,5 stopnia Celsjusza, zawodnik może użyć kombinezonu pływackiego ze specjalnej pianki. Zawodnicy pływają między oznaczonymi bojami. Niedozwolony jest wszelki sprzęt pływacki – np. płetwy, rurki do nurkowania – można korzystać jedynie z gogli pływackich. Zawodnik może w każdej chwili zatrzymać się w wodzie w pozycji stojącej (jeśli zbiornik jest na tyle płytki) bądź złapać się boi. Nie może za to się od niej odpychać. Zawodnik może być eskortowany, a w razie potrzeby może być mu udzielana pomoc, zapobiegająca utonięciu. Niedozwolona jest pomoc eskorty w ukończeniu etapu.
Po wyjściu z wody zawodnik przemieszcza się do strefy zmian, w której zmienia się czepek na kask rowerowy oraz nakłada się obuwie, które zazwyczaj jest przytwierdzone do pedałów.
Jazda na rowerze.
Każdy zawodnik jest zobowiązany do posiadania kasku. Podczas jazdy zabronione jest ściąganie kasku. Uczestnik zawodów może go zdjąć po zejściu z roweru np. w celu jego poprawienia. Zawodnik może prowadzić lub nieść rower (np. w przypadku awarii), jednak nie może ukończyć etapu bez niego. Zawodnicy nie mogą używać sprzętu redukującego opór powietrza. Zabroniony jest draft, czyli jazda w grupie na dystansach 113 km (70,3) i 226 km (IM). Niedozwolony jest montaż kołpaków.
Zawodnik, który kończy etap rowerowy, znajduje się w strefie zmian (T2), gdzie zostawia kask i zmienia obuwie na biegowe.
Bieg.
Uczestnik może pokonać ostatni dystans dowolnym sposobem – biegiem zarówno do przodu, jak i do tyłu, dozwolony jest także marsz. Zawodnik nie może korzystać z pomocy z zewnątrz (oprócz wolontariuszy, którzy rozstawieni na trasie podają płyny oraz żywność), biec z nagim torsem, czołgać się, biec bez butów w jakiejkolwiek części trasy biegowej, biec z kaskiem na głowie, używać przedmiotów stałych do zmiany kierunku, biec w asyście pomocników, używać nielegalnego sprzętu.

</doc>
<doc id="51161" url="https://pl.wikipedia.org/wiki?curid=51161" title="Yoshiji Soeno">
Yoshiji Soeno

 – japoński karateka, założyciel organizacji Shidokan (Kancho, 10 dan). 
Soeno zainteresował się sztukami walki jako mały chłopiec. Na początku było to judo i kendo. Po kilku latach praktyki trafił do dojo Masutatsu Oyamy, by rozpocząć treningi karate kyokushin. Ponieważ fascynowały go wszelkie formy treningu pełnokontaktowego, równocześnie pobierał nauki boksu tajskiego. Był jednym z najlepszych uczniów Masutatsu Oyamy, co potwierdził zdobywając m.in. drugie miejsce na Pierwszym Otwartym Turnieju Kyokushin Karate, który zorganizowany został w 1969 roku w Tokio. 
Po swoich sukcesach nazywany był Tygrysem Kyokushin lub Tygrysem Johsai - na Uniwersytecie Johsai prowadził własne dojo, gdzie nauczał karate i thai boxingu. W swojej karierze zawodniczej stoczył również wiele walk thai boxerskich, ma na koncie ok. dziesięciu wygranych turniejów, w tym również zawodów organizowanych w Tajlandii. 
Pod koniec lat 70. Yoshiji Soeno odszedł z organizacji kyokushin, natomiast w 1981 roku założył światowe Stowarzyszenie Karate Shidokan (World Karate Associacion The Shidokan).

</doc>
<doc id="51162" url="https://pl.wikipedia.org/wiki?curid=51162" title="Herman David">
Herman David

Herman Francis David (ur. 26 czerwca 1905 w Birmingham, zm. 25 lutego 1974) – brytyjski tenisista, działacz tenisowy.
Kariera tenisowa.
W 1932 roku występował w reprezentacji w Pucharze Davisa jako zawodnik, a w latach 1953–1958 był kapitanem reprezentacji.
Od 1959 roku był przewodniczącym All England Lawn Tennis and Croquet Club, klubu organizującego przede wszystkim tenisowy turniej wimbledoński. Stał także na czele komitetu zarządzającego Wimbledonem. Od początku pracy na tych stanowiskach był aktywnym rzecznikiem idei wprowadzenia w tenisie formuły open, czyli dostępności na równych zasadach amatorów i tenisistów profesjonalnych. Doczekał się realizacji tej koncepcji w 1968 roku, zarówno na Wimbledonie, jak i pozostałych turniejach.
Odznaczony orderem Imperium brytyjskiego, w 1998 roku został pośmiertnie przyjęty w poczet członków międzynarodowej tenisowej galerii sławy.

</doc>
<doc id="51163" url="https://pl.wikipedia.org/wiki?curid=51163" title="Providence">
Providence

Providence – miasto w Stanach Zjednoczonych, stolica i największe miasto stanu Rhode Island, w hrabstwie Providence. Port morski położony nad rzeką Providence, nieopodal jej ujścia do zatoki Narragansett (Ocean Atlantycki). Miasto zamieszkane przez 190 934 osób (2020), główny ośrodek obszaru metropolitalnego Providence–New Bedford–Fall River, liczącego ponad 1,6 mln mieszkańców (2020).
Historia.
Providence zostało założone w 1636 roku przez grupę uchodźców religijnych z kolonii Plymouth.
Jest jednym z najstarszych miast w Stanach Zjednoczonych. Nazwa została nadana przez Rogera Williamsa od angielskich słów "God’s merciful Providence" co znaczy "Boża łaskawa Opatrzność". W XVIII wieku nastąpił gwałtowny rozwój miasta głównie za sprawą pośrednictwa w handlu kolonii amerykańskich z Indiami Zachodnimi i Afryką. Providence było ośrodkiem handlu niewolnikami.
Podczas wojny o niepodległość Stanów Zjednoczonych miasto było bazą kaperską. Prawa miejskie otrzymało w 1831 roku, a od roku 1900 jest stolicą stanu.
Gospodarka.
Providence pozostaje ruchliwym portem morskim i jest punktem dystrybucji ropy naftowej, gazu ziemnego , drewna, stali i chemikaliów.
Demografia.
Rasy i pochodzenie.
W 2019 roku 80,5% mieszkańców stanowi ludność biała (74,1% nie licząc Latynosów), 6,6% to czarni lub Afroamerykanie, 3,7% ma rasę mieszaną, 3,1% to Azjaci, 0,32% to rdzenna ludność Ameryki i 0,02% to Hawajczycy i mieszkańcy innych wysp Pacyfiku. Latynosi stanowią 13,6% ludności metropolii.
Do największych grup należą osoby pochodzenia irlandzkiego (17,2%), włoskiego (14,1%), portugalskiego (14,0%), francuskiego lub francusko–kanadyjskiego (13,6%), angielskiego (10,6%), portorykańskiego (4,8%), niemieckiego (4,4%), „amerykańskiego” (3,4%), polskiego (3,3%) i afrykańskiego subsaharyjskiego (3,2%).
Religia.
Providence posiada najwyższy odsetek katolików, wśród amerykańskich metropolii liczących ponad 1 milion mieszkańców. W 2010 roku według ARDA 752,7 tys. osób (47% populacji) było członkami Kościoła katolickiego. Do innych ważniejszych społeczności należeli:
Zabytki.
Zachowana część dzielnicy z zabudową z XVIII wieku.

</doc>
<doc id="51166" url="https://pl.wikipedia.org/wiki?curid=51166" title="Flaga Finlandii">
Flaga Finlandii

Flaga Finlandii – jeden z symboli państwowych Republiki Finlandii.
Wygląd i symbolika.
Flaga Finlandii to niebieski krzyż na białym tle. Kolor niebieski symbolizuje liczne jeziora, a biały – śniegi. Poprzez umieszczenie tych dwóch barw w formie tzw. krzyża skandynawskiego, fiński sztandar wzorem nawiązuje do flagi Danii ("Dannebrog") oraz flag innych krajów skandynawskich.
Historia.
Finlandia stanowiła od 1249 do 1809 roku część Szwecji, następnie Rosji. W 1861 roku car Aleksander II zaaprobował regulamin szwedzkojęzycznego "Nyland Yacht Clubu" z Finlandii, na mocy którego jednostki należące do klubu pływały pod białą flagą z niebieskim krzyżem i z godłem prowincji "Nyland" w górnym rogu. Oprócz pozycji krzyża flaga była bardzo podobna do flagi rosyjskiego yacht klubu z Petersburga. Inne fińskie yacht cluby przyjęły podobne flagi, na których zamieszczały własne godła. W 1862 poeta Zacharias Topelius pierwszy zaproponował uznanie flagi za narodową.
Po wojnie domowej w 1918 roku przyjęto jako symbol niepodległej Finlandii białą flagę z niebieskim krzyżem. Obecnie główną flagą państwa jest biała flaga z niebieskim krzyżem i godłem w centrum. Pozostałe formy, także flaga podstawowa – bez godła, to pochodne tego wzoru.
Konstrukcja i wymiary.
Biały prostokąt z naniesionym niebieskim krzyżem, o proporcjach boków 11:18 (4-3-4:5-3-10).

</doc>
<doc id="51168" url="https://pl.wikipedia.org/wiki?curid=51168" title="Ulf Andersson">
Ulf Andersson

Ulf Andersson (ur. 27 czerwca 1951 w Västerås) – szwedzki szachista, arcymistrz.
Kariera szachowa.
W 1969 r. jedyny raz w karierze zdobył tytuł indywidualnego mistrza Szwecji. W 1972 r. otrzymał (jako drugi Szwed w historii, po Gideonie Ståhlbergu) tytuł arcymistrza. Osiągnął wiele sukcesów w turniejach międzynarodowych, zwyciężając bądź dzieląc I miejsca m.in. w Cienfuegos (1974, 1975, memoriały Jose Raula Capablanki), Belgradzie (1977), Hastings (trzykrotnie z rzędu w latach 1978, 1979 i 1980), Londynie (1980, 1982), Turynie (1982), Rzymie (1985, 1986), Reggio Emilii (1986) oraz w Pampelunie (1997/98). W 1983 roku zremisował sześciopartiowy mecz z Michaiłem Talem, natomiast w 1984 grając na I szachownicy reprezentacji reszty świata przeciwko drużynie ZSRR przegrał z Anatolijem Karpowem 1½ - 2½. W latach 80. sześciokrotnie znalazł się w pierwszej dziesiątce listy rankingowej FIDE (najwyższy uzyskany ranking 2640). Był stałym uczestnikiem rozgrywek o mistrzostwo świata, czterokrotnie wystąpił w turniejach międzystrefowych, uzyskując następujące wyniki: Biel (1976) - VIII m., Moskwa (1982)- IV m., Biel (1985) - IX m. oraz Szirak (1987) - VI m.. Dwukrotnie brał również udział w mistrzostwach świata rozegranych systemem pucharowym, w obu przypadkach odpadając w II rundzie: w 1997 r. w Groningen przegrał z Wadimem Miłowem, natomiast w 1999 w Las Vegas - z Wadimem Zwiagincewem.
Wielokrotnie reprezentował Szwecję w turniejach drużynowych, m.in.:
Styl gry Anderssona jest bardzo solidny, ale zarazem mało efektowny. Zdecydowana większość jego partii kończy się remisem, przez co przegrywa on niewiele partii, ale również niewiele wygrywa. Jest uznawany za jednego z największych na świecie specjalistów od gry końcowej, szczególnie tzw. "wieżówek". Słynna jest również jego technika realizacji najmniejszej nawet przewagi pozycyjnej. Zdecydowana większość wygranych partii Anderssona to długie i bardzo długie pojedynki, w których przez wiele posunięć manewruje on w poszukiwaniu możliwości zdobycia nawet najmniejszej przewagi, którą w końcówce potrafi perfekcyjnie zrealizować.
Oprócz gry w turniejach klasycznych spore osiągnięcia odnosił również w szachach korespondencyjnych, w których należy do ścisłej światowej czołówki. Na liście rankingowej ICCF w styczniu 2007 r. zajmował z wynikiem 2737 punktów drugie miejsce na świecie (za Joopem van Oosteromem). Na liście w dniu 1 kwietnia 2010 r. klasyfikowany był jako zawodnik nieaktywny.
Najwyższy ranking w grze klasycznej osiągnął 1 stycznia 1997 r., notowany był wówczas na dzielonym 17–18 m. na świecie z wynikiem 2655 punktów. Dwukrotnie w swojej karierze klasyfikowany był na 4. miejscu światowej listy rankingowej: 1 stycznia 1983 oraz 1 lipca 1983 (w obu przypadkach za Anatolijem Karpowem, Garrim Kasparowem i Ljubomirem Ljubojeviciem).

</doc>
<doc id="51169" url="https://pl.wikipedia.org/wiki?curid=51169" title="Gata Kamski">
Gata Kamski

Gata Kamski, ang. Gata Kamsky (ur. 2 czerwca 1974 w Nowokuźniecku) – amerykański szachista pochodzenia tatarskiego, arcymistrz.
Kariera szachowa.
Urodził się w Związku Radzieckim, na Syberii, jest Tatarem z pochodzenia. Dwukrotnie wygrał mistrzostwa ZSRR juniorów do 20 lat. w 1989 roku wraz z ojcem Rustamem wyemigrował do Stanów Zjednoczonych. Piętnastoletni Kamski przebojem wdarł się do światowej czołówki. Serię znakomitych występów uwieńczył zwycięstwem (wraz z Wasylem Iwanczukiem) w prestiżowym turnieju w Tilburgu w 1990 roku. Na turnieju międzystrefowym w Manili pomimo posiadania czwartego rankingu (2650) był jedynym zawodnikiem bez tytułu międzynarodowego, jednak za wyniki w innych turniejach otrzymał w 1990 roku tytuł arcymistrza. Przez następne sześć lat był jednym z czterech najsilniejszych szachistów na świecie. Odegrał pierwszoplanową rolę w rozgrywkach o mistrzostwo świata, wygrał turnieje w Las Palmas (1994) i Dos Hermanas (1995).
W 1993 roku eliminacje do mistrzostw świata odbywały się w dwóch równoległych cyklach, pod auspicjami Międzynarodowej Federacji Szachowej FIDE i Stowarzyszenia Zawodowych Szachistów PCA. W obu tych cyklach Kamski awansował do meczów pretendentów. W 1994 roku w ćwierćfinale PCA spotkał się z Władimirem Kramnikiem, którego pokonał 4½–1½. Równie łatwo poradził sobie z Nigelem Shortem w półfinale (5½–1½). W meczu finałowym w 1995 roku uległ jednak Viswanathanowi Anandowi 4½–6½.
Półfinałowe mecze FIDE odbyły się w Indiach. Kamski sprawił niespodziankę, pokonując Ananda 6–4. W finale zwyciężył Walerija Sałowa 5½–1½ i awansował do meczu o mistrzostwo świata z Anatolijem Karpowem. Mecz odbył się w 1996 roku w Eliście na dystansie 18 partii i zakończył przegraną Kamskiego 7½–10½. Po tym meczu dwudziestodwuletni Kamski ogłosił koniec swojej szachowej kariery. Postanowił poświęcić się studiom medycznym. W 1999 roku przystąpił do turnieju o mistrzostwo świata FIDE, rozgrywanego systemem pucharowym. Rozegrał tylko dwie partie z Aleksandrem Chalifmanem i został przez niego wyeliminowany. W roku 2005 powrócił do czynnego uprawiania szachów, w krótkim czasie ponownie awansując do światowej czołówki, m.in. zajmując w tym roku IX miejsce w Pucharze Świata w Chanty-Mansyjsku (dzięki czemu po raz kolejny awansował do grona pretendentów), zaś w 2006 II miejsce w turnieju elity M-Tel Masters w Sofii oraz dzieląc I w turnieju "World Open" w Filadelfii. W 2007 wystąpił w rozegranych w Eliście meczach pretendentów, ale w II rundzie przegrał z Borysem Gelfandem i nie wywalczył awansu do turnieju o mistrzostwo świata FIDE w Meksyku, natomiast pod koniec tego roku zwyciężył w Pucharze Świata, w finale pokonując Aleksieja Szyrowa. Dzięki temu sukcesowi, w lutym 2009 spotkał się w Sofii z Weselinem Topałowem i rozegrał mecz, którego stawką był awans do meczu o mistrzostwo świata z Viswanathanem Anandem. Pojedynek ten zakończył się jego porażką w stosunku 2½–4½. W 2010 podzielił I m. (wspólnie z Szachrijarem Mammedjarowem i Władimirem Kramnikiem) w turnieju "President’s" Cup w Baku.
Wielokrotnie startował w finałach indywidualnych mistrzostw Stanów Zjednoczonych, sześciokrotnie zdobywając medale: pięć złotych (1991, 2010, 2011, 2013, 2014) oraz srebrny (2012).
Wielokrotnie reprezentował Stany Zjednoczone w turniejach drużynowych, m.in.:
W lipcu 1995 Gata Kamski notowany był na 4. miejscu na świecie. Najwyższy ranking w karierze osiągnął 1 lipca 2013, z wynikiem 2763 punktów zajmował wówczas 11. miejsce na światowej liście FIDE, jednocześnie zajmując 2. miejsce (za Hikaru Nakamurą) wśród amerykańskich szachistów.

</doc>
<doc id="51170" url="https://pl.wikipedia.org/wiki?curid=51170" title="Jefim Bogolubow">
Jefim Bogolubow

Jefim Bogolubow, ros. Ефим Дмитриевич Боголюбов, niem. Efim Bogoljubow (ur. 14 kwietnia 1889 w Stanisławczyku na Ukrainie, zm. 18 czerwca 1952 w Tribergu) – rosyjski, radziecki i niemiecki szachista, uczestnik meczów o mistrzostwo świata z Aleksandrem Alechinem, arcymistrz od roku 1951.
Życiorys.
Był dwukrotnym mistrzem Rosji; w latach dwudziestych odniósł serię spektakularnych sukcesów w bardzo silnych turniejach szachowych. W 1922 wyprzedził Alechina na turnieju w Pieszczanach, rok później podzielił pierwsze miejsce w Karlowych Warach. Zajął pierwsze miejsce na turnieju w Moskwie w 1925, wyprzedzając m.in. Emanuela Laskera, Jose Raula Capablankę i Akibę Rubinsteina. Na turnieju w Bad Kissingen (1928) w pokonanym polu pozostawił Capablankę i Maksa Euwego.
W 1926 Bogolubow pozostał w Niemczech, odmawiając powrotu do ZSRR, był drugim po Alechinie wielkim szachowym dysydentem. Na olimpiadzie szachowej w Pradze w 1931 był już liderem reprezentacji Niemiec; wynikiem (+9 -1 =7) zdobył srebrny medal na pierwszej szachownicy. Doskonałe występy w międzynarodowych turniejach doprowadziły go do meczów o mistrzostwo świata, w których musiał jednak uznać wyższość ówczesnego mistrza świata Alechina. Pierwszy mecz w 1929 zakończył się porażką Bogolubowa (+5 -11 = 9), w rewanżu w 1934 padł wynik (+3 -8 =15).
Wniósł duży wkład w rozwój teorii debiutów; jego nazwisko nosi obrona powstająca po posunięciach 1. d4 Sf6, 2. c4 e6, 3. Sf3 Gb4+.
Według systemu Chessmetrics najwyższy ranking osiągnął w styczniu 1927; z wynikiem 2768 punktów zajmował wówczas pierwsze miejsce na świecie.

</doc>
<doc id="51171" url="https://pl.wikipedia.org/wiki?curid=51171" title="Michaił Czigorin">
Michaił Czigorin

Michaił Czigorin, ros. Михаил Иванович Чигорин (ur. w Gatczynie, zm. w Lublinie) – rosyjski szachista, uczestnik meczów o mistrzostwo świata z Wilhelmem Steinitzem.
Kariera szachowa.
Pod koniec XIX wieku był uczestnikiem wielu prestiżowych turniejów z udziałem najsilniejszych szachistów świata. Wygrał turnieje w Nowym Jorku (1889) i Budapeszcie (1896). Turniej w Hastings w 1895 roku z udziałem całej światowej czołówki zakończył na drugiej pozycji (za Harrym Pillsburym, a przed Emanuelem Laskerem, Siegbertem Tarraschem i Wilhelmem Steinitzem). Trzykrotnie triumfował w mistrzostwach imperium rosyjskiego.
Czigorin dwukrotnie w Hawanie rozegrał mecze o mistrzostwo świata przeciwko Wilhelmowi Steinitzowi. Pierwszy mecz w 1889 roku przegrał w stosunku 6½ – 10½. Rewanż rozegrany trzy lata później był bardziej wyrównany, lecz również zakończył się porażką Czigorina 10½ – 12½.
W pierwszej dekadzie XX wieku Czigorin był mniej widoczny w wielkich turniejach szachowej elity. Wygrał mniej znaczące turnieje w Moskwie (1901), w Kijowie i Wiedniu (1903) oraz w Petersburgu (1905). Prawie do końca życia pozostawał najsilniejszym rosyjskim szachistą, redagował i za własne pieniądze regularnie wydawał szachowy periodyk, był energicznym organizatorem szachowego życia w Rosji. Jest uznawany za ojca rosyjskiej szkoły szachów, pozostawił znaczny wkład w rozwój teorii otwarć szachowych. Kilka wariantów debiutowych nosi jego nazwisko. Do najważniejszych należą:
Według retrospektywnego systemu rankingowemu Chessmetrics, najwyższą punktację osiągnął w październiku 1895 r., z wynikiem 2797 punktów zajmował wówczas 3. miejsce na świecie (za Emanuelem Laskerem i Siegbertem Tarraschem).

</doc>
<doc id="51172" url="https://pl.wikipedia.org/wiki?curid=51172" title="Isidor Gunsberg">
Isidor Gunsberg

Isidor Gunsberg (ur. 2 listopada 1854 w Budapeszcie, zm. 2 maja 1930 w Londynie) – brytyjski szachista węgierskiego pochodzenia.
Biografia.
Jako młody człowiek zarabiał na życie udając automat do gry w szachy (rozgrywał pokazowe partie sterując „automatem” Mephisto). W latach osiemdziesiątych XIX wieku był jednym z najsilniejszych graczy brytyjskich. Wygrał prestiżowe turnieje w Hamburgu (1885), w Londynie (1887) i w Bradford (1888). Zwycięstwo w meczu przeciwko Josephowi Blackburne'owi w 1887 roku w Bradford (+5 -2 =6) i remis z Michaiłem Czigorinem w 1890 roku w Hawanie (+9 -9 =5) zostały docenione przez ówczesnego mistrza świata Wilhelma Steinitza, który zaprosił Gunsberga do meczu o tytuł mistrza świata. Mecz odbył się w Nowym Jorku w 1890 roku i zakończył przegraną Gunsberga (+4 -6 =9). Był to pierwszy mecz w historii, w którym przegrany miał udział w nagrodzie pieniężnej (otrzymał tysiąc dolarów, Steinitz zainkasował dwa tysiące). Gunsberg był jedynym (przed Nigelem Shortem) brytyjskim szachistą, który uczestniczył w meczu o mistrzostwo świata.
W późniejszych latach Gunsberg grał już z mniejszą siłą. Redagował kącik szachowy w londyńskim dzienniku "London Daily News". Wsławił się wygranym procesem w obronie własnych publikacji. W 1916 roku brytyjski Sąd Najwyższy w precedensowym wyroku uznał, że osiem przeoczeń w analizie partii szachów nie stanowi poważnego błędu analizy.

</doc>
<doc id="51173" url="https://pl.wikipedia.org/wiki?curid=51173" title="Lionel Kieseritzky">
Lionel Kieseritzky

Lionel Kieseritzky (ur. 1 stycznia 1806 w Dorpacie, zm. 19 maja 1853 w Paryżu) – dziewiętnastowieczny szachista, sławny głównie dzięki rozegranej z Adolfem Anderssenem partii, która przeszła do historii szachów jako "nieśmiertelna".
Życiorys.
Lionel Kieseritzky pochodził z rodziny Niemców bałtyckich. Studiował na uniwersytecie w rodzinnym Dorpacie (Inflanty) prawo i filologię. Pracował jako nauczyciel matematyki, wolny czas poświęcając szachom. 
W 1839 roku przeprowadził się do Paryża, gdzie szybko trafił do słynnej szachowej kawiarni Café de la Régence. Zarabiał na życie grając na pieniądze, udzielał również lekcji gry w szachy. Po śmierci La Bourdonnais'a uważany był za najsilniejszego paryskiego szachistę. W 1846 wydał książkę "Cinquante partie" ("Pięćdziesiąt partii") - zbiór swoich partii z Café de la Régence. W tym samym roku w Londynie wygrał mecz z Bernhardem Horwitzem (+7 -4 =1) i serię partii na ślepo z Danielem Harrwitzem (+11 -5 =2). Dążył do rozegrania meczu z najsilniejszym wówczas angielskim szachistą Howardem Stauntonem, lecz do meczu z przyczyn finansowych nie doszło. W 1851 grał w pierwszym międzynarodowym turnieju w Londynie. W pierwszej rundzie został wyeliminowany przez Adolfa Anderssena, zwycięzcę turnieju. Właśnie w kuluarach tego turnieju rozegrano towarzyską partię, która stała się tak sławna i zyskała miano nieśmiertelnej.
W latach 1849–1851 Kieseritzky wydawał własne pismo szachowe "La Régence", jednak nie odniósł sukcesu finansowego. Umarł w skrajnej nędzy wkrótce po bankructwie swojego wydawnictwa. Współcześni mu szachiści bardzo wysoko cenili jego kunszt szachowy, brak wielkich sukcesów na miarę jego talentu składając na karb słabej psychiki. 
Sylwetkę szachisty przybliża książka Tomasza Lissowskiego i Bartłomieja Maciei "Zagadka Kieseritzkiego" wydana w 1996.

</doc>
<doc id="51174" url="https://pl.wikipedia.org/wiki?curid=51174" title="François Philidor">
François Philidor

François-André Danican Philidor (ur. 7 września 1726 w Dreux, zm. 31 sierpnia 1795 w Londynie) – francuski szachista i kompozytor, najwybitniejszy szachista XVIII wieku.
Życiorys.
Uważany był za cudowne dziecko. W wieku jedenastu lat na dworze Ludwika XV wykonał swój pierwszy utwór muzyczny. Będąc młodzieńcem znany już był jako wybitny szachista. W 1747 roku odwiedził Londyn, gdzie pokonał tamtejszych mistrzów gry szachowej i został obwołany najlepszym szachistą na świecie. Mecz przeciwko Phillipowi Stammie odbył się na niezwykłych warunkach. Remisy liczyły się jako porażki Philidora, który wszystkie partie rozegrał czarnymi bierkami. Mecz zakończył się zwycięstwem Philidora 8 – 2.
W 1749 roku Philidor wydał swoją najsławniejszą książkę "L'analyse des Echecs" ("Analiza gry w szachy"), która zrewolucjonizowała pojmowanie gry szachowej. Książka doczekała się ponad stu wydań, w tym cztery w roku pierwszej publikacji. Philidor krytycznie zanalizował tak zwaną włoską szkołę gry w szachy, wskazał podstawowe jej słabości i zwrócił uwagę na istotne elementy gry, które do tej pory były niedoceniane. Po raz pierwszy poddał analizie partię szachów jako całość, wyciągając wnioski o charakterze strategicznym. Najbardziej znana jego idea zawiera się w znanym powiedzeniu „piony są duszą gry”, które podkreśla wagę prawidłowej gry pionami we wszystkich fazach partii. Wprowadził takie pojęcia jak blokada i pozycyjne poświęcenie.
Philidor był również znanym teoretykiem i praktykiem warcabów stupolowych. W 1770 roku wydał "Traité sur le jeu de Dames a la Polonaise" ("Traktat o grze w warcaby polskie"), zawierający kompendium wiedzy o warcabach stupolowych, ilustrowane analizami ciekawych pozycji i kompozycjami warcabowymi. W Paryżu był stałym bywalcem Café de la Régence, gdzie spotykali się najwybitniejsi szachiści i Café de Manouri, gdzie zazwyczaj toczyły się boje na stu polach. Przyjaźnił się z Wolterem i Janem Jakubem Rousseau, swoimi stałymi partnerami przy szachownicy. Za życia był doceniany jako muzyk i kompozytor, jeden z głównych twórców francuskiej opery komicznej. Pozostawił po sobie dwadzieścia oper, które jednak rzadko wykonywane, raczej nie przetrwały próby czasu.
W teorii debiutów pamięć Philidora przetrwała w nazwie jednego z otwarć (obrona Philidora, 1.e4 e5 2.Sf3 d6).
Na diagramie przedstawiono jedną z pozycji wymyślonych i przeanalizowanych przez Philidora: białe zaczynają i remisują, pomimo tego, iż mają dwa piony mniej.
Rozwiązanie: [1.Ke2! Kf6 2.Kf2 itd]"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="51175" url="https://pl.wikipedia.org/wiki?curid=51175" title="Samuel Reshevsky">
Samuel Reshevsky

Samuel Herman Reshevsky (ur. 26 listopada 1911 w Ozorkowie, zm. 4 kwietnia 1992 w Nowym Jorku) – amerykański arcymistrz szachowy, Żyd pochodzący z Polski, jeden z czołowych szachistów świata w połowie XX wieku.
Życiorys.
Urodzony w Polsce Szmul Chaim Rzeszewski był genialnym szachowym dzieckiem. W 1914 rodzina Rzeszewskich przeniosła się do Tomaszowa Mazowieckiego, uciekając przed okropnościami pierwszej wojny światowej (słynna bitwa łódzka rozgrywała się w okolicy Ozorkowa). Tu mały Szmul spędził trzy lata dzieciństwa i tu poznał szachy w wieku czterech lat. W roku 1917 w Łodzi sześcioletni Szmul rozegrał przegraną partię z Akibą Rubinsteinem. Jako ośmiolatek dawał pokazy gry jednoczesnej. W latach dwudziestych jego rodzice wyemigrowali do Stanów Zjednoczonych, gdzie w roku 1924 przyjął oficjalnie angielską wersję nazwiska Samuel Herman Reshevsky. W 1933 roku skończył studia ekonomiczne na uniwersytecie w Chicago. W czasie studiów nie poświęcał szachom wiele czasu, nigdy też nie został zawodowym szachistą. Pracował jako ekonomista.
Po ukończeniu studiów Reshevsky powrócił do szachów. W 1936 roku wygrał swój pierwszy turniej o mistrzostwo Stanów Zjednoczonych. Mistrzem USA był sześciokrotnie: cztery razy z rzędu w 1936, 1938, 1940 i 1942 roku, później w 1946 i 1969 roku. W latach trzydziestych Reshevsky wygrywał wiele międzynarodowych turniejów, chętnie uczestniczył w otwartych turniejach w Stanach Zjednoczonych, których był głównym faworytem.
W 1935 roku na turnieju w Margate wyprzedził o pół punktu Jose Raula Capablankę, wygrywając z nim bezpośrednią partię. Od tego czasu był zapraszany do najbardziej prestiżowych turniejów. Rok później brał udział w niezwykle silnym turnieju w Nottingham, wygranym przez Capablankę i Michaiła Botwinnika. Reshevsky, Reuben Fine i Max Euwe podzielili trzecie miejsce, wyprzedzając m.in. mistrzów świata Aleksandra Alechina i Emanuela Laskera. W 1937 podzielił pierwsze miejsce w turnieju w Kemeri (wyprzedzając m.in. Alechina). Rok później uczestniczył w najsilniejszym przedwojennym turnieju AVRO w Holandii (podzielił czwarte miejsce z mistrzami świata Euwem i Alechinem, przed Capablanką).
W latach 1948-1973 Reshevsky wielokrotnie brał udział w rozgrywkach o mistrzostwo świata. W 1948 roku wspólnie z Paulem Keresem zajął trzecie miejsce w turnieju o mistrzostwo świata, wygranym przez Michaiła Botwinnika. Turniej kandydatów w Zurychu (1953) zakończył na drugim miejscu wspólnie z Keresem i Dawidem Bronsteinem. W meczu ćwierćfinałowym pretendentów w 1968 roku został wyeliminowany przez Wiktora Korcznoja.
Przez wiele lat Reshevsky był podporą reprezentacji USA na olimpiadach szachowych. W 1937 roku w Sztokholmie poprowadził swoją drużynę do złotego medalu. Ogółem Reshevsky brał udział w ośmiu olimpiadach, sześciokrotnie na pierwszej szachownicy. Indywidualnie zdobył brązowy medal na olimpiadzie w 1950 roku. W wieku 63 lat ponownie zdobył medal olimpijski, reprezentacja USA zajęła trzecie miejsce na olimpiadzie w Nicei w 1974 roku.
Według retrospektywnego systemu Chessmetrics, najwyższy ranking osiągnął w październiku 1953, z wynikiem 2785 punktów zajmował wówczas 1. miejsce na świecie.

</doc>
<doc id="51176" url="https://pl.wikipedia.org/wiki?curid=51176" title="Vickers Vimy">
Vickers Vimy

Vickers Vimy – brytyjski ciężki bombowiec z okresu I wojny światowej, skonstruowany w firmie Vickers, znany z rekordowego lotu przez Atlantyk. Po wojnie używany do celów komunikacyjnych.
Powstanie i wersje.
Samolot zaprojektowany został przez R.K. Piersona dla nalotów strategicznych na cele położone na terenie Niemiec. Prototyp nowego bombowca został oblatany 30 listopada 1917 z oznaczeniem fabrycznym Vickers FB.27. Po próbach pierwszych samolotów z różnymi silnikami, lotnictwo brytyjskie zaakceptowało go do produkcji seryjnej i zamówiło w dużej ilości. Wskutek zakończenia wojny, dalsze zamówienia zostały jednak anulowane i wyprodukowano jedynie 230 samolotów, które nie zdążyły wejść do służby przed zakończeniem działań.
Samoloty Vimy weszły na wyposażenie jednostek bombowych brytyjskich sił powietrznych Royal Air Force od lipca 1919, poczynając od 58. dywizjonu RAF stacjonującego w Egipcie. Służyły one do 1925, kiedy zostały zastąpione przez samoloty Vickers Virginia. W Północnej Irlandii i szkołach lotniczych używane były jeszcze po tej dacie.
Już w 1919, 6 samolotów przebudowano na wersję cywilną – pasażersko-transportową, a następnie zbudowano 44 nowe samoloty pasażerskie Vimy Commercial. Vimy Commercial różnił się od bombowca pękatym kadłubem o dużej średnicy, w kształcie wydłużonej kropli, mieszczącym 10 pasażerów. Zbudowano też dalsze 5 samolotów tego typu w podobnej wersji sanitarnej Vimy Ambulance.
Ostatnim wariantem był samolot bombowo-transportowy Vickers Vernon, używany od 1921 do 1927, głównie na Bliskim Wschodzie. Miał on podobny kadłub do wariantu Vimy Ambulance. Zbudowano go 55 sztuk (20 Vernon I, 25 Vernon II i 10 Vernon III). Od 1927 zostały zastąpione przez samoloty Vickers Victoria.
Rekordowe loty.
Samolot Vickers Vimy stał się sławny z powodu rekordowych przelotów. Dwóch lotników RAF, pilot John Alcock i nawigator Arthur Whitten Brown dokonało na nim z 14 na 15 czerwca 1919 pierwszego nieprzerwanego przelotu przez Atlantyk. Wystartowali oni z Nowej Fundlandii w kierunku na wschód, po 16 godzinach 28 minutach lotu wylądowali w Irlandii w okolicy Clifden, uszkadzając samolot przy lądowaniu na trzęsawisku. Pokonali dystans 3040 km, ze średnią prędkością 190 km/h, borykając się po drodze z bardzo złymi warunkami atmosferycznymi.
Innym znanym przelotem był pierwszy kilkuetapowy lot z Anglii do Australii, wykonany przez braci Rossa i Keitha Smitha z dwoma mechanikami między 12 listopada a 10 grudnia 1919. Zdobyli oni tym samym nagrodę 10000 funtów. Ponadto, w 1920 podjęto próbę lotu z Anglii do RPA, zakończoną jednak dwukrotnymi katastrofami samolotów Vimy.
Samolot Alcocka i Browna jest obecnie eksponatem London Science Museum w Londynie, a samolot braci Smith – w Adelaide w Australii. Ponadto, zbudowano kilka latających replik samolotu Vimy.
Opis techniczny.
Vickers Vimy w wersji bombowej: dwusilnikowy dwupłatowiec o konstrukcji drewnianej, pokryty płótnem. Kadłub o płaskich burtach na dolnym płacie. Załoga: 3 ludzi w otwartej kabinie pilotów i otwartych stanowiskach strzeleckich w nosie i na grzbiecie samolotu. Bomby podwieszane pod płatem.
Napęd: silniki rzędowe Rolls-Royce Eagle VII o mocy 360 KM zamontowane w gondolach pomiędzy płatami, śmigła ciągnące. Montowano też później mocniejsze silniki gwiazdowe Armstrong Siddeley Jaguar lub Bristol Jupiter.
Vickers Vimy Commercial i Vernon różniły się cylindrycznym kadłubem, z miejscami dla pasażerów wewnątrz, w dwóch rzędach. Napęd: silniki rzędowe Rolls-Royce Eagle VII o mocy 360 KM (Vimy Commercial i Vernon Mk I), Napier Lion II o mocy 450 KM (Vernon Mk II) lub Lion III (Vernon Mk III).

</doc>
<doc id="51177" url="https://pl.wikipedia.org/wiki?curid=51177" title="Rolleiflex">
Rolleiflex

Rolleiflex − marka aparatów fotograficznych produkowanych przez niemiecką firmę Rollei. Bardzo popularne są średnioformatowe Rolleiflexy jednoobiektywowe np. SL 66 oraz SL 6008 integral, dwuobiektywowe – 2,8 F. Lustrzanki na film małoobrazkowy: SL35, SL 35 E. Wysoka jakość wykonania oraz możliwość podpięcia doskonałej optyki Rolleia (bagnet QBM), Voigtländera oraz Carla Zeissa powoduje, iż sprzęt fotograficzny Rollei'a cieszy się sporą popularnością tak u zawodowców jak i amatorów.
Historia.
W roku 1920 kupiec Paul Francke (ur. 30 listopada 1888 w Mühlhausen/Thüringen, zm. 18 marca 1950 w Monachium) oraz technik Reinhold Heidecke (ur. 2 stycznia 1881 w Aschersleben, zm. 26 lutego 1960 w Brunszwiku) założyli w Brunszwiku firmę Franke &amp; Heidecke.
Firma produkowała początkowo lustrzanki stereoskopowe pod nazwą "Heidoscope", potem rozpoczęła produkcję dwuobiektywowych lustrzanek "Rolleiflex" na format 6x6 cm (i tańszej odmiany "Rolleicord") które stały się aparatem zawodowców i zaawansowanych fotoamatorów.
W okresie po II wojnie światowej pojawiło się wiele naśladownictw dwuobiektywowego Rolleiflexa, od uproszczonego radzieckiego Liubitiela (kopii przedwojennego aparatu Brillant firmy Voigtländer) do nie ustępujących jakościowo wzorowi japońskich lustrzanek dwuobiektywowych. Dopiero pojawienie się lustrzanek jednoobiektywowych z ruchomym zwierciadłem i migawką szczelinową na format 6x6, jak szwedzki Hasselblad, zakończyło dominację klasycznego Rolleiflexa. Firma Rollei zareagowała na to wypuszczeniem różnorodnych modeli, z których żaden nie osiągnął jednak popularności przedwojennej, klasycznej konstrukcji.

</doc>
<doc id="51178" url="https://pl.wikipedia.org/wiki?curid=51178" title="Algorytm CYK">
Algorytm CYK

Algorytm CYK ("Cocke’a-Youngera-Kasamiego") – dynamiczny algorytm sprawdzający, czy słowo należy do języka bezkontekstowego. Język bezkontekstowy musi być przedstawiony w postaci normalnej Chomsky’ego. Algorytm działa w czasie formula_1 gdzie formula_2 jest długością słowa, a formula_3 jest rozmiarem gramatyki.
Algorytm.
Pseudokod algorytmu:
Przykład.
Dana jest gramatyka bezkontekstowa w postaci normalnej Chomsky’ego:
Formalnie:
Pytanie: formula_30?
Inicjalizacja tabeli:
Wyrazy długości 1:
Wyrazy długości 2:
Wyrazy długości 3:
Wyrazy długości 4:
Wyrazy długości 5:
Ponieważ symbol startowy formula_23 nie jest podzbiorem zbioru w polu formula_56 czyli formula_57 wyraz formula_58 nie jest elementem gramatyki formula_59

</doc>
<doc id="51179" url="https://pl.wikipedia.org/wiki?curid=51179" title="Philippe Chatrier">
Philippe Chatrier

Philippe Chatrier (ur. 2 lutego 1926 w Créteil, zm. 22 czerwca 2000 w Dinard) – francuski działacz tenisowy, w młodości zawodnik.
W ciągu kariery zawodniczej osiągnął mistrzostwo Francji juniorów w grze pojedynczej i podwójnej w 1945 roku.
Reprezentował Francję w Pucharze Davisa w latach 1948–1950, a w 1969 roku był kapitanem drużyny.
Bardziej znany był jako wieloletni działacz sportowy. Przez 20 lat, w latach 1972–1992, kierował francuską federacją tenisa jako jej prezydent i to z jego nazwiskiem kojarzone jest przede wszystkim odrodzenie prestiżu turnieju French Open. Imię Chatriera nosi kort centralny obiektu Stade Roland Garros.
W latach 1977–1991 był jednocześnie prezydentem Międzynarodowej Federacji Tenisowej. Jego szczególną troską było wprowadzenie z powrotem tenisa do programu igrzysk olimpijskich, co nastąpiło w 1988 roku. Dbał także o wysoką jakość pozostałych turniejów wielkoszlemowych. W 1991 roku został mu nadany tytuł prezydenta honorowego federacji.
Jako dziennikarz był twórcą czołowego magazynu tenisowego we Francji – „Tennis de France”. Został wybrany członkiem Międzynarodowego Komitetu Olimpijskiego, a w latach 1979–1985 przewodniczył Międzynarodowej Radzie Męskiego Tenisa Zawodowego.
W 1992 roku został przyjęty w poczet członków Międzynarodowej Tenisowej Galerii Sławy.

</doc>
<doc id="51185" url="https://pl.wikipedia.org/wiki?curid=51185" title="My Country, ’Tis of Thee">
My Country, ’Tis of Thee

My Country, ’Tis of Thee, znana także pt. America – amerykańska pieśń patriotyczna
śpiewana pod melodię „God Save the King”. Pełniła rolę hymnu Stanów Zjednoczonych do 1931, kiedy oficjalnym hymnem narodowym został „Gwieździsty sztandar”.
Słowa pieśni napisał pastor w 1832 roku.

</doc>
<doc id="51187" url="https://pl.wikipedia.org/wiki?curid=51187" title="Amerykańska Wojna Rewolucyjna">
Amerykańska Wojna Rewolucyjna



</doc>
<doc id="51188" url="https://pl.wikipedia.org/wiki?curid=51188" title="Koktajl Mołotowa">
Koktajl Mołotowa



</doc>
<doc id="51189" url="https://pl.wikipedia.org/wiki?curid=51189" title="Wojna z Francuzami i Indianami">
Wojna z Francuzami i Indianami



</doc>
<doc id="51190" url="https://pl.wikipedia.org/wiki?curid=51190" title="Północna Karolina">
Północna Karolina



</doc>
<doc id="51191" url="https://pl.wikipedia.org/wiki?curid=51191" title="Szlara">
Szlara

 
Szlara — talerzowato ułożone pióra wokół dzioba i oczu u sów oraz niektórych przedstawicieli z rzędu szponiastych. Pióra te są krótsze i sztywniejsze od reszty upierzenia głowy ptaka, a często także jaśniejsze. Szlara służy do skupiania (zbierania) fal akustycznych w celach nawigacyjnych. Ptaki te bowiem, wbrew powszechnemu mniemaniu, nie są nocnymi superwzrokowcami, lecz myśliwymi-słuchowcami i są aktywne w nocy, niezależnie od stopnia zachmurzenia nieba, czy też obecności księżyca. Ważne tylko, by była to noc spokojna i przede wszystkim cicha. Ponadto słuch sów jest dodatkowo wspomagany przez ruchomy fałd skórny w obrębie otworów usznych (które położone są poza szlarą) oraz asymetryczne położenie uszu, dzięki czemu sowy doskonale oceniają odległość.
U sów w rodzinie płomykówek szlara jest sercowata, a u puszczyków (najliczniejszych w gatunki) — okrągła. Spośród szponiastych szlara występuje szczególnie wyraziście u błotniaka zbożowego z rodziny jastrzębiowatych.
Szlara jest nietypowym i niespotykanym u innych ptaków elementem upierzenia głowy, a występuje jednocześnie z dość krótkim dziobem, bardziej owalną niż u innych ptaków głową oraz krótszym niż u innych ptaków rozstawem oczu. Wszystkie te elementy sprawiają, że ptaki mające szlarę wyglądają jakby miały twarz, co przydaje im cech ludzkiego wyglądu głowy. Zapewne to właśnie dlatego już od czasów starożytnych przypisywano tym ptakom niezwykłą mądrość.
Płomykówka ma najbardziej charakterystyczną szlarę mierzącą około 110 mm (Simmons, 2000), natomiast puszczyk mszarny ma największą szlarę spośród wszystkich ptaków.
Słowo "szlara" wywodzi się z niemieckiej nazwy sowy płomykówki – "Schleiereule" – co w tłumaczeniu na polski znaczy "zakwefiona (zawoalowana) sowa".

</doc>
<doc id="51193" url="https://pl.wikipedia.org/wiki?curid=51193" title="Frankfurt">
Frankfurt

Niemcy:

</doc>
<doc id="51194" url="https://pl.wikipedia.org/wiki?curid=51194" title="Algologia">
Algologia

Algologia jest pojęciem dwuznacznym:

</doc>
<doc id="51195" url="https://pl.wikipedia.org/wiki?curid=51195" title="Glony">
Glony

Glony, algi (łac. "Algae", gr. Phykos) – grupa morfologiczno-ekologiczna, składająca się tradycyjnie z kilku niespokrewnionych linii ewolucyjnych organizmów plechowych, tj. beztkankowych.
Nauka zajmująca się glonami to algologia (fykologia).
Cechami łączącymi gromady składające się na tę grupę jest w większości przypadków autotrofizm i funkcja pierwotnego producenta materii organicznej w zbiornikach wodnych, ewentualnie w miejscach, gdzie woda występuje w małych ilościach (wilgotna gleba, kora drzew) lub okresowo oraz pierwotna, beztkankowa budowa ciała.
Ze względu na zasadniczy podział między prokariontami a eukariontami zdarza się, że za właściwe glony uważa się jedynie organizmy eukariotyczne. Wówczas całą grupę opisuje się jako "glony i sinice".
Szacunki liczby gatunków glonów rozciągają się od 30 000 do ponad 1 000 000 (choć pojawiają się również oszacowania na 350 000 000). W serwisie AlgaeBase do połowy 2012 r. zarejestrowano ok. 32 500 gatunków, których nazwy uznano za zweryfikowane i ok. 100 000 nazw, które są albo synonimami taksonomicznymi gatunków zweryfikowanych, albo ich status jest niepewny. Według twórcy tej bazy, liczba gatunków glonów wynosi ok. 72 500, z czego do 2012 r. opisano ok. 44 000.
Według szacunków najliczniejszy współczesny fotoautotroficzny organizm na Ziemi to sinica "Prochlorococcus marinus", której populacja liczy 1027 osobników. Podobnie liczne mogą być populacje kokolitoforów.
Skamieniałości sinic (stromatolity) pochodzą nawet sprzed 3,7 mld lat. Znaleziono je w formacji Isua na Grenlandii. Niewiele młodsze (o 220 mln lat) znaleziono w kratonie Pilbara. Jedne z najstarszych skamieniałości eukariotycznych glonów są znane jako "Grypania spiralis". Niektóre z nich mogą mieć ponad 2 mld lat, choć istnieją kontrowersje, co do ich rzeczywistego pochodzenia, podczas gdy niekontrowersyjne pochodzą sprzed 1,6 mld lat z indyjskiej formacji Rohtas (Windhja). Istnieją przypuszczenia, że glonowe pochodzenie mogą mieć skamieniałości odkryte w osadach jeziornych w południowej Afryce przez zespół Józefa Kaźmierczaka, jako że prezentują komórczakową budowę syfonalną. Datowane są one na ok. 2,8-2,7 mld lat, co czyniłoby je najstarszymi znanymi szczątkami eukariontów.
Na początku XX wieku termin "glony" zapożyczył z gwary góralskiej polski botanik Józef Rostafiński i wprowadził do systematyki botanicznej.
Systematyka.
Glony były uważane za takson w początkowym etapie rozwoju systematyki. W miarę jej postępów, zrozumiano, że podobieństwa różnych organizmów określanych tą nazwą nie oznaczają ich pokrewieństwa. Częste zmiany systematyki spowodowały, że nazwy, zwłaszcza zwyczajowe (w językach narodowych), jak "zielenice" czy "golden algae", mogą w różnych systemach klasyfikacyjnych oznaczać w przybliżeniu tę samą grupę organizmów, ale o różnej randze taksonomicznej.
Karol Linneusz traktował glony jako takson w obrębie klasy Cryptogamia (rośliny zarodnikowe). Ujęte w jego "Species Plantarum" rodzaje glonów w większości później przeniesiono do innych grup roślin, grzybów, a nawet zwierząt. Przyjęta przez niego systematyka glonów wyglądała następująco:
W połowie XX w. glony dzielono w następujący sposób:
W ich liniach rozwojowych dodatkowo wyróżniano grupę bez rangi: "Flagellatae" (wiciowce), np. w podtypie "Chlorophytina" rząd "Volvocales".
W XX w. w podręcznikach utrwalił się następujący uproszczony podział glonów:
Według systemu AlgaeBase (stan wiosną 2014 r.) organizmy określane jako glony należą do następujących taksonów:
Ponadto niektóre mniejsze taksony nie są dokładnie sklasyfikowane, mając status taksonu "incertae sedis".
Charakterystyka glonów.
Do glonów zalicza się organizmy jedno- lub wielokomórkowe, autotroficzne, czasem mikroskopijnej wielkości, a czasem występujące w postaci rozłożystych plech. U glonów nie występują organy takie jak korzenie, liście, łodygi czy kwiaty. Duże plechowate glony zakotwiczają się w podłożu chwytnikami (rizoidy).
Glony są w większości autotroficzne, a podstawowym barwnikiem fotosyntetycznym jest u nich chlorofil a. Glony z grupy protistów zyskały zdolność fotosyntezy dzięki symbiozie z jednokomórkowymi glonami roślinnymi. Rozpoznaje się je po potrójnej lub poczwórnej błonie wokół chloroplastu, który w rzeczywistości jest znacznie uwstecznionym organizmem endosybmiotycznym żyjącym wewnątrz protisty. Glony roślinne zawierają chloroplasty okryte dwiema błonami śródplazmatycznymi, charakterystyczne również dla roślin wyższych, a ich materiałem zapasowym jest skrobia, która u glonów z grupy protistów występuje jedynie u tobołków. Chloroplasty roślinne powstały w podobny sposób, jednakże na drodze endosymbiozy z sinicą, a nie jak u protistów roślinnych w wyniku symbiozy wtórnej (z glonem roślinnym). Poznaje się je po tym, że otaczają je dwie błony śródplazmatyczne.
Rozmnażanie.
Glony wykształciły szereg różnych sposobów rozmnażania. W wielu wypadkach jedynym sposobem jest u nich rozmnażanie bezpłciowe. Sposobami rozmnażania bezpłciowego u glonów jest fragmentacja plechy, podział komórki oraz wytwarzanie różnego rodzaju zarodników.
Rozmnażanie przez fragmentację plech jest typowe dla wszystkich grup glonów roślinnych. Polega ono na rozpadnięciu się na części plech glonów. Każda, nawet pojedyncza komórka, może dać początek nowemu organizmowi. Rozmnażaniu się glonów przez fragmentację plech sprzyjają prądy morskie, fale, zwierzęta, przepływające statki i łodzie. Fragmentacja, czyli rozerwanie plech, pobudza komórki do podziału, a tym samym do powstawania nowych plech. Przyczepione do poruszających się statków fragmenty plechy glonów mogą być przeniesione na nowe tereny, będące nowym miejscem życia tych roślin.
Rozmnażanie glonów jednokomórkowych przez podział komórki jest najprostszym sposobem rozmnażania. W taki sposób rozmnażają się między innymi okrzemki. Każda młoda komórka otrzymuje od komórki macierzystej wszystkie jej części składowe. Młode komórki otaczają się ścianą komórkową. Powstałe młode osobniki są identyczne jak ich komórka macierzysta. Różnią się tylko rozmiarami.
Rozmnażanie glonów obejmuje szereg różnorodnych zarodników i różne sposoby ich wytwarzania. Zarodniki u glonów powstają we wnętrzu ich komórek i wydostają się na zewnątrz po pęknięciu ściany komórki, w której się wytworzyły.
Symbioza.
Niektóre glony tworzą związki symbiotyczne z innymi organizmami. Takim symbiozom zawdzięczają swe istnienie porosty, wiele koralowców, małży i gąbek. W związkach tych glony dostarczają organizmom gospodarzy produkty procesu fotosyntezy. W przypadku porostów zielenice lub sinice tworzą związki symbiotyczne z grzybami. Mimo iż każdy z komponentów porostu potrafi istnieć samodzielnie – razem zdolni są do opanowywania siedlisk niedostępnych dla poszczególnych gatunków składowych. W symbiozie z koralowcami i małżami występują niektóre bruzdnice (np. "Symbiodinium"). Z gąbkami wiążą się zielenice. Związki z organizmami zwierzęcymi zapewniają glonom ochronę, podczas gdy gospodarze otrzymują w zamian tlen i węglowodany. Glon żyjący w ciele zwierzęcia lub pierwotniaka "zwierzęcego" nosi nazwę zoochlorelli (w wąskim ujęciu – dotyczy to tylko jednokomórkowych zielenic). Ze względu na kolor, takie symbiotyczne glony dzieli się na zoochlorelle (zielone, zwykle zielenice lub eugleniny) i zooksantelle (żółtobrązowe, zwykle bruzdnice).
Występowanie.
Glony wchodzą w skład planktonu w morzach, oceanach i zbiornikach śródlądowych (jako fitoplankton). Glony żyjące na powierzchni osadów dennych zbiorników wodnych stanowią składnik bentosu (jako fitobentos) a te, które porastają inne powierzchnie (rośliny, kamienie, itp.) tworzą zespół peryfitonu. Glony żyją także poza zbiornikami wodnymi ale w miejscach wilgotnych: w glebie i na jej powierzchni, na kamieniach, pniach drzew, ścianach, a także na śniegu i lodzie (glony naśnieżne).
Zastosowanie.
Kosmetyki.
Glony jako obszerna grupa mają różne zastosowanie m.in.w kosmetologii. Mikroelementy w glonach występują w formie łatwo przyswajalnych biokompleksów i związków metaloorganicznych z polisacharydami (laminaryną), dzięki czemu przenikają przez warstwę lipidową naskórka. Większość z nich jest dobrze przyswajana przez organizm, ponieważ ich skład chemiczny jest podobny do składu plazmy komórkowej człowieka. Stosowane są w kremach, balsamach, żelach, i maseczkach do pielęgnacji twarzy, ciała i włosów. Wodorosty oczyszczają skórę z toksyn, łagodzą stany zapalne, poprawiają koloryt i wygładzają powierzchnię naskórka. Redukują nadmierną ilość gruczołów łojowych, a okłady z glonów używane są w terapii trądziku młodzieńczego. Stosowane są w formie ekstraktów, mączki lub wyizolowanych substancji aktywnych, jako preparat odżywczy, nawilżający, ujędrniający skórę i redukujący cellulit.
Agar-agar.
Agar-agar to substancja żelująca wytwarzana z czerwonych glonów, posiadająca wiele komercyjnych zastosowań. Przede wszystkim jest dobrym medium do wzrostu bakterii i grzybów, ponieważ większość mikroorganizmów nie jest w stanie go trawić. Agar-agar jest także powszechnie stosowanym dodatkiem spożywczym o kodzie E-406, gdzie spełnia rolę analogiczną do żelatyny. Znajduje on także zastosowanie w fotografii, farmacji oraz kosmetyce.
Kwas alginowy.
Kwas alginowy jest ekstrahowany z brązowych alg, jego zastosowania sięgają od substancji żelującej w produktach spożywczych, po opatrunki. Jest także wykorzystywany w kuchni molekularnej oraz biotechnologii jako biokompatybilne medium do enkapsulacji i immobilizacji komórek.
Rocznie pomiędzy 100000 a 170000 ton (mokrej masy) wielkomorszczy jest zbierana w USA w stanie Nowy Meksyk w celu ekstrakcji kwasu alginowego i jako pasza dla słuchotek.
Źródło energii.
Zobacz też: Paliwo z glonów, Biologiczne wytwarzanie wodoru, Biowodór, Biodiesel, Bioetanol, Oleje roślinne
Aby osiągnąć konkurencyjność na rynku i stać się niezależnym od państwowego wsparcia, biopaliwa powinny się cechować podobnymi lub niższymi kosztami, niż paliwa kopalne. Biopaliwa na bazie glonów mają pod tym względem dobre perspektywy rozwoju, głównie ze względu na możliwość produkcji większej ilości biomasy na jednostkę powierzchni, niż jakakolwiek inna forma biomasy. Szacuje się, że punkt rentowności dla biopaliw na bazie glonów nastąpi przed rokiem 2025.
Nawóz.
Od setek lat glony były używane jako nawóz. Dzisiaj glony są wykorzystywane przez ludzi na wiele różnych sposobów, na przykład jako nawozy, środki poprawiające kondycje gleby i pasza dla zwierząt. Makro- i mikroglony są uprawiane w zbiornikach lub stawach i są zbierane lub wykorzystywane do uzdatniania ścieków pompowanych przez uprawę. Wielkoskalowa akwakultura w wielu miejscach jest ważnym typem akwakultury. Krasnorosty maerl są powszechnie używanym środkiem poprawiającym kondycję gleby.
Żywność.
Główny artykuł: Glony jadalne
Glony morskie są ważnym źródłem pożywienia, zwłaszcza w Azji. Zawierają one wiele witamin, w tym witaminy: A, B1, B2, B6, niacynę i witaminę C oraz są bogate w jod, potas, żelazo, magnez i wapń. Komercyjnie uprawiane mikroalgi i cyjanobakterie są sprzedawane jako suplementy diety, np. spirulina, Chlorella i suplementy z witaminą C z glonów z rodzaju Dunaliella, cechującego się dużą zawartością beta-karotenów.
Glony są składnikami kuchni narodowych wielu krajów. W samych Chinach konsumuje się ponad 70 gatunków glonów oraz 发菜 (fat choy) – sinice, które są uważane za warzywo. W Japonii tradycyjnie konsumuje się ponad 20 gatunków glonów, w Irlandii rodymenię palczastą, w Chile "Durvillaea antarctica". W Walii glony laver są wykorzystywane do produkcji chleba "laverbread" lub "bara lawr". W Japonii bardzo popularne są glony nori i aonori, których Koreańskim odpowiednikiem są glony gim. Spożywa się je także na zachodnim wybrzeżu Ameryki Północnej, na obszarze od Kalifornii do Kolumbii Brytyjskiej i na Hawajach. Także kuchnia Maorysów z Nowej Zelandii zawiera glony. Ulwa sałatowa i "Alaria esculenta" są składnikami wykorzystywanymi w sałatkach w Szkocji, Irlandii, Grenlandii i Islandii.
Oleje pozyskane z niektórych wodorostów cechują się wysoką zawartością nienasyconych kwasów tłuszczowych. Na przykład "Parietochloris incisa" zawiera do 47% kwasu arachidonowego. Niektóre rodzaje glonów zawierają długołańcuchowe kwasy tłuszczowe omega-3, w tym DHA (dokozaheksaenowy) i EPA (eikozapentaenowy). Ryby także zawierają kwasy omega-3, ale ich oryginalnym źródłem są glony (zwłaszcza mikroglony), które są zjadane przez morskich roślinożerców, np. skorupiaki z rzędu widłonogów i utylizowane w łańcuchu pokarmowym. W ostatnich latach nasila się moda na glony jako źródło kwasów omega-3 wśród wegan i wegetarian, którzy nie mogą pozyskać tego składnika z innych źródeł, takich jak np. siemię lniane, które zawiera jedynie krótkołańcuchowy kwas alfa-linolenowy (ALA).
Z drugiej strony, istnieją doniesienia o podwyższonej zawartości w niektórych suplementach diety opartych o mikroglony substancji toksycznych (np. mikrocystyn, związków glinu), co wynikać może najprawdopodobniej z nieprawidłowych metod ich hodowli na cele przemysłowe.
Kontrola zanieczyszczenia.
Naukowcy zauważyli, że 60-90% odpływu azotu oraz 70-100% odpływu fosforu może zostać wyizolowane ze ścieków odpływających z gnojowicy, przy użyciu horyzontalnego filtra glonowego (ATS). Naukowcy zaprojektowali filtr składający się z płytkich przewodów siatki nylonowej, gdzie kolonie glonów mogły się formować, a następnie studiowali jego efektywność przez trzy lata. Odkryli, że glony mogą z łatwością być wykorzystywane do zmniejszania zanieczyszczenia nawozami wód rzecznych, potoków i morskich. Zebrane i wysuszone wodorosty były poddane dalszym badaniom, które wykazały, że ogórki i kukurydza rosły równie dobrze nawożone glonami z filtra glonowego, jak i komercyjnymi nawozami. Filtry glonowe wykorzystujące wymuszony ruch pionowy wody lub spływ grawitacyjny, także są wykorzystywane do filtrowania akwariów i stawów. 
Bioremediacja.
Zaobserwowano, że glon "Stichococcus bacillaris" kolonizuje żywice silikonowe wykorzystywane na stanowiskach archeologicznych, biodegradując tą syntetyczną substancję.
Pigmenty.
Naturalne pigmenty (karotenoidy i chlorofile) produkowane przez glony mogą zostać wykorzystane jako alternatywy dla syntetycznych barwników. Obecność poszczególnych barwników oraz ich koncentracja są specyficzne dla danego gatunku. Analiza ich koncentracji z wykorzystaniem różnych metod analizy, zwłaszcza wysokosprawnej chromatografii cieczowej, pozwala na określenie składu taksonomicznego glonów w próbkach wody morskiej.
Substancje stabilizujące.
Zobacz też: Karagen
Karagen pozyskiwany z czerwonych glonów chrząstnica kędzierzawa jest wykorzystywany jako stabilizator produktów mlecznych i innych.

</doc>
<doc id="51196" url="https://pl.wikipedia.org/wiki?curid=51196" title="Władcy Saksonii">
Władcy Saksonii

Na tej stronie znajduje się lista wszystkich władców Saksonii od 743 r.
Książęta Saksonii.
Welfowie (1142–1180).
W 1180 r. Henryk Welf został pozbawiony tronów saskiego i bawarskiego, a sama Saksonia podzielona. Tytuł książąt saskich ze wschodnią częścią dawnej Saksonii otrzymał Bernard III Askańczyk (lista władców poniżej), część zachodnia została oddana arcybiskupom Kolonii (Westfalia), a w głównej części powstało od 1235 r. księstwo Brunszwiku-Lüneburga, nadal pod rządami Welfów (por. władcy Brunszwiku i Hanoweru).
Elektorzy Saksonii.
Askańczycy (1356–1422).
Po śmierci Albrechta III księstwo przejął margrabia Miśni ("Meissen") i Turyngii.
Królowie Saksonii (1806–1918).
Wettynowie – linia "albertyńska".
1918 – zniesienie monarchii
Wydzielone księstwa saskie.
Księstwa saskie linii ernestyńskiej Wettynów.
W Turyngii po bitwie pod Mühlbergiem i utracie Saksonii elektorskiej
1554 – podział ziem między synów elektora Jana Fryderyka Wspaniałomyślnego
Książęta Saksonii-Koburga.
1638 ziemie przeszły na książąt Saksonii-Weimar
Książęta Saksonii-Weimar.
1640 – podział między żyjących braci. Weimar otrzymał:
1662 – podział między synów Wilhelma
1918 – obalenie monarchii
Książęta Saksonii-Gothy (1640–1672).
Książęta Saksonii-Gothy-Altenburga.
po bezpotomnej śmierci Fryderyka IV nowy podział ziem między książąt, spadkobierców Ernesta I Pobożnego.
Książęta Saksonii-Coburga-Gothy.
od 1918 republika (Coburg przyłączył się do Bawarii, Gotha pozostała w Turyngii).
Książęta Saksonii-Meiningen.
w 1826 książęta Saksonii-Meiningen przejęli władzę nad księstwem Saksonii-Hildburghausen i odtąd tytułowali się von Sachsen-Meiningen und Hildburghausen
Książęta Saksonii-Meiningen i Hildburghausen.
1918 – obalenie monarchii
Książęta Saksonii-Altenburg (1602–1673, 1826–1918).
1918 – obalenie monarchii.

</doc>
<doc id="51201" url="https://pl.wikipedia.org/wiki?curid=51201" title="Superego">
Superego

Superego, nadświadomość – jedna ze struktur osobowości w modelu psychoanalitycznym, obok ego oraz id.
"Superego" stanowi wewnętrzną reprezentację wartości moralnych i ideałów uznawanych przez daną społeczność, które przekazywane są dziecku przez rodziców w procesie socjalizacji. Jest to instancja „moralna”, dążąca do doskonałości (w przeciwieństwie do id kierującego się zasadą przyjemności). Główne funkcje "superego" to hamowanie impulsów "id", przekonywanie "ego", aby cele realistyczne zastąpiło moralnymi.
Jest to ostatni wykształcający się element osobowości, kształtuje się pod wpływem kar i nagród, stosowanych przez rodziców. To, co wychowawcy aprobują i nagradzają, włączane jest w obręb subsystemu "superego" – "ja idealnego". Sumienie karze, wywołując poczucie winy, "ja idealne" nagradza, powodując poczucie dumy. Samokontrola zajmuje miejsce kontroli sprawowanej przez rodziców.
"Superego" jest sferą moralną człowieka.
"Superego" jest jednym z podstawowych pojęć w psychoanalizie Sigmunda Freuda. W analizie transakcyjnej odpowiednikiem superego jest komponent "rodzica".

</doc>
<doc id="51203" url="https://pl.wikipedia.org/wiki?curid=51203" title="Polikryształ">
Polikryształ

Polikryształ – ciało stałe będące zlepkiem wielu monokryształów, zwanych domenami krystalicznymi lub ziarnami. Domeny w polikrysztale mają zwykle orientację stochastyczną, choć w szczególnych warunkach można uzyskać polikryształy o bardzo regularnym układzie domen.
Układ domen tworzy mikrostrukturę, którą można obserwować za pomocą zwykłego mikroskopu optycznego. Na granicach domen krystalicznych występuje wiele niejednorodności w ułożeniu cząsteczek i w tych miejscach ciało to jest najsłabsze. Powoduje to, że mikrostruktura polikryształu ma bardzo silny wpływ na jego własności mechaniczne. W przełomie ciało polikrystaliczne o stochastycznym układzie domen jest szorstkie, objawiając układ monokryształów w ciele (ich wielkość i ułożenie). 
Olbrzymia większość substancji krystalicznych występujących w naturze ma charakter polikrystaliczny, gdyż do wytworzenia monokryształu o znacznych wymiarach potrzebne są bardzo szczególne warunki. Wyjątkiem są bardzo rzadkie i cenne okazy samorodków złota oraz duże monokryształy naturalnego diamentu.

</doc>
<doc id="51204" url="https://pl.wikipedia.org/wiki?curid=51204" title="Jaszczurka zwinka">
Jaszczurka zwinka

Jaszczurka zwinka ("Lacerta agilis") – gatunek jaszczurki z rodziny jaszczurkowatych (Lacertidae). Występuje niemal w całej Europie, w tym na terenie całej Polski i jest najczęściej występującym gadem na terenie kraju. IUCN uznaje jaszczurkę zwinkę za gatunek najmniejszej troski (LC). 
Taksonomia.
Gatunek ten naukowo opisał Karol Linneusz w 1758 roku. Opisano kilkanaście podgatunków tego gada, ale akceptowanych jest 9. Podgatunek "L. a. boemica" bywa uznawany jest za odrębny gatunek, gdyż jest wyraźnie odrębny genetycznie. Podgatunki "L. a. exigua", "L. a. brevicaudata" oraz "L. a. grusinca" są tak do siebie podobne, że morfologicznie bardzo trudno je rozróżnić. Podobnie jest w przypadku podgatunku nominatywnego ("L. a. agilis") oraz "L. a. argus". Bischoff uważał, że na terenie całej Polski występuje "L. a. argus", teorię tą poparli Maślak i in. (2010). Rahmel czy Kalyabina kwestionowali status tego podtaksonu, gdyż jest on od nominatywnego praktycznie nieodróżnialny. Andreas i in. (2015) wykazali odrębność genetycznych linii; jaszczurki z zachodniej Europy, do których przypisywano "L. a. agilis" należą tak naprawdę do grupy "argus", a tam, gdzie wskazano przynależność do podgatunku "argus", w rzeczywistości należą do linii "agilis". Serwis internetowy Reptile Database wyróżnia 11 podgatunków zwinki: "Lacerta agilis agilis", "Lacerta agilis argus", "Lacerta agilis boemica", "Lacerta agilis bosnica", "Lacerta agilis brevicaudata", "Lacerta agilis chersonensis", "Lacerta agilis exigua", "Lacerta agilis grusinica", "Lacerta agilis ioriensis", "Lacerta agilis mzymtensis", "Lacerta agilis tauridica".
Występowanie i siedlisko.
Zwinka występuje na większości kontynentu europejskiego poza jego południowymi i zachodnimi krańcami. Na zachodzie granicą jej zasięgu jest środkowa Francja. Na północy spotkać ją można nawet w środkowej części Półwyspu Skandynawskiego, jest nieliczna w Wielkiej Brytanii. Wschodnia granica zasięgu biegnie przez środkową Rosję. Gatunek występuje również w Turcji. Brak jej we Włoszech, Hiszpanii, południowo-zachodniej Francji oraz na Półwyspie Bałkańskim. W Polsce jest spotykana do 1200 m n.p.m., zwykle jednak mniej, do 900 m. W bułgarskich górach Riła jest spotykana do 2500 m n.p.m., w Alpach jej sięga do 1500 m n.p.m., a w Grecji do 2000 m n.p.m.. W Polsce poza dwoma podgatunkami ("argus" i "agilis") stwierdzono także podgatunek "L. a. chersonensis", który występuje po północno-wschodniej części Polski. 
Zwinka preferuje siedliska nizinne. Najczęściej można ją spotkać na murawach, terenach kamienistych, rumowiskach skalnych, zasiedla też siedliska ruderalne i ogrody działkowe, parki, wrzosowiska, nasypy kolejowe, zakrzaczone i zadrzewione łąki (patrz: ekologia). Stwierdzana jest w lasach sosnowych, mieszanych i na innych terenach położonych blisko muraw. Zwinka jest gatunkiem heliotermicznym.
Morfologia.
Maksymalna długość ciała samca z nieuszkodzonym ogonem w Polsce dochodzi od 20 cm do 23,5 cm, ale w Europie wschodniej dochodzi nawet do 28 cm. Długość tułowia i głowy bez ogona wynosi około 11 cm.
Jaszczurka zwinka jest jednym z czterech gatunków jaszczurek występujących na terenie Polski. Jest też jedną z najbarwniejszych w kraju. Jej masywne ciało pokrywają ściśle do siebie przylegające łuski. Na grzbiecie są one mniejsze i szorstkie, brzuch zaś pokrywają większe i gładkie. Na głowie ma regularnie ułożone tarczki. Głowa jest krótsza, lecz większa niż u jaszczurki żyworódki. Jej ogon jest nieco dłuższy od tułowia, ale i tak jest krótszy niż u innych jaszczurek. W sytuacji zagrożenia zostaje odrzucony dla odwrócenia uwagi drapieżnika, zachowanie to nazywane jest autotomią. Z czasem ogon odrasta do pierwotnej długości. Otwory uszne znajdują się z tyłu głowy i są łatwo zauważalne. Kończyny jaszczurki są silnie umięśnione, a palce długie, zakończone pazurkami. Samca można odróżnić po zielonkawym podbrzuszu, czasem nakrapianym drobnymi plamkami, podczas gdy samica ma szary lub kremowy spód ciała. W okresie godowym, czyli w maju, samce przybierają intensywną zieloną barwę. Ubarwienie tych gadów jest bardzo różne. Najczęściej grzbietem biegnie szeroka pręga, często przecinana drobnymi plamkami, chociaż można też spotkać osobniki bez niej. Po bokach ciała biegną jeszcze dwie pręgi z brązowo-czarnych plam. Czasem można spotkać osobniki o jednolitym brązowym kolorze, choć są one dosyć rzadkie. Młode zwinki po wykluciu się, podobnie jak młode innych jaszczurek, są znacznie ciemniejsze niż osobniki dorosłe. Długość życia wynosi ok. 3–4 lat. Maksymalny wiek u tej jaszczurki to 6 lat. Cechą typową zarówno dla Lacertilia, jak i wymarłych Eolacertilia jest kształt i budowa regionu skroniowego.
Polscy badacze zaobserwowali u jaszczurki zwinki oraz żyworódki rozdwojenie ogona tj. posiadały dwa ogony. Najprawdopodobniej jest to anomalia spowodowana odrzuceniem „dawnego ”ogona.
Ekologia.
Pożywienie.
Najczęstszym łupem tego gada padają bezkręgowce. W skład diety wchodzą pająki, owady, wije oraz ślimaki. Zdarza się również, że jaszczurka pożywia się gąsienicami, stonogami (Oniscidea), dżdżownicami oraz małymi żabami. Czasem zwinka staje się kanibalem i pożera młode własnego gatunku, bądź innych jaszczurek. Małe ofiary połyka, większe zaś chwyta pyskiem i energicznie nimi potrząsa, bądź uderza nimi o ziemię. Przeprowadzono badania w Alpach, polegające na zbadaniu kału jaszczurek. Okazuje się, że młode osobniki preferują zjadać jeden rodzaj pokarmu, podobnie jak samce, ale samice odżywiają się także innymi typami pokarmów. Mimo to z badań wynika, że to dorosłe osobniki mają bardziej zróżnicowaną dietę od młodych. Badania także dowiodły, że jaszczurki te unikają mrówek (Formicidae). Jaszczurki te to oportuniści, polujący głównie z zasadzki. Jaszczurki często polują na terenach bogatych w zakrzewienia oraz małe drzewa jak "Salix alba", "Salix eleagnos", "Salix purpurea" i "Betula alba". W Rosji dokładnie zbadano żołądki jaszczurek. Wydaje się, że jaszczurki w 100% odżywiają owadami. W żołądkach znajdowano szczątki owadów z rzędów: Coleoptera, rzadziej Lepidoptera, Hymenoptera czy Diptera. Niektóre spożywane insekty przez zwinkę były zdolne do lotu, trujące lub wydzielające substancje odstraszające (jak te np. u chrząszczy). U rosyjskich osobników stwierdzono także nasiona, kawałki warzyw i innych roślin, fragmenty kwiatów itp.
Tryb życia.
Jaszczurki te są aktywne za dnia. Lubią wygrzewać się rankiem na słońcu, co zwierzętom zmiennocieplnym jest potrzebne do prawidłowego funkcjonowania organizmu. Wygrzewają się rano, by po południu polować w niskiej trawie. Gdy temperatura przekracza , chowają się do wykopanych przez siebie norek. Wieczorem wracają do swoich kryjówek, gdzie spędzają noc. Są terytorialne, bronią terytoriów, na których spędzają czasem całe życie. Jednak według badań Mattsa Olsona jest inaczej – jaszczurki, w szczególności samice w okresie godów, nie są zbytnio agresywne, często wiele samic ma nory blisko siebie. Jaszczurki te zaczynają hibernować w październiku, a wybudzają się w marcu lub kwietniu. Zwinki kopią nory do 5 cm pod ziemią. Robią wiele rozgałęzień, aby zmylić polujące na nie drapieżniki, lecz tylko główny korytarz jest zamieszkany przez jaszczurkę. Gady te kopią nory długie na prawie 8 m, najczęściej pod krzewami. Jaszczurki co kilka tygodni zmieniają nory, aby uchronić się przed niebezpieczeństwami. 
Rozród.
Okres godowy trwa od kwietnia do czerwca, z największą intensywnością w maju. W tym okresie samce przybierają jaskrawozielone barwy i toczą walki w obecności samic, o prawo do kopulacji. Walka polega na łapaniu się za gardła, pyski lub inne części ciała, i próbowaniu swoich sił. W przeciwieństwie do samic samce są bardzo agresywne. Intensywne kolory mają pokazać, że samiec jest zdrowy i gotowy do przekazania swoich genów. W okresie godów praktykuje poligamię, łączy się z jak największą liczbą samic. Przed współżyciem samiec podgryza samicę w okolicy nasady ogona i boków ciała. Po kilku tygodniach samica, wykopawszy norkę, składa w niej od 5 do 15, maksymalnie 18 jaj. Do ich wyklucia się konieczne jest zachowanie odpowiedniej wilgotności. Jak u większości gadów samica nie zajmuje się młodymi. Małe jaszczurki wylęgają się po około 6–8 tygodniach, na przełomie sierpnia i września, i mają ok. 5,5–6,5 cm długości. Są jednolicie brązowe z licznymi małymi plamkami po bokach ciała.
Pasożyty i drapieżnictwo.
Chociaż zwinka jest najpospolitszym gadem w Polsce, jej liczebność na niektórych obszarach znacznie się zmniejszyła z powodu urbanizacji i zanikania naturalnych siedlisk. Jaszczurki te mają również wielu wrogów naturalnych, takich jak węże, ptaki drapieżne, łasice, borsuki i inne średniej wielkości ssaki. Blanke i Fearnley wymieniają 38 gatunków ptaków oraz 12 gatunków ssaków polujących na tego gada.
Na gadach tych pasożytują przywry, tasiemce (szczególnie ich larwy), nicienie, roztocza, kleszcze z gatunku "Ixodes ricinus", bakterie Anaplasmataceae oraz "Borrelia burgdorferi". Niektóre pasożyty, jak "Plagiorchis mentulatus", "Metaplagiorchis molini" i "Ophionyssus saurarum" pasożytują wyłącznie na "L. agilis", zaś "Rhabdiasfus covenosa" zaobserwowano także na innych polskich gadach. Larwy tasiemców i nicieni były znajdowane w ścianach jelit, a dorosłe formy w przewodzie pokarmowym.
Według badań Majláthová et. al. w Polsce jaszczurek zarażonych bakterią "Borrelia burgdorferi" wywołującą boreliozę jest najmniej, a najwięcej na Słowacji.
Status.
Międzynarodowa Unia Ochrony Przyrody (IUCN) uznaje jaszczurkę zwinkę za gatunek najmniejszej troski (LC – "Least Concern"). Liczebność populacji nie jest znana, a jej trend uznawany jest za stabilny. Trend liczebności populacji uznawany jest za stabilny, ze względu na brak istotnych zagrożeń. Gatunek ujęty jest w załączniku IV dyrektywy siedliskowej, który zobowiązuje wszystkie państwa Unii Europejskiej do objęcia go ochroną gatunkową, w tym zapewnienia ochrony miejsc rozrodu i odpoczynku. Na terenie Polski gatunek jest objęty częściową ochroną. Gatunkowi zagrażają drapieżniki, degradacja siedlisk oraz ich zarastanie, a także powodzie. Dawniej jaszczurki były chętnie hodowane, ze względu na efektowne ubarwienie samców. 

</doc>
<doc id="51208" url="https://pl.wikipedia.org/wiki?curid=51208" title="Śmiechowice (województwo opolskie)">
Śmiechowice (województwo opolskie)

Śmiechowice – wieś w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość położona była w województwie opolskim.
Założona w XVIII wieku leżąca nad rzeką Śmieszką. W swej historii nosiła jeszcze dwie nazwy: "Moslach" (1736, "Moselach" (1936). Po zakończeniu wojny w 1945 również "Mozelaki".
Wieś położona jest wśród lasów, przy granicy utworzonego w 2000 r. Stobrawskiego Parku Krajobrazowego. 
W 1952 r. utworzony został leśny rezerwat przyrody Śmiechowice o powierzchni 0,5 ha. Położony on był po północnej stronie szosy Śmiechowice-Kurznie. Przedmiotem ochrony był fragment lasu mieszanego z pomnikowymi XIX-wiecznymi okazami modrzewia europejskiego. Rezerwat ten został zlikwidowany z dniem 8 maja 2010 r. zarządzeniem Regionalnego Dyrektora Ochrony Środowiska w Opolu.
Studnie głębinowe wywiercone na głębokość 30 m w Śmiechowicach zaopatrują część gminy Lubsza w wodę pitną. Stanowią także rezerwę wody dla powiatu brzeskiego.

</doc>
<doc id="51210" url="https://pl.wikipedia.org/wiki?curid=51210" title="Termometr alkoholowy">
Termometr alkoholowy

Termometr alkoholowy - termometr cieczowy, w którym jako cieczy pomiarowej użyto zabarwionego alkoholu. Nadaje się do mierzenia temperatur w zakresie od -70 °C do + 120 °C. 
Zalety termometru alkoholowego:
Wady:

</doc>
<doc id="51211" url="https://pl.wikipedia.org/wiki?curid=51211" title="Rumtek">
Rumtek

Rumtek (nazywany również Centrum Dharmaczakry) – największy buddyjski kompleks świątynny w Indiach. Znajduje się w częściowo zamkniętym dla turystów regionie – Sikkimie – na północy Indii. 
Zbudowany w XVI wieku roku przez zwierzchnika szkoły Karma Kagyu buddyzmu tybetańskiego IX Karmapę Łanczuk Dordże, Rumtek przez pewien czas spełniał funkcję głównej siedziby Karmapów w Sikkimie, jednak kiedy XVI Karmapa Rangdziung Rigpe Dordże przybył do Sikkimu w 1959 roku, uciekając z Tybetu po upadku antychińskiego powstania, zastał siedzibę w ruinach. Mimo że oferowano mu inne lokalizacje, Karmapa zdecydował się odbudować Rumtek (2 km od ruin klasztoru zbudowanego przez Karmapę IX). Dzięki pomocy i hojności sikkimskiej rodziny królewskiej i rządu Indii, miejsce zostało zbudowane przez XVI Karmapę jako jego główna siedziba na wygnaniu. 
Rumtek znajduje się 24 km od Gangtok, stolicy Sikkimu, na wysokości około 1500 m n.p.m.

</doc>
<doc id="51215" url="https://pl.wikipedia.org/wiki?curid=51215" title="Przezrocze (fotografia)">
Przezrocze (fotografia)



</doc>
<doc id="51216" url="https://pl.wikipedia.org/wiki?curid=51216" title="Wilmer Allison">
Wilmer Allison

Wilmer Lawson Allison Jr. (ur. 8 grudnia 1904 w San Antonio, zm. 20 kwietnia 1977 w Austin) – amerykański tenisista.
W okresie II wojny światowej Allison służył w armii w stopniu pułkownika.
Kariera tenisowa.
W 1927 roku został mistrzem akademickim USA w barwach uczelni stanowej Teksasu.
W grze pojedynczej wygrał w 1935 roku mistrzostwa USA (obecnie US Open), po pokonaniu w finale Sidneya Wooda. Rok wcześniej był uczestnikiem finału mistrzostw USA, kiedy to poniósł porażkę z Fredem Perrym. W 1930 roku awansował ponadto do finału Wimbledonu, gdzie przegrał z Williamem Tildenem.
Sukcesy odnosił Allison również w grze podwójnej. Dwukrotnie zwyciężył w Wimbledonie Johnem Van Rynem w 1929 i 1930 roku, a także dwa razy para Allison–Van Ryn zdobyła mistrzowski tytuł podczas mistrzostw USA, w 1931 i 1935 roku. Allison ponadto, z Van Rynem, w 1930, 1932, 1934 i 1936 dochodził do finału debla mistrzostw USA oraz w 1935 roku do finału Wimbledonu.
W grze mieszanej Allison wywalczył w 1930 roku mistrzostwo USA w parze z Edith Cross. Rok później dotarł do finału zawodów, wspólnie z Anną McCune Harper.
W latach 1928–1936 Allison klasyfikowany był w czołowej dziesiątce zawodników amerykańskich, w tym jako nr 1. w 1934 i 1935 roku.
Allison w parze z Van Rynem dla reprezentacji USA w Pucharze Davisa rozegrali 24 pojedynki. Lata 30. były w tenisie światowym okresem dominacji Francuzów, w pojedynkach deblowych jednak Alison z Van Rynem skutecznie z nimi rywalizowali – pokonali w 1929 roku parę Jean Borotra–Henri Cochet, a w 1932 roku Henri Cochet–Jacques Brugnon. Były to finały Pucharu Davisa, i w obu przypadkach ostateczny triumf, dzięki skuteczniejszej grze pojedynczej, przypadał Francuzom.
W Pucharze Davisa Allison występował również w grze pojedynczej. Łącznie (uwzględniając singel i debel) rozegrał 44 mecze, z których 32 wygrał.
W 1963 roku został uhonorowany miejscem w Międzynarodowej Tenisowej Galerii Sławy.

</doc>
<doc id="51218" url="https://pl.wikipedia.org/wiki?curid=51218" title="Strażnica zwiastująca królestwo Jehowy">
Strażnica zwiastująca królestwo Jehowy



</doc>
<doc id="51219" url="https://pl.wikipedia.org/wiki?curid=51219" title="Przebudźcie się!">
Przebudźcie się!

Przebudźcie się! () – czasopismo wydawane przez Towarzystwo Strażnica, oficynę wydawniczą Świadków Jehowy od 1919 roku, początkowo pod nazwą „Złoty Wiek”. Ukazuje się trzy razy w ciągu roku o przeciętnym nakładzie 68 097 000 egzemplarzy w 224 językach. Jest ono udostępniane nieodpłatnie, a jego publikowanie wchodzi w zakres ogólnoświatowej biblijnej działalności edukacyjnej prowadzonej przez Świadków Jehowy.
Nazwa czasopisma nawiązuje do wersetu z listu do Rzymian 13:11 „już nastała pora, byście się przebudzili ze snu” ("NW"), który przez pewien czas znajdował się na jego tytułowej stronie. „Przebudźcie się!” jest skierowane do osób, które niezbyt dobrze znają Biblię lub którym jest ona całkowicie obca.
Historia.
5 września 1919 roku podczas kongresu, odbywającego się w Cedar Point w stanie Ohio w dniach od 1 do 8 września 1919, Joseph F. Rutherford zapowiedział wydawanie nowego czasopisma Badaczy Pisma Świętego. Czasopismo to początkowo nosiło tytuł „Złoty Wiek” (ang. „The Golden Age”). Jego nazwa nawiązywała do określanego „złotym wiekiem” czasu chwalebnych rządów Mesjasza, a obwieszczanie zbliżającego się tego okresu uznano za część zleconego przez Boga zadania głoszenia Dobrej Nowiny. Strona tytułowa zawierała tekst, że jest to „czasopismo oparte na rzeczywistości, przekonaniu i nadziei”. Pierwszy numer wydania angielskiego ukazał się 1 października 1919 roku, a jego polska wersja w roku 1925.
Od wydania z 14 kwietnia 1920 roku rozpoczęto wydawanie „Przebudźcie się!” we własnej drukarni mieszczącej przy Myrtle Avenue 35 (niedaleko od Domu Betel).
Czasopismo „Złoty Wiek” było przeznaczone do służby kaznodziejskiej i miało na celu poinformowanie, że rzeczywistym rozwiązaniem problemów ludzkości jest Tysiącletnie Panowanie Chrystusa, które zapoczątkuje „złoty wiek” – nową erę w dziejach świata. Czasopismo miało też wyjaśniać znaczenie wydarzeń światowych i nieść nadzieję na skuteczne rozwiązanie problemów ludzkości. Początkowo w czasopiśmie publikowano materiały do studium Biblii. Rubryka „Studium biblijne dla młodzieży” zawierała pytania, które rodzice mogli omawiać z dziećmi. Dla dorosłych ukazywała się rubryka „Studium Boskiego planu wieków dla zaawansowanych”. Zawierała pytania i odpowiedzi oparte na pierwszym tomie Wykładów Pisma Świętego. Od roku 1922 rubryki zastąpiła książka Harfa Boża.
Czasopismo od roku 1929 ostrzegało przed nazizmem, a na początku 1939 roku informowało o masowych aresztowaniach na terenie III Rzeszy.
Począwszy od wydania z 6 października 1937 roku tytuł zmieniono na „Pociecha” (ang. „Consolation”). Nazwa ta miała podkreślić, że ludzie potrzebują trwałego pokrzepienia. Na kongresie pod hasłem „Weselące się narody” w Cleveland poinformowano o zmianie nazwy czasopisma na „Przebudźcie się!”, by uświadamiać czytelnikom duchowe znaczenie czasów, w których żyją. Pod tym tytułem czasopismo ukazuje się od numeru z 22 sierpnia 1946 roku. W 1951 roku zmieniono format czasopisma, a w roku 1981 roku rozpoczęto wydawanie techniką czterobarwną (pełny kolor). Od numeru z 1 kwietnia 2011 roku wszystkie składki są wydawane w tej technice.
Do roku 2005 czasopismo ukazywało się dwa razy w miesiącu. Od roku 2006 było miesięcznikiem i rozpoczęło kłaść większy nacisk na Królestwo Boże i Biblię. Od 2013 roku zmniejszyła się objętość czasopisma z 32 do 16 stron. W latach 2016–2017 było dwumiesięcznikiem, a od 2018 roku wychodzi trzy razy w roku.
Pierwszym redaktorem czasopisma, który pisał artykuły i usługiwał w tym charakterze do 1946 roku, był Clayton J. Woodworth. W 1928 roku Nathan H. Knorr został sekretarzem i skarbnikiem, a Robert J. Martin kierownikiem produkcji „Złotego Wieku”. Czasopismo (podobnie jak inne publikacje Świadków Jehowy) nie publikuje nazwisk autorów artykułów, którzy jak sami wyjaśniają, nie chcą przysparzać chwały sobie, tylko Bogu.
Historia czasopisma w Polsce.
Czasopismo w języku polskim zaczęło się ukazywać w 1925 roku, a jego pierwszym tłumaczem był Edward Rüdiger. Do roku 1933 „Złoty Wiek” był drukowany w Szwajcarii i sprowadzany do Polski. Przez krótki okres czasopismo było dostępne również w sprzedaży w kioskach ulicznych wraz z prasą światową.
24 października 1929 roku minister spraw wewnętrznych Felicjan Sławoj Składkowski cofnął debit pocztowy na sprowadzanie „Złotego Wieku”. Jednak po kilku tygodniach jego następca Henryk Józewski 22 stycznia 1930 roku ponownie zezwolił na sprowadzenie czasopisma i rozsyłanie go pocztą. W 1931 roku odpowiedzialnym za jego wydawanie był Wilhelm Scheider.
Gdy uniemożliwiono sprowadzanie „Złotego Wieku” ze Szwajcarii w 1933 roku zaczęto czasopismo drukować w Łodzi. Kilkukrotnie jednak zmieniano wydawców. Po licznych konfiskatach czasopisma zarządzonych przez urząd cenzury doszło do zakazu publikacji „Złotego Wieku”. Po wniesionej apelacji wydawano „Złoty Wiek” aż do czasu wydania decyzji o nieodwołalnym zakazie wydawania czasopisma. 12 stycznia 1937 roku Augustyn Raczek odpowiedzialny za wydawanie „Złotego Wieku” został skazany przez Sąd Okręgowy w Łodzi na 15 miesięcy więzienia.
Ostatni numer „Złotego Wieku” ukazał się 1 września 1936 roku. Jednak w miejsce tego czasopisma 1 października 1936 roku zaczęto w Warszawie wydawać czasopismo pod tytułem „Nowy Dzień”. Miało ono taki sam charakter jak „Złoty Wiek”. Ukazywało się ono do samego wybuchu II wojny światowej, a odpowiedzialnym za jego wydawanie był Ludwik Kinicki.
Po II wojnie światowej, w okresie zakazu działalności Świadków Jehowy, było ono drukowane konspiracyjnie. Konspiracyjne wydawanie czasopisma zaczęło się w latach 60. W okresie tym ukazywało się nieregularnie. Od roku 1984 ukazywało się jako miesięcznik. Do połowy roku 1988 w krajach zachodnich ukazywały się miesięczne wydania polonijne. W połowie 1988 roku w Polsce oficjalnie zezwolono na regularne sprowadzanie czasopisma z zagranicy. W latach 1996–2005 czasopismo ukazywało się w języku polskim dwa razy w miesiącu, tak jak wydanie angielskie.
W 2014 roku czasopismo „Przebudźcie się!” w języku polskim miało nakład 530 tys. egzemplarzy. Od 2018 roku jest dostępne także w polskim języku migowym. Nakład każdego numeru udostępnianego w Polsce wynosi około 530 tysięcy egzemplarzy.
Nakład i języki.
Czasopismo ukazuje się trzy razy do roku w przeciętnym nakładzie 68 097 000 egzemplarzy, co czyni je drugim pod względem nakładu największym czasopismem świata (większy nakład ma tylko „Strażnica Zwiastująca Królestwo Jehowy”). Wydawane jest w 224 różnych wersjach językowych. W niektórych językach było można zamówić wersję czasopisma na płytach CD (audio). Od stycznia 2008 roku czasopismo jest również dostępne online na oficjalnej stronie internetowej jw.org w plikach audio od drugiej połowy 2010 roku także w wersji PDF, od lipca 2011 roku w wersji EPUB, od 2012 roku także w wersji HTML, a od 2014 roku w wersjach MOBI, RTF, w plikach z tekstem transkrybowanym na wersje brajlowskie oraz w językach migowych (również w polskim). Czasopismo to jest dostępne również jako oprawny tom czasopism drukowanych z poszczególnych lat oraz w wersji elektronicznej ("Biblioteka Strażnicy") na DVD (poprzednio na CD), także online w serwisie internetowym jw.org, w "Bibliotece Internetowej Strażnicy" oraz w darmowych aplikacjach dla urządzeń cyfrowych "JW Library" oraz " JW Library Sign Language". „Przebudźcie się!” jest udostępniane nieodpłatnie. Czasopismo nie jest na sprzedaż, nie zawiera też reklam. Jego publikowanie wchodzi w zakres ogólnoświatowej biblijnej działalności edukacyjnej prowadzonej przez Świadków Jehowy, wspieranej dobrowolnymi datkami.
Zawartość i cel.
Według wydawców:
"„Przebudźcie się! redagowane jest z myślą o osobach, które wiedzą o Biblii niewiele lub którym jest ona całkowicie obca. Być może nie znają chrześcijańskich wierzeń, nie ufają religii lub nie są świadome, że Biblia ma praktyczną wartość. Głównym celem „Przebudźcie się!” jest przekonanie takich osób, że prawdziwy Bóg istnieje (Rzym. 1:20; Hebr. 11:6). Ponadto czasopismo to ma pomóc czytelnikowi nabrać przekonania, że Biblia „jest naprawdę (...) Słowem Boga” (1 Tes. 2:13)”".
"„Przebudźcie się! wskazuje, jak można sobie radzić z dzisiejszymi problemami i umacnia zaufanie do obietnicy naszego Stwórcy, że nastanie nowy świat, w którym zapanuje pokój i bezpieczeństwo”"
„Przebudźcie się!” w swoich artykułach zajmuje się różnymi dziedzinami życia, opisywanymi zazwyczaj z religijnego punktu widzenia. W porównaniu z pokrewnym czasopismem „Strażnica” w większym stopniu porusza zagadnienia naukowe, przyrodnicze i społeczne, podkreślając przy tym znaczenie Biblii. Zachęca czytelników, żeby szukali w Biblii rad, jak rozwiązywać swoje problemy. Czasopismo odgrywa ważną rolę w działalności kaznodziejskiej. W wersji elektronicznej w serwisie internetowym jw.org zawiera dodatkowo rubryki, które do 2017 roku ukazywały się w „Przebudźcie się!”: "Młodzi ludzie pytają", "Ilustrowane opowieści biblijne", "Czy to nie zostało zaprojektowane?", "Tematyka rodzinna" i "Zadania rysunkowe".
Według deklaracji w stopce redakcyjnej (podawanych do nr 12 z 2012 roku) czasopismo to:
"Ma służyć pożytkowi całej rodziny. Wskazuje, jak można się uporać z dzisiejszymi problemami. Podaje wiadomości, opowiada o ludziach z innych krajów, zajmuje się zagadnieniami religijnymi i naukowymi. (...) Nie poprzestając na powierzchownej ocenie, pokazuje głębsze znaczenie współczesnych wydarzeń, przy czym zawsze zachowuje neutralność wobec spraw politycznych i nie uważa żadnej rasy za lepszą od innych. (...) Umacnia zaufanie do obietnicy naszego Stwórcy, że obecny niegodziwy i pełen bezprawia system rzeczy zostanie zastąpiony przez nowy świat, w którym zapanuje pokój i bezpieczeństwo".

</doc>
<doc id="51221" url="https://pl.wikipedia.org/wiki?curid=51221" title="Henri Becquerel">
Henri Becquerel

Antoine Henri Becquerel (ur. 15 grudnia 1852 w Paryżu, zm. 25 sierpnia 1908 w Le Croisic) – francuski chemik i fizyk, laureat Nagrody Nobla w dziedzinie fizyki w 1903 za odkrycie promieniotwórczości.
Życiorys.
Henri Becquerel urodził się w Paryżu w rodzinie, która (włączając jego i jego syna) tworzyła cztery pokolenia naukowców. Jego ojciec, Aleksander Edmund Becquerel był odkrywcą zjawiska fotowoltaicznego, jego dziadem był Antoni Cezar Becquerel. Studiował nauki ścisłe na "École Polytechnique" oraz inżynierię na "École Nationale des Ponts et Chaussées".
Był dwukrotnie żonaty. W 1874 roku ożenił się z córką Jules'a Jamina Lucie-Zoe-Marie Jasmin, która zmarła wkrótce po urodzeniu ich syna Jeana. Becquerel w 1890 roku ożenił się z Louise Désirée Lorieux.
W 1908, w roku jego śmierci, został wybrany prezesem Francuskiej Akademii Nauk. Zmarł w wieku 55 lat w Croisic.
Wkład w nauki przyrodnicze, odkrycia i ważniejsze prace.
W 1892 stał się trzecim z rodziny, który zajmował stanowisko profesora fizyki w "Muséum national d'Histoire naturelle". W 1894 został głównym inżynierem francuskiego ministerstwa dróg i mostów, a od 1895 także rektorem "École Polytechnique". Od 1889 członek Francuskiej Akademii Nauk.
Zajmował się badaniem fluorescencji, fosforescencji, magnetyzmu i polaryzacji światła. W 1896 badał fosforescencję – chciał sprawdzić, czy promienie X odkryte przez Roentgena mają z nią związek. Fosforescencyjny minerał, będący rudą uranu, wystawił na światło słoneczne. Po długim naświetlaniu zawinął go w materiał światłoczuły (kliszę fotograficzną) oraz gruby, czarny papier nieprzepuszczający światła. Wywołana klisza okazała się zaczerniona. Becquerel odkrył, że ten minerał emituje niewidzialne promienie, jednak błędnie zinterpretował to jako fosforescencję (skutek wcześniejszego naświetlenia). Ogłosił swój wynik 24 lutego na posiedzeniu Akademii Nauk w Paryżu. W późniejsze niepogodne dni odkrył przypadkowo, że minerał z uranem zaczernia kliszę pomimo braku naświetlenia – co ogłosił 2 marca, korygując swój błąd.
Becquerel prowadził dalsze jakościowe badania za pomocą klisz fotograficznych. Doprowadziły go do kolejnych błędnych wniosków, że promienie uranu ulegają odbiciu, załamaniu i polaryzacji, tak jak światło i inne fale elektromagnetyczne, co ogłaszał na kolejnych marcowych posiedzeniach Akademii Nauk. Fizycy, w tym sam Becquerel, porzucili temat jako nieciekawy i skupili się na dużo bardziej tajemniczych promieniach X. Tym razem błędy Becquerela doprowadziły do dwuletniego zastoju w badaniach nad promieniotwórczością. Dopiero w 1898 Maria Skłodowska-Curie podjęła dalsze badania nad promieniami uranu, co doprowadziło ją do szybkich odkryć. Pod ich wpływem dołączył do niej mąż Pierre i w 1899 również Becquerel. Odwołał swoje błędne wnioski z marca 1896.
Przypadkowe odkrycie zjawiska radioaktywności przyniosło Becquerelowi połowę Nagrody Nobla z fizyki w 1903. Drugą połowę otrzymali wspólnie Pierre Curie i Maria Skłodowska-Curie (pod nazwiskiem "Marie Curie").
Becquerel był autorem m.in. pracy "Recherches sur une proprieté nouvelle de la matière" (1903).
Od nazwiska naukowca pochodzi jednostka radioaktywności bekerel.
Nagrody.
Oprócz Nagrody Nobla w dziedzinie fizyki Henri Becquerel otrzymał także następujące wyróżnienia:
Bibliografia.
Książki
Czasopisma

</doc>
<doc id="51222" url="https://pl.wikipedia.org/wiki?curid=51222" title="Kościół Adwentystów Odpocznienia Sabatu">
Kościół Adwentystów Odpocznienia Sabatu

Kościół Adwentystów Odpocznienia Sabatu (ang. "Sabbath Rest Advent Church", niem. "Sabbatruhe Advent Gemeinschaft") – jeden z autonomicznych kościołów adwentystycznych, wywodzących się z grona wyznań protestanckich, działający w ponad trzydziestu krajach i grupujący około dwóch tysięcy członków.
Został założony około 1950 roku przez byłego pastora Kościoła Adwentystów Dnia Siódmego Fryderyka T. Wrighta, mającego inny pogląd co do nauki o grzechu i zbawieniu. Podobnie jak pierwsi adwentyści (np. Ellen G. White – "Świadectwa dla kaznodziejów" str. 91) uznawał, że człowiek rodzi się w niewoli grzechu i dlatego jest grzesznikiem. Nie może przestać grzeszyć bo zbawienie (rozumiane jako rzeczywiste zaprzestanie wszelkiego grzeszenia) pochodzi z łaski, czyli jest darem. Jednak, jak powiada F. T. Wright – Chrystus wykupił nas z niewoli grzechu i przez to może nami zawładnąć, jeżeli o to gorliwie prosimy w modlitwie i wtedy grzeszyć przestaniemy de facto. Tę naukę o usprawiedliwieniu z łaski przez wiarę F. T. Wright głosił w Nowej Zelandii i Australii.
Wyznawcy uznają pisma E. J. Waggonera i A. T. Jonesa za "najcenniejsze poselstwo" (to właśnie odróżnia ich od Kościoła Adwentystów Dnia Siódmego). Siedzibą Kościoła jest niemiecka wioska Dickendorf. Przywódcą do 1990 był F. T. Wright, obecnie jest nim Andreas Dura.
Podstawowa doktryna Kościoła Adwentystów Odpocznienia Sabatu jest następująca: moc boża, która powoduje odrodzenie w sercu człowieka, pochodzi wyłącznie od Jezusa Chrystusa. Dzięki niej grzeszny człowiek może przestać grzeszyć. Człowiek sam z siebie nie może przestać grzeszyć, ponieważ nie może siebie samego wykupić z grzechu. Do tego potrzebny jest ktoś inny, kto już to zrobił umierając za wszystkich – Bóg (Chrystus). Grzech nie jest tylko tym co robimy, ale przede wszystkim tym, kim jesteśmy. Jeżeli jesteśmy złym drzewem, to i owoce (uczynki) będą złe a, jeśli dobrym – to owoce będą dobre. Dlatego nie możemy nie grzeszyć, bowiem nie możemy zmienić swojej własnej natury, czyli tego, kim jesteśmy. Chrystus może natomiast nam ją zmienić, bo zwyciężył na krzyżu. I rzeczywiście zmienia ją każdemu kto tego pragnie, powodując tym samym jego zbawienie. Taki człowiek już rzeczywiście nie grzeszy.
Kościół wierzy w Trójce Świętą. Uznaje sobotę jako pamiątkę Ewangelii – mocy Bożej ku niegrzeszeniu i jako święto obowiązujące wszystkich członków. Praktykuje chrzest w imię Trójcy Świętej przez zanurzenie. Nie uznaje duszy nieśmiertelnej. Duży nacisk kładzie na misje, do której zachęca również młodzież. Co roku organizowana jest 3-miesięczna konferencja. Obowiązuje powszechny zakaz spożywania wszelkiego mięsa, alkoholu, tytoniu, narkotyków, kawy, herbaty, cynamonu a nabiał (jajka oraz mleko i jego przetwory) mogą być spożywane tylko od zwierząt hodowanych naturalnie, nigdy na farmie. Kościół wierzy w bardzo bliski koniec świata, który utożsamiają z drugim przyjściem Jezusa, w czasie którego nastąpi zmartwychwstanie sprawiedliwych i zabranie ich do nieba.

</doc>
<doc id="51223" url="https://pl.wikipedia.org/wiki?curid=51223" title="Cietrzew zwyczajny">
Cietrzew zwyczajny

Cietrzew zwyczajny, cietrzew ("Lyrurus tetrix") – gatunek dużego ptaka z rodziny kurowatych (Phasianidae), zamieszkujący Eurazję. W skali globalnej nie jest zagrożony wyginięciem.
Systematyka.
Wyróżniono kilka podgatunków "L. tetrix":
Występowanie.
Zamieszkuje strefę lasów iglastych północnej i środkowej Eurazji, od Europy Zachodniej i Wielkiej Brytanii po Wschodnią Syberię. Jego zasięg ograniczony jest występowaniem lasów, które od północy przechodzą w tundrę, a od południa w stepy. Cietrzew na swoim areale, głównie w Europie Zachodniej i Środkowej, przez ostatnie dekady powoli ustępuje, czemu sprzyja człowiek, którego działalność przetwarza jego naturalne biotopy w mniej dla niego odpowiednie. To ptak osiadły – nie odbywa wędrówek. Zostaje na zimę.
W Polsce skrajnie nieliczny ptak lęgowy na wschodzie i południu, jego liczebność szybko się zmniejsza. Występuje wyspowo, w kilkunastu oddzielnych ostojach w północno-wschodnich lub wschodnich regionach kraju, również w Karpatach Zachodnich, Sudetach Zachodnich, na Kielecczyźnie oraz w Borach Dolnośląskich.
Jeszcze w średniowieczu i do końca XIX wieku ptak ten był dość mocno rozpowszechniony na terenie Polski. W pierwszej połowie XX wieku populacja cietrzewia na ziemiach polskich liczyła kilkadziesiąt tysięcy osobników. W 2003 roku szacowano łączną liczebność na ok. 2000–2500 osobników. W latach 2013–2018 liczebność populacji lęgowej na terenie kraju szacowano już tylko na 180–340 tokujących samców. Aktualnie (2020) jego populacja w Polsce szacowana jest na 400–500 osobników. Mimo prawnej ochrony jego populacja stale maleje.
Charakterystyka.
Wygląd zewnętrzny.
Cietrzew jest prawie takiej wielkości jak kura domowa. Wyraźny dymorfizm płciowy. Samiec czarny z granatowym, metalicznym połyskiem. Skrzydła ciemnobrązowe z dwiema białymi pręgami. Pokrywa podogonowa (czasem podłużnie nakrapiana czarnymi cętkami) i podskrzydłowa również biała. Sterówki są sierpowate i wygięte do zewnątrz. Nad okiem wyraźny czerwony fragment gołej skóry, tzw. róża, które na wiosnę (w okresie godowym) wyraźnie się powiększają. Ogon w kształcie liry, co odróżnia go od pokrewnych gatunków. Koguty mają czarny dziób i siwo-brązowe nogi, upierzone aż po palce. Podobnie jak głuszec, cietrzew ma nawet na palcach małe piórka, które pomagają w chodzeniu zimą po śniegu. U młodszych samców grzbiet jest bez połysku z domieszką barwy brązowej. 
Samica cietrzewia (cieciorka) jest mniejsza. Wierzch brunatny z gęstym poprzecznym, rdzawym prążkowaniem. Spód i boki jaśniejsze, a prążkowanie staje się mniej regularne. Podogonie białe, ogon wcięty. Kury są mniejsze od kogutów. Młode są podobne do samicy. Samce przechodzące na upierzenie dorosłe w gwarze myśliwskiej określa się mianem „murzynów”. W odróżnieniu od większej kury głuszca, samica cietrzewia ma lekko rozwidlony ogon.
Zachowanie.
Cietrzewie, podobnie jak kury domowe, lubią kąpać się w piasku. Wczesną jesienią ptaki gromadzą się w stadach, by zimą rozbić się na jednopłciowe grupy. W czasie dużych mrozów i wysokiej pokrywy śnieżnej potrafią zakopywać się w śniegu. Dożywają 15 lat.
Głos.
Wiosną samce tokują o świcie na otwartych przestrzeniach, wydając bełgoczące i syczące tony "bul-got bul-got bul-got czu-szyyy". Samice wykrzykują głośne "gagag". W stadach nawołują się przeciągłym "jok".
Środowisko.
Skraje lasów, polany, poręby. Zazwyczaj w rejonach podmokłych, .
Główną przyczyną zaniku, a czasem i wymarcia, cietrzewi jest zmiana składu drzewostanów leśnych. Wymaga bowiem lasów iglastych, mieszanych i czysto liściastych, ale muszą być to zbiorowiska luźne, które przecinają łąki, jak też torfowiska i poręby. Jednak to na terenach otwartych odbywają toki, kiedy to zbierają część swego pokarmu. Preferuje półotwarte obszary porośnięte jagodami, jak też doliny rzeczne. Występuje też w strefie lasów iglastych w górach, a na wyżynach na nielicznych terenach podmokłych. Unika natomiast jednowiekowych, zwartych i jednogatunkowych lasów.
Pożywienie.
Żywią się one głównie roślinami – różnymi mięsistymi owocami, nasionami, młodymi zielonymi pędami, pąkami i liśćmi drzew, owocami leśnymi. Jednym z jego przysmaków są pąki brzozy. Latem zbierają duże ilości bezkręgowców, głównie owadów (mrówki) i ślimaków, które stanowią podstawę wyżywienia piskląt. Wyszukuje je samica, a czasem wygrzebuje je też w ziemi. Młode po dorośnięciu przechodzą na pokarm roślinny, a bezkręgowce stają się tylko uzupełnieniem.
Nie tylko zmieniający się biotop, ale i dieta powoduje zmniejszenie populacji cietrzewia. Wynika to bowiem z zanikania na terenach, które zajmuje, borówki brusznicy, borówki czarnej, jałowca i malin. Poza okresem roku, w którym dojrzewają te owoce, żywią się zielonymi pędami bylin i roślin drzewiastych, orzeszkami buku i żołędziami. Zimą główny pokarm stanowią pąki olch i brzóz oraz ich kotki. Cietrzewie żerują przez cały dzień, a w nocy śpią na drzewach.
Okres lęgowy.
Toki.
Toki samców są gromadne i odbywają się przed świtem na ziemi lub drzewach od końca marca do połowy maja, na terenach otwartych (torfowiska, pola lub łąki). Zbiera się zwykle kilka-kilkanaście kogutów. Cietrzewie szybko biegają wtedy po ziemi, wydając głośne okrzyki, po których następują długie modulowane odgłosy (tzw. bełkotanie i czuszykanie). Rozkładają też wachlarzowato ogon, unosząc go prostopadle do ziemi, opuszczają skrzydła, wyciągają poziomo szyję i stroszą pióra. Co jakiś czas w tej postawie podskakują, podfruwają lub wzlatują, są bardzo ruchliwe. Taka postawa nadaje im potężniejszą sylwetkę, niż mają w rzeczywistości. Próbują w ten sposób przestraszyć rywali, ale i imponują kurom. Te o wschodzie słońca przylatują na tokowiska. Ich przylot wywołuje u upierzonych walczących samców duże podniecenie i w czasie potyczek dochodzić może do wzajemnego wyrywania sobie piór.
Gniazdo.
Płytkie zagłębienie wygrzebane w ziemi, wysłane źdźbłami, liśćmi i mchem (skąpo). Umiejscowione w trawie lub wrzosie, pod osłoną krzewu, chrustu, młodego świerku lub jałowca. Często położone nawet kilka kilometrów od tokowiska. Gniazdo jest zatem dobrze ukryte.
Jaja.
Jeden lęg w roku, między kwietniem a czerwcem samica znosi od 6 do 14 żółto-rdzawych jaj o brązowym plamkowaniem.
Wysiadywanie.
Jaja wysiadywane są przez 24–26 dni tylko przez samicę. Młode, zagniazdowniki, wodzone przez kurę szybko dojrzewają, tak że już po tygodniu - dwóch od wyklucia mogą latać na niewielkie odległości.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody cietrzew nieprzerwanie od 1988 roku uznawany jest za gatunek najmniejszej troski (LC – "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 8–14 milionów dorosłych osobników. Globalny trend liczebności populacji uznawany jest za spadkowy.
W Polsce do 1 kwietnia 1995 r. był ptakiem łownym z ustanowionym okresem ochronnym. Od tego czasu jest objęty ochroną gatunkową ścisłą. Wymaga ochrony czynnej. Wokół tokowisk cietrzewi od 1 lutego do 31 sierpnia obowiązuje strefa ochronna w promieniu do 500 m. Ponadto od 1 grudnia do 1 marca strefę ochronną stanowi obszar, na którym ptaki przebywają w okresie zimowym wraz z obszarem w promieniu do 200 metrów od niego. Cietrzew jest umieszczony na "Czerwonej liście ptaków Polski" jako gatunek zagrożony (EN).
W 2017 r. Lasy Państwowe rozpoczęły realizację przewidzianego na 6 lat „Programu czynnej ochrony cietrzewia na gruntach w zarządzie Lasów Państwowych”. W jego realizację zaangażowanych jest 17 nadleśnictw z 5 Dyrekcji Regionalnych Lasów Państwowych (Białystok, Lublin, Olsztyn, Radom i Wrocław). 18 czerwca 2018 r. w ramach tego programu otwarto w nadleśnictwie Spychowo ośrodek hodowli cietrzewi. Młode, odchowane ptaki w części wypuszczane są na wolność w różnych lasach, celem odbudowy dzikiej populacji cietrzewia.
Cietrzew jest także wymieniony w I, II i III załączniku dyrektywy ptasiej. W dyrektywie tej został uznany za gatunek silnie zagrożony wyginięciem w wyniku zmian siedliskowych w lasach, gdzie dokonuje się zalesianie obszarów śródleśnych lub osusza się torfowiska. Są wrażliwe też na niepokojenie, zmiany klimatyczne i konkurencję ze strony bażantów. Dużym zagrożeniem są drapieżne ssaki, zwłaszcza lisy oraz coraz liczniejsze w Polsce szopy pracze i jenoty (jaja i pisklęta).
Filatelistyka.
Poczta Polska wyemitowała 28 lutego 1970 r. znaczek pocztowy przedstawiający samca cietrzewia zwyczajnego o nominale 3,40 zł, w serii "Ptaki łowne". Druk w technice offsetowej na papierze kredowym. Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="51226" url="https://pl.wikipedia.org/wiki?curid=51226" title="Otulina (ochrona przyrody)">
Otulina (ochrona przyrody)

Otulina – wydzielony obszar ochronny wokół chronionego przyrodniczo terenu (zazwyczaj parków narodowych i krajobrazowych), zabezpieczający go przed zagrożeniami zewnętrznymi wynikającymi z działalności człowieka (definicja według Ustawy o ochronie przyrody z dnia 16 kwietnia 2004 r. ().
Otulina nie jest - w rozumieniu art. 5 ust. 14 ustawy - formą ochrony przyrody, lecz obszarem, ustanawianym w celu zabezpieczenia przed zagrożeniami zewnętrznymi wynikającymi z działalności człowieka.

</doc>
<doc id="51228" url="https://pl.wikipedia.org/wiki?curid=51228" title="Płomykówka zwyczajna">
Płomykówka zwyczajna

Płomykówka zwyczajna, płomykówka ("Tyto alba") – gatunek średniej wielkości ptaka z rodziny płomykówkowatych (Tytonidae). Spośród wszystkich sów najbardziej rozpowszechniony na świecie gatunek. Zamieszkuje wszystkie kontynenty oprócz Antarktyki. W Polsce nieliczny ptak lęgowy (tylko podgatunek "T. alba guttata"), osiadły.
Systematyka.
Opisana w roku 1769 przez Giovanniego Antonia Scopolego. Nie jest zaliczana do rodziny puszczykowatych, ponieważ różnią się różnymi cechami anatomicznymi, m.in. budową mostka oraz rozwojem puchu u piskląt.
Pierwszy człon nazwy naukowej – "Tyto" – pochodzi od "tutō", τυτους "tutous" – „sowa, nocna sowa”. Nazwa gatunkowa "alba" oznacza po łacinie barwę białą.
Systematyka gatunku jest skomplikowana i pozostaje kwestią sporną. Do "T. alba" zaliczano nawet do 46 podgatunków, część z nich uznano jednak za nieważne bądź wydzielono do osobnych gatunków – płomykówkę nadobną ("T. delicatula"), płomykówkę szarolicą ("T. glaucops") i płomykówkę andamańską ("T. deroepstorffi"). Autorzy wydanego w 1999 roku 5. tomu "Handbook of the Birds of the World" wyróżniali np. 28 podgatunków, a autorzy "The Howard and Moore Complete Checklist of the Birds of the World" z 2013 roku, w oparciu o którą powstała "Kompletna lista ptaków świata" – 24 podgatunki. Niektórzy badacze proponują dalej idący podział taksonomiczny, np. Międzynarodowy Komitet Ornitologiczny (IOC) do "T. alba" zalicza obecnie tylko 10 podgatunków zamieszkujących Europę, Bliski Wschód, Afrykę oraz wyspy wschodniego Atlantyku, Madagaskar i Komory.
Środowisko.
Osiedla ludzkie, w pobliżu pól i łąk, równiny z zadrzewieniami, wrzosowiska i pola.
Pożywienie.
Prawie wyłącznie drobne ssaki – gryzonie: norniki, myszy i owadożerne: ryjówki aksamitne (te ostatnie mogą stanowić do 30% zdobyczy). Dużo rzadziej chwyta małe ptaki, płazy, nietoperze czy owady (ćmy). Poluje o zmroku, nocą i o świcie, z reguły szuka ofiary lecąc nisko nad polem lub łąką. Przy polowaniu posługuje się przede wszystkim słuchem, ale też wzrokiem. Gdy namierzy ofiarę, chwyta ją szponami i zabija uderzeniem dzioba w podstawę czaszki, a następnie połyka w całości. Może też robić zapasy z upolowanych gryzoni, zwłaszcza w okresie lęgowym.
Płomykówka usuwa przez dziób wypluwki 2–3 razy dziennie. Świeże mają ciemnoszary, połyskliwy kolor. Ich długość wynosi 30–80 mm, a średnica 15–25 mm. Sowa zostawia je zawsze w tym samym miejscu.
Lęgi.
Zazwyczaj jeden lęg w roku, choć przy dużej obfitości gryzoni wyprowadza dwa, a sporadycznie nawet trzy lęgi (pomiędzy kwietniem a wrześniem). Jeżeli nie ma dostatecznej ilości myszy, aby karmić młode, nawet 60% płomykówek może nie przystąpić do lęgu.
Status i ochrona.
Międzynarodowa Unia Ochrony Przyrody (IUCN) uznaje płomykówkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 4–10 milionów dorosłych osobników. Globalny trend liczebności populacji uznaje się za stabilny. IUCN stosuje jednak starsze, szersze ujęcie systematyczne i wlicza do "T. alba" podgatunki z Australazji i Andamanów, wydzielane przez część autorów jako, odpowiednio, "T. delicatula" i "T. deroepstorffi".
Na terenie Polski gatunek ten jest objęty ścisłą ochroną gatunkową, wymaga ochrony czynnej. Na "Czerwonej liście ptaków Polski" został sklasyfikowany jako gatunek niedostatecznie rozpoznany (DD – "Data Deficient") ze względu na skryty tryb życia i trudność dokładnego określenia liczebności i jej trendu. W latach 2013–2018 liczebność krajowej populacji lęgowej szacowano na 1000–1500 par.
W ostatnich latach liczebność płomykówki w Polsce zmniejsza się. Jedną z głównych przyczyn jest ograniczanie ilości miejsc odpowiednich do założenia gniazda – przy okazji remontów wież kościelnych, strychów i stodół najczęściej zamyka się otwory wlotowe, z których korzystały ptaki. Ochrona gatunku powinna więc polegać przede wszystkim na pozostawianiu dostępu do miejsc dogodnych do założenia gniazda, a gdy jest to niemożliwe, na wieszaniu skrzynek lęgowych o specjalnej konstrukcji.
Inne zagrożenia to: intensyfikacja rolnictwa (w konsekwencji spadek liczby drobnych gryzoni – głównego pożywienia), stosowanie pestycydów (powodują zatrucia i zaburzenia w tworzeniu się skorupki jaj w ciele samicy), rozbudowa dróg (kolizje z samochodami), klimat (płomykówki często nie przeżywają ostrych zim), wypadanie piskląt z wysoko umiejscowionych gniazd.
Podgatunki.
Autorzy "The Howard and Moore Complete Checklist of the Birds of the World" wyróżnili 24 podgatunki, zamieszkujące odpowiednio:

</doc>
<doc id="51230" url="https://pl.wikipedia.org/wiki?curid=51230" title="Spermatogeneza">
Spermatogeneza

Spermatogeneza (spermogeneza) – proces powstawania i dojrzewania plemników – gamet męskich, który odbywa się w jądrach – gonadach męskich.
Dzięki niemu komórki macierzyste (spermatogonia) rozwijają się w dojrzałe plemniki. Proces ten rozpoczyna się w okresie pokwitania i ma trzy fazy: spermatogoniogenezę (podziały mitotyczne), spermatocytogenezę (podziały mejotyczne) oraz spermiogenezę (przeobrażenie spermatyd w plemniki). Zachodzi on w kanalikach nasiennych jądra.
Spermatogoniogeneza.
Spermatogonia typu A stale dzielą się mitotycznie, stanowiąc źródło komórek, z których wykształcą się plemniki. Niektóre spermatogonie typu A dają początek kolejnym generacjom spermatogonii typu A, wychodząc z pierwotnej populacji komórek macierzystych. Inne natomiast, dzieląc się mitotycznie przekształcają się w spermatogonie typu B, które z kolei dzieląc się również mitotycznie tworzą spermatocyty I rzędu. Komórki powstałe w wyniku podziałów mitotycznych są połączone ze sobą mostkami cytoplazmatycznymi, powstałymi w wyniku niedokończonych podziałów cytoplazmy.
Spermatocytogeneza.
Spermatocyty I rzędu przechodzą przez trwającą 22-24 dni profazę, po której już szybko przechodzą przez kolejne stadia mejozy (metafazę, anafazę i telofazę). Tworzą się spermatocyty II rzędu. Drugi podział mejotyczny (ekwacyjny) kończy się powstaniem dwóch spermatyd. Połączenia cytoplazmatyczne są nadal obecne, więc spermatydy tworzą łańcuch wielu komórek.
Spermatocyty I rzędu i II rzędu oraz spermatydy są otoczone przez komórki podporowe, zwane komórkami Sertolego, które pełnią istotne funkcje w rozwoju plemników. Należą do jednego z elementów bariery krew-jądro. Spermatogonia nie są otoczone przez komórki Sertolego. 
Spermiogeneza.
Jest to proces, w którym w wyniku wielu zmian dochodzi do przekształcenia spermatydy w plemnik. Przebiega w etapach:

</doc>
<doc id="51238" url="https://pl.wikipedia.org/wiki?curid=51238" title="Plemiona połabskie">
Plemiona połabskie



</doc>
<doc id="51239" url="https://pl.wikipedia.org/wiki?curid=51239" title="Ifrit">
Ifrit

Ifrit ("afryt", "efryt", "ifryt") – zły duch, demon, w wierzeniach muzułmańskich uważany za szczególnie złośliwego i niebezpiecznego, najpotężniejszy pośród dżinnów. Miał się wyróżniać wysokim wzrostem i wielką mocą. W wierzeniach ludowych ifritem stawała się dusza człowieka, który zmarł nagle i nie został pochowany (w szczególności dotyczy to ofiar morderstwa). Najgroźniejszym pośród ifritów był Marid, czyhający na ludzi na drogach, zabić go można jednak, cytując werset z Koranu.

</doc>
<doc id="51240" url="https://pl.wikipedia.org/wiki?curid=51240" title="Ghul">
Ghul

Ghul, ghula () – w wierzeniach przedmuzułmańskiej Arabii zły duch pustynny (pojawiający się także w innych odosobnionych miejscach, na przykład na cmentarzach), demon, zwykle rodzaju żeńskiego, wywodzący się z arabskiego folkloru. Ghule zwabiały, napadały i zabijały podróżnych (zwykle potem pożerały swoje ofiary) oraz okradały groby z umarłych (w następstwie tego słowo "ghoul" odnosi się także do ludzi okradających groby). Pojawiały się pod postacią zwierząt (głównie hien), potworów lub wiedźm.
W islamie zaliczono je do kategorii dżinnów, choć teologia islamu uznaje wiarę w ghule za przesąd (Mahomet jednoznacznie potępił ją w hadisach). Według tradycji arabskiej ghule powstały z aniołów, które zbuntowały się przeciwko Bogu i zostały za karę porażone spadającymi gwiazdami. Część potępionych aniołów spłonęła, część wpadła do wody i zamieniła się w krokodyle. Te, które trafiły na ląd, stały się właśnie ghulami. Według innych wierzeń ghule powstały ze związku szatana z kobietą stworzoną z ognia.
Ghule w fantastyce.
Ghule często występują w grach i literaturze fantastycznej (m.in. w W pół drogi do grobu, Dungeons &amp; Dragons, Warcrafcie, Diablo, serii Fallout, The Elder Scrolls, oraz Wiedźminie), gdzie zazwyczaj przedstawiane są jako nieumarłe istoty żywiące się ludzkimi zwłokami, ożywione po śmierci przez czarną magię albo przez zło, którego dokonały za życia. Ghule podobne są zdeformowanym, zgarbionym ludziom o złośliwych, wypaczonych twarzach. Poza tym wyglądają jak wszystkie trupojady – mają krótkie i tępe pazury do rozkopywania mogił, mocne zęby do rozgryzania kości oraz długi język do wysysania z nich szpiku. Najczęściej występują w miejscach obfitujących w zwłoki – nekropoliach, cmentarzach, w kryptach, w pobliżu kurhanów oraz na polach bitew.
W grze Wiedźmin występuje graveir – rzadsza, znacznie większa i silniejsza odmiana ghula, podobnie jak on żywiąca się zwłokami, ale nie gardząca również żywym łupem. Od ghula odróżnia graveira nie tylko rozmiar, ale także charakterystyczny potrójny kościsty grzebień na czaszce. W grze tej występuje też podobny stwór, znacznie większy od ghula, jednak mniejszy niż graveir, który nosi nazwę alghula, a także cmentar, który jest znacznie większy nawet od graveira. W świecie Wiedźmina wszystkie trupojady to istoty przybyłe z innych sfer w czasie tak zwanej Koniunkcji.
Z kolei np. w mandze i anime Hellsing ghul jest to człowiek ugryziony przez wampira. Zamieniał się w ghula jedynie jeśli przed ugryzieniem nie był dziewicą. Jeżeli jednak człowiek nie zaznał nigdy miłości fizycznej, stawał się wampirem. Ghule czasami opisywane są jako ludzie, którzy źle przeszli transformację w wampira. Najczęściej są głupie, kierują się chęcią zaspokojenia głodu oraz nie odczuwają emocji ani bólu. Z wyglądu są podobnymi do zombie gnijącymi trupami o szarej skórze. Pełnią rolę służących wampira-pana i wykonują każdy jego rozkaz.
W systemie RPG ghul to człowiek, który pije krew wampira, uzyskując w ten sposób nadnaturalne moce i dłuższe życie. Ghule stają się często sługami wampirów, ponieważ wypicie krwi uzależnia je od dawcy i tworzy więź wymuszającą całkowite posłuszeństwo.
W serii gier komputerowych Fallout, osadzonych w post-nuklearnym świecie science fiction, ghule to ludzie zmutowani w wyniku działania promieniowania.
W filmie "Noc żywych trupów" ghulami nazywano nieumarłych.
W Legacy of Kain ghule to bardzo pospolite dusze istot w spektralnym świecie, które żywią się innymi duszami. Jeśli Raziel zostanie przez nie zauważony, jest przez nie atakowany (jeśli czują się na siłach) lub uciekają ze strachu, jeśli będą zbyt słabe.
W grze ghulami nazywa się zwierzęta i rasy humanoidalne, które zostały skażone przez potwory zwane mrocznymi pomiotami. Przechodzą straszną transformację ciała, kierują się już nie rozumem a instynktem drapieżnika, roznosząc dalej zarazę mrocznego pomiotu. Popadają w obłęd i w końcu giną albo bardziej upodabniają się do pomiotów.
W mandze Tokyo Ghoul ghule przedstawione są jako istoty żywiące się ludzkim mięsem. Nie mogą one strawić żadnego ludzkiego jedzenia prócz kawy. Są wytrzymałe, posiadają specjalne moce (kagune). Zwykle starają się wtopić w otoczenie i żyć razem z innymi ludźmi. Polują na nich łowcy zwani „Gołębiami”.
Ghule pojawiają się także w serii Risen. Są to nieumarli, odziani w skąpe szmaty, bardzo agresywni. W pierwszej części potrafią posługiwać się prostą magią. Preferują mroczne miejsca, jaskinie i ruiny, choć można je spotkać niekiedy na powierzchni. Na początku rozgrywki stanową nie lada przeciwnika. Można z nich zebrać pospolite trofea.
Ghule to jedne z potworów w twórczości H.P. Lovecrafta. Są kanibalami.
W „Grobowcu tyrana”, książce z serii „Apollo i boskie próby” autorstwa Ricka Riordana główny antagonista, Tarkwiniusz jest panem wszystkich eurynomoi, ghuli, które obgryzają ciała zmarłych do kości; powstają wtedy szkieletowi wojownicy. Dodatkowo autor dodał im ostre pazury; ofiarą nimi draśnięta zamienia się po kilku dniach w eurynomosa.

</doc>
<doc id="51241" url="https://pl.wikipedia.org/wiki?curid=51241" title="Bitwa pod Zelą (47 p.n.e.)">
Bitwa pod Zelą (47 p.n.e.)

Bitwa pod Zelą – starcie zbrojne, mające miejsce w roku 47 p.n.e. w trakcie wojny domowej w Rzymie, między siłami rzymskimi Juliusza Cezara a armią króla Pontu Farnakesa II (97–47 p.n.e.), zakończone zdecydowanym zwycięstwem rzymskim. Błyskawiczna kampania Cezara przeszła do historii opisana trzema słowami w jego liście do przyjaciela: "veni, vidi, vici" – „przybyłem, zobaczyłem, zwyciężyłem”.
Sytuacja przed bitwą.
Po bitwie pod Farsalos i śmierci Pompejusza w Egipcie, Gajusz Juliusz Cezar przygotowywał się do kampanii w Afryce, by pobić zbierających się tam stronników Pompejusza. Tymczasem, w roku 48 p.n.e., syn króla Pontu Mitrydatesa VI – Farnakes II podbił Kolchidę i Pont i uderzył na Kapadocję i Armenię Mniejszą, którą rządził tetrarcha Galacji Dejotar I Filoromajos. Dejotar zwrócił się o pomoc do Rzymu, którego był klientem. Namiestnik Azji (prowincji rzymskiej) Gnejusz Domicjusz Kalwinus wystosował do Farnakesa ultimatum, które ten nie tylko odrzucił, twierdząc, że jest następcą swego ojca, ale też pobił oddziały Domicjusza, wysłane przeciw niemu. Zdobywszy miasto Amissium, sprzedał do niewoli jego mieszkańców, podobnie jak rzymskich kupców, którzy wpadli w jego ręce (rzymskich urzędników pozabijał).
Domicjusz zawiadomił Cezara, uważając, że sojusznikom należy się pomoc. Cezar ruszył na północ przez Syrię, po drodze spotykając Ariobarzanesa III, byłego króla Kapadocji, zajętej przez Farnakesa, a następnie samego Dejotara, który zwrócił się z osobistą prośbą o pomoc w odzyskaniu królestwa. Farnakes, na wieść o zbliżaniu się rzymskiego wodza, wysłał do niego listy, w których proponował pokój i sugerował, że będzie lepszym klientem, jako że nigdy nie był stronnikiem Pompejusza (w odróżnieniu od Ariobarzanesa i Dejotara).
Król Pontu opóźniał starcie, ponieważ uważał, że Cezar zmuszony będzie rozprawić się z resztą żołnierzy Pompejusza w północnej Afryce i nie mogąc dłużej czekać w końcu opuści Azję. Cezar przejrzał jego plan, miał jednak tylko 1000 weteranów (2 kohorty) z VI legionu, niedoświadczony XXXVI legion i dwa legiony wyszkolone w rzymskim stylu przez Dejotara. Poza tysiącem weteranów, pozostali żołnierze byli niedoświadczeni, i Cezar podjął śmiałą, ale bardzo ryzykowną decyzję, by uderzyć na Farnakesa z tak nieprzygotowaną armią.
Bitwa.
Farnakes zajął pozycję kilka kilometrów na północ od Zeli, miasta naturalnie obronnego i silnie ufortyfikowanego. Cezar rozłożył się początkowo obozem na południe od Zeli, ok. 8 km od obozu wroga. Zauważywszy jednak, że strome wzgórze, bardzo dogodne do obrony, między miastem a obozem Farnakesa, nie zostało zajęte przez nieprzyjaciela, nocnym marszem minął miasto i zajął tę dominującą pozycję. Legioniści, korzystając z materiałów dostarczonych przez sługi obozowe, rozpoczęli fortyfikowanie silnego rzymskiego obozu. W poprzedniej bitwie ojciec Farnakesa, Mitrydates, wykorzystał właśnie to wzgórze jako element swej zwycięskiej taktyki; Cezar uznał, że zajęcie tej pozycji da mu więc także przewagę morale.
Farnakes wziął sługi noszące materiały budowlane za żołnierzy i postanowił zaskoczyć ich przy pracy. Szybko uformował szyk, zszedł ze swego wzgórza i uderzył na wojska rzymskie. Cezar uznał początkowo, że to tylko próba przeszkodzenia w budowie fortyfikacji lub atak pozorowany, a szturm na strome i naturalnie obronne wzgórze jest niemożliwy. Farnakes uderzał jednak w sile, a jego wojska utrzymały poprawny szyk, mimo trudnego terenu. Wysłana przez Cezara do walki pojedyncza linia piechoty zaczęła się chwiać (poza weteranami z VI legionu na prawym skrzydle). Uzbrojone rydwany, wsparte piechotą, przerwały linię rzymską w centrum. Wódz rzymski, którego prawe skrzydło wojsk było stabilne, poświęcił całą swą energię na uporządkowanie chaosu na lewym skrzydle i kontratak w centrum. Gdy impet natarcia wojsk pontyjskich się wyczerpał, Rzymianie przeszli do natarcia, zepchnęli nieprzyjaciela ze wzgórza i ścigali go, zadając bardzo poważne straty i rozpraszając go. Obóz Farnakesa został zdobyty z marszu i splądrowany.
Ostatecznie Cezar odniósł zwycięstwo pod Zelą, a cała kampania trwała zaledwie 5 dni. Tę wojnę Cezar w liście wysłanym do Amancjusza podsumował trzema słowami: "veni, vidi, vici" (przybyłem, zobaczyłem, zwyciężyłem). VI legion został w uznaniu zasług wysłany do Rzymu, dwa legiony pozostały na miejscu, by strzec Pontu, oddziały dodatkowe zwolniono, a Cezar pospieszył do Rzymu. Farnakes zginął kilka miesięcy później w walce ze swym szwagrem, Asanderem, który zbuntował się przeciw niemu.

</doc>
<doc id="51242" url="https://pl.wikipedia.org/wiki?curid=51242" title="Władcy Brandenburgii">
Władcy Brandenburgii

Margrabiowie Brandenburgii (1157–1356).
Askańczycy (1134–1320).
1220 – podział Marchii między synów Albrechta II
Wittelsbachowie (1320–1356).
W 1356, na mocy Złotej Bulli, Brandenburgia została jednym z elektoratów, a jej władcy zaczęli nosić tytuł elektora i arcykomornika Świętego Cesarstwa Rzymskiego.
Elektorzy Brandenburgii (1356–1806).
Hohenzollernowie (1415–1806).
W 1701 r. Fryderyk III został królem Prus i włączył Brandenburgię do Królestwa. Królowie Prus do 1806 byli nadal elektorami Rzeszy jako margrabiowie Brandenburgii:

</doc>
<doc id="51246" url="https://pl.wikipedia.org/wiki?curid=51246" title="Hydroliza">
Hydroliza

Hydroliza – reakcja podwójnej wymiany (często odwracalna), która przebiega między wodą i rozpuszczoną w niej substancją. W jej wyniku powstają nowe związki chemiczne. Jest szczególnym przypadkiem liolizy (solwolizy). Często przebiega w obecności katalizatorów (kwasów lub zasad). Hydrolizę wykorzystuje się w przemyśle chemicznym (np. hydroliza wielocukrów na cukry proste lub hydroliza chlorobenzenu do fenolu).
Zazwyczaj reakcja hydrolizy przebiega według ogólnego schematu:
gdzie:
Przykładowe reakcje hydrolizy związków organicznych to hydroliza estrów (odwrotność estryfikacji; np. zmydlanie tłuszczów), inwersja cukrów lub hydrolityczny rozpad białek.
Hydroliza soli prowadzi do powstawania niezdysocjowanych kwasów lub wodorotlenków.

</doc>
<doc id="51248" url="https://pl.wikipedia.org/wiki?curid=51248" title="Moduł Kirchhoffa">
Moduł Kirchhoffa

Moduł Kirchhoffa (G) (inaczej moduł odkształcalności postaciowej albo moduł sprężystości poprzecznej) – współczynnik uzależniający odkształcenie postaciowe materiału od naprężenia, jakie w nim występuje. Jednostką modułu Kirchhoffa jest paskal (Pa). Jest to wielkość określająca sprężystość materiału.
gdzie:
Moduł Kirchhoffa dla materiałów izotropowych bezpośrednio zależy od modułu Younga i liczby Poissona:
gdzie:

</doc>
<doc id="51249" url="https://pl.wikipedia.org/wiki?curid=51249" title="Kurek dyngusowy">
Kurek dyngusowy

Kurek dyngusowy ("Kurek Wielkanocny, Chodzenie z kurkiem, Kogucik Dyngusowy") – jeden z najbardziej popularnych polskich ludowych zwyczajów wiosennych, obchodzony w okresie wielkanocny. Zamiennie występują nazwy: „kurek” „kogut”(ek), „kogucik”.
W Poniedziałek Wielkanocny odbywało się chodzenie z kurkiem po dyngusie, co oznaczało, że młodzieńcy wozili po wsi żywego koguta ("kurka") na, bogato przystrojonym, dwukołowym wózku do którego był przywiązany ptak. Na początku wykorzystywano żywego koguta, którego wcześniej karmiono ziarnem namoczonym w spirytusie. Dzięki temu ptak był bardziej podatny na wszelkie zabiegi wokół niego, nie wyrywał się. Zdolny był jedynie do głośnego, charakterystycznego piania, któremu przypisywano znaczenie symboliczne. W ten sposób obwieszczał wiosce zmianę pogody na wiosenną. Tak przygotowanego koguta przywiązywano do wózka dyngusowego i ruszano do obchodzenia domów we wsi.
Zazwyczaj z kurkiem dyngusowych chodzili kilkunastoletni chłopcy, poza samym wózkiem mieli również przy sobie specjalnie wykonane szpikulce (straszaki z deseczek zakończone szpikulcem) do kłucia odwiedzanych dziewcząt. Prowadzony był przez śpiewających kawalerów, których zadaniem było zbieranie datków po domach. Grupy kawalerów nazywano kurcarzami. Mieli oni przy sobie wodę, którą polewali panny. Rytuał miał za zadanie skojarzyć młode pary i zapewnić rodzinom zdrowie. Lejąc wodę młodzież wyśpiewywała (Ogrodowska, 2006):
&lt;poem&gt;
A i wy dziewuchy złóżta po sześć groszy,
Puścimy kokota do jednej kokoszy
Bo ten nasz kogutek nie na darmo skoczy,
Osiemnaście kurcząt od razu wytoczy.
&lt;/poem&gt;
Kogut wystawiany był jako symbol męskiej (pamiątka po wierzeniach pogańskich) witalności, urody, płodności i męskości. Kogut kojarzony z siłą i płodnością wykorzystywany był również w obrzędzie weselnym, a także przy porodzie. Dla wszystkich mieszkańców wsi było jasne, że kiedy kobieta udawała się do położnicy musiała mieć przy sobie koguta, aby ofiarować go jako datek.
Z czasem żywego ptaka zastąpiono sztucznym: ulepionym z gliny, pieczonym z ciasta, wycinanym z deski lub dyni, często obklejony pierzem. Tradycyjnie "wózek dyngusowy" malowano na czerwono i zdobiono suszonymi źdźbłami zbóż, traw i kwiatów. Ozdabiano go również koralikami, błyskotkami, kolorowymi wstążkami, a nawet lalkami w strojach ludowych. Samego koguta również ozdabiano wstążkami, był bardzo ważny ponieważ traktowano go jako pamiątkę po kogucie, który pianiem obwieścił zmartwychwstanie Jezusa Chrystusa. Stanowi to doskonały przykład nawarstwiania się zwyczajów chrześcijańskich w kulturze tradycyjnej, a precyzyjniej mówiąc nadawania starym pogańskich zwyczajom nowych chrześcijańskich znaczeń.
Zabawy wielkanocne miał zalotny charakter, a szczególnie śmigus-dyngus, chodzenie z kurkiem dyngusowym uosabiało chłopaka idącego w konkury, dyngusowe przywołówki, stawianie słupów majowych pod oknami urodziwych panien. W okresie świątecznym odwiedziny kawalera w domu, w którym była panna na wydaniu – traktowano zawsze, jako przyjście w konkury i deklaracja matrymonialnych zamiarów.
Kogut stał się częścią wyobrażeń ludowych o płodności i seksualności, często wykorzystywano jego postać w przyśpiewkach na weselach, a także podczas żniw. Oto jedna z nich jaką śpiewano na Mazowszu (Gajek, 1934):
&lt;poem&gt;
„Za piecem, za piecem ale nie za tym – siedzi
kokoszka z kurkiem czubatym.
Sio kurku, sio kurku zza pieca tego, Ŝebyś ty nie
zrobił kokoszce co złego.
Sio kurku, sio kurku! z mego zapiecka, Ŝebyś ty
nie zrobił kokoszce dziecka.
Nie myślę, nie myślę o głupie dzieje ja przy
swojej kokoszce nóŜki grzeję”.
&lt;/poem&gt;
A w Poznańskiem:
&lt;poem&gt;
„Pieje kogutek, pieje kuraś – pójdź do domu nic
nie wskórasz”.
&lt;/poem&gt;
Zwyczaj chodzenia po dyngusie pojawiał się jeszcze w dwudziestoleciu międzywojennym.

</doc>
<doc id="51253" url="https://pl.wikipedia.org/wiki?curid=51253" title="Ottawa">
Ottawa

Ottawa – stolica i czwarte pod względem wielkości miasto Kanady; położone we wschodniej części prowincji Ontario, na południowym brzegu rzeki Ottawa. Aglomeracja stołeczna, z Gatineau na północnym brzegu Ottawy, ma 1 146 790 mieszkańców. Obecnym merem Ottawy jest Jim Watson.
Geografia.
Przez miasto przepływa dopływ rzeki Ottawy, Rideau, oraz Kanał Rideau. Pomiędzy nimi znajduje się najstarsza część miasta, Lowertown lub Basse-ville. Pomiędzy dzielnicą biznesowo-handlową Centretown lub Centre-ville, położoną na zachodnim brzegu kanału, a rzeką Ottawa, na wzgórzu Parliament Hill lub Colline du Parlement, usytuowany jest parlament Kanady.
Ottawa (prócz dzielnic Orléans i Kanata) jest otoczona pasmem lasów, administrowanym przez Narodową Komisję Stolicy.
Historia.
Na terenach obecnej Ottawy i Gatineau zamieszkiwały pierwotnie plemiona Algonkinów. Pierwsza osada europejska (Wright's Town) została zbudowana w 1801 w rejonie wodospadów Chaudière na rzece Ottawa, pod kierownictwem handlarza brytyjskiego Philemona Wrighta. Wright zbudował tu tartak i młyn, napędzane kołami wodnymi. W 1826 pojawił się tu angielski pułkownik John By, pod którego kierownictwem do 1832 wybudowano Kanał Rideau biegnący do Kingston nad jeziorem Ontario. Osada rozwijająca się wokół śluz łączących Kanał Rideau z rzeką Ottawa przyjęła wkrótce nazwę od nazwiska swego założyciela – Bytown. Miasteczko szybko stało się ważnym ośrodkiem gospodarczym i punktem transportowym. W 1855 nazwa miasta została zmieniona na obecną.
31 grudnia 1857 królowa Wiktoria wybrała Ottawę na nową stolicę Kanady. Położona relatywnie daleko od dużych, przemysłowych miast Stanów Zjednoczonych jako jedyna z kandydatów (pozostali – Kingston, Montreal, Québec i Toronto) nie była zdominowana przez kulturę angielską lub francuską. Ponadto stanowiła kompromis pomiędzy dwoma największymi miastami Kanady, Montrealem i Toronto.
Dalszy rozwój Ottawy był skutkiem rozrostu administracji centralnej. W 1916 miał miejsce pożar parlamentu w Ottawie i w 1922 zbudowano Parliament Hill lub Colline du Parlement.
Miasto rozwinęło się po II wojnie światowej. W 1998 rząd Ontario zdecydował dołączyć do, liczącej wówczas około 350 tysięcy mieszkańców, Ottawy jej przedmieścia Nepean, Kanata, Gloucester, Rockcliffe Park, Vanier i Cumberland oraz wsie West Carleton, Osgoode, Rideau i Goulbourn, tworząc w ten sposób jedno z najrozleglejszych miast świata. Liczba ludności wzrosła o ponad 150%, a koszty administracji lokalnej się zmniejszyły.
Język.
Język angielski jest językiem ojczystym dla 62,6%; francuski dla 14,9% mieszkańców miasta (według danych z 2006). Miasto jest oficjalnie dwujęzyczne.
Demografia.
Liczba mieszkańców Ottawy wynosi 883 391 (w 2011). Według spisu powszechnego Statistics Canada z 2001, na terenie miasta znajduje się 310 132 domostw z 210 875 rodzinami. Gęstość zaludnienia wynosi 278,6/km².
72,8% rodzin to są małżeństwa mieszkające razem, 11,1% to konkubinaty, a 13,2% stanowią domostwa samotnych kobiet.
25,3% populacji ma poniżej 19 lat, 6,9% jest między 20 i 24 rokiem życia, 32,5% między 25 i 44, 23,8% między 45 i 64 a 11,5% stanowią osoby powyżej 65 lat. Na 100 kobiet przypada 95,1 mężczyzn, a na 100 kobiet w wieku powyżej 18 lat przypada 92,1 mężczyzn.
Średni dochód pracującego mieszkańca wynosi 23 061 lub 39 713 dolarów kanadyjskich rocznie, a średni dochód rodzinny wynosi 73 507 dolarów. Mężczyźni zarabiają średnio 47 203 dolarów, kobiety – 31 641 dolary.
Edukacja.
Na terenie Ottawy znajdują się trzy uniwersytety oraz publiczne i prywatne college. Najważniejsze instytucje edukacyjne to:
Ponad 61% populacji Ottawy ma wyższe wykształcenie.
Gospodarka.
Ottawa jest dynamicznie rozwijającym się miastem o niskim bezrobociu i wysokim standardzie życia. Większość mieszkańców jest zatrudniona w sektorze budżetowym (administracja publiczna, Crown Corporations: Canada Post, VIA Rail, Bank Development Canada i in.)
Rozwinięte są branże przedsiębiorstw telekomunikacyjnych, farmaceutycznych i nowych technologii; zlokalizowanie w technoparkach w zachodniej części miasta (wcześniej Kanata). Wśród nich najważniejszymi są Nortel, Alcatel-Lucent, Cognos, JDS Uniphase, Mitel, Bell Canada, TELUS oraz Corel.
Przez miasto przebiegają autostrady 416 i 417.

</doc>
<doc id="51255" url="https://pl.wikipedia.org/wiki?curid=51255" title="6 Dywizja Piechoty (II RP)">
6 Dywizja Piechoty (II RP)

6 Dywizja Piechoty (6 DP) – wielka jednostka piechoty Wojska Polskiego II RP.
Formowanie dywizji rozpoczęto 9 maja 1919. Jej pułki brały udział w walkach z wojskami ZURL w Małopolsce Wschodniej. W trakcie wojny polsko-bolszewickiej wiosną 1920 dywizja stacjonowała w rejonie Mińska i stanowiła odwód armii. Od połowy maja toczyła boje w rejonie Mińsk-Mołodeczno. W czerwcu przerzucono ją na Ukrainę do składu 2 Armii. Tam walczyła pod Emilczynem, Równem, Dubnem i Brodami. W sierpniu już w składzie 6 Armii broniła Lwowa, a potem wzięła udział w polskiej kontrofensywie.
Po zawarciu traktatu ryskiego dywizja przeszła na etat pokojowy, a jej dowództwo stacjonowało w Krakowie.
W okresie kampanii wrześniowej walczyła w składzie Grupy Operacyjnej „Bielsko”.
6 Dywizja Piechoty w latach 1919–1921.
9 maja 1919 w Galicji Zachodniej rozpoczęto organizację 6 Dywizji Piechoty w składzie:
W latach 1919–1920 dywizja uczestniczyła w wojnie polsko-ukraińskiej o Małopolskę Wschodnią i wojnie polsko-bolszewickiej, w czasie której odznaczyła się szczególnym męstwem w bojach toczonych z oddziałami 1 Armii Konnej Siemiona Budionnego. Do historii przeszły jej zwycięskie bitwy pod Jelnicą, Zamoszem, Szpanowem, Klewaniem, Dubnem i Jarosławiczami. Za bohaterstwo wykazane w nich 54 oficerom i żołnierzom nadano Krzyż Orderu Wojennego Virtuti Militari i 633 Krzyż Walecznych.
6 Dywizja Piechoty w latach 1921–1939.
Po zakończeniu działań wojennych dywizja powróciła do macierzystych garnizonów. W 1921 przeprowadziła demobilizację i przeszła z organizacji wojennej na pokojową. Rozformowane zostały dowództwa brygad i zakłady dywizyjne. Ze składu dywizji wyłączono 17 pp stacjonujący w Rzeszowie i podporządkowano dowódcy 24 Dywizji Piechoty. 6 pac przeformowano w 6 dywizjon artylerii ciężkiej, a następnie, w tym samym roku włączono w skład 5 pułku artylerii ciężkiej. W sierpniu 1921 6 kompania telegraficzna została wcielona do V batalionu telegraficznego, który w listopadzie tego roku wszedł w skład 2 pułku łączności. Także w sierpniu 1921 6 batalion saperów wydzielił ze swego składu 3 kompanię, która została włączona do XXIII batalionu saperów po czym został podporządkowany dowódcy 5 pułku saperów. Tabory dywizyjne zostały zdemobilizowane, a pozostałości włączone do kadry 5 dywizjonu taborów.
Dowództwo 6 DP, 20 pp, 6 pap, 6 bat. sap., 6 dac oraz III batalion 12 pp stanęły w Krakowie, 16 pp w Tarnowie, a reszta 12 pp w Wadowicach. Silne związki 6 DP z Krakowem i Małopolską, znalazły odbicie w nadaniu 20 pp wyróżniającego miana „Ziemi Krakowskiej”.
6 Dywizja Piechoty w kampanii wrześniowej 1939.
Zgodnie z planem operacyjnym „Zachód” 6 DP pod dowództwem gen. bryg. Bernarda Monda weszła w skład Grupy Operacyjnej „Bielsko”, która z kolei została podporządkowana dowódcy Armii „Kraków”.
Dywizja rozlokowana została na 18-kilometrowym pasie wokół Pszczyny z wysuniętym Oddziałem Wydzielonym „Ignacy” płk. Ignacego Misiąga. Ta część sił dywizji już 1 września weszła w styczność z nieprzyjacielem i walczyła na przedpolu Pszczyny, skutecznie broniąc pozycji w Brzeźcach i Wiśle Wielkiej przed 5 Dywizją Pancerną (niemiecką). Kawaleria dywizyjna i saperzy zostali wysłani na przedpole jako Oddział Wydzielony „Wodzisław” (zobacz: Bój o Bożą Górę). 12 pp bez III batalionu pozostawał w rejonie Wadowic, jako doraźny odwód dowódcy amii, do czasu przybycia 45 Dywizji Piechoty (rezerwowej). Natomiast pozostałe siły dywizji pozostawały w odwodzie Armii pod Zatorem. Po południu dywizja otrzymała rozkaz marszu pod Pszczynę.
Rankiem 2 września główne siły dywizji zostały ponownie zaatakowane przez niemiecką 5 DPanc. Około 200 czołgów zdołało przebić się przez pozycje 20 pp, rozbić III batalion, wyjść na tyły i rozbić artylerię dywizyjną. Zdołano uratować 17 dział lekkich i 4 ciężkie. W tej tragicznej sytuacji dowódca pułku rzucił w samobójczym ataku dla zatrzymania czołgów dwa bataliony 16 pp pod wsią Ćwiklice na otwartej przestrzeni, wskutek czego zostały one zniszczone (zobacz "Bitwa pszczyńska"). Pomimo ciężkich strat po obu stronach, dywizja wytrwała na pozycjach do 4 września, kiedy wraz z resztą Grupy Operacyjnej „Boruta” dostała zadanie odwrotu w kierunku przepraw na Dunajcu i Tarnowa.
W dniach 7 i 8 września dywizja walczyła w obronie przepraw na rzece w rejonie Biskupic Radłowskich. Chaos spowodowany rozbiciem sąsiedniej 21 DPGór. spowodował paraliż. Zdołał przeprawić się przez Dunajec tylko 16 pp. Przedwczesne wysadzenie mostu spowodowało jeszcze większą panikę i przemieszane oddziały 6 DP i 21 DPGór. ruszyły na północ, aby tam szukać kolejnych miejsc przepraw. Mimo wszystko dywizji udało się wyjść z okrążenia (Niemcy, czując respekt w stosunku do 6 i 21 DP – stracili do 16 czołgów – nie nacierali w czasie odchodzenia polskich jednostek, ograniczając się do nękania ogniem artylerii) i pomaszerować za San. Obrona przepraw na Sanie nie powiodła się i w składzie Grupy Operacyjnej „Boruta” gen. Mieczysława Boruty-Spiechowicza dywizja wzięła udział w bitwie pod Tomaszowem Lubelskim, mającej na celu wyrwanie się z okrążenia polskich sił i przebicie się do Lwowa.
17 września dokonała udanego ataku pod Józefowem i Nowinami na siły niemieckiej 28 DP, a następnie wykorzystując lukę w niemieckiej obronie uderzyła na Narol, który został zajęty 18 września przez III/12 pp. 19 września gen. Mond podjął decyzję marszu z rejonu Narol-Lipsko na Rawę Ruską. Około godz. 13.00 idący w straży przedniej I/20 pp zajął Werchratę, a gros dywizji osiągnęło m. Monastyr. O zmroku Niemcy wyprowadzili natarcie na Werchratę z kierunku Rawy Ruskiej. Dowódca dywizji postanowił skręcić w kierunku zachodnim do Wielkiego Lasu na południowy wschód od Cieszanowa, gdzie zamierzał pozbyć się taborów i ciężkiego sprzętu, po czym usiłować grupami przedzierać się w kierunku granicy węgierskiej.
20 września o godz. 1.30 dywizja wyruszyła z Monastyru i około godz. 9.00 osiągnęła skraj Wielkiego Lasu na zachód od wsi Podemszczyzna. Około godz. 13.00 dołączył do dywizji 20 pp, który opuścił Werchratę nad ranem i maszerował jako straż tylna. W międzyczasie, około godz. 10.30, do Wielkiego Lasu przybył niemiecki parlamentariusz, który oświadczył, że dywizja została okrążona i wezwał do kapitulacji, a w wypadku odmowy zagroził zbombardowaniem jej oddziałów przez lotnictwo. Około południa gen. Mond zwołał odprawę dowódców oddziałów i pododdziałów dywizji, w czasie której podjął decyzję o kapitulacji.
6 Dywizja Piechoty złożyła broń 20 września 1939 około godz. 15.00 pod Nowym Siołem. W chwili kapitulacji stan dywizji wynosił około 3 tys. żołnierzy, jednakże do dział i ciężkich karabinów maszynowych nie było już prawie zupełnie amunicji, a żołnierz – jak podają zgodnie relacje oddziałów – był przemęczony i wygłodniały do ostatecznych granic wytrzymałości.
Ośrodek Zapasowy wobec postępów wojsk niemieckich w końcu ewakuowano na „przyczółek rumuński”. Tam część oddziałów z ośrodka obsadziło kluczowe elementy obrony przyczółka w ramach Grupy „Dniestr”. Reszta oddziałów do 17 września była w trakcie formowania improwizowanego pułku mającego w rejonie Uścieszka (powiat zaleszczycki w II RP) wejść w skład Grupy „Dniestr” Armii Karpaty. Agresja sowiecka położyła kres tym planom. Ośrodek wycofał się pospiesznie w kierunku granicy rumuńskiej nie pozostawiając w Uścieszku nawet prowizorycznej obrony mostu. Prawdopodobnie była to decyzja dowódcy ośrodka.
Obsada personalna Dowództwa 6 DP.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="51256" url="https://pl.wikipedia.org/wiki?curid=51256" title="Światło spójne">
Światło spójne

Światło spójne, światło koherentne to:
Źródła światła takie jak: Słońce, płomień, żarówka wytwarzają światło niespójne. Nawet, jeżeli jest ono monochromatyczne i ma stałą amplitudę, nie występuje zgodność fazowa. Jednak w małej skali czasowej
źródło emituje pojedynczy spójny ciąg falowy. Mówi się wówczas o spójności czasowej (ograniczonej w czasie). Ciąg ten poruszając się z prędkością światła jest w danej chwili czasu spójny na drodze (spójność przestrzenna)
Dzięki istnieniu spójnych ciągów falowych, można uzyskiwać efekty interferencyjne. Jeżeli na drodze światła znajdzie się wąska szczelina, wówczas w danym momencie czasu przejdzie przez nią jeden ciąg falowy. Rozprzestrzeniający się ciąg falowy może przejść z kolei przez dwie szczeliny, powodując powstanie prążków interferencyjnych. Podobnie można uzyskać efekt interferencyjny w cienkich warstwach, gdy światło odbite od górnej powierzchni warstwy nakłada się na światło odbite od dolnej powierzchni tej warstwy.
Światło o dużej spójności czasowej i przestrzennej uzyskać można dzięki laserom.

</doc>
<doc id="51258" url="https://pl.wikipedia.org/wiki?curid=51258" title="Ottawa (ujednoznacznienie)">
Ottawa (ujednoznacznienie)

Ottawa ma kilka znaczeń. Zobacz:
Miejscowości w USA:
Gminy w USA:
Hrabstwa w USA:

</doc>
<doc id="51260" url="https://pl.wikipedia.org/wiki?curid=51260" title="6 DP">
6 DP



</doc>
<doc id="51263" url="https://pl.wikipedia.org/wiki?curid=51263" title="Państwa Centralne">
Państwa Centralne



</doc>
<doc id="51266" url="https://pl.wikipedia.org/wiki?curid=51266" title="Przeźrocze">
Przeźrocze



</doc>
<doc id="51268" url="https://pl.wikipedia.org/wiki?curid=51268" title="Slajd">
Slajd

Przezrocze, slajd () – diapozytyw fotograficzny uzyskany jako obraz pozytywowy na materiale przezroczystym (dawniej wyłącznie światłoczułym), przeznaczony do oglądania w prześwicie (pod światło) lub za pomocą diaskopu (rzutnika) na większej powierzchni (np. ekranie).
Przezrocze charakteryzuje się wysoką jakością odwzorowania rzeczywistości oraz bardzo dużym nasyceniem barw. Przed okresem techniki cyfrowego rejestrowania obrazów przezrocze było podstawowym nośnikiem obrazu wykorzystywanym dla potrzeb poligrafii. Przewyższało ono znacznie swą jakością materiały negatywowe. 
Obecnie wielkoformatowe przezrocza są wykorzystywane powszechnie jako podświetlane reklamy, wykonywane metodą poligraficzną na materiałach przezroczystych lub częściowo matowych. Stosowane są również nadal jako podstawowy nośnik przekazu np. w diaporamie. 
W niektórych środowiskach (np. akademickich) terminem "slajd" określano także specjalną folię, na której rysowano rozmaite elementy, a następnie wyświetlano je na ekranie za pomocą diaskopu lub epidiaskopu, jako pomoc w prezentacji tematu.
Systemy komputerowe.
Obecnie znaczenie słowa "slajd" poszerzono o zastosowanie w systemach komputerowych; we współczesnej grafice prezentacyjnej, jako podstawowy element prezentacji i animacji komputerowej, w tym w technologii flash. Jest odpowiednikiem pojedynczej klatki w filmie.
Prezentacja składa się z sekwencji slajdów zawierających tekst, ilustracje, listy zagadnień, diagramy i wykresy, dźwięk i wideo. Jest wyświetlana na ekranie przez czas zdefiniowany uprzednio przez autora pokazu lub zależnie od jego doraźnych potrzeb (ręczna zmiana slajdu). Slajd wyświetlany w trakcie pokazu „na żywo” jest podstawą komentarza słownego prelegenta, który rozszerza zagadnienia naszkicowane w tymże slajdzie.

</doc>
<doc id="51270" url="https://pl.wikipedia.org/wiki?curid=51270" title="Gabriella Ferri">
Gabriella Ferri

Gabriella Ferri (ur. 18 września 1942 w Rzymie, zm. 3 kwietnia 2004 w Corchiano) – włoska piosenkarka.
Rozpoczęła karierę w Mediolanie w 1963, od 1965 występowała w Rzymie. Jej dużą popularność kreowały przede wszystkim programy telewizyjne. Najbardziej znanym przebojem Ferri była piosenka "Sempre". Śpiewała także piosenki neapolitańskie i latynoamerykańskie. Zmarła w tragicznych okolicznościach; wypadła z balkonu, rodzina zdecydowanie odrzuciła hipotezę mediów o próbie samobójczej.

</doc>
<doc id="51271" url="https://pl.wikipedia.org/wiki?curid=51271" title="Cukier waniliowy">
Cukier waniliowy

Cukier waniliowy – składnik deserów w kuchni środkowoeuropejskiej i skandynawskiej. Przyrządzany jest z cukru buraczanego łączonego z laskami wanilii lub z ekstraktem wanilii. Poza Europą jest kosztowny i trudny do nabycia. Łatwy do sporządzenia w warunkach domowych – wystarczy zmieszać cukier mielony z laskami (torebkami) wanilii i pozostawić przez kilka tygodni. 
Jako tańszy zamiennik stosowany jest cukier wanilinowy, o nieco uboższym aromacie ze względu na obecność tylko jednej, zazwyczaj syntetycznie uzyskiwanej substancji (waniliny lub etylowaniliny).

</doc>
<doc id="51275" url="https://pl.wikipedia.org/wiki?curid=51275" title="Żegluga kabotażowa">
Żegluga kabotażowa



</doc>
<doc id="51276" url="https://pl.wikipedia.org/wiki?curid=51276" title="Zbigniew Józef Kraszewski">
Zbigniew Józef Kraszewski

Zbigniew Józef Kraszewski (ur. 12 lutego 1922 w Warszawie, zm. 4 kwietnia 2004 tamże) – polski duchowny rzymskokatolicki, biskup pomocniczy warszawski w latach 1970–1992, biskup pomocniczy warszawsko-praski w latach 1992–1997, od 1997 biskup pomocniczy senior diecezji warszawsko-praskiej.
Życiorys.
Pochodził z rodziny inteligenckiej, był synem Józefa, kapitana Wojska Polskiego. Jesienią 1942 ukończył szkołę Podchorążych Piechoty KG NSZ ze stopniem kaprala podchorążego, a we wrześniu 1943 wstąpił na I tajny kurs Metropolitalnego Seminarium Duchownego Św. Jana Chrzciciela w Warszawie. Brał udział w powstaniu warszawskim w szeregach Armii Krajowej jako kapelan, mimo że nie przyjął jeszcze święceń kapłańskich. Po wojnie kontynuował studia na Wydziale Teologii Katolickiej Uniwersytetu Warszawskiego, które ukończył w 1949. Święcenia kapłańskie przyjął 12 marca 1949 w Warszawie z rąk Stefana Wyszyńskiego.
Pracował jako wikariusz w Lesznie koło Błonia (1949), następnie wikariusz w Piastowie (1949–1952) i w parafii św. Wawrzyńca w Warszawie (1952–1956). W 1954 obronił doktorat z teologii, specjalizując się w teologii dogmatycznej. Uzupełniał studia w Rzymie w latach 1963–1964. Od 1956 był profesorem w Metropolitalnym Seminarium Duchownym św. Jana Chrzciciela w Warszawie, a także prefektem tego seminarium (1956–1964), wicerektorem (1964–1969) i rektorem (1969–1970). Od 1970 był proboszczem parafii Bożego Ciała w Warszawie (przy konkatedrze Matki Bożej Zwycięskiej). Kanonik kapituły metropolitalnej w Warszawie.
5 listopada 1970 został mianowany biskupem pomocniczym archidiecezji warszawskiej ze stolicą tytularną Horreomargum. 8 grudnia 1970 przyjął sakrę biskupią z rąk kardynała Stefana Wyszyńskiego. W latach 1970–1992 sprawował funkcję wikariusza generalnego archidiecezji warszawskiej. W Episkopacie Polski zajmował stanowiska wiceprzewodniczącego Komisji Maryjnej oraz Komisji Duszpasterstwa Akademickiego. Od 1989 był ogólnopolskim duszpasterzem kombatantów.
25 marca 1992 został przeniesiony na funkcję biskupa pomocniczego nowo utworzonej diecezji warszawsko-praskiej. Po osiągnięciu wieku emerytalnego przeszedł 6 grudnia 1997 w stan spoczynku.
Wśród wielu odznaczeń, jakim go uhonorowano, są Krzyż Komandorski Orderu Odrodzenia Polski (nadany przez rząd na wychodźstwie w 1979), Krzyż Komandorski z Gwiazdą Orderu Odrodzenia Polski (1994 z nadania Lecha Wałęsy), Medal Wojska (czterokrotnie), Krzyż Walecznych i Krzyż Armii Krajowej, Krzyż Narodowego Czynu Zbrojnego oraz Medal Polonia Mater Nostra Est.
Został pochowany w grobie rodzinnym na cmentarzu Powązkowskim w Warszawie.

</doc>
<doc id="51277" url="https://pl.wikipedia.org/wiki?curid=51277" title="Strażnica">
Strażnica

2 miejscowości w Polsce:
1 miejscowość w Bułgarii
Wzniesienia:
Organizacje:
Czasopisma:

</doc>
<doc id="51279" url="https://pl.wikipedia.org/wiki?curid=51279" title="Fryderyk Wilhelm II Pruski">
Fryderyk Wilhelm II Pruski

Fryderyk Wilhelm II, niem. "Friedrich Wilhelm II von Hohenzollern" (ur. 25 września 1744 w Berlinie, zm. 16 listopada 1797 w Poczdamie) – król pruski i elektor brandenburski od 1786 r., bratanek i następca Fryderyka II Wielkiego, wolnomularz.
Najstarszy syn księcia Augusta Wilhelma Hohenzollerna (1722–1758) i Luizy Amelii z Brunszwiku-Wolfenbüttel (1722–1780).
Przed objęciem władzy.
Jego stryj, król Fryderyk II nie darzył następcy wielkim szacunkiem. Obwiniał jego ojca za klęski w trzeciej wojnie śląskiej. Różnili się też w kwestiach charakteru. Król był człowiekiem o ascetycznym trybie życia, mało religijnym racjonalistą, kochającym sztukę i doświadczonym w polityce. Książę koronny natomiast interesował się głównie francuskimi wzorami życia dworskiego – obok głębokiej religijności cenił sobie wielkie uczty, wystawne życie i kochanki. Był przy tym też człowiekiem inteligentnym i oczytanym, a przede wszystkim o wiele serdeczniejszym niż Fryderyk II, czym zaskarbił sobie popularność podwładnych jeszcze przed objęciem władzy.
Fryderyk II aż do końca nie wprowadzał swojego następcy w sprawy państwowe. Nie interesował się przygotowaniem go do roli władcy Tak oto pisał o Fryderyku Wilhelmie II: "Życie na dworze stanie się bardzo wesołe. Mój kuzyn roztrwoni skarb, pozwoli zdemoralizować się wojsku. Pod rządami kobiet państwo upadnie".
W 1780 roku z polecenia króla książę Fryderyk Wilhelm złożył wizytę cesarzowej Katarzynie II, aby zapobiec zawarciu sojuszu rosyjsko-austriackiego. W Sankt Petersburgu książę spotkał się z chłodnym przyjęciem i lekceważeniem. Katarzyna pisała o nim: "Zupełnie nie można się zorientować, co w nim siedzi. Nie umie prowadzić rozmowy, czasem tylko milczy – tak że nic z tego nie wychodzi. Jego wstrzemięźliwość stawia w niezręcznej sytuacji każdego, kto ma z nim do czynienia. Powiadają, że umie myśleć. To nawet prawdopodobne: to samo można powiedzieć i o indyku, ale nie zawsze jest dobrze być indykiem, czy nawet grać jego rolę. Basta". Mimo złego przyjęcia Fryderyk Wilhelm zaprzyjaźnił się z Wielkim Księciem Pawłem. Obiecali sobie wzajemne dochowanie dozgonnej przyjaźni.
Król Prus.
Sprawy zagraniczne powierzył Ewaldowi von Hertzbergowi, który na początku kontynuował politykę antyhabsburską Fryderyka Wielkiego. W 1790 roku zawarł sojusz z Polską, który skierowany był przeciwko Rosji i Austrii. Jednak w czasie wybuchu rewolucji we Francji swoją politykę skierował ku Austrii i zawarł z nią układy w Reichenbach (1790) oraz w Pillnitz (1791). W 1792 roku monarcha zdymisjonował Hertzberga. Prusy rozpoczęły wówczas wojnę z Francją. Po przegranej bitwie pod Valmy (20 września 1792) król wycofał się z wojny i w 1795 roku zawarł separatystyczny pokój w Bazylei. Fryderyk Wilhelm II wziął udział w II i III rozbiorze Polski. Król pruski uważał, że należy mu się odszkodowanie za trudy poniesione w kampanii francuskiej. Nakazał swym wojskom pod dowództwem Möllendorfa wkroczenie do Polski. Wspomagał również Rosję w zbrojnym tłumieniu insurekcji kościuszkowskiej w 1794 roku. Osobiście dowodził w bitwie pod Szczekocinami, gdzie pobił korpus Tadeusza Kościuszki.
W 1795 roku, tuż po upadku Pierwszej Rzeczypospolitej i wkroczeniu wojsk pruskich do Krakowa, zaplanował grabież skarbca koronnego na Wawelu. Skradziono wówczas 19 najcenniejszych polskich insygniów, w tym Koronę Chrobrego. Zgodnie z jego rozkazem wszystkie przedmioty przetopiono. Uzyskane złoto wykorzystano w roku 1811 na wybicie monet, a klejnoty sprzedano. 
W polityce wewnętrznej starał się naśladować swoich poprzedników. Zainicjował rozbudowę Berlina i sprowadził do stolicy utalentowanych architektów. Wówczas powstała m.in. Brama Brandenburska (architekt i budowniczy: Carl Gotthard Langhans). Był też mecenasem sztuki, w szczególności interesowała go muzyka barokowa i teatr.
Król pasjonował się spirytualizmem. Był zwolennikiem różokrzyżowców, a szczególnym zaufaniem darzył Johanna Wöllnera, który był szarą eminencją dworu pruskiego, składającego się z faworytów króla.
Za jego panowania w 1794 wszedł w życie tzw. "Landrecht pruski" ("Allgemeines Landrecht für die Königlich Preussischen Staaten"), co było nie tyle zasługą Fryderyka Wilhelma II, co jego poprzedników. W szczególności jego stryj Fryderyk II dążył do stworzenia jednolitego kodeksu prawa cywilnego. Landrecht sprawdził się i obowiązywał w Prusach do 1900 roku.
Potomstwo.
14 sierpnia 1765 roku ożenił się z Elżbietą Krystyną Ulryką z Brunszwiku-Wolfenbüttel (1746–1840):
Małżeństwo zostało rozwiązane w 1769 roku, gdy pod presją Fryderyka Wielkiego Elżbietę Krystynę oskarżono o cudzołóstwo. 
14 sierpnia 1769 roku ożenił się z Fryderyką Luizą z Hesji-Darmstadt (1751–1805):
Dzieci ze związków morganatycznych

</doc>
<doc id="51282" url="https://pl.wikipedia.org/wiki?curid=51282" title="Ottawa (rzeka)">
Ottawa (rzeka)

Ottawa (fr. "Rivière des Outaouais", ang. "Ottawa River") – rzeka w Kanadzie, główny dopływ Rzeki Świętego Wawrzyńca. Długość rzeki wynosi 1 271 km, a jej dorzecze obejmuje 146 000 km². Jest podstawową drogą transportu drewna z lasów Północy.
Źródła rzeki znajdują się w wyżynnej części środkowego Quebecu. Przepływa przez liczne jeziora i sztuczne zbiorniki wodne. W swoim środkowym i dolnym biegu wytycza granicę między prowincjami Quebec i Ontario. Ottawa oddziela położoną w Ontario stolicę Kanady Ottawę od quebeckiego Gatineau. Uchodzi do Rzeki Świętego Wawrzyńca powyżej Montrealu.
Wodospady i porohy czynią rzekę niezdatną do żeglugi, ale stopnie wodne zostały wykorzystane i dzisiaj Ottawa daje rocznie 2 miliony kilowatów energii elektrycznej. Ponadto powstał system pochylni dla łatwiejszego spławiania drewna. Wodospad Chaudière, położony na północ od miasta Ottawa, jest największym wodospadem na tej na rzece.
Od najdawniejszych czasów rzeka Ottawa służyła Indianom jako północny szlak komunikacyjny skracający drogę do jeziora Huron. Pierwszym Europejczykiem, który płynął po niej, był w 1610 Étienne Brûlé. Jej bieg badał także Samuel de Champlain – 1615 zapuścił się w górę rzeki, docierając do jeziora Nipissing, a następnie do zatoki Georgian Bay i jeziora Huron.

</doc>
<doc id="51283" url="https://pl.wikipedia.org/wiki?curid=51283" title="Tracy Austin">
Tracy Austin

Tracy Austin (ur. 12 grudnia 1962 w Palos Verdes) – amerykańska tenisistka.
Jej syn Brandon Holt również jest profesjonalnym tenisistą.
Kariera tenisowa.
Jako 10-latka zdobyła mistrzostwo USA w kategorii do lat 12; łącznie triumfowała w 22 krajowych turniejach mistrzowskich w różnych kategoriach juniorskich, jednak praktycznie karierę wśród juniorek zakończyła już jako 14-latka.
Od 1977 występowała w turniejach zawodowych, w tym samym roku wygrała turniej w Portland oraz dotarła do ćwierćfinału wielkoszlemowego US Open; pokonała po drodze m.in. Sue Barker oraz Virginię Ruzici, a uległa Betty Stöve. Wygrała turniej w Portland zaledwie miesiąc po swoich 14. urodzinach stając się najmłodszą triumfatorką turnieju WTA. Była również najmłodszą ćwierćfinalistką któregokolwiek z turniejów wielkoszlemowych, wynik ten poprawiła dopiero Jennifer Capriati, osiągając jako 14-latka półfinał Wimbledonu w 1990 roku.
23 października 1978 roku Austin uzyskała oficjalnie status tenisistki zawodowej. Wygrała w grze pojedynczej dwa turnieje wielkoszlemowe US Open. Najpierw w 1979 roku pokonała w finale Chris Evert 6:4, 6:3, zostając jednocześnie najmłodszą mistrzynią US Open w historii oraz najmłodszą triumfatorką turnieju wielkoszlemowego w Erze Open tenisa (wynik ten poprawiła jedenaście lat później Monica Seles wygrywając French Open 1990, a następnie Martina Hingis Australian Open 1997). Dwa lata później ponownie triumfowała w Nowym Jorku pokonując w zaciętym finale Martinę Navrátilovą 1:6, 7:6(4), 7:6(1). W 1980 roku wygrała ponadto Wimbledon w grze mieszanej (w parze z bratem Johnem Austinem), a rok później, w tej samej konkurencji, przegrali w finale.
Wygrała łącznie 30 turniejów w grze pojedynczej, ostatni z nich w sezonie 1982 w San Diego. Skutecznie przerwała dominację dwóch wieloletnich liderek kobiecego tenisa na świecie, Evert i Navrátilovej, zostając 7 kwietnia 1980 na krótko liderką rankingu WTA.
Sukcesy w bardzo młodym wieku wyczerpały organizm Austin. W 1983 roku przerwała występy trapiona licznymi kontuzjami. Kilkukrotnie próbowała wrócić do zawodowego tenisa. Pierwszy raz już w lutym 1984 roku (zagrała w sumie w dwóch turniejach). Kolejną próbę powrotu skomplikował ciężki wypadek samochodowy w 1989 roku. Ostatecznie w latach 1993-1994 przez kilka miesięcy rywalizowała ponownie w cyklu turniejów WTA Tour, występując nawet w wielkoszlemowych Australian Open i French Open. Nie odniosła jednak sukcesów, a po porażkach w pierwszych meczach na kortach French Open (z Niemką Marketą Kochtą 0:6, 1:6) oraz w Eastbourne (z Kristine Radford 3:6, 4:6) powróciła na sportową emeryturę. Tenisem zajęła się jako komentatorka.
W barwach USA zdobyła trzykrotnie Puchar Federacji (1978, 1979, 1980) oraz dwukrotnie Puchar Wightman (1979 i 1981).
W 1992 została przyjęta w poczet członków Międzynarodowej Tenisowej Galerii Sławy.

</doc>
<doc id="51284" url="https://pl.wikipedia.org/wiki?curid=51284" title="Bunny Austin">
Bunny Austin

Bunny Austin, właśc. Henry Wilfred Austin (ur. 20 sierpnia 1906 w Londynie, zm. 20 sierpnia 2000 tamże) – brytyjski tenisista.
Był jedną z legend turnieju wimbledońskiego, 10-krotnie docierał do ćwierćfinału gry pojedynczej (na 11 startów), w 1932 i 1938 przegrywał dopiero w finałach. Grał także w innych wielkoszlemowych finałach – mistrzostwach Francji 1937 oraz mistrzostwach USA 1928 i 1929 – wszystkie te finały przegrał. Nie powiodło mu się również w grze mieszanej – przegrał finały na mistrzostwach Francji (1931) i na Wimbledonie (1934).
W latach 1933–1936 reprezentował Wielką Brytanię w Pucharze Davisa, osiągając w grze pojedynczej bilans 36 zwycięstw i 12 porażek.
Został zapamiętany jako zawodnik wrażliwy na ducha fair play. W 1932 był pierwszym graczem, który zastąpił długie spodnie szortami.
W 1997 został uhonorowany miejscem w międzynarodowej tenisowej galerii sławy.

</doc>
<doc id="51285" url="https://pl.wikipedia.org/wiki?curid=51285" title="Kleopatra I">
Kleopatra I

Kleopatra I (ur. 204 p.n.e., zm. 176 p.n.e.) – królowa Egiptu, współpanowała ze swoim mężem Ptolemeuszem V Epifanesem od 194 p.n.e., a od 180 p.n.e.-176 p.n.e. panowała jako regentka w imieniu syna Ptolemeusza VI. 
Córka Antiocha III Wielkiego i Laodiki III. Matka Ptolemeusza VI Filometora, Ptolemeusz VIII Euergetesa II Fyskona i Kleopatry II.
Poślubienie przez Kleopatrę Ptolemeusza V w 194 roku p.n.e. było aktem politycznym, potwierdzającym pokój zawarty między państwem Seleucydów Antiocha III a Egiptem Ptolemeusza V i zapewniającym neutralność Egiptu w spodziewanej wojnie Antiocha z Rzymem. Ale nie tylko to było powodem zawarcia tego związku. Żądny władzy i ziemi Antioch, miał nadzieję, że w przyszłości całe terytorium Egiptu przejdzie pod panowanie Seleucydów. Nie stało się tak, ponieważ Kleopatra stanęła po stronie swojego męża. A kiedy wybuchła wojna między Antiochem III a Rzymianami, Egipt stanął po stronie Rzymu.
Po śmierci męża, jako regentka niepełnoletniego syna, Kleopatra sprawowała samodzielnie władzę w Egipcie, prowadząc umiarkowaną politykę i zachowując pokój z Syrią oraz dobre stosunki z Rzymem. Przez poddanych darzona była miłością i głębokim szacunkiem, nikt się nie sprzeciwiał też jej samodzielnej regencji.
Tytulatura.
&lt;- N29:E23-V4-Q3-G1-X1-D21:G1-X1:H8-&gt; 

</doc>
<doc id="51286" url="https://pl.wikipedia.org/wiki?curid=51286" title="Julian Myrick">
Julian Myrick

Julian Southall Myrick (1 marca 1880 w Murfreesboro, Karolina Północna, zm. 4 stycznia 1969 w Nowym Jorku) – zasłużony amerykański działacz tenisowy.
Nazywany "uncle Mike", był w latach 1920–1922 prezydentem Amerykańskiego Stowarzyszenia Tenisowego i jego wieloletnim działaczem. Położył duże zasługi dla rozwoju turnieju wielkoszlemowego US Open, m.in. zaangażował się w budowę obiektu Forest Hills na potrzeby tego turnieju. Myrick był także współinicjatorem rozgrywek o Puchar Wightmana, kobiecej rywalizaji między USA i Wielką Brytanią.
Jego zaangażowanie doceniła Międzynarodowa Tenisowa Galeria Sławy, wpisując w poczet swoich członków w 1963.

</doc>
<doc id="51288" url="https://pl.wikipedia.org/wiki?curid=51288" title="Opona rowerowa">
Opona rowerowa



</doc>
<doc id="51289" url="https://pl.wikipedia.org/wiki?curid=51289" title="Sabaudia">
Sabaudia

Sabaudia (fr. "Savoie") – kraina historyczna w południowo-wschodniej Francji, we francuskich Alpach, przy granicy ze Szwajcarią i Włochami. Część regionu administracyjnego Rodan-Alpy (departamenty Sabaudia i Górna Sabaudia).
Informacje ogólne.
Sabaudia obejmuje Alpy Sabaudzkie z masywami Mont Blanc (4807 m) i Vanoise (3852 m). Głębokie doliny rzek: Isère, Arc. Jeziora: Genewskie, Annecy, Bourget.
Podstawę gospodarki stanowi turystyka oparta na licznych ośrodkach sportów zimowych i uzdrowiskach (m.in. Chamonix-Mont-Blanc, Albertville, Aix-les-Bains, Évian-les-Bains, Thonon-les-Bains).
Przemysł: huty aluminium i stali szlachetnych, przemysł precyzyjny, drzewny, papierniczy, chemiczny, skórzany. W dolinach uprawa zbóż, roślin pastewnych i winorośli, w wyższych partiach hodowla bydła i owiec, wyrób serów.
Historia.
Nazwa Sabaudii znana już była Rzymianom, ale długo jeszcze granice tego kraju były nader zmienne. W gruncie rzeczy jako Sabaudię określano w średniowieczu terytorium podlegające rodowi Savoia (tzw. Dom Sabaudzki).
Sabaudia stała się motorem zjednoczenia Włoch. Władca z dynastii sabaudzkiej został pierwszym królem włoskim. Jednak w zamian za pomoc w zjednoczeniu Włoch, sama Sabaudia na mocy porozumienia z Plombières (1858 r.), popartego referendum wśród miejscowej ludności, została w 1860 r. włączona do Francji – w referendum nie przewidziano opcji pozostania niepodległą ani włączenia do sąsiedniej Szwajcarii, z którą Sabaudia utrzymywała zawsze bliskie stosunki. Pojawiły się również głosy, że referendum zostało sfałszowane.

</doc>
<doc id="51290" url="https://pl.wikipedia.org/wiki?curid=51290" title="Hetajrowie">
Hetajrowie

Hetajrowie ( hetairoi – dosł. „towarzysze”) – ciężkozbrojna jazda macedońska rekrutująca się z przedstawicieli arystokracji, stanowiąca królewską kawalerię wyborową, dowodzoną w boju bezpośrednio przez monarchę. 
Tło historyczne.
Formacja ta powstała najprawdopodobniej jeszcze przed panowaniem Filipa II. W świecie helleńskim był to pierwszy przykład sformowania na stałe zorganizowanych jednolicie oddziałów ciężkiej jazdy oraz bitewnego wykorzystywania na większą skalę konnicy, spełniającej dotąd rolę pomocniczą. 
Wśród Greków przez wieki panowało przekonanie, iż piechota jest bronią skuteczniejszą od jazdy. Wynikało ono m.in. z fizycznego ukształtowania ziem greckich, których górzyste tereny oraz brak rozległych równin nie sprzyjały operacyjnemu i taktyczno-manewrowemu wykorzystaniu kawalerii. Dominacja preferowanej dotąd ciężkiej piechoty (hoplitów) była spowodowana nie tylko jej przewagą w zwartym szyku bitewnym nad słabą jazdą, ale przyczyniał się do tego również znaczny koszt wyszkolenia i wyposażenia jeźdźców. Jedynie najbogatszych obywateli stać było na utrzymanie konia na ziemiach Grecji, gdzie przeważają ubogie gleby górskie, nie sprzyjające uprawom paszy dla koni bojowych. Na pomniejszoną skuteczność działań greckich kawalerzystów wpływały również niewielkie rozmiary ówczesnych koni oraz brak strzemion ograniczający możliwości jeźdźca. Oddziały jazdy, najlepsze i najbardziej znane wówczas jedynie w Tesalii i Beocji, rozwinięto na wielką skalę dopiero od czasów władców macedońskich (zwłaszcza po zajęciu Tesalii), kiedy istotnie zmienił się proporcjonalny stosunek kawalerii względem piechoty. 
Organizacja.
Jednostki hetajrów były powoływane spośród macedońskich notabli. Tworzyły one "ile", czyli szwadrony, liczące około 200 żołnierzy – wyjątkiem była "ile basilike", czyli osobista gwardia królewska, której liczebność sięgała 300 jeźdźców. Dzielone były terytorialnie. Z przekazu Diodora wiadomo, że w armii Aleksandra Wielkiego przed wyprawą na Persję istniało 15 szwadronów hetajrów, liczących łącznie 1500 ludzi, z czego 7 pozostawiono w Macedonii. Uczestniczący w wyprawie dowodzeni byli przez Filotasa, syna Parmeniona. Po stratach poniesionych w Indiach i podczas odwrotu stamtąd Aleksander zmniejszył liczbę oddziałów (dywizji) hetajrów o połowę (z 8 do 4), potem dodał piąty, z przeformowanej ili królewskiej, z włączeniem po raz pierwszy Persów.
Uzbrojenie.
Uzbrojenie zaczepne hetajra stanowiła włócznia, zwana "xyston", długości ok. 3 m (12,5 stopy), co pozwalało mu zmierzyć się z tradycyjną falangą grecką, której włócznie ("doru") osiągały długość do 2,5 metra. Była ona jednak krótsza od macedońskich "saris" używanych przez piechotę, choć te długie piki wykorzystywała również jazda. Uzbrojeniem hetajrów był też krótki, zakrzywiony miecz ("kopis"), użyteczny w walce wręcz w ścisku bitwy. Do osłony służył metalowy kirys, tarcza, hełm beocki o kształcie kapalinu (przeznaczony specjalnie dla jazdy, nie ograniczający pola widzenia) oraz nagolenniki. Opancerzenie chroniło też głowę i przód konia, a jego masa potęgowała siłę uderzenia jeźdźca podczas szarży.
Wykorzystanie.
Aleksander w swych wojskach miał do dyspozycji zarówno jazdę ciężką przeznaczoną do rozbicia skrzydła nieprzyjaciela, jak i lekką do ścigania uciekinierów z pola bitwy, co później stało się normą w armiach czasów hellenistycznych. Walczący najczęściej w szyku kolumny lub klina hetajrowie byli (w przeciwieństwie do ówczesnej jazdy greckiej) używani nie do przygodnych starć (potyczek), osłaniania skrzydeł i pościgu za nieprzyjacielem, lecz zawsze jako główna siła uderzeniowa. Jednostki te tworzyły swoistą pięść pancerną, którą zwykle uderzano z flanki na siły zaangażowane w bój z macedońską falangą.
Szarże hetajrów rozstrzygnęły na korzyść macedońskich królów m.in. bitwy pod Cheroneą (jazda macedońska dowodzona przez Aleksandra, syna Filipa II przeszła przez lukę pomiędzy oddziałami greckimi na ich tyły, co zapewniło zwycięstwo Macedończykom), Issos i Gaugamelą. Podczas bitwy nad rzeką Hydaspes manewry hetajrów miały decydujące znaczenie dla wyniku starcia.
Nawiązania.
Koczownicze ludy żyjące nad Morzem Kaspijskim (m.in. Alanowie zwani Asami, Parnowie-Partowie) oraz w dorzeczach rzek Syr-Darii i Amu-Darii (m.in. Sakowie) utworzyli na ich wzór formację tzw. katafraktów, których technikę walki dostosowano do rodzimej tradycji: uderzenie rozstrzygające w szyku zwartym na broń białą poprzedzano parokrotnym ostrzałem przez lekkozbrojnych konnych łuczników. Także ich broń – długa na ponad 3 metry, oburęczna włócznia, zwana kontosem, była skróconą formą sarisy.

</doc>
<doc id="51292" url="https://pl.wikipedia.org/wiki?curid=51292" title="H. W. Austin">
H. W. Austin



</doc>
<doc id="51293" url="https://pl.wikipedia.org/wiki?curid=51293" title="Direct Route Technology">
Direct Route Technology

Direct Route Technology ("Di.R.T.") – konstrukcja przerzutki tylnej i związany z nią sposób prowadzenia linki do przerzutki. W systemie tym linka przebiega przez wystające z tyłu przerzutki ramię, przez co pancerz biegnący do przerzutki jest prosty a nie wygięty w łuk. Dzięki temu przerzutka jest mniej podatna na zabrudzenie ostatniego odcinka pancerza. Di.R.T. został wprowadzony do świata rowerowego w 1996 roku przez niemiecki koncern Sachs przejęty rok później przez amerykańską firmę SRAM, która stosuje ten system w swoich przerzutkach.

</doc>
<doc id="51294" url="https://pl.wikipedia.org/wiki?curid=51294" title="Świdnik">
Świdnik

Świdnik – miasto we wschodniej Polsce, w województwie lubelskim, siedziba powiatu świdnickiego. Według danych GUS z 31 grudnia 2019 r. miał 39 136 mieszkańców.
W 1786 roku Świdnik był wsią królewską w powiecie lubelskim województwa lubelskiego. Prawa miejskie uzyskał w 1954.
Miasto jest szerzej znane z wytwórni śmigłowców WSK PZL Świdnik, produkującej m.in. śmigłowce PZL W-3 Sokół, "Anakonda" oraz "SW-4", a w przeszłości także Mi-1 (w polskiej wersji SM-1), Mi-2 (produkowany jedynie w Świdniku) i motocykle WSK. Jest znany również z kolonii susłów perełkowanych na trawiastym lotnisku. W Świdniku zlokalizowany jest port lotniczy Lublin.
Położenie.
Świdnik położony jest na Płaskowyżu Świdnickim (według Jerzego Kondrackiego), należącym do Wyżyny Lubelskiej. Jest to równina denudacyjna, ulegająca erozji i wietrzeniu, pozbawiona pokrywy lessowej, w przeciwieństwie do okolicznych mezoregionów.
Znajduje się około 10 km na wschód od Lublina oraz kilkadziesiąt kilometrów od przejść granicznych z Ukrainą (w Dorohusku) i Białorusią (w Terespolu). Położony jest również niedaleko terenów wypoczynkowych Pojezierza Łęczyńsko-Włodawskiego, około 30 km na południowy zachód.
Według danych z 1 stycznia 2011 r. powierzchnia miasta wynosiła 20,35 km².
Historycznie Świdnik położony jest w Małopolsce. Znajdował się w ziemi lubelskiej. W latach 1975–1998 miasto administracyjnie należało do województwa lubelskiego.
Warunki naturalne.
Przyroda.
W granicach Świdnika znajduje się kilka lasów (należących do Nadleśnictwa Świdnik). Dominuje przede wszystkim Las Świdnicki (Rejkowizna), położony na zachód od zabudowy miejskiej. W samym środku lasu znajduje się gajówka. Cały las położony jest w obrębie gminy.
Drugim lasem w Świdniku jest Las Poszpitalny (Wilcze Doły), położony na północ od zakładu WSK PZL Świdnik. W obrębie gminy znajduje się tylko niewielka część lasu, przed ul. Mełgiewską. Razem z budową WSK, od reszty Lasu Poszpitalnego oddzielono również niewielką część lasu na południu zakładu, który obecnie funkcjonuje jako przyzakładowy park leśny. W 2010 r. część lasu za WSK została wycięta w związku z budową portu lotniczego.
Na południe od zabudowy miejskiej, w obrębie Kol. Krępiec, znajduje się również niewielki kilkuczęściowy Las Bażantaria.
Zieleń miejska.
Mimo że Świdnik nie posiada większego parku miejskiego, w samym mieście, a szczególnie w jego centrum posadzonych jest wiele przydrożnych drzew. Szczególnie zazieleniona jest główna ulica miasta, ul. Niepodległości, która stanowi swego rodzaju aleję drzew (choć nie ma zabytkowego charakteru). Sporo również w mieście zagajników i trawników z krzewami.
W mieście funkcjonuje także kilka skwerów: na rogu ulic Niepodległości i kard. Wyszyńskiego, oraz na rogu ul. Niepodległości i Al. Lotników Polskich.
Kolonia susła perełkowanego.
Na trawiastym lotnisku w Świdniku od pewnego czasu zadomowił się suseł perełkowany, będący gatunkiem zagrożonym i pod ochroną. Z tego powodu obszar lotniska został zgłoszony do programu Natura 2000 w celu ochrony gatunku.
O ile w 2006 r. populacja susłów wynosiła około 12 tysięcy, o tyle w 2008 r. było ich już tylko tysiąc. Obecnie liczba susłów spadła do 75. Naukowcy mają jednak nadzieję, że kolonia ponownie się rozrośnie.
Topografia i osiedla.
Powierzchnia gminy miejskiej Świdnik wynosi 20,35 km². Śródmieście, stanowiące centrum miasta, zabudowane jest trzypiętrowymi (przy ul. Niepodległości) i dwupiętrowymi blokami z epoki socrealizmu. W południowym i wschodnim otoczeniu Śródmieścia znajdują się nowsze osiedla bloków mieszkaniowych: Racławickie, Kościuszki i Kopernika. Także w jeszcze dalszym otoczeniu (za ul. Racławicką i Kosynierów) znajdują się osiedla podobnego wieku: Lotnicze, Brzeziny (I i II) i Wschód. Za Brzezinami I i II rozciąga się jedno z najmłodszych osiedli wielorodzinnych, Brzeziny-Kalina, natomiast za os. Lotniczym budowane jest os. Polesie. Również po drugiej stronie ul. Kusocińskiego od Brzezin II położone jest jednorodzinne osiedle Kusocińskiego.
Na zachód od Śródmieścia i os. Lotniczego (za Al. Lotników Polskich) znajduje się duża dzielnica jednorodzinna, Adampol. Przy nim znajduje się również nieco nowsze i bardziej regularne osiedle jednorodzinne Radość. Na północ od Adampola, za torami, a przed lotniskiem, położone jest osiedle Żwirki i Wigury, zaś na południe od Adampola znajduje się przy lesie niewielkie wielorodzinne osiedle Słoneczne.
Za torami funkcjonują również tereny sportowe Avii Świdnik, a za nimi znajduje się trawiaste lotnisko sportowe i zakłady WSK PZL Świdnik.
Na południe i południowy zachód od zwartego obszaru miejskiego położona jest Kolonia Krępiec, zaś na północny zachód – Kolonia Świdnik Mały i dalej Kolonia Biskupie (sięgająca także za Las Świdnicki). Na wschodzie z kolei znajdują się grunty należące do Nowego Krępca.
Demografia.
Dane z 31 grudnia 2008 r.:
Historia.
Historia do 1937.
Najstarsze ślady bytności człowieka w okolicach Świdnika pochodzą ze schyłku młodszej epoki kamiennej. Ślady bytności człowieka znajdowano we wsiach okalających Świdnik datowane są na 3000 lat p.n.e. W okresie wczesnego średniowiecza teren okolic dzisiejszego Świdnika należał do kasztelanii lubelskiej. Tak więc historia Świdnika i jego okolic związana jest do dzisiaj z dziejami pobliskiego Lublina. Bardziej szczegółowo historia Świdnika związana jest z historią trzech okolicznych wsi: Adampola, Świdnika i Krępca. Nazwa miasta została przyjęta po wojnie od nazwy wsi, której najbliżej była usytuowana Wytwórnia Sprzętu Komunikacyjnego. Sama nazwa Świdnik spotykana jest w różnych częściach Polski: wieś w nowosądeckim, limanowskim, jak i w jeleniogórskim. Nazwa jest też znana na terenie obcym np. Svidník na Słowacji oraz Świdnik na Ukrainie. Jest to nazwa wodna od ruskiego: „svyd”. W znaczeniu świdwa, dereń łączący się z wyrazem świda – wilgoć. A więc nazwa ta może dotyczyć terenów podmokłych, a także leśnych. Trzy wioski noszące nazwę Świdnika są przedzielone od miasta lotniskiem i ich odległość od centrum wynosi ok. 5 km. Wioski te to Świdnik Duży, Świdnik Mały i Świdniczek, z którego z czasem wytworzyło się Biskupie. Najwcześniej pojawia się nazwa Świdnika w 1326 r., jest to pierwsza w źródłach wzmianka o istnieniu wsi Świdnik.
Pierwsze wzmianki o Świdniku pochodzą z 1392 r., kiedy w źródłach pojawia się nazwa Świdnika Wielkiego (Maior Świdnik bądź Magna Swydnyk). W tym roku król Władysław II Jagiełło nadał sołectwo królewskie Piotrowi z Moszny, zaś wieś została ulokowana na prawie niemieckim. W latach 1393–1421 pojawia się nazwa Świdnika Małego (Świdnik Minor), który w 1442 r. został przez Władysława III Warneńczyka zapisany czterem braciom z Hadynowa (Podlasie). W 1450 r. pojawia się nazwa kolejnej wsi, Świdniczek. W latach 1470–1480 wieś była własnością prebendarza zamku lubelskiego. Data pojawienia się Świdnika to przeniesienie go przez Władysława Jagiełłę na prawo średzkie. Nadał on wtedy Piotrowi z Moszny sołectwo z dwoma łanami, łąkami i karczmą. Inna data to rok 1497, gdy Jan Olbracht nadał mansjonarzom na zamku w Lublinie pewne dochody ze wsi. W 1564 r. był tu folwark, 32 kmieci na 21 łanach, 14 zagród i karczma. W okresie XVII i XVIII w. wsie Świdnik pojawiają się na kartach historii głównie za sprawą wystąpień chłopskich. Jako sławnego okrutnika przedstawia się dzierżawcę Świdnika Dużego Michała Romanowskiego. Kazał on chłopom odrabiać pańszczyznę wbrew prawu sześć razy w tygodniu. Walkę z nim prowadzili chłopi nieprzerwanie w latach 1690–1703. Z kolei w 1712 r. na chłopów spadły represje za wystąpienie przeciwko panu w wójtostwie Świdnik Mały. Natomiast w 1745 r. chłopi ze Świdnika Dużego i Małego zniszczyli zasiewy i budynki wójtostwa.
W 1795 r. wsie o wspólnej nazwie Świdnik zostają włączone do zaboru austriackiego. Następnie w 1809 r. zostają przyłączone do Księstwa Warszawskiego, jednak od 1815 roku znajdują się w Królestwie Kongresowym (zabór rosyjski). W okolicach Świdnika w 1863 r. toczyły się walki w ramach powstania styczniowego. Zakończyły się one klęską pod Fajsławicami 24 sierpnia 1863 r. Wydarzenia te upamiętnia pomnik poległych powstańców styczniowych wzniesiony w Lesie Dominowskim (zwanym też Minkowickim) w okolicach Świdnika.
Pierwszą kolej poprowadzono przez Świdnik w 1877 r., wraz z budową Kolei Nadwiślańskiej. Z tej przyczyny w latach 1905–1914 wybudowano czerwony budynek stacji kolejowej Świdnik. Jest on bliźniaczym dworcem do identycznych zbudowanych przez władze carskie w Minkowicach, Jaszczowie, Kaniem i Zawadówce na trasie Lublin – Chełm. Jest to zarazem najstarszy budynek użyteczności publicznej w Świdniku. W okresie I wojny światowej tereny Świdnika i okolic stały się miejscem zażartych walk wojsk rosyjskich i austro-węgierskich. Walki toczyły się o linię kolejową Lublin–Chełm 20 sierpnia 1914 r. oraz 28–30 lipca 1915 r. Ich efektem było pokonanie armii rosyjskiej i okupacja (od 30 lipca 1915 r.) tych terenów przez wojska austro-węgierskie. Od 1915 r. do listopada 1918 r. tereny Świdnika były pod wojskową okupacją austriacką. Od listopada 1918 r. tereny weszły w skład niepodległego państwa polskiego. Na przełomie XIX i XX w. zauważono w Świdniku specyficzny mikroklimat, który sprzyjał wypoczynkowi i pomagał w leczeniu reumatyzmu. Dlatego też w pobliskiej wsi Adampol, przy stacji kolejowej Świdnik (tzw. „stara stacja”, obecnie nieczynna) powstało letnisko i uzdrowisko, które później, w wyniku inwestycji lotniczych i II wojny światowej przestało istnieć. Adampol, dziś jedno z osiedli Świdnika, był popularną wśród mieszkańców Lublina wsią letniskową. Charakteryzowała się ona dużą ilością drewnianych domków z początku wieku do lat trzydziestych świadomie nawiązujących do budownictwa uzdrowisk górskich.
Inwestycje lotnicze, wojna i początki miasta (1937–1954).
W 1937 r. kupiono od Zgromadzenia Sióstr Miłosierdzia św. Wincentego a Paulo (Szarytki) 146 ha gruntów, a następnie jesienią tego roku rozpoczęto budowę szkoły Pilotów Cywilnych Ligi Obrony Powietrznej i Przeciwgazowej im. Marszałka Śmigłego-Rydza. Pod koniec czerwca 1938 r. szkoła rozpoczęła normalną pracę, a jesienią zorganizowano pierwszy turnus szkolenia – w pilotażu silnikowym. Wyznaczone na kupionym obszarze lotnisko miało w 1939 r. wymiary 800 × 750 m. Uroczyste otwarcie Cywilnej Szkoły Pilotów L.O.P.P. im. Marszałka Śmigłego-Rydza nastąpiło 4 czerwca 1939 r. Wydarzenie to zadecydowało o lotniczym charakterze przyszłego miasta. Lotnisko i szkoła pilotów zostały jednak już 2 września 1939 roku zbombardowane przez Niemców, którym później podczas wojny służyły do celów wojskowych.
17 września 1939 roku lotnisko w Świdniku zostało wraz z Lublinem zajęte przez żołnierzy niemieckich. Obiekt szkoły i hangary lotniska zostały uszkodzone podczas bombardowania. Niemcy natomiast podczas okupacji wykorzystywali lotnisko i przyległe do niego budynki dla własnych celów. Lotnisko było szczególnie ważne dla Luftwaffe w czasie uderzenia na Związek Radziecki (plan „Barbarossa” 22 czerwca 1941). Przed wkroczeniem Armii Czerwonej i oddziałów Ludowego Wojska Polskiego w lipcu 1944 r., Niemcy wysadzili w powietrze budynek szkoły i hangary. Zaorane częściowo przez Niemców pole wzlotów było na tyle dobrze zachowane, że już 11 sierpnia z lotniska w Świdniku wystartował pierwszy transport, którym do sowieckich więzień i łagrów skierowano kierownictwo lubelskiej organizacji podziemnej i Delegatury Rządu na Kraj. Lotnisko w Świdniku było wykorzystywane przez Sowietów do wiosny 1946 r. W latach II wojny światowej w lasach w pobliżu Świdnika działała prężnie partyzantka, podobnie jak na całej Lubelszczyźnie reprezentowana przez Armię Krajową, Armię Ludową, Bataliony Chłopskie i Narodowe Siły Zbrojne. 20 kwietnia 1944 r. w rejonie Świdnika oddział partyzancki Armii Ludowej wykoleił dwa pociągi towarowe. Okres okupacji to też tragiczny los miejscowej ludności. Pomiędzy Świdnikiem a Lublinem położony był obóz koncentracyjny zwany Majdankiem (niemiecka nazwa KL Lublin). Uciekinierzy z Majdanka niejednokrotnie chronili się we wsi Adampol, co sprowadzało z kolei na jej mieszkańców represje niemieckie. Położony blisko Świdnika Las Krępiecki był w latach 1941–1944 miejscem tragicznej śmierci ponad 30 tysięcy osób: więźniów obozu na Majdanku, zamku lubelskiego, lubelskich Żydów i mieszkańców okolic Świdnika. Wydarzenia te świadczące o tragizmie tych terenów czasu okupacji upamiętnia monumentalny pomnik-grobowiec na polanie w Lesie Krępieckim. Tuż przed wkroczeniem oddziałów radzieckich do Lublina i Świdnika w lipcu 1944 r., Niemcy zdążyli zniszczyć lotnisko.
Po wojnie w 1949 r. rozpoczęto wyrąb lasu pod budowę Wytwórni Sprzętu Komunikacyjnego o profilu lotniczym (rozpoczęto ją rok później), która została otwarta w 1951 r. Pierwsi pracownicy wytwórni mieszkali w barakach w obecnym przyzakładowym parku i na Franciszkowie. W 1951 r. stanęły pierwsze bloki mieszkalne przy ulicach Świerczewskiego i Sławińskiego (obecnie Okulickiego i Niepodległości). Początkowo funkcję mieszkaniową wypełniały budowane w pobliżu zakładu baraki i hotele robotnicze. Te głównie parterowe, jednoizbowe, wyposażone były we wspólne urządzenia sanitarne. Przeznaczone były dla robotników budujących WSK. Następnym krokiem w kierunku rozwoju było powstawanie wysokiej zabudowy mieszkaniowej. Początkowo wytyczono pod nią cztery ćwiartki. Plan przewidywał sukcesywną rozbudowa osiedla w oparciu o kolejno wytyczane nowe kwartały, który z czasem miały stanowić większy zespół budynków. Zakładano zabudowę mieszkaniową, która pomieściłaby 2500 mieszkańców. Pierwsze „zorowskie” bloki będące zalążkiem miasta pojawiły się w 1951 r. Do tych należą bloki Osiedla „A” i „C” umiejscowione przy dzisiejszej ul. Okulickiego (dawniej Świerczewskiego) i Niepodległości (dawniej Sławińskiego). Zespół tych budynków ustawiane były w sposób nawiązujący swą formą do zabudowy koszarowej. W 1951 r. rozpoczęto budowę szkoły, w której utworzono Szkołę Podstawową i Liceum Ogólnokształcące TPD1. Kino Lot w 1953 r. mieściło się w budynku późniejsze klubu „Iskra” przy ul. Przodowników Pracy. W 1952 r. zakład WSK rozpoczął produkcje. To spowodowało dalszy napływ ludności. Podczas gdy w 1951 r. liczba mieszkańców Świdnika stanowiła 2800 osób, do 1955 r. sięgnęła 7345 osób. Stąd też nastąpiła modyfikacja planu i swobodniejsze rozmieszczanie nowych osiedli. Osiedle rozwijało się na tyle szybko, że 7 października 1954 r. wydano rozporządzenie w sprawie nadania ówczesnej gromadzie Adampol statusu miasta. Rozporządzenie to weszło w życie 13 listopada 1954 r., nazwę nowego miasta ustalono na Świdnik. Miejscowość liczyła wtedy 7 tys. mieszkańców.
Szybki rozwój (1954–1980).
Możliwość pracy w nowym zakładzie sprawiała, że do Świdnika przyjeżdżało dużo ludzi. W związku z tym miasto rozwijało się bardzo szybko. Świdnik należy uznać za miasto planowane (nie zaś naturalne), które z założenia miało być miastem typowo socjalistycznym.
Świdnik zaczął się rozwijać w kierunku południowym i wschodnim. W latach 50., 60. i 70. XX w. powstawały nowe osiedla: Racławickie, Kopernika, Kościuszki, a także dalsze: Sławińskiego-Wschód (obecnie Wschód), Lotnicze, Brzeziny, jak również osiedla domków jednorodzinnych: Radość, Żwirki i Wigury, oraz Olimpijczyków (obecnie Kusocińskiego). Także Adampol był coraz bardziej intensywnie zabudowywany. Wraz z przestrzennym rozwojem oddawano do użytku kolejne instytucje: szkoły, przychodnie, szpital, kino, natomiast budowę pierwszego kościoła ukończono w połowie lat 80 XX w. (po przeszło 20 latach odkąd zaczęto zbierać podpisy domagając się jego budowy). W 1960 r. liczba mieszkańców wynosiła 11 tys., zaś w 1970 r. już 20 tys.
Strajki i opór (1980–1989).
8 lipca 1980 r. w WSK PZL Świdnik wybuchł strajk określany ogólnie mianem Świdnickiego Lipca, który tym samym rozpoczął Lubelski Lipiec '80, a następnie Sierpień '80. Wydarzenia te doprowadziły do powstania NSZZ „Solidarność”. Strajk z lipca 1980 r. wywołał również wiele innych strajków w regionie, natomiast na WSK i w innych zakładach regionu zaczęły powstawać komitety założycielskie.
13 grudnia 1981 r. wprowadzono stan wojenny i doszło do pacyfikacji zakładu WSK Świdnik. Wielu działaczy „Solidarności” aresztowano i internowano, dlatego też „S” zeszła do działalności podziemnej. Również sami mieszkańcy miasta protestowali przeciw wprowadzeniu stanu wojennego. 13 dnia każdego miesiąca wielu mieszkańców zapalało świece w oknach swoich mieszkań. Ponadto protestem były tzw. świdnickie spacery, czyli masowe wychodzenie świdniczan na spacer w porze nadawania Dziennika Telewizyjnego. Spowodowało to wprowadzenie przez milicję wcześniejszej niż normalnie godziny policyjnej, oraz liczne represje. Komisja Krajowa „Solidarność” w 1982 r. nagrodziła społeczność Świdnika za tę postawę.
W 1985 r. Świdnik liczył 37 tys. mieszkańców.
Po transformacji ustrojowej (od 1989).
Po transformacji ustrojowej w 1989 r. Świdnik rozbudował się o kilka nowych osiedli mieszkaniowych. Pod koniec lat 90. XX w. oddano do użytku os. Słoneczne, natomiast po 2000 r. – os. Brzeziny-Kalina, oraz część osiedla Polesie (dalej w budowie).
W grudniu 2012 r. został otwarty nowy port lotniczy Lublin-Świdnik.
Atrakcje turystyczne.
Świdnik, jako bardzo młode i planowane od podstaw miasto, nie ma żadnych zabytków, jednak na Adampolu (stanowiącym dawniej odrębną wieś, a także letnisko i uzdrowisko i będącym jednocześnie najstarszą dzielnicą miasta) można zobaczyć stare drewniane wille. Wśród zabytków znajdujących się na Adampolu są:
Ponadto na Adampolu znajduje się szereg drewnianych zabytkowych domów.
Żaden ze wspomnianych obiektów nie został jak dotąd wpisany do rejestru zabytków.
Miejsca reprezentacyjne i miejsca pamięci.
Przy rondzie Świdnickiego Lipca '80 (głównym rondzie miasta) na środku Al. Lotników Polskich znajduje się ustawiony na żelaznym stelażu śmigłowiec SM-1, stanowiący symbol i wizytówkę Świdnika.
Centralnym punktem miasta jest plac Konstytucji 3 Maja (potocznie zwany placem Bolka i Lolka – od pomnika, na którym znajduje się rzeźba dwóch żołnierzy). Plac znajduje się w południowo-wschodnim rogu skrzyżowania ulic Niepodległości i kard. Wyszyńskiego. Składa się on z trzech stopni: najwyższego (przy ul. Niepodległości), średniego i najniższego, na których znajdują się odpowiednio:
Po przeciwnej stronie skrzyżowania ul. Niepodległości i kard. Wyszyńskiego znajduje się niewielki plac, na którym ustawiona jest miejska fontanna. Przy placu ustawiony jest również głaz z tabliczką upamiętniającą tzw. świdnickie spacery.
Na końcu al. Lotników Polskich przy bramie zakładu PZL Świdnik postawiony jest pomnik Zygmunta Puławskiego. Ponadto na terenie zakładu znajduje się pomnik NSZZ „Solidarność”, który upamiętnia Strajki lubelskie z lipca 1980 r.
Na terenie cmentarza komunalnego w Kolonii Krępiec znajduje się pomnik „W hołdzie żołnierzom”. Tu również znajdują się groby żołnierzy różnych nacji z czasów I i II wojny światowej, które zostały tu przeniesione ze starego cmentarza wojennego w Lesie Poszpitalnym, z powodu planowanej budowy portu lotniczego na tym obszarze.
Gospodarka.
Świdnik jest ośrodkiem przemysłu lotniczego; znajdują się tu PZL produkujące śmigłowce. W 2009 r. firmę nabył od Skarbu Państwa włosko-brytyjski koncern AgustaWestland, (obecnie Leonardo S.p.A) wcześniej kooperujący z PZL Świdnik przez 13 lat.
Transport.
Komunikacja autobusowa.
Miasto Świdnik, jako część aglomeracji lubelskiej, jest najlepiej skomunikowane właśnie z Lublinem. Sam Świdnik nie posiada jednak dworca autobusowego (był planowany przy stacji kolejowej Świdnik Miasto), autobusy objeżdżają całe miasto. Ze Świdnika do Lublina (i z powrotem) jeżdżą autobusy następujących linii:
Ponadto funkcjonują linie z Lublina przez Świdnik do innych miejscowości, np. Piask czy Łęcznej.
Transport kolejowy.
Przez Świdnik przebiega linia kolejowa nr 7 z Warszawy do Dorohuska. Na tej trasie znajdują się następujące stacje i przystanki kolejowe: Świdnik (obecnie nieczynna i zabytkowa, popularnie „stara stacja”), główna stacja Świdnik Miasto oraz przystanek Świdnik Wschód. Ponadto zbudowano nową linię kolejowa nr 581, która prowadzi bezpośrednio do portu lotniczego Lublin (terminal pasażerski funkcjonuje jako przystanek Lublin Airport).
Transport lotniczy.
17 grudnia 2012 nastąpiło otwarcie nowo wybudowanego portu lotniczego Lublin, który położony jest tuż za zakładami WSK „PZL-Świdnik”. Do portu prowadzi nowy odcinek drogi ze Świdnika oraz linii kolejowej. Ponadto funkcjonuje nadal stare trawiaste lotnisko Aeroklubu Świdnik.
Kultura.
W Świdniku znajduje się kino „Lot” i Stadion Piłkarski Świdnickiej drużyny „Avia Świdnik”. Duże zadania z zakresu kultury wykonuje także Miejski Ośrodek Kultury w Świdniku. Znajduje się tu również Miejskie Centrum Profilaktyki, gdzie ćwiczy grupa teatralna „Aplauz”.
W Świdniku powstało kilkanaście murali nawiązujących do historii miasta („Kadry Świdnika”). Projekt Kadry Świdnika realizowany jest przy współpracy z Urzędem Miasta i Miejskim Ośrodkiem Kultury w Świdniku i powstał z inicjatywy Pawła Kasperka.
Oświata.
W Świdniku działają szkoły od podstawowej do średniej. Szkoła podstawowa nr 3 im. Tadeusza Kościuszki, I LO im. Władysława Broniewskiego.
Wspólnoty wyznaniowe.
Świdnik został założony jako miasto socjalistyczne i przez długie lata nie było w nim żadnego kościoła. Katolicy zamieszkujący Świdnik należeli do wiejskiej parafii w Kazimierzówce i tam uczęszczali na msze, bądź też do kościołów lubelskich. Taki stan rzeczy utrzymywał się do lat 70. XX w. Dopiero w 1975 r. władze wydały zgodę na budowę pierwszego kościoła, a w 1982 r. erygowano pierwszą parafię. Obecnie na terenie miasta działalność duszpasterską prowadzą w sumie cztery parafie rzymskokatolickie i kilka innych wspólnot chrześcijańskich.
Sport.
W Świdniku działa kilka klubów wywodzących się tradycjami z dawnego Fabrycznego Klubu Sportowego Avia: klub siatkarski ASPS Avia Świdnik, trzecioligowy klub piłkarski MKS Avia Świdnik, Klub Tenisowy Avia Świdnik, Gminno-Powiatowe Towarzystwo Bokserskie Avia Świdnik, Klub Pływacki Avia Świdnik. Oprócz nich działa Lubelski Klub Sportów Walki Dan Świdnik (taekwondo i kick-boxing), filia Lubelskiego Klubu Karate Kyokushin, SKS Shiroikaj – Judo, Aeroklub Świdnik, TKKF Świt (strzelectwo sportowe), oraz Klub Motorowy Champion.
Współpraca międzynarodowa.
Miasta i gminy partnerskie:
Bibliografia.
Artykuły o willach Letniska Adampol:

</doc>
<doc id="51300" url="https://pl.wikipedia.org/wiki?curid=51300" title="Wojna Polska">
Wojna Polska



</doc>
<doc id="51301" url="https://pl.wikipedia.org/wiki?curid=51301" title="Powstanie 1830-1831">
Powstanie 1830-1831



</doc>
<doc id="51302" url="https://pl.wikipedia.org/wiki?curid=51302" title="Septemberfeldzug">
Septemberfeldzug



</doc>
<doc id="51303" url="https://pl.wikipedia.org/wiki?curid=51303" title="As-Saffah">
As-Saffah

As-Saffah, arab. السفّاح, pełne imię: Abu al-Abbas Abd Allah Ibn Muhammad Ibn Ali Ibn Abd Allah Ibn Al-Abbas Ibn Abd al-Muttalib Ibn Haszim as-Saffah (ur. ?, zm. w czerwcu 754 w Al-Anbar) – pierwszy kalif z dynastii Abbasydów, panujący w latach 749 - 754.
Życiorys.
As-Saffah był synem Muhammada Ibn Alego, prawnuka Abbasa, wuja Mahometa, oraz Rajty Bint Ubajd Allah al-Harisi. Matka Abu al-Abbasa nie cieszyła się zbyt pochlebną opinią, czego „źródłem była rekordowa, jak na kobietę przynależącą do muzułmańskiej arystokracji arabskiej, liczba rozwodów i małżeństw”.
Początkowo przyszły kalif nie odgrywał istotnej roli w ruchu abbasydzkim, któremu przewodził jego starszy brat, Ibrahim. Jednak przewidując możliwość własnej śmierci Ibrahim wyznaczył Abu al-Abbasa swoim potencjalnym następcą. Tym samym, kiedy Ibrahim zginął w roku 749 z rąk Umajjadów Abu al-Abbas stał się najpoważniejszym kandydatem do tytułu kalifa po obaleniu zabójców swojego brata. W tym czasie Abu al-Abbas wraz z innymi członkami rodu Abbasydów ukrywał się w Kufie, niedawno zajętej przez wojska antyumajjadzkich powstańców. W obliczu śmierci Ibrahima Abu Salama al-Challal, najpotężniejszy obecnie obok Abu Muslima przywódca ruchu Haszymickiego, miał wysłać listy z propozycją objęcia władzy do trzech Alidów – Dżafara as-Sadika, Umara Ibn Alego i Abd Allaha Ibn al-Hasana. Dżafar as-Sadik jednak odmówił oraz przekonał do podjęcia takiej samej decyzji Abd Allaha Ibn al-Hasana, zaś Umara Ibn Alego posłaniec nie zastał w domu. Abu Salama mimo to nadal nie był pewny, którego z ukrywanych przez siebie Abbasydów poprzeć. Wkrótce oddziały powstańców przebywające w Kufie dowiedziały się o tym, że Abu al-Abbas ukrywa się u Abu Salamy, i spontanicznie zaczęły przybywać do jego kwatery oraz składać mu przysięgę na wierność. Działo się to 28 listopada 749 roku i jeszcze tego samego dnia Abu al-Abbas został proklamowany kalifem w wielkim meczecie w Kufie, wygłaszając przy tej okazji słynną mowę, w której przypisał wywyższenie Abbasydów samemu Bogu.
To w tej mowie Abu al-Abbas użył w stosunku do siebie określenia „As-Saffah”, pod którym przeszedł do historii. „As-Saffah” oznacza dosłownie „rozlewający krew”, chodzi tutaj jednak o krew zwierząt przeznaczonych na ucztę, tak że epitet ten należy rozumieć jako „hojny, szczodry”. Przydomek „As-Saffah” wiązano wówczas z osobą mahdiego, „słusznie prowadzonego [przez Boga]”, władcy który miał przywrócić pokój i sprawiedliwość.
Pomimo proalidzkich sympatii Abu Salamy As-Saffah „był nadal chętny, lub prawdopodobnie zobligowany, do pozostawienia go jako wezyra”, którym to tytułem, rozumianym w jego pierwotnym, koranicznym sensie osobistego doradcy i powiernika władcy, dowódca Haszymitów posługiwał się już wcześniej. W momencie objęcia władzy przez As-Saffaha Umajjadzi wcale jeszcze nie byli pokonani. Dopiero w drugiej połowie stycznia 750 roku wojska Abbasydów, dowodzone przez wuja As-Saffaha, Abd Allaha Ibn Alego, pokonały armię ostatniego kalifa z dynastii Umajjadów, Marwana (744–750), w Bitwie nad Wielkim Zabem. Po tej klęsce Umajjadów zajęto niemal bez oporu Syrię, gdzie Marwan nie cieszył się popularnością. Marwan uciekł do Egiptu, gdzie ostatecznie został zabity 5 sierpnia 750 roku. Po śmierci Marwana główna kampania mogła być uznana za zakończoną. Odosobniony opór Ibn Hubajry w Wasicie został szybko złamany za pomocą przekupstwa, zaś rewolty, które wybuchły w Syrii i Iraku, krwawo stłumiono. Przystąpiono teraz do krwawej rzezi wszystkich bez wyjątku członków rodu Umajjadów. Chęć zemsty była tak wielka, że dopuszczono się nawet profanacji grobów kalifów z tej dynastii, burząc je, oraz wykopując i bezczeszcząc prochy zmarłych. Oszczędzono jedynie grób Mu'awiji I (661 - 680) i słynącego z pobożności Umara II (717 - 720). Z rzezi uratował się jednak wnuk kalifa Hiszama (724–743), Abd ar-Rahman, który po pięcioletniej wędrówce założył w Al-Andalus niezależny od Abbasydów Emirat kordobański.
Mimo pokonania Umajjadów władza nowego kalifa była słaba. Abbasydom nie udało się opanować całego terytorium kalifatu. Jak pisał P.K. Hitti „Hiszpania i północna Afryka, Uman, Sind, a nawet Chorasan nie uznały całkowicie nowego kalifa. Uznanie Egiptu było raczej nominalne niż rzeczywiste”. Pozycji kalifa zagrażali także potężni Abu Salama i Abu Muslim, oraz Alidzi, którzy czuli się pozbawieni owoców zwycięstwa rewolty, w której wzięli udział. As-Saffah najpierw przystąpił do rozprawy z Abu Salamą, przy czym poprzez swojego brata Abu Dżafara przed przystąpieniem do działania wybadał stanowisko Abu Muslima. Abu Muslim nie tylko nie czynił przeszkód, ale sam przysłał najemnego mordercę, który zabił wezyra Abbasydów w lutym 750 roku. Zbrodnię tę przypisano następnie charydżytom.
Najpoważniejszym zagrożeniem dla władzy Abbasydów stał się teraz sam Abu Muslim, który jako namiestnik Chorasanu faktycznie rządził wschodnią częścią imperium jak niemal niezależny władca. W roku 751 stłumił on szyickie powstanie, jakie wybuchło w Bucharze pod wodzą Szarika Ibn Szajcha al-Mahriego, zaś wkrótce potem jego dowódca, Zijad Ibn Salih, wspólnie z Karłukami pokonał siły chińskiego generała w bitwie nad rzeką Tałas, przy czym „epizod ten na całe wieki wyznaczył granice między światem chińskim a muzułmańskim”. W roku 753 Zijad Ibn Salih, zachęcany do tego przez As-Saffaha, zbuntował się przeciwko Abu Muslimowi, kiedy jednak doszło do starcia żołnierze tego pierwszego przeszli na stronę namiestnika Chorasanu. Zijad zginął, zaś Abu Muslim ze zdobytych dokumentów dowiedział się o wrogich zamiarach Abbasydów w stosunku do niego.
Problem Abu Muslima nie został rozwiązany za życia As-Saffaha, który zmarł w czerwcu 754 roku w Al-Anbarze, w założonej przez siebie rezydencji Al-Haszimijja, dokąd przeniósł swoją stolicę z proalidzkiej Kufy. W chwili śmierci, której bezpośrednią przyczyną według źródeł była ospa, chorowity kalif miał mieć około trzydziestu lat. Trudno wyrobić sobie zdanie na temat osobowości As-Saffaha, ponieważ nie wiemy, na ile sprawował on osobistą kontrolę nad wydarzeniami swojego panowania, a na ile rzeczywiste decyzje podejmowali inni przywódcy antyumajjadzkiej rewolty. W trakcie jego rządów drugą osobą w państwie był jego brat, Abu Dżafar, którego przed śmiercią As-Saffah wyznaczył na swojego bezpośredniego następcę, poza tym decydując że po nim tron obejmie Isa Ibn Musa, bratanek obu braci.

</doc>
<doc id="51304" url="https://pl.wikipedia.org/wiki?curid=51304" title="Al-Mansur">
Al-Mansur

Abu Dżafar al-Mansur (ok. 712-775) – kalif z rodu Abbasydów, panujący w latach 754 - 775.
Życiorys.
W czasie swego panowania zbudował podstawy organizacyjne imperium abbasydzkiego. Był równocześnie okrutnym i gwałtownym władcą, czego przejawem było stracenie Abu Muslima, dzięki któremu Abbasydzi zdobyli władzę. Był bratem pierwszego abbasydzkiego kalifa Abu al-Abbasa.
W 762 przeniósł stolicę kalifatu do Bagdadu.
Jego matka była Berberyjką.

</doc>
<doc id="51305" url="https://pl.wikipedia.org/wiki?curid=51305" title="Abu al-Abbas">
Abu al-Abbas



</doc>
<doc id="51306" url="https://pl.wikipedia.org/wiki?curid=51306" title="Abu Dżafar">
Abu Dżafar



</doc>
<doc id="51307" url="https://pl.wikipedia.org/wiki?curid=51307" title="Umajjadzi">
Umajjadzi

Umajjadzi (arab. بنو أمية) – ród arabski, jako dynastia kalifów panujący nad światem islamu w latach 661 do 750, a następnie rządzący w Al-Andalus od roku 756 do 1031.
Początki rodu.
Zgodnie z arabską tradycją eponimicznym protoplastą Umajjadów był Umajja Ibn Abd Szams, którego ojciec był bratem Haszima, protoplasty Haszymitów. Umajjadzi należeli zatem do Banu Abd Szams, konkurencyjnego w stosunku do Haszymitów odłamu Kurajszytów i w czasach Mahometa odgrywali dominującą rolę w życiu Mekki. Abu Sufjan, ówczesny przywódca Umajjadów oraz najbardziej wpływowy z mekkańskich arystokratów w tradycji islamu jest przedstawiany jako wiodący armie Kurajszytów przeciwko pierwszym muzułmanom w bitwach pod Badrem (624), pod Uhudem (625) i Bitwie Rowu (627). Ostatecznie jednak po tym, jak okazało się, że nie uda się pokonać Proroka, Abu Sufjan przeszedł na islam i w roku 630 przygotował zajęcie Mekki przez muzułmanów.
Po przejściu na islam Umajjadzi dostąpili wielu zaszczytów, w szczególności syn Abu Sufjana, Jazid, objął namiestnictwo Syrii, po jego przedwczesnej śmierci przejęte przez jego brata, Mu'awiję (661 - 680). Syria miała stać się podstawą potęgi Umajjadów aż do końca istnienia ich kalifatu w roku 750. Pomimo tej łaskawości Mahometa i dwóch pierwszych kalifów, Abu Bakra (632 - 634) i Umara (634 - 644), w muzułmańskiej tradycji przechował się obraz Umajjadów jako bardzo późno nawróconych na islam najzagorzalszych wrogów Proroka, co prawdopodobnie ma związek z wrogą propagandą ich zwycięzców, Abbasydów, a także szyitów. Wyjątkiem w tym obrazie jest postać Usmana ibn Affana (644 - 656), wyróżniającego się pobożnością jednego z najwcześniejszych konwertytów na islam, który w roku 644 został wybrany kalifem i później zaliczony do tzw. kalifów prawowiernych. Za panowania Usmana Umajjadzi całkowicie zdominowali kalifat, obejmując niemal wszystkie najważniejsze stanowiska w państwie. Wywołany tym resentyment, a także niezadowolenie, którego przyczyną były wewnętrzne trudności przeżywane przez młode muzułmańskie państwo, doprowadziły jednak do wybuchu buntu przeciwko Usmanowi, który zginął zamordowany przez rebeliantów w roku 656.
Następcą Usmana został wybrany Ali ibn Abi Talib (656 - 661), zięć i przybrany syn Proroka, który od początku spotkał się z opozycją Umajjadów, zarzucających mu, że doszedł do władzy w wyniku śmierci poprzedniego kalifa. Na czele Umajjadów stał Mu'awija, któremu po stoczeniu z Alim nierozstrzygniętej bitwy pod Siffinem (657) udało się doprowadzić do arbitrażu, który miał rozstrzygnąć o kalifackich roszczeniach Alego oraz winie zabójców Usmana. Ci spośród zwolenników Alego, którzy nie chcieli pogodzić się z faktem, iż słuszność zabicia Usmana w ogóle może być kwestionowana, odeszli od niego i w przyszłości stworzyli stronnictwo charydżytów. Wyniki arbitrażu okazały się niekorzystne dla Alego i Mu'awija zyskiwał coraz mocniejszą pozycję wobec słabnącego politycznie przeciwnika. W roku 661 Ali zginął w wyniku charydżyckiego zamachu i Mu'awija ogłosił się kalifem. Syn Alego, Hasan, zrzekł się swoich praw do kalifatu.
Kalifat Umajjadów.
Panowanie Mu'awiji było dla muzułmanów okresem wewnętrznego pokoju i pomyślności. Jednocześnie starał się on nadal rozszerzać granice islamu. W tym zakresie najważniejszym jego przedsięwzięciem była próba zdobycia Konstantynopola, która jednak zakończyła się niepowodzeniem. Po śmierci Mu'awiji w roku 680 z roszczeniami do kalifatu wystąpił młodszy syn Alego, Husajn, który twierdził, że teraz władza powinna powrócić do mających do niej słuszne prawa Alidów. Armia syna Mu'awiji, Jazida (680 - 683), pokonała i zabiła Husajna w bitwie pod Karbalą. Tym samym jednak Husajn zyskał status męczennika i zwolennicy Alidów, tj. szyici, wystąpili zbrojnie przeciwko Umajjadom chcąc pomścić jego śmierć. Umajjadzi mieli zdecydowaną przewagę w tym konflikcie, nie byli jednak w stanie ostatecznie go rozstrzygnąć, ponieważ wraz ze śmiercią Jazida w roku 683 dosięgnął ich kryzys dynastyczny. Został on przezwyciężony dopiero wraz z dojściem do władzy Abd al-Malika (685 - 705), który wywodził się nie od Abu Sufjana, ale Marwana ibn al-Hakama (684 - 685). W ten sposób władza w ramach Umajjadów przeszła definitywnie z rąk Sufjanidów do Marwanidów, z których wywodzili się wszyscy następni kalifowie.
Abd al-Malik początkowo panował tylko w Syrii, bowiem większość Arabów uznawała za kalifa rządzącego z Mekki Abd Allaha Ibn az-Zubajra. Pokonanie go zajęło mu siedem lat - dopiero w roku 692 słynny dowódca Abd al-Malika, Hadżdżadż Ibn Jusuf, zdobył Mekkę i zabił Ibn az-Zubajra. Jednak nie był to koniec walk wewnątrz imperium. Mianowany namiestnikiem Iraku Hadżdżadż musiał w następnych latach walczyć z charydżyckimi azrakitami, a potem w roku 701 z plemienną rewoltą pod wodza Ibn al-Aszata. Ta ostatnia była związana z narastającym konfliktem pomiędzy ugrupowaniem plemion południowoarabskich, Jemenitów, i plemion północnoarabskich, Kajsytów, datującym się co najmniej od czasów krwawej bitwy na równinie Mardż Rahit z 684 r., w której to plemiona te stanęły po przeciwnych stronach wojny domowej. Rywalizacja pomiędzy Jemenitami a Kajsytami, wobec której Umajjadom trudno było pozostać neutralnym, miała odtąd już stale podcinać siły kalifatu, zagrażając jedności Arabów.
Panowanie Abd al-Malika było okresem wielkich reform wewnętrznych. Wprowadził on do administracji język arabski oraz zastąpił dotychczas używane monety bizantyńskie i sasanidzkie monetami arabskimi. Przeprowadzono także profesjonalizację armii, która odtąd miała się składać z wojowników z Syrii, którym regularnie wypłacano żołd. Ta ostatnia reforma w krótkim okresie wzmocniła pozycję Umajjadów, którzy zyskali oparcie w stabilnej i lojalnej w stosunku do nich sile wojskowej. Jednocześnie jednak wzmocniła resentyment innych Arabów w stosunku do uprzywilejowanych Syryjczyków, co w dłuższym czasie okazało się zgubne dla dynastii. Niemniej wzmocniony reformami Abd al-Malika kalifat Umajjadów osiągnął szczyt potęgi za panowania jego syna, Al-Walida (705 - 715). Działający pod nadzorem nadal rządzącego w Iraku Hadżdżadża namiestnicy wschodnich prowincji imperium, Kutajba Ibn Muslim i Muhammad Ibn al-Kasim podbili odpowiednio Mawarannahr i Sindh. Jednocześnie na zachodzie Musa Ibn Nusajr dokończył rozpoczęty wcześniej przez Ukbę Ibn Nafiego i Hassana Ibn an-Numana podbój Maghrebu, by następnie z pomocą swojego podwładnego Tarika Ibn Zijada zająć Półwysep Iberyjski. W ten sposób państwo Umajjadów osiągnęło swój maksymalny zasięg terytorialny.
Sulajman Ibn Abd al-Malik (715 - 717) doprowadził do kolejnego oblężenia Konstantynopola, który jednak ponownie się obronił. Za panowania Umara ibn Abd al-Aziza (717 - 720) na czoło wysunęła się kwestia nie-arabskich mawali, którzy mimo nawrócenia na islam pozostawali obywatelami drugiej kategorii. Umar nakazał rozciągnąć na nich przywileje podatkowe dotyczące arabskich muzułmanów, co jednak okazało się rujnujące dla skarbu i zostało odwołane przez jego następców. Panowanie Hiszama ibn Abd al-Malika (724 - 743) było ostatnim okresem pomyślności Umajjadów, chociaż widać już było pierwsze rysy na gmachu imperium. Arabowie utracili niemal cały Mawarannahr w wyniku ofensywy tureckich Türgeszów, którzy w roku 724 zadali im druzgocącą klęskę w tzw. „dniu pragnienia”. Ostatecznie jednak, dzięki mądrej polityce takich namiestników jak Asad Ibn Abd Allah al-Kasri oraz Nasr Ibn Sajjar udało im się odbudować swoje panowanie w regionie. Na zachodzie poniesiono klęskę z rąk Franków w bitwie pod Poitiers (732), co gorsza jednak w Maghrebie w roku 740 wybuchło wielkie powstanie Berberów, tak że Umajjadom udało się utrzymać swoją władzę jedynie w Ifrikiji i zostali oni odcięci od Al-Andalus. Na froncie bizantyńskim po klęsce pod Akroinon siły kalifatu musiały przejść do defensywy.
Hiszam był ostatnim synem Abd al-Malika i po jego śmierci Umajjadzi pogrążyli się w walkach sukcesyjnych. Faworyzującego Kajsytów Al-Walida Ibn Jazida (743 - 744) pokonał sprzymierzony z Jemenitami Jazid Ibn al-Walid (744), który jednak wkrótce zmarł i został zastąpiony przez swojego brata Ibrahima (744). Ten jednak z kolei został pokonany przez opierającego się na Kajsytach Marwana (744 - 750). Podczas tych walk w łonie dynastii ujawniły się wszystkie siły opozycyjne wobec Umajjadów - szyici, charydżyci, niezadowoleni z dominacji Arabów mawali, wrodzy Syryjczykom pozostali Arabowie oraz instrumentalnie traktowani Jemenici i Kajsyci. Marwanowi udało się pokonać swojego umajjadzkiego rywala Sulajmana Ibn Hiszama, szyitów Abd Allaha Ibn Mu'awiji oraz charydżyckich sufrytów Dahhaka Ibn Kajsa. Najgroźniejszym przeciwnikiem okazał się jednak ruch haszimijja, który popierał roszczenia do władzy Haszymitów, przez których rozumiano Alidów albo Abbasydów. Haszymici działający pod przywództwem Abu Muslima obalili władzę Umajjadów w Chorasanie i stamtąd wyruszyli na Irak, gdzie w roku 749 w Al-Kufie ogłosili kalifem członka rodu Abbasydów Abu al-Abbasa as-Saffaha (749 - 754). W roku 750 wyczerpana poprzednimi walkami armia Marwana została pokonana w decydującej bitwie nad Wielkim Zabem, a sam Marwan zginął w wyniku pościgu, co oznaczało koniec panowania Umajjadów na Bliskim Wschodzie.
Umajjadzi hiszpańscy.
Większość członków rodu Umajjadów została wymordowana przez Abbasydów. Jednym z nielicznych ocalałych był Abd ar-Rahman I (756 - 788), wnuk kalifa Hiszama, któremu w roku 755 udało się dotrzeć na Półwysep Iberyjski. Abd ar-Rahmanowi udało się pokonać faktycznie niezależnego namiestnika al-Andalus, Jusufa Ibn Abd ar-Rahmana al-Fihriego, dzięki poparciu syryjskich wojowników, którzy przybyli na półwysep kilkanaście lat wcześniej. Mimo to faktyczne zbudowanie stabilnej władzy w regionie miało kosztować Umajjadów wiele wysiłku i „od wstąpienia na tron Abd ar-Rahmana I do śmierci jego wnuka Al-Hakama I (796 - 822) w roku 822 historia al-Andalus sprowadza się do recitalu bezustannie następujących po sobie rewolt i powstań, które kulminują w sławnym dniu Przedmieść Kordoby”. Ta ostatnia rebelia mieszkańców Kordoby przeciwko Al-Hakamowi, do której doszło w roku 818, była szczególnie niebezpieczna dla Umajjadów, grożąc utratą ich stolicy, stanowiącej dla nich stały punkt oparcia w rozdzieranej lokalnymi partykularyzmami Andaluzji. Po stłumieniu buntu Al-Hakam kazał spalić przedmieścia miasta i wygnać ich mieszkańców.
Panowanie Abd ar-Rahmana II (822 - 852) było początkiem pierwszego „złotego wieku” al-Andalus. Emirowi udało się spacyfikować wszystkie terytoria muzułmańskie na Półwyspie Iberyjskim, chociaż nadal czasami zdarzały się rewolty. Spośród nich najgroźniejsza była ta przedsięwzięta przez Banu Kasi, ród panujący w dolinie górnego Ebro, który jednak ostatecznie przynajmniej formalnie uznał władzę Umajjadów. To w tym okresie ostatecznie ukształtowała się miejscowa muzułmańska kultura i zaznaczyła się jej wyraźna przewaga nad lokalnym chrześcijaństwem. Tacy uczeni jak słynny Jahja Ibn Jahja al-Lajsi (zm. 848) byli odpowiedzialni za wprowadzenie do Andaluzji malikizmu i odtąd „dewiacje od dominującej doktryny malikickiej były traktowane podejrzliwie, jeśli nie zagrożone oskarżeniami o herezję ("zandaka")”. Takie zjawiska jak poświadczone przez archeologię chowanie coraz większej liczby zmarłych podług obrządku muzułmańskiego czy zamiana lokalnych kościołów na meczety świadczą o rozprzestrzenianiu się islamu wśród wszystkich warstw ludności. Nawet ci, którzy pozostali przy chrześcijaństwie, często nie byli w stanie oprzeć się wpływowi dominującej arabskiej kultury i tracili umiejętność posługiwania się łaciną. Tak doszło do powstania grupy Mozarabów, chrześcijan, dla których językiem ojczystym był arabski. To w tej atmosferze zagrożenia samego bytu chrześcijaństwa część wiernych kościoła działających pod przywództwem Eulogiusza z Kordoby (zm. 858) zdecydowała się na desperacki krok sprowokowania własnego męczeństwa. „Dobrowolni męczennicy stawali przed sędzią Kordoby miotając bluźnierstwa i lżąc Proroka lub islam z pełną świadomością, że nie pozostawia to urzędnikowi żadnego innego wyboru oprócz skazania ich zgodnie z prawem na śmierć”. W rezultacie niemal pięćdziesięciu chrześcijan zostało straconych w Kordobie w latach 850 do 859, dopóki śmierć Eulogiusza nie położyła kresu temu ruchowi. Mimo klęski, zaowocował on jednak powstaniem obfitej apologetycznej i polemicznej literatury chrześcijańskiej, do której twórców należał kronikarz tych wydarzeń, Paul Alvarus.
W trakcie panowania Muhammada I (852 - 886) lokalni posiadacze ziemscy zerwali swoje więzi z Umajjadami, zbudowali fortece ("husun") i przestali odprowadzać podatki do Kordoby. Pod koniec jego rządów wybuchło kilka otwartych buntów, wydawało się jednak że zasadniczo Umajjadzi nadal panują nad sytuacją, aż do nagłej śmierci w roku 888 Al-Munzira (886 - 888). Za panowania Abd Allaha (888 - 912) „bicie monety praktycznie ustało, a władza Umajjadów była ledwo uznawana poza granicami ich stolicy”. Wielu spośród antyumajjadzkich rebeliantów, na czele ze słynnym władcą Bobastro Umarem Ibn Hafsunem, należało do "muwallad", to jest potomków rodzimych elit, które po podboju przyjęły islam. W zmieniających się warunkach tracili oni gwarantowane przez pierwotne układy z muzułmanami prawa, przeciwko czemu gwałtownie się buntowali. W roku 891 Ibn Hafsun zaatakował samą Kordobę, został jednak odparty. Proces odzyskiwania przez Umajjadów panowania nad Andaluzją rozpoczął się wraz ze wstąpieniem na tron Abd ar-Rahmana III (912 - 962). Zdobył on wiele terytoriów rebeliantów, posługując się w takim samym stopniu siłą, jak i dyplomacją, oraz wydał bezpardonową wojnę Ibn Hafsunowi. Ten ostatni zmarł w roku 918, zaś dziesięć lat później Umajjadzi zdobyli Bobastro z rąk jego syna, kładąc ostatecznie kres ponad czterdziestoletniej rewolcie. Jeszcze w tym samym roku wojska Abd ar-Rahmana zdobyły Méridę, w roku 930 Badajoz, w 932 Toledo, a w 937 Saragossę. Tym samym cała Andaluzja została ponownie zjednoczona pod panowaniem Umajjadów.
W rok po zdobyciu Bobastro, w roku 929, Abd ar-Rahman ogłosił się kalifem, co było odpowiedzią na wcześniejsze ogłoszenie kalifatu w Maghrebie przez Fatymidów. Po opanowaniu sytuacji w Andaluzji Abd ar-Rahman postrzegał Fatymidów jako największe zagrożenie dla swojej władzy, nie tylko ze względu na ich potęgę, ale także ich ismailicką ideologię. Z uwagi na powyższe w roku 933 wojska Umajjadów zajęły Ceutę, co było początkiem umajjadzkiej interwencji w Maghrebie. Ani Abd ar-Rahaman, ani jego następcy, nie dążyli do trwałego rozszerzenia posiadłości dynastii po drugiej stronie cieśniny. Walka z Fatymidami polegała raczej na ustanowieniu protektoratu nad wrogimi im Berberskimi plemionami w celu ustanowienia strefy buforowej pomiędzy posiadłościami obu kalifatów. Koszta wojny z Fatymidami, która miała trwać aż do upadku dynastii, były znaczne, jednak przynajmniej za panowania Abd ar-Rahmana wydawało się, że Andaluzja posiada wystarczające zasoby do jej prowadzenia. Był to okres szczytowej pomyślności ekonomicznej regionu, czego świadectwem było bicie przez Abd ar-Rahmana, po raz pierwszy od dwóch stuleci, złotych dinarów.
Konsekwencje przedłużającego się konfliktu w Maghrebie zaczęły się ujawniać za rządów Al-Hakama II (961 - 976). Z jednej strony jego panowanie „było bez wątpienia okresem największego splendoru we wszystkich aspektach historii Andaluzji”. Zaczął on jednak masowo wcielać do swojej armii całe klany Berberów, którzy odczuwali większą lojalność w stosunku do swoich ziomków, niż do kalifa. Także w administracji Al-Hakam zerwał z polityką zatrudniania miejscowych "mawali" (nawróconych na islam), zastępując ich niewolnikami z północnej Europy ("sakaliba"). Ta polityka prowadziła do alienacji kalifa od jego arabskich poddanych, a jej konsekwencje stały się widoczne już po śmierci Al-Hakama, gdy formalnie władzę objął jego jedenastoletni syn Hiszam II (976 - 1008), zaś faktyczną władzę stopniowo przejął hadżib Muhammad ibn Abi Amir, bardziej znany pod swoim tytułem Al-Mansur. Charakterystyczną cechą rządów Al-Mansura były ciągłe kampanie przeciwko chrześcijańskim królestwom północy, stojące w kontraście do raczej zachowawczej polityki Umajjadów w tej kwestii. Ich celem nie były jednak terytorialne zdobycze, lecz osłabienie przeciwnika oraz zdobycie łupów i niewolników. Te wojny były możliwe jedynie dzięki coraz większemu zaciągowi Berberów, którzy teraz stanowili już większość umajjadzkiej armii.
Po śmierci Al-Mansura w roku 1002 urząd hadżiba objął jego syn Abd al-Malik al-Muzaffar. Kiedy w roku 1008 zmarł Al-Muzaffar urząd przeszedł z kolei w ręce jego młodszego brata, Abd ar-Rahmana, znanego powszechnie jako Sanchuelo. Sanchuelo zażądał od kalifa wyznaczenia siebie na swojego następcę i w połączeniu z jego wcześniejszym despotycznym postępowaniem doprowadziło to do buntu mieszkańców Kordoby i jego zamordowania w roku 1009. Przez następne ponad dwadzieścia lat różne frakcje mieszkańców Kordoby wprowadzały i obalały kolejnych kalifów z rodu Umajjadów, starając się przede wszystkim zmniejszyć wpływy znienawidzonych Berberów. Pomimo to najważniejszym wydarzeniem tych lat anarchii było krwawe splądrowanie stolicy Umajjadów przez Berberów w maju 1013 roku. Ostatecznie mieszkańcy Kordoby zdecydowali że kalifat jest nie do utrzymania i w roku 1031 obalili ostatniego Umajjadę, wyganiając jego rodzinę z miasta. Andaluzja rozpadła się na szereg mniejszych państw, nazywanych "ta'ifa".

</doc>
<doc id="51308" url="https://pl.wikipedia.org/wiki?curid=51308" title="Piast (ujednoznacznienie)">
Piast (ujednoznacznienie)



</doc>
<doc id="51310" url="https://pl.wikipedia.org/wiki?curid=51310" title="Bieżuń">
Bieżuń

Bieżuń – miasto w Polsce, w województwie mazowieckim, w powiecie żuromińskim, siedziba gminy miejsko-wiejskiej Bieżuń, nad rzeką Wkrą.
Prywatne miasto szlacheckie położone było w drugiej połowie XVI wieku w powiecie sierpeckim województwa płockiego. Miasto prywatne Królestwa Kongresowego, położone było w 1827 w powiecie mławskim, obwodzie mławskim województwa płockiego. W latach 1975–1998 miasto administracyjnie należało do woj. ciechanowskiego. Bieżuń uzyskał lokację miejską w 1406 roku, został zdegradowany przed 1700 rokiem. Ponownie odzyskał prawa miejskie w 1767 roku i stracił w 1869 roku. W grudniu 1993 roku Rada Ministrów nadała mu prawa miejskie, a rozporządzenie weszło w życie 1 stycznia 1994 roku. 
Według danych GUS z 31 grudnia 2019 r. miasto miało 1850 mieszkańców.
Historia i teraźniejszość.
W XIV wieku Bieżuń był ośrodkiem intensywnej kolonizacji, w 1406 otrzymał prawa miejskie. W XVIII wieku stanowił własność Zamoyskich, którzy zapewnili mu rozkwit i ożywienie gospodarcze. W późniejszych latach miasto wielokrotnie zmieniało właścicieli, było miejscem targów i stanowiło lokalny ośrodek handlowy. W I połowie XIX wieku rozwinęło się sukiennictwo, podczas powstania styczniowego w okolicach miasta potyczki. W ramach represji Bieżuń został pozbawiony praw miejskich i zdegradowany do roli wsi. Po 1945 stał się miejscowością rolniczą, przodującą w hodowli drobiu, ogrodnictwie szklarniowym, z drobnym przemysłem spożywczym i rzemiosłem. W czasach Polski Ludowej powstało liceum ogólnokształcące i dom kultury. W czasie funkcjonowania gromad, wówczas wieś była siedzibą gromady Bieżuń. Rozporządzeniem Rady Ministrów z 13 grudnia 1993 roku Bieżuniowi przywrócono prawa miejskie. Rozporządzenie weszło w życie 1 stycznia 1994 roku. 
Miejscowość jest siedzibą rzymskokatolickiej parafii św. Stanisława Biskupa Męczennika.
W Bieżuniu urodził się Izaak Cylkow, pierwszy rabin Wielkiej Synagogi w Warszawie; z Bieżunia pochodzi wicemistrz olimpijski z Pekinu w rzucie dyskiem, Piotr Małachowski, oraz polski aktor i reżyser teatralny Jerzy Bończak.
Komunikacja.
W mieście zbiegają się drogi wojewódzkie:

</doc>
<doc id="51311" url="https://pl.wikipedia.org/wiki?curid=51311" title="Ifirit">
Ifirit



</doc>
<doc id="51313" url="https://pl.wikipedia.org/wiki?curid=51313" title="Pam Shriver">
Pam Shriver

Pam Shriver, po mężu Lazenby (ur. 4 lipca 1962 w Baltimore) – amerykańska tenisistka, wielokrotna zwyciężczyni turniejów wielkoszlemowych w grze podwójnej.
Kariera tenisowa.
Razem z Martiną Navrátilovą stanowiła jedną z najlepszych par deblowych w historii kobiecego tenisa. Była czołową zawodniczką w singlu oraz aktywistką środowiska sportowego.
W 1978, jako zawodniczka bez statusu zawodowego, dotarła do finału gry pojedynczej w wielkoszlemowym US Open (jedyny taki przypadek w erze open tenisa). Był to zarazem jej najlepszy występ w turniejach wielkoszlemowych w singlu; na US Open grała również w półfinałach (1982, 1983), ponadto była w półfinale Australian Open (1981, 1982, 1983) i Wimbledonu (1981, 1987, 1988). Wygrała łącznie 21 turniejów w grze pojedynczej, w latach 80. – epoce wielkich sukcesów Navrátilovej i Chris Evert – była klasyfikowana w pierwszej dziesiątce rankingu światowego WTA, dochodząc do pozycji nr 3. w lutym 1984. Wygrała w karierze 620 pojedynków singlowych.
W 1984 roku Shriver razem z Navrátilovą uzyskały jako pierwsza para w historii kobiecego deblowego Wielkiego Szlema; pozostawały w tamtym okresie niepokonane – wygrały 109 pojedynków z rzędu od kwietnia 1983 do lipca 1985. W latach 1981–1989 WTA nadawało im tytuły mistrzyń świata w deblu.
Łącznie Shriver triumfowała w 111 turniejach deblowych, 79 z tych sukcesów dzieliła z Martiną Navrátilovą. Jest jedną z dziesięciu kobiet, które w erze open wygrały ponad 100 turniejów (obok Navrátilovej, Evert, Billie Jean King, Margaret Smith Court, Rosie Casals, Steffi Graf, Virginii Wade, Martiny Hingis i Jany Novotnéj).
Z innych sukcesów należy wymienić złoty medal olimpijski w deblu z 1988 (w parze z Ziną Garrison) oraz udział w trzykrotnym zdobyciu Fed Cup – 1986, 1987 i 1989. Reprezentowała USA również w Pucharze Wightmana.
W połowie lat 90. zakończyła karierę zawodniczą. Pracuje jako telewizyjna komentatorka tenisa (m.in. dla ABC, CBS, BBC), przede wszystkim jest jednak aktywistką organizacji tenisowych. W latach 1995–1996 była przedstawicielką zawodników w Komitecie Wykonawczym Amerykańskiego Stowarzyszenia Tenisowego, od 1997 członkini zarządu stowarzyszenia. W latach 1991–1994 była prezydentką Stowarzyszenia Zawodniczek WTA, przez trzy kadencje wiceprezydentka. Od 1992 do 1998 była członkinią Prezydenckiej Rady ds. Sportu i Fitnessu.
Od 1990 wiceprezydentka Międzynarodowej Tenisowej Galerii Sławy; w 2002 została uhonorowana członkostwem w tym gronie znakomitości tenisowych.
Współautorka autobiograficznej książki "Passing Shots: Pam Shriver on Tour" (1987).
Życie prywatne.
W 2002 wyszła za mąż za australijskiego aktora, odtwórcę postaci Jamesa Bonda, George'a Lazenby'ego. 13 lipca 2004 urodziła syna George'a Samuela, a w październiku 2005 bliźnięta: Caitlin Elizabeth i Samuela Roberta. W 2008 rozwiedli się.

</doc>
<doc id="51318" url="https://pl.wikipedia.org/wiki?curid=51318" title="Austro-Węgry">
Austro-Węgry

Austro-Węgry, także monarchia austro-węgierska (, ) – państwo związkowe w Europie Środkowej. Austro-Węgry były wielonarodową monarchią konstytucyjną i w swoim czasie jednym z największych mocarstw. Istniały 51 lat, od 1867 do rozpadu w 1918 roku i zakończenia I wojny światowej.
Struktura Austro-Węgier.
W wyniku ugody austriacko-węgierskiej z 1867 roku powołano państwo związkowe powstałe z przekształcenia Cesarstwa Austriackiego w dualistyczną monarchię, składającą się z dwóch części połączonych unią realną pod berłem cesarskiej dynastii Habsburgów, a także unią wojskową, monetarną i celną:
W 1908 do Austro-Węgier została oficjalnie włączona Bośnia i Hercegowina (do tej pory, od 1878 roku, była przez Austro-Węgry tylko okupowana), która została wspólnym krajem koronnym, stając się Kondominium Bośni i Hercegowiny.
Dla zarządu wspólnymi sprawami powołano odpowiednie ministerstwa (spraw zagranicznych, wojny i finansów), zależne bezpośrednio od monarchy. Jedynie te trzy ministerstwa były wspólne i urzędy i instytucje im podległe poprzedzane były skrótem: „k. u k.” od "Kaiserlich und königlich" (pol. c. i k., cesarski i królewski), natomiast instytucje austriackie były poprzedzane skrótem „k.k.” (pol. c.k., cesarsko-królewski).
Ponieważ nie było wspólnego parlamentu austriacko-węgierskiego, władzę ustawodawczą, czyli w praktyce uchwalanie budżetu na cele wspólne, pełniły tak zwane delegacje obydwu parlamentów, obradujące na przemian w Wiedniu i w Budapeszcie.
Ustrój i administracja.
Ustrój monarchii austro-węgierskiej opierał się na trzech aktach prawnych:
Ustrój Austrii, czyli Przedlitawii (łącznie z Galicją) opierał się na konstytucji z 21 grudnia 1867. Nie była ona aktem jednolitym, gdyż składała się z pięciu ustaw:
Zachowały też moc prawną wcześniejsze, oktrojowane akty konstytucyjne, to jest "Dyplom październikowy" i "Patent lutowy".
W 1870 w monarchii było 80 tys. urzędników, w 1880 – 100 tysięcy, a w 1910 – ponad 400 tysięcy. Na obszarze całych Austro-Węgier funkcjonowało 20 ciał przedstawicielskich, w których zasiadali przedstawiciele 11 narodowości i 27 partii. Najpowszechniej używany był język niemiecki, jednakże nigdy nie został językiem państwowym. Nie rozumiała go znaczna część policjantów, wielu posłów i niejeden namiestnik cesarski. Dwujęzyczni byli z reguły urzędnicy, choć w Czechach panowała nieprzezwyciężalna awersja Niemców do języka czeskiego. Urzędnicy, którym fachowości nie odmawiano, byli odporni na naciski polityczne, zachowywali niezależność, mieli wysokie poczucie ważności i godności swego zawodu oraz służyli prawu, które dobrze znali.
Flaga.
Ze względu na specyficzną formę państwowości Austro-Węgry nie posiadały jednej oficjalnej flagi państwowej. W praktyce, w zależności od sytuacji do reprezentowania wspólnego państwa stosowano różne flagi. Najczęściej wykorzystywano w tym celu flagę czarno-żółtą (rodu Habsburgów i Cesarstwa Austrii) oraz czerwono-biało-zieloną (Królestwa Węgier).
Geneza.
U podstaw powstania CK Monarchii, jak często określane są Austro-Węgry, leży tak zwany "Kompromis" ("Ausgleich") z lutego 1867, który zapoczątkował istnienie dualistycznej monarchii parlamentarnej w miejsce absolutystycznego Cesarstwa Austriackiego (1804–1867). Od połowy XIX w. zaczęło ono tracić wpływy i stabilizację wewnętrzną.
Kluczowe okazały się rozbudzone po Wiośnie Ludów ambicje narodów zamieszkujących ziemie Habsburgów, głównie Węgrów, a także utrata posiadłości we Włoszech (Lombardia) na rzecz Królestwa Sardynii po pokoju w Villafranca w 1859, oraz przegrana w wojnie z Prusami w 1866 (po której to wojnie musiano oddać Włochom Wenecję).
Przywódcy węgierscy domagali się od cesarza, by ten koronował się również na króla Węgier (co Franciszek Józef uczynił w czerwcu 1867) i potwierdził dawne przywileje, jakimi cieszyły się Kraje Korony Świętego Stefana. Z drugiej strony domagali się ustanowienia w Budapeszcie osobnego parlamentu, jednak z zachowaniem kontroli nad mniejszościami narodowymi (zwłaszcza Rumunami, Słowakami, Chorwatami i Rusinami).
Aby w ramach obowiązującego prawa zmienić Austrię w Austro-Węgry, cesarz potrzebował zgody Rady Państwa, obsadzanej w drodze wyborów pośrednich przez sejmy krajowe, które wysyłały do Rady Państwa swoje delegacje. Obawiając się, że przekształcenie państwa zwiększy przewagę Austrii nad narodami słowiańskimi, sejmy czeski, morawski i kraiński nie wysłały do Rady swoich przedstawicieli. W związku z tym decydujący głos w sprawie utworzenia nowego państwa należał do Galicji. Sejm galicyjski początkowo chciał się również powstrzymać, ale zagrożony nowymi wyborami, które zwiększyłyby liczbę posłów chłopskich przychylnych rządowi w Wiedniu, 2 marca 1867 wysłał delegację do Rady Państwa. Delegacja ta, w zamian za dodatkowe uprawnienia w dziedzinie języka polskiego i oświaty, zagłosowała za ugodą węgierską.
Konflikty wewnętrzne.
Konflikty austriacko-węgierskie.
Podstawową kwestią szeroko dyskutowaną po ustanowieniu monarchii dualistycznej były sprawy finansowe. Zgodnie z "Kompromisem" z 1867, sprawy podatków, ceł, taryf i procentów dochodu odprowadzanych do wspólnej kasy miały być renegocjowane co 10 lat. Kością niezgody między Austriakami a Węgrami stało się interpretowanie umowy w kontekście jej przedłużania. Austriacy sądzili, że co 10 lat będzie się jedynie rozsądzać różnice i spory powstałe w trakcie funkcjonowania unii. Węgierska arystokracja rozumiała pod pojęciem „renegocjacji” rozpoczęcie całego procesu od początku, tak by móc uzyskać nowe przywileje dla ziem Korony św. Stefana. Najwyższą temperaturę spory osiągnęły w połowie pierwszej dekady XX w. Poza kwestiami finansowymi, problemem stał się język komendy używany w jednostkach wojskowych (do tej pory nawet w dywizjach rekrutowanych na terenach węgierskich obowiązywał język niemiecki). Natomiast w jednostkach drugiej linii (obrony krajowej) obowiązywały już dwa języki. W austriackiej części państwa istniała Landwehra (pol. Obrona Krajowa, potocznie zwana „drewnianym wojskiem”, gdyż podczas ćwiczeń posługiwała się atrapami karabinów), gdzie językiem dowodzenia był niemiecki. Natomiast w węgierskiej części państwa podobne formacje zwane „honwedami” (Honved) używały języka węgierskiego. Wyjątkiem było autonomiczne Królestwo Chorwacji i Slawonii (formalnie nawet Trójjedyne Królestwo Chorwacji, Slawonii i Dalmacji, bo takiej nazwy używano oficjalnie w Zagrzebiu, mimo iż Dalmacja należała do Przedlitawii – gdzie do 1914 roku komenda była w języku krajowym, czyli serbsko-chorwackim). Kryzys zażegnano w październiku 1907, przedłużając działanie poprzedniej umowy. Węgrzy ustąpili w kwestii wyodrębnienia języka komendy dla projektowanej osobnej armii węgierskiej, gdyż Franciszek Józef zagroził wprowadzeniem zasady powszechnego głosowania na terytorium Zalitawii, co odebrałoby Madziarom większość w sejmie węgierskim. Nie rozwiązało to jednak problemu spadku poparcia dla podstaw istnienia CK Monarchii. Pomimo to zwolennicy oderwania się od Austrii stanowili na Węgrzech znikomą mniejszość. Rządząca na Węgrzech arystokracja widziała w silnych związkach z Wiedniem (a potem i z Berlinem) nie tylko skuteczny środek do obrony własnego stanu posiadania, a także ochronę przed ewentualnymi powstaniami mniejszości narodowych stanowiących połowę mieszkańców kraju. Ponadto niebagatelną rolę w umacnianiu monarchii odgrywał czynnik ekonomiczny, gdyż większość eksportu węgierskiego szła właśnie do Austrii.
Kwestie narodowościowe.
W 1900 roku liczba ludności Austro-Węgier wynosiła 45,5 mln. Najważniejsze grupy narodowościowe zamieszkujące kraje Monarchii stanowiły mniejszość w stosunku do całości populacji: Niemcy stanowili około 36% ludności Przedlitawii, a Węgrzy – około 50% ludności Zalitawii.
Wzmagało to żądania większego wpływu na losy państwa ze strony pozostałych narodów zachodniej części imperium: Czechów zamieszkujących Czechy i Morawy, Polaków stanowiących wraz z Ukraińcami większość w Galicji, Słoweńców zamieszkujących Krainę, Karyntię i Południową Styrię oraz Chorwatów stanowiących większość na półwyspie Istria i w Ilirii.
Podobnego poszerzenia praw domagały się narody znajdujące się pod rządami parlamentu w Budapeszcie. Rumuni stanowiący najliczniejszą grupę mieszkańców Transylwanii i Banatu, Słowacy uważani przez sporą część Węgrów za swych zeslawizowanych współbraci, Serbowie i Chorwaci w Dalmacji, Chorwacji i Wojwodinie. Napięcia wewnętrzne zwiększały także dążenia Serbów i Rumunów do połączenia się z nowo powstałymi (w 1878) Serbią i Rumunią.
Parlament węgierski generalnie starał się unikać kompromisów z mniejszościami narodowymi. Ograniczoną autonomię udało się wywalczyć jedynie Królestwu Chorwacji w 1868.
Cesarska i królewska część państwa różniły się zasadniczo pod względem poglądów na politykę narodowościową, a – co za tym idzie – także na politykę zagraniczną. Węgrzy niechętnie patrzyli na plany włączenia do swojej części państwa terytoriów, które mogłyby jeszcze bardziej zaburzyć stosunki narodowościowe na ich niekorzyść. Dotyczyło to zwłaszcza sporu z Turcją o tereny dzisiejszej Bośni, Serbii i Rumunii. Kompromis udało się osiągnąć dopiero po podpisaniu w październiku 1879 sojuszu niemiecko-austriackiego. Wprawdzie groził on Węgrom w przypadku wojny przyłączeniem dalszych terenów na wschodzie, jednak był postrzegany przede wszystkim jako sojusz obronny przeciwko Rosji, uważanej za największe zagrożenie.
Po kongresie berlińskim w 1878 roku Austro-Węgry rozpoczęły okupację Bośni i Hercegowiny, którą oficjalnie anektowano w 1908. Na skutek protestów węgierskich nowe terytorium nie zostało formalnie włączone pod jurysdykcję żadnej z części Monarchii habsburskiej. Zarząd nad nim sprawowało bezpośrednio ministerstwo finansów. Ta dziwna sytuacja rozbudziła w Chorwatach nadzieję na połączenie Bośni z ich ziemiami i włączenie nowo powstałego królestwa Słowian południowych jako trzeciej części składowej Austro-Węgier.
Na podobne ustępstwa ze strony Wiednia liczyli także Czesi i Polacy.
Miasta Austro-Węgier.
Największe miasta Monarchii Austro-Węgierskiej, według stanu na 1910 rok i ich współczesna przynależność państwowa.
Gospodarka.
Pod względem gospodarczym monarchia austro-węgierska była dużo słabsza niż niemiecka. Ponad połowa obywateli utrzymywała się z rolnictwa (na przełomie XIX i XX wieku). W latach 1870–1910 potencjał przemysłowy kraju wzrósł ponad trzykrotnie. Dochody państwa w latach 1867–1910 wzrosły czterokrotnie. Gospodarka funkcjonowała na dość liberalnych zasadach, choć nierzadko forsowano politykę protekcjonistyczną.
Przemysł skupiony był przede wszystkim w Austrii i w Czechach, które były jednocześnie najbogatsze. Reszta kraju zajmowała się przede wszystkim produkcją żywności i wydobywaniem surowców. Austro Węgry miały 3. miejsce na świecie pod względem wydobycia ropy naftowej. Poza tym na terenie monarchii wydobywano dużo gazu ziemnego, rudy żelaza, srebra i złota. Szybko (szczególnie na Węgrzech, w Czechach i Galicji) rozwijał się przemysł hutniczy – w latach 1880–1910 produkcja stali i żelaza wzrosła ponad czterokrotnie. W Austrii i Czechach najważniejszą rolę odgrywał przemysł – przede wszystkim maszynowy, elektrotechniczny, metalurgiczny, chemiczny i lekki. W tych rejonach kraju najszybciej postępowała urbanizacja.
Austro-Węgry miały bardzo sprawny system komunikacyjny. Stosunek długości linii kolejowych do wielkości państwa plasował ten kraj na 4. miejscu w Europie – po Imperium Brytyjskim, Rzeszy Niemieckiej i Francji.
System miar.
W Austrii dziesiętny system metryczny wprowadzono w 1871, a na Węgrzech w 1874. Obowiązywał ruch lewostronny.
Wojsko.
Lądowe siły zbrojne Austro-Węgier składały się z jednostek wspólnych, cesarskich i królewskich, cesarsko-królewskiej obrony krajowej Przedlitawii, węgierskich honwedów oraz pospolitego ruszenia. Obok lądowych sił zbrojnych istniała też cesarsko-królewska Marynarka Wojenna.
Austro-Węgry wprowadziły powszechną służbę wojskową jako drugi kraj na świecie (po Prusach), w roku 1866.
I wojna światowa.
Przyczyna.
Planów monarchii trialistycznej nie udało się zrealizować. 28 czerwca 1914 austriacki następca tronu arcyksiążę Franciszek Ferdynand został zamordowany podczas wizyty w Sarajewie. Zamachu dokonała nacjonalistyczna organizacja Serbów bośniackich Młoda Bośnia silnie związana z serbską organizacją terrorystyczną Czarną Ręką.
Cesarstwo i królestwo, które straciło wcześniej większość swych posiadłości w północnych Włoszech, stanęło w obliczu groźby utraty części terytoriów zamieszkanych przez Słowian południowych na rzecz Serbii. Cesarz Franciszek Józef, wspierany przez swych niemieckich sojuszników, postanowił uderzyć na Serbię, nim ta zdoła doprowadzić do rewolucji i powstania. Zabójstwo Arcyksięcia Franciszka Ferdynanda potraktowano jako wygodny pretekst. Rząd w Belgradzie otrzymał bardzo daleko posunięte ultimatum, które oskarżało Serbię o dawanie schronienia organizacjom terrorystycznym. W ultimatum cesarstwo domagało się, oprócz ukarania winnych morderstwa arcyksięcia, zamknięcia antycesarskich organizacji i publikacji, wyeliminowania antycesarskich książek i nauczycieli ze szkół, czystek podejrzanych oficerów i urzędników państwowych, i udziału reprezentantów Austrii w oficjalnym dochodzeniu.
Gdy serbski parlament po długiej debacie odmówił przystania na żądania Austro-Węgier, oba państwa znalazły się w stanie wojny.
Wydarzenia na linii Wiedeń – Belgrad stały się iskrą zapalną I wojny światowej. Imperium Rosyjskie postanowiło wystąpić w obronie interesów Słowian i zarządziło generalną mobilizację. Jej odwołania zażądały Niemcy, a gdy ich żądania nie zostały spełnione, także to państwo włączyło się do wojny. Wkrótce po stronie Rosji opowiedziały się, związane z nią sojuszem, Francja i Wielka Brytania.
Działania na frontach.
Armia austro-węgierska początkowo odniosła, w czasie ofensywy wyprzedającej, sukcesy w bitwach pod Kraśnikiem i Komarowem, jednak przytłaczająca przewaga liczebna armii rosyjskiej spowodowała konieczność odwrotu po przegranych bitwach na przedpolach Lwowa. Złotymi zgłoskami zapisała się obrona Twierdzy Przemyśl dowodzonej przez gen. Kusmanka. W ciężkich zimowych walkach w Karpatach Wschodnich i w rejonie Przemyśla obie strony poniosły olbrzymie straty. Dość szybko jednak Austro-Węgry przeszły do kontrataku. Po sukcesach niemieckich w Kongresówce i bitwie pod Gorlicami, Austrii udało się odebrać Galicję Wschodnią (w maju 1915), a następnie po bitwie pod Caporetto powstrzymać natarcie Królestwa Włoch. Od czerwca do września 1916 roku C.K. Monarchia otrzymała olbrzymie straty w wyniku rosyjskiej Ofensywy Brusiłowa, która przepchnęła wschodni front ponownie w stronę Wiednia. Zwabiona rosyjskimi sukcesami Rumunia dołączyła do wojny po stronie Ententy.
W końcu, przy pomocy Niemiec, CK Armii udało się zająć praktycznie całą Rumunię, spore połacie Rosji i większą część Serbii, jednak ani pokonanie tej ostatniej, ani doprowadzenie do pokoju z Włochami nie powiodło się.
Zwycięstwa te nie zmieniły zasadniczo sytuacji militarnej Austro-Węgier, które musiały prowadzić wojnę na trzech frontach. Na froncie włoskim obie strony bardzo się wykrwawiały, co wpływało na pogorszenie nastrojów społeczeństwa i, zauważalny we wszystkich uczestniczących w wojnie armiach, spadek morale. Dodatkowo w ostatnich latach wojny coraz wyraźniej widać było zmęczenie wojną wśród wszystkich narodów monarchii, spowodowane pogarszającym się zaopatrzeniem i śmiercią tysięcy mężczyzn w wieku produkcyjnym.
Klęska i rozpad.
Wysiłek wojenny spowodował znaczne osłabienie autorytetu Monarchii i, w konsekwencji, gwałtowny wzrost nacjonalizmu i ruchów niepodległościowych. Także rozmaite ruchy lewicowe – od socjalistów po komunistów i anarchistów – rozpoczęły coraz aktywniejszą agitację antywojenną. Od października do grudnia 1918 praktycznie na całym terytorium państwa zapanował chaos. W poszczególnych częściach składowych zaczęły powstawać rozmaite rządy tymczasowe i rady robotnicze. Austro-Węgry, mimo relatywnie dobrej pozycji na froncie, rozpadły się od środka. 3 listopada 1918 Sztab Imperialny podpisał z aliantami zawieszenie broni.
Od początku października posłowie reprezentujący poszczególne narody Monarchii deklarowali chęć odłączenia się od metropolii. 16 października 1918 Karol I wydał manifest o utworzeniu luźnej federacji poszczególnych części składowych CK monarchii, jednak było już za późno na gruntowne reformy. 28 października 1918 w Pradze proklamowano niepodległą Czechosłowację. 31 października niepodległość proklamowały Węgry (republiką ogłosiły się dopiero 16 listopada), 1 listopada – Zachodnioukraińska Republika Ludowa. Tego samego dnia władzę w Galicji i polskiej części Śląska Cieszyńskiego przejęła Polska Komisja Likwidacyjna (która jednak odmówiła podporządkowaniu się władzom Królestwa Polskiego z Warszawy; została rozwiązana w styczniu 1919), a 25 listopada w Galicji Wschodniej Tymczasowy Komitet Rządzący. Transylwania przyłączyła się w następnym roku do Rumunii. Zamieszkane przez Słowian południowych komitaty Królestwa Chorwacji wraz z ziemiami Styrii i Krainy postanowiły zjednoczyć się z Serbią w Królestwo Serbów, Chorwatów i Słoweńców, późniejszą Jugosławię.
14 października rząd zgodził się na warunkową kapitulację na warunkach proponowanych przez prezydenta USA Wilsona, a 3 listopada przerwano działania wojenne. W wyniku wojny zginęło około obywateli Austro-Węgier. 11 listopada Karol I zrzekł się kierowania państwem (ale nie abdykował). Tak Węgry, jak i Austria stały się republikami, a rodzinę Habsburgów wygnano (przede wszystkim z powodu braku zgody Karola I na oficjalną abdykację). Zamęt komunistyczny, interwencja rumuńska (1919) oraz wzrost poparcia dla monarchistów doprowadziły w marcu 1920 roku na Węgrzech do ponownego uznania kraju za monarchię, jednak tron pozostał nieobsadzony przez króla a przez regenta Miklósa Horthyego.
Ostatni cesarz Austrii i król Węgier, Karol I próbował odzyskać władzę w Budapeszcie, jednak jego plany nie powiodły się i został on wygnany w październiku na Maderę, gdzie w 1922 zmarł na zapalenie płuc.
Dziedzictwo CK Monarchii.
Stosunek do Austro-Węgier zmieniał się na przestrzeni dziejów. W początku XX wieku przeważały opinie, że jest to kraj zacofany i rządzony despotycznie. Jednak późniejsze problemy Europy Środkowej, jak bałkanizacja, konflikty narodowościowe (tak w okresie międzywojennym, jak i pod koniec wieku) czy wreszcie dominacja sowiecka nad całym prawie obszarem dawnego cesarstwa po II wojnie światowej, przyczyniły się do poprawy jego wizerunku. Pamięta się, że praktycznie od 1867 roku w Austro-Węgrzech funkcjonował system parlamentarny, a mieszkańcy korzystali z szerokich wolności i praw osobistych. W dodatku narody zamieszkujące austriacką część państwa mogły rozwijać swoją własną kulturę (pod warunkiem dochowania lojalności dynastii). W Krakowie, będącym szóstym co do wielkości mieście imperium, austriackie władze zezwoliły na używanie języka polskiego na Uniwersytecie Jagiellońskim w 1870 roku.

</doc>
<doc id="51319" url="https://pl.wikipedia.org/wiki?curid=51319" title="Rusini">
Rusini

Rusini (Rusnacy, Ruśniacy, dawniej też Rusacy) – historyczne narody wschodniosłowiańskie na ziemiach historycznej Rusi Kijowskiej, wchodzące później w skład: Wielkiego Księstwa Litewskiego, Królestwa Polskiego (Ruś Czerwona) i Wielkiego Księstwa Moskiewskiego, a od drugiej połowy XVI wieku: Rzeczypospolitej Obojga Narodów i Carstwa Rosyjskiego.
Nazwa pochodzi od Rusi i oznaczała pierwotnie jej mieszkańców. W nomenklaturze polskiej i rosyjskiej termin "Rusini" był używany najczęściej dla nazwania Ukraińców (Małorusinów), a "Rusnacy" lub "Ruśniacy" dla określenia Łemków. Podział ten ma charakter zwyczajowy i nie jest ściśle przestrzegany. W niektórych dawnych polskich źródłach Rusinami była nazywana ludność prawosławna bez względu na pochodzenie etniczne, w tym polscy wyznawcy prawosławia. 
Narody wschodniosłowiańskie: 
Wschodniosłowiańskie grupy etniczne:
Etymologia.
Nazwa "Rusini" pochodzi od "Rusi" i oznaczała pierwotnie jej mieszkańców. Samo słowo "Ruś" pochodzi najprawdopodobniej od ugrofińskiego wyrazu "Ruotsi," które znaczy „brzeżanie, mieszkańcy wybrzeża”. Finowie do dzisiaj nazywają tak również Szwedów, od których nazwę tę mogli przejąć, gdyż słowo "roslag" oznacza w staronordyjskim „wybrzeże”.
Inne teorie

</doc>
<doc id="51323" url="https://pl.wikipedia.org/wiki?curid=51323" title="Promieniowanie beta">
Promieniowanie beta

Promieniowanie beta (promieniowanie β) – rodzaj przenikliwego promieniowania jonizującego wysyłanego przez promieniotwórcze jądra atomowe podczas przemiany jądrowej. Nazwa ma znaczenie historyczne – powstała, by odróżnić to promieniowanie od mniej przenikliwego promieniowania alfa. Promieniowanie beta i alfa zarejestrowane były po raz pierwszy przez Becquerela, który opisał swoje wyniki w serii publikacji w latach 1896–1897. Oba rodzaje promieniowania badał następnie Rutherford i w roku 1899 opisał ich różny charakter. Promieniowanie beta powstaje podczas rozpadu β. W zależności od rodzaju tego rozpadu, jest ono strumieniem elektronów (z rozpadu β−) lub pozytonów (z rozpadu β+) poruszających się z prędkością porównywalną z prędkością światła w próżni. Promieniowanie to jest silnie pochłaniane przez materię.
Przykład przemiany, w której następuje emisja promieniowania beta:
Absorpcja promieniowania beta.
Promieniowanie beta jest bardziej przenikliwe niż promieniowanie alfa o porównywalnej energii, natomiast jego absorpcja jest większa w porównaniu z promieniowaniem gamma. Zasięg promieniowania beta zależy od energii elektronów i gęstości substancji pochłaniającej. Energia z kolei zależy od rodzaju źródła. Ilustruje to poniższa tabela:
Mechanizmy oddziaływania cząstek beta z ośrodkiem:

</doc>
<doc id="51328" url="https://pl.wikipedia.org/wiki?curid=51328" title="Persefona (córka Zeusa)">
Persefona (córka Zeusa)

Persefona (także; gr. Persephónē, gr. Kórē, łac. Proserpina ‘dziewczyna’) – w mitologii greckiej małżonka Hadesa, władczyni świata podziemnego i opiekunka dusz zmarłych. Była córką Demeter i Zeusa. W mitologii rzymskiej Persefonę utożsamiono z Prozerpiną.
Została porwana przez Hadesa, gdy wraz z towarzyszkami bawiła się na łące. Kiedy próbowała zerwać piękny kwiat narcyza, ziemia rozwarła się i pojawił się Hades na złotym rydwanie, uprowadzając ją do swego królestwa. Zrozpaczona Demeter przez dziewięć dni i nocy poszukiwała córki, aż w końcu poruszony jej cierpieniem Helios wyznał bogini prawdę. Rozzłoszczona Demeter opuściła Olimp i zabrała ziemi płodność. Zaniepokojony losem głodujących ludzi Hades zgodził się zwrócić Demeter córkę, pod warunkiem, że ta podczas dalszego pobytu w podziemiach nic nie spożyje. Świadom podstępu poczęstował Persefonę przed odejściem owocem granatu. Ostatecznie Zeus zadecydował, że Persefona dziewięć miesięcy będzie spędzała z matką, oraz trzy z mężem. Gdy Persefona powracała do matki, nastawała wiosna, gdy wracała pod ziemię, rozpoczynał się okres zimy. Jako pierwszy mit o porwaniu Persefony przytoczył Hezjod.
Persefona zakochała się w młodym Adonisie i nie chciała zwrócić go Afrodycie. Ostatecznie wyrokiem Zeusa Adonis spędzał wraz z Persefoną trzecią część roku.
Kult Persefony i Demeter był podstawą misteriów eleuzyjskich, w Atenach obchodzono na jej cześć misteria w okresie Antesteriów. Świątynie Persefony znajdowały się w Koryncie, Megarze, Sparcie, Lokroj i w południowej Italii. Przedstawiana była jako groźna, zasiadająca u boku męża władczyni podziemi, z pochodnią lub makiem w ręku.
Kult Persefony rozbudowali orficy. Bezdzietnemu w klasycznej wersji mitu związkowi Hadesa i Persefony przypisano jako córki Erynie, zaś sama Persefona ze związku z Zeusem miała urodzić Zagreusa.

</doc>
<doc id="51329" url="https://pl.wikipedia.org/wiki?curid=51329" title="Rezerwat przyrody Śmiechowice">
Rezerwat przyrody Śmiechowice

Rezerwat przyrody Śmiechowice – leśny rezerwat przyrody zlokalizowany w powiecie brzeskim w województwie opolskim, istniejący w latach 1952–2010.
Rezerwat utworzono 11 października 1952 r. Zarządzeniem Ministra Leśnictwa z dnia 17 września 1952 r. w celu zachowania fragmentu lasu modrzewiowego z cechami zespołu naturalnego. Powierzchnia rezerwatu wynosiła 0,5 hektara, na którego terenie były pomnikowe okazy modrzewia europejskiego. Nazwa rezerwatu pochodziła od pobliskiej wsi Śmiechowice.
Zarządzeniem nr 13 Regionalny Dyrektor Ochrony Środowiska w Opolu zlikwidował rezerwat przyrody „Śmiechowice”. Zarządzenie weszło w życie dnia 8 maja 2010 r.

</doc>
<doc id="51333" url="https://pl.wikipedia.org/wiki?curid=51333" title="Prozerpina">
Prozerpina

Prozerpina (łac. "Proserpĭna") – starorzymska bogini kiełkującego zboża, królowa świata podziemnego. 
Uważana za małżonkę Dis Patera (Plutona), wraz z którym odbierała cześć podczas świąt znanych jako "ludi Tarentini". Jej imię pochodzi od łac. "proserpere" – „zjawiać się”.
Bardzo wcześnie została utożsamiona z grecką Persefoną.

</doc>
<doc id="51334" url="https://pl.wikipedia.org/wiki?curid=51334" title="Bogdan Norčič">
Bogdan Norčič

Bogdan Norčič (ur. 19 września 1953 w Kranju, zm. 4 kwietnia 2004 w Adergasie) – słoweński skoczek narciarski, reprezentant kraju, dwukrotny olimpijczyk, trener.
Kariera.
Kariera sportowa Bogdana Norčiča trwała w latach 1968–1983. Sukcesy odnosił w latach 70. i 80. Dwukrotnie stawał na podium Pucharu Świata w Sapporo (w dniach 12–13 stycznia 1980 roku – odpowiednio 2. i 3. miejsce). W styczniu 1979 roku na Turnieju Czterech Skoczni, w konkursie w Garmisch-Partenkirchen (rozgrywanym wyjątkowo 2 stycznia) także zajął drugie miejsce.
Startował również na dwóch igrzyskach olimpijskich: Innsbruck 1976 (38. miejsce na normalnej skoczni, 28. miejsce na dużej skoczni) oraz Lake Placid 1980 (48. miejsce na normalnej skoczni, 38. miejsce na dużej skoczni).
W 1977 roku w Planicy (skacząc jako przedskoczek) jako pierwszy zawodnik przekroczył barierę długości skoku 180 m. Skok ustał jednak z podpórką, wskutek czego uzyskany przez niego rezultat 181 m nie został uznany za oficjalny rekord świata. Zdobył także jedenaście tytułów mistrza Jugosławii.
Kariera trenerska.
Bogdan Norčič po zakończeniu kariery sportowej rozpoczął karierę trenerską. Trenował m.in.: reprezentację Słowenii (1993–1995), reprezentację Holandii oraz Triglav Kranj, gdzie jego podopiecznym był m.in. Robert Kranjec.
Życie prywatne.
Bogdan Norčič miał syna Bine (ur. 1981), którty również został skoczkiem narciarskim i trenerem. Zmarł 4 kwietnia 2004 roku w Adergasie w wieku 50 lat w wyniku choroby nowotworowej.

</doc>
<doc id="51337" url="https://pl.wikipedia.org/wiki?curid=51337" title="Józef Sosnowski">
Józef Sosnowski



</doc>
<doc id="51341" url="https://pl.wikipedia.org/wiki?curid=51341" title="Charles Grenzbach">
Charles Grenzbach

Charles W. Grenzbach (ur. 29 grudnia 1923 w Nowym Jorku, zm. 29 marca 2004 w Palm Desert, Kalifornia) – amerykański filmowiec, realizator dźwięku, montażysta dźwięku i muzyki filmowej. Laureat Oscara 1987 za "Pluton".
Kariera filmowa.
W trakcie 33 lat swojej pracy dla przemysłu filmowego opracował i zmontował dźwięk i efekty dźwiękowe do ponad 130 filmów. Był dwukrotnie nominowany do Oscara w kategorii Najlepszy dźwięk – w 1973 za "Ojca chrzestnego" (1972) i w 1975 za "Chinatown" (1974).
W 1987 otrzymał Oscara za najlepszy dźwięk w filmie "Pluton", razem z Johnem Wilkinsonem, Richardem Rogersem i Simonem Kaye.
Był laureatem nagrody Emmy za najlepszy montaż dźwięku w "Unnatural Causes" (1086) oraz nominowany w tej samej kategorii za film "Right to Die" (1987). 
Był także autorem montażu muzyki do filmów "Jonathan Livingston Seagull" (1973) i "" (1984)
Życie prywatne.
Podczas II wojny światowej (w latach 1944–1945) służył w Korpusie Powietrznym Armii Stanów Zjednoczonych. 
Nosił pseudonim „Bud”, w środowisku filmowym był znany jako Charles „Bud” Grenzbach. 
Ożenił się z Jill Stevens 21 kwietnia 1977 w Honolulu. 
Był diabetykiem, cukrzyca była przyczyną jego śmierci.

</doc>
<doc id="51343" url="https://pl.wikipedia.org/wiki?curid=51343" title="Osmoza">
Osmoza

Osmoza – dyfuzja rozpuszczalnika przez membranę półprzepuszczalną rozdzielającą dwa roztwory o różnym stężeniu.
Osmoza zachodzi spontanicznie w wyniku przenikania rozpuszczalnika (np. wody) przez membranę półprzepuszczalną z roztworu o niższym stężeniu substancji rozpuszczonej do roztworu o stężeniu wyższym, czyli prowadzi do wyrównania stężeń obu roztworów.
W kontekście osmozy roztwór z którego ubywa rozpuszczalnika nazywa się hipotonicznym, tego w którym przybywa nazywa się hipertonicznym. Gdy roztwory pozostają w równowadze osmotycznej, mówi się, że są izotoniczne względem siebie.
W 1748 r. Jean-Antoine Nollet, profesor fizyki eksperymentalnej w Collège de Navarre w Paryżu, opisał eksperyment, w którym zamknięty i wypełniony alkoholem odtłuszczony świński pęcherz zanurzono wodzie. W ciągu kilku godzin napłynęło do niego tyle wody, że pęcherz wybrzuszył się pod wielkim ciśnieniem; po przekłuciu igłą ciecz wystrzeliła jak mała fontanna. Później nauczono się wytwarzać sztuczne błony półprzepuszczalne (np. celofan) i okazało się, że samo zjawisko nie jest specyficzną cechą życia. Może zachodzić w różnych rozpuszczalnikach i dotyczyć różnych substancji rozpuszczonych. Trwają prace nad wykorzystaniem zjawiska osmozy w energetyce (elektrownie osmotyczne).
Mechanizm osmozy w uproszczeniu.
Aby doszło do osmozy błona rozdzielająca roztwory musi mieć inną przepuszczalność dla rozpuszczalnika i inną dla substancji rozpuszczonej. W różnych błonach wynika to z różnych przyczyn. Dla uproszczenia, błonę można sobie wyobrazić jako rodzaj cienkiej gąbki o takich rozmiarach porów, że mniejsze cząsteczki są przepuszczane, a większe zatrzymywane. Cząsteczki rozpuszczalnika i substancji rozpuszczonej wewnątrz objętości cieczy pozostają w ciągłym, spontanicznym, chaotycznym ruchu we wszystkich kierunkach. Każda cząsteczka wcześniej czy później zderza się z membraną i jeśli trafi w miejsce gdzie jest otwór przepływa przez membranę na drugą stronę.
Po przyjęciu, że błona swobodnie przepuszcza mniejsze cząsteczki rozpuszczalnika i całkowicie zatrzymuje większe cząsteczki substancji rozpuszczonej zjawisko osmozy można sobie w dużym uproszczeniu wyobrazić następująco:
Teoria osmozy.
Opisany wyżej mechanizm jest jedynie bardzo uproszczonym wyobrażeniem osmozy. W rzeczywistości przeniknięcie rozpuszczalnika przez błonę wymaga zawsze pewnego nakładu energii wynikającego ze specyficznych oddziaływań cząsteczek z błoną, co powoduje, że dojście do stanu równowagi wymaga nieskończonego czasu. Ponadto o szybkości i kierunku osmozy nie decyduje bezpośrednio stężenie lecz cząstkowe potencjały chemiczne substancji, których cząsteczki są zdolne przenikać przez błonę. Potencjał ten jest funkcją stężenia molowego tych substancji, ich współczynników aktywności oraz wzajemnych oddziaływań.
Różnica potencjałów chemicznych między dwoma oddzielonymi membraną roztworami wywołuje ciśnienie osmotyczne, które działa na membranę w kierunku przepływu rozpuszczalnika. W przybliżeniu, dla układu roztworu i czystego rozpuszczalnika ciśnienie to można obliczyć posługując się równaniem van ’t Hoffa:
Ciśnieniu osmotycznemu można się przeciwstawić, np. wywierając na zbiornik z roztworem hipertonicznym ciśnienie skierowane w stronę błony, co może prowadzić do zahamowania osmozy lub przy ciśnieniu przekraczającym ciśnienie osmotyczne do zjawiska odwróconej osmozy.
Osmoza w organizmach żywych.
Komórki organizmów żywych w kontakcie z roztworem hipotonicznym ulegają powiększeniu. Jeśli komórka nie ma ściany komórkowej, może nawet ulec rozsadzeniu. Trafiając do roztworu hipertonicznego, komórki kurczą się, podlegając różnego stopnia plazmolizie. Płukanie gardła specjalnymi roztworami soli pozbawia komórki bakteryjne wody i powoduje ich śmierć przez odwodnienie i denaturację.
Rośliny wykorzystują zjawiska osmotyczne do transportu wody od korzeni do liści. Zjawiska osmotyczne zapewniają sztywność liści i łodyg (we współdziałaniu z niektórymi tkankami), są też podstawą działania aparatu szparkowego. U zwierząt zjawiska osmozy są elementem procesów homeostazy.

</doc>
<doc id="51344" url="https://pl.wikipedia.org/wiki?curid=51344" title="Österreich über alles">
Österreich über alles



</doc>
<doc id="51345" url="https://pl.wikipedia.org/wiki?curid=51345" title="Korona austro-węgierska">
Korona austro-węgierska

Korona austro-węgierska () – jednostka walutowa Austro-Węgier w latach 1892–1918.
Historia.
Korona austro-węgierska została wprowadzona do obiegu w 1892, w związku z reformą walutową mającą zastąpić srebrnego guldena austriackiego. Ostra dysproporcja między guldenem mającym oparcie w srebrze (którego ceny były nieproporcjonalnie niższe od cen złota), a obcymi walutami opartymi na złocie przynosiła Austrii spore straty w handlu i wymianie międzynarodowej. Zjawisko to pogłębiło się na początku lat 70. XIX w., kiedy Niemcy i kraje skandynawskie również przyłączyły się do systemu waluty złotej. W tym okresie prawie wszystkie kraje Europy i Stanów Zjednoczonych przyjęły już system waluty złotej. Wprowadzenie nowej waluty opartej na złocie stało się więc dla Austro-Węgier nieodzowną koniecznością.
Guldeny wymieniano na korony w relacji 1:2. Wymiana nie została przyjęta przez ludność monarchii z entuzjazmem i jeszcze przez wiele lat po wprowadzeniu korony wielu mieszkańców Austro-Węgier nadal liczyło w guldenach, do których byli przywiązani od dziesięcioleci. Korona o masie 5g odpowiadała 4.175 g srebra próby 835/1000 i dzieliła się w Austrii na 100 halerzy, na Węgrzech na 100 fillérów. Emitentem nowej waluty był powołany do życia w 1878, a utworzony w 1880 r. Bank Austriacko-Węgierski ("Oesterreichisch-Ungarische Bank"), który jednak nie był zobowiązany do wymiany emitowanych przez siebie banknotów na złoto. W latach 1900–1918 bank ten emitował wspólne dla Przedlitawii i Zalitawii banknoty (do 1900 w obiegu były nadal stare banknoty guldenowe), oraz w latach 1892–1918 odrębne monety: inne dla krajów austriackich, inne dla krajów Korony Świętego Stefana.
Monety austriackie wybijane były w mennicach w Wiedniu (bez jakichkolwiek oznaczeń) i w Kremnicy (oznaczane literami KB). Na banknotach zwykle na awersie umieszczone były napisy w języku niemieckim i językach Przedlitawii, najczęściej w kolejności: czeski, polski, rusiński, włoski, słoweński, chorwacki, serbski i rumuński. Na rewersie umieszczone były napisy w języku węgierskim. Węgrzy nie dopuszczali napisów w innych językach Zalitawii. Większość z nich była jednak umieszczona na awersie banknotów, czyli na stronie austriackiej (chorwacki, serbski, rumuński i rusiński), z tego powodu, że narodowości te zamieszkiwały również Przedlitawię. Zabrakło jedynie napisów w języku słowackim, ponieważ Słowacy nie mieszkali w Przedlitawii.
W następstwie Wielkiej Wojny doszło do znacznego pogorszenia kursu korony i wyparcia z obiegu monet srebrnych i złotych przez pieniądz papierowy. W schyłkowych latach wojny z rynku pieniężnego zaczęły znikać nawet drobne monety wykonane z metali nieszlachetnych, co spowodowało wydanie monet halerzowych bitych z żelaza, a w końcu nawet dochodziło do tego, że rozrywano banknoty mniejszych nominałów na połówki lub ćwiartki, aby zrekompensować nimi brak bilonu. Wydatki wojenne Austro-Węgier były tylko w niewielkiej części finansowane z podatków, a większość funduszy pochodziła z obligacji wojennych. Rosło zadłużenie rządu, kładąc się cieniem na kondycję Banku Austriacko--Węgierskiego. Wartość pieniędzy pozostających w obiegu niemal eksplodowała z 3,4 miliarda koron w okresie poprzedzającym wybuch wojny, do 42,6 miliarda podczas trwania wojny. Pociągnęło to za sobą natychmiastowy szesnastokrotny wzrost cen w okresie trwania wojny. Władze doprowadziły do zwiększenia inflacji poprzez masowe drukowanie pieniędzy.
Po rozpadzie monarchii.
Korona austro-węgierska obowiązywała na całym terytorium monarchii do 1918, a w samej Austrii (po rozpadzie Austro-Węgier po I wojnie światowej) do 20 grudnia 1924, kiedy zastąpił ją szyling austriacki (wymieniany po kursie 10 000 koron = 1 szyling). W Austrii od marca 1919 r. banknoty koronowe były stemplowane nadrukiem "Deutschösterreich", aby odróżnić je od banknotów używanych nadal w krajach sukcesyjnych monarchii, które już wcześniej wdrożyły takie procedury (Królestwo SHS w styczniu 1919 r., a Czechosłowacja w lutym). Nie udało się jednak doprowadzić do stabilizacji kursu korony. Wymiana korony na szylingi spowodowana była szalejącą hiperinflacją, która wymknęła się spod kontroli latem 1921 r., i gwałtownym spadkiem wartości korony. Na sytuację tę wpłynęła klęska Austro-Węgier w wojnie, załamanie się produkcji przemysłowej i klęska nieurodzaju w rolnictwie. Na dodatek gospodarka austriacka musiała dopasować się do nowych warunków polityczno-gospodarczych stworzonych przez upadek monarchii i utratę większości terytorium tego do niedawna rozległego kraju: mała Austria została odcięta od krajowych źródeł surowców, które teraz musiała sprowadzać z zagranicy. Podobnie zmuszona została do importu energii i żywności. Subsydia na żywność, wydatki administracyjne i zasiłki socjalne w znacznym stopniu obciążały budżet młodej republiki i prowadziły do nieustannego powiększania się deficytu finansowego, co z kolei prowadziło do dewaluacji korony i galopującej inflacji. Doszło do tego, że w 1922 r. Austriacy zaczęli drukować banknoty o nominale 500 tysięcy koron.
Banknoty w walucie koronowej wydane w Austrii po rozpadzie Austro-Węgier w 1918 r. i będące środkiem płatniczym jedynie na terytorium Republiki Austrii:
Korona austro-węgierska była w użyciu także w państwach powstałych po rozpadzie Austro-Węgier (w Polsce używana była na terenie Galicji, Śląska Cieszyńskiego i południowej części byłej Kongresówki znajdującej się w latach 1915–1918 pod okupacją austriacką) do czasu wprowadzenia tam własnych walut narodowych (korony czechosłowackiej w 1919, w 1920 serbskiego dinara, później przekształconego w dinar jugosłowiański i w 1927 węgierskiego pengő). Na Węgrzech i w Królestwie Serbów, Chorwatów i Słoweńców bezpośrednio przed wprowadzeniem nowych środków płatniczych w obiegu były przestemplowane banknoty koron austro-węgierskich nazywane odpowiednio koronami węgierskimi i koronami serbochorwacko-słoweńskimi.
W Polsce decyzją Sejmu z 15 stycznia 1920 ustalono kurs wymiany na 100 koron za 70 marek polskich. Wymianę zakończono w maju 1920.
Monety.
W tabeli przedstawione są wszystkie monety austriackie w walucie koronowej wybijane w latach 1892–1918 z pominięciem złotej 20 koronówki z wizerunkiem cesarza Karola I. Moneta ta została wybita w 1918 r. w nakładzie 2 tys. egzemplarzy (złoto próby 900, waga 6,775 g), a następnie przetopiona. Zachował się jeden egzemplarz tej najprawdopodobniej najrzadszej monety austriackiej.

</doc>
<doc id="51351" url="https://pl.wikipedia.org/wiki?curid=51351" title="Ftyzjatra">
Ftyzjatra



</doc>
<doc id="51358" url="https://pl.wikipedia.org/wiki?curid=51358" title="Walter Clopton Wingfield">
Walter Clopton Wingfield

Walter Clopton Wingfield (ur. 16 października 1833 w Ruabon, zm. 18 kwietnia 1912) – brytyjski wojskowy, współtwórca współczesnego tenisa.
Wingfield był majorem gwardii konnej.
W 1873 lub 1874 roku opracował i opatentował w londyńskim urzędzie patentowym zasady gry "sphairistike", która w 1877 roku, po pewnych zmianach (m.in. zamiana pola gry z trapezów na prostokąty), zyskała charakter współczesnego tenisa. Wingfield był autorem opracowań "The Book of the Game" i "The Major’s Game of Lawn Tennis".
W 1997 roku nazwisko Wingfielda wpisano do Międzynarodowej Tenisowej Galerii Sławy.

</doc>
<doc id="51364" url="https://pl.wikipedia.org/wiki?curid=51364" title="Antoni Czechow">
Antoni Czechow



</doc>
<doc id="51371" url="https://pl.wikipedia.org/wiki?curid=51371" title="Franciszek Józef">
Franciszek Józef



</doc>
<doc id="51375" url="https://pl.wikipedia.org/wiki?curid=51375" title="Pan (mitologia)">
Pan (mitologia)

Pan (gr. Pán, łac. Pan, Faun, Faunus) – wywodzący się z Arkadii grecki bóg opiekuńczy lasów i pól, strzegący pasterzy oraz ich trzód. W rzymskim panteonie bogów Pan utożsamiany był z Faunem (Faunusem) lub z bogiem lasów Silvanusem.
Pan był przedstawiany w postaci pół człowieka, pół zwierzęcia. Miał tułów i twarz mężczyzny, był cały owłosiony, o kozich nogach, ogonie, brodzie i rogach. Wyglądem przypominał satyra, stąd zwano ich czasem panami. Ponadto był bardzo zwinny i słynął z umiejętności tanecznych. Przebywał głównie w górach i gajach, w pobliżu źródeł i zaciszu drzew. Przypisywano mu dużą aktywność seksualną, a obiektami jego zalotów były zarówno nimfy jak i młodzi chłopcy oraz zwierzęta.
Pan stał się bogiem popularnym w całej antycznej Grecji i wraz z upływem czasu przypisywano mu nowe funkcje, np. lekarza i wieszcza, a pod wpływem neoplatonizmu uznano go za wcielenie płodności.
Atrybutami Pana była syringa, kij pasterski, wieniec jodłowy lub jodła w ręce. Poświęcona była mu świątynia w Atenach.
Pan w mitach.
Pochodzenie.
Pan był bohaterem głównie poetów aleksandryjskich, nie występował w poematach homeryckich. Opowieść o jego narodzinach spotkać można jednak w tzw. hymnie homeryckim, w którym występował jako syn Hermesa i nimfy Dryope. Według mitu po urodzeniu jego matka odrzuciła go od siebie, lecz ojciec zaniósł go na Olimp. Wszyscy bogowie zachwycali się dzieckiem, a głównie Dionizos, który chętnie przebywał później w jego towarzystwie zaś Pan, należał do jego orszaku. Bogowie też nadali mu imię "Pan," co miało oznaczać "wszystko", "cały".
Istnieją jeszcze inne wersje narodzin Pana. Jedna z nich mówi, iż był synem Hermesa (lub Apolla) i Penelopy, żony Odyseusza, który za zdradę wygnał ją do Ikariosa, a następnie do Mantinei. Niektóre opowieści mówią, iż Pan był synem Zeusa i Hybris lub Zeusa i Kallisto, a także synem Eteru i nimfy Ojne, Kronosa i Rei, Uranosa i Gai lub pasterza Kratis i kozy.
Fletnia Pana.
Najsłynniejsza legenda na temat Pana dotyczy instrumentu muzycznego, znanego jako fletnia Pana. Syrinks była piękną nimfą, córką króla Ladona, ubóstwianą przez satyrów i inne leśne duchy. Kiedy pewnego dnia wracała z polowania, przypadkiem natknęła się na Pana. Uciekła, a Pan podążył za nią i dopadł ją na brzegu rzeki. Jedyną pomoc mogła uzyskać od rzecznych nimf, więc kiedy Pan zaczął ją obłapiać, została zamieniona w rzeczną trzcinę. W tym momencie powiał wiatr i ze źdźbeł trzciny dobył się przepiękny dźwięk. Pan zerwał trzciny i zrobił z nich instrument, który nazwał syringą.
Echo.
Echo była nimfą, posiadającą dar pięknego śpiewu oraz tańca. Jej zalety wzbudzały zachwyt w każdym mężczyźnie. To zdenerwowało lubieżnego Pana, który polecił swoim wiernym ją zabić. Echo została rozerwana na strzępy i rozrzucona po ziemi. Bogini ziemi, Gaia, zebrała szczątki Echo, z których wydobywał się głos powtarzający jej ostatnie słowa. Niektóre wersje tego mitu podają, że Pan i Echo, mieli wcześniej jedno dziecko – Iambe.
Pitys.
Pan zakochał się też kiedyś w nimfie zwanej Pitys, która została zamieniona w sosnę, aby przed nim uciec.
Paniczny lęk.
Mitologiczny bożek swoim krzykiem miał wywoływać wśród ludzi i zwierząt nagły popłoch, bezpodstawny lęk i przerażenie. Ten "strach paniczny" (θορύβου Πανικοῦ) i zamieszanie mogły doprowadzić do roszady jednostek wojskowych, które pod wpływem strachu mogły mylnie interpretować ruchy wroga.
Pan w wierzeniach orfików.
Postać Pana przeniknęła do wierzeń orfickich. Według orfików Pan był stwórcą ziemi, którą oddzielił od morza, zaś poszczególne elementy Wszechświata były odpowiednikami części ciała Pana.
Śmierć Pana.
Jedni autorzy podają, że taka powinna być interpretacja, inni że to zwykła pomyłka językowa, a chodzi tu w rzeczywistości o śmierć Tammuza utożsamianego z greckim Adonisem.
Interpretacja 1. (Plutarcha):
Według interpretacji podanej przez Plutarcha w "Moraliach" ("De defectu oraculorum", 5:17), Pan jest jedynym bogiem, który umarł. Żył 9720 lat. Za panowania Tyberiusza marynarze przepływający koło Wysp Echinadzkich usłyszeli głos, który nakazał sternikowi imieniem Thamus po dopłynięciu do lądu obwieścić, według tej interpretacji: "Wielki Pan umarł". Żeglarze długo się wahali, ostatecznie przybijając do lądu w okolicach Palodes obwieścili o śmierci boga, mieszkańcy zaś całą noc go opłakiwali. Historia szybko się rozniosła i dotarła do samego Tyberiusza, który nakazał wezwać do siebie Thamusa, a następnie zasięgnął rady u uczonych, którzy potwierdzili prawdziwość tej opowieści.
Informacja o śmierci Pana mogła zostać wymyślona przez Plutarcha, który będąc wyznawcą jednego, wiecznego i wszechogarniającego Boga, uznawał tradycyjne bóstwa za śmiertelne demony. Późniejsi autorzy chrześcijańscy zinterpretowali śmierć Pana jako symboliczną śmierć pogaństwa.Antoni Lange w swoim "Pogrzebie Shelleya" opisywał śmierć Pana:
Interpretacja 2.:
Ta interpretacja podaje, że to najpewniej Egipcjanin Thamus na statku, nie znając dobrze obcego języka, obyczaju, religii czy mitologii popełnił drobny błąd językowy, przesłyszał się, interpretując „"Thamus Panmegas tethneke"” jako „"Thamous Pan ho megas tethneke”, czyli" (w tłumaczeniu na język polski) informację „"Tammuz [czyli +/- Adonis] wszech-wielki, nie żyje!"” zinterpretował błędnie jako zwrócenie się do niego (podobieństwo imienia boga): „"Thamus![ie!] Pan Wielki nie żyje!"”. Greckie „"pan"” = polskie „"wszech"”, rzadziej też „"pan-"”, jak w paneuropejski, panslawizm.
Pan jako symbol erotyzmu.
Pan jest znany ze swojej jurności i często był przedstawiany z Priapem w stanie erekcji. Wierzono, że Pan najczęściej uwodził swoimi wdziękami nadobne dziewice i nieśmiałych pasterzy, ale jego najbardziej udana miłość to orgie z siostrami Meneidami. Zaspokoił je wszystkie naraz, co często przedstawiano w sztuce, pokazując całe stado Panów spółkujących z siostrami.
Pan w sztuce.
Postać Pana została rozpropagowana głównie przez artystów XVII-wiecznych. Jednym z pierwszych obrazów, przedstawiającym Pana, był obraz z 1492 roku: "Pan, bóg życia i muzyki" autorstwa Luca Signorellego. Kolejne obrazy, gdzie był jednym z bohaterów, to m.in.:
Pan był przedstawiany również w rzeźbie, m.in. w: "Koncert Pana" autorstwa L. Signorellego oraz "Pan tłoczący wino" A. Rodina (1878 r.).
Pan w literaturze.
Pan był bohaterem hymnu pt. Hymn do Pana autorstwa Percy Bysshe Shelley oraz kantaty Spór Feba z Panem powstałej w 1731 roku, a napisanej przez Johanna Sebastiana Bacha.
Jako postać drugoplanowa występował u Andrew Marvella w utworze "Ogród", u Norwida w "Psalmach" (psalm, I), w "Letnich dniach" Stanislava Kostki Neumanna, u Tadeusza Micińskiego w "Nocy majowej" oraz u Kazimierza Wierzyńskiego ("Kantata o górach"). Vladimir Vidrić w "Poranku" pisał: 
Pan przewijał się w prozie Jerzego Hulewicza "Raz tylko widziałem ślad ludzkiej stopy..." oraz w utworze "Stara kobieta i Pan" autorstwa Jadwigi Żylińskiej.
Kilku poetów uczyniło go bohaterem swych wierszy m.in. Janusz Margański "Pan", Galina Petrosanjak "Pan".

</doc>
<doc id="51387" url="https://pl.wikipedia.org/wiki?curid=51387" title="12 prac Heraklesa">
12 prac Heraklesa



</doc>
<doc id="51388" url="https://pl.wikipedia.org/wiki?curid=51388" title="Królestwo Longobardów">
Królestwo Longobardów

Królestwo Longobardów () – państwo stworzone w Italii przez zachodniogermański lud Longobardów.
Zamieszkujący na początku naszej ery nad środkową Łabą Longobardowie w VI wieku przenieśli się do Panonii, skąd zostali wyparci przez Awarów i w 568 pojawili się w Italii. Po opanowaniu jej północnej części (od nazwy ludu pochodzi nazwa Lombardii) utworzyli własne państwo ze stolicą w Pawii, a następnie zajęli większą część Półwyspu Apenińskiego, z wyjątkiem posiadłości bizantyjskich, w tym Egzarchatu Rawenny i różnych obszarów nadmorskich. 
W okresie 571-574 południowe części królestwa uzyskały autonomię. 
Początkowo wyznający arianizm Longobardowie za panowania Agilulfa (zm. 616) przyjęli katolicyzm, co przyspieszyło ich romanizację. Wzmocnienie królestwa Longobardów za panowania Liutpranda (711–744) oraz ich napór na papieski Rzym wywołały w 754 i 756 interwencję Franków. W 774 Karol Wielki zdetronizował panującego wówczas Dezyderiusza i przejął żelazną koronę Longobardów (przekazał ją w 781 swojemu synowi Pepinowi), a ich państwo włączył do państwa Franków.

</doc>
<doc id="51390" url="https://pl.wikipedia.org/wiki?curid=51390" title="Korona Świętego Stefana">
Korona Świętego Stefana

Korona Świętego Stefana ("Święta Korona", , ) – insygnium koronacyjne królów Węgier od XI wieku do 1918 roku. Relikwia narodowa i symbol państwowości Węgier. Przechowywana w gmachu parlamentu w Budapeszcie.
Od 1867 r. do 1918 r. i w okresie 1919–1945 Korona św. Stefana znajdowała się w herbie Węgier, do herbu powróciła w godle przyjętym w 1990 roku przez węgierski parlament. Odwołuje się do niej Konstytucja Węgier z 2011 roku wskazując, że jest ona ucieleśnieniem konstytucyjnej ciągłości państwa i jedności narodu.
Z Koroną Świętego Stefana związane jest pojęcie publicznoprawne Krajów Korony Świętego Stefana jako określenie wszystkich terytoriów podległych władzy królów węgierskich, w latach 1867–1918 oznaczające także węgierską część Austro-Węgier.
Historia.
Wygląd i pochodzenie korony.
Tradycja wiąże koronę z 1000 r., w którym Stefan I Święty miał ją otrzymać w darze od papieża Sylwestra II. Prawdopodobnie jednak "Korona Świętego Stefana" jest nieco młodsza i nie należała do Stefana I. Składa się z dwóch głównych części różniących się stylem wykonania i językiem inskrypcji: dolnej "Corona graeca" i górnej "Corona latina". Starsza "Corona latina" jest przypuszczalnie dziełem złotników włoskich i została wykonana w I połowie XI wieku. Tworzą ją dwie łukowato wygięte ku górze taśmy ze złotej blachy krzyżujące się pod kątem prostym, tworzące krzyż równoramienny. Szczyt tej korony, w miejscu skrzyżowania obu kabłąków przykrywa od góry kwadratowa złota blaszka. Wszystkie te trzy elementy są zdobione na obrzeżach czerwonymi almandynami oraz perłami umieszczonymi w złotym filigranowym ornamencie, a w środkowych polach złotymi płytkami z emaliowanymi przedstawieniami figuralnymi: apostołów na kabłąkach (dwie płytki na każdą połówkę kabłąka, w sumie osiem) i Pantokratora na kwadratowej płytce centralnej. Wyobrażenia apostołów mają podpisy w języku łacińskim. Nowsza "Corona graeca" z II połowy XI w. jest dziełem mistrzów bizantyjskich i ma postać diademu ze złotej blachy. Dolna i górna krawędź obręczy dekorowana jest pojedynczym sznurem pereł, natomiast między nimi znajdują się umieszczone w środkowym, szerokim pasie obręczy kwadratowe złote płytki z emaliowanymi popiersiami świętych, archaniołów, króla Gejzy I i cesarza Konstantyna. Każda płytka oddzielona jest od sąsiedniej kamieniem ozdobnym. Ponadto stronę czołową diademu zdobią różnej wielkości trójkątne lub półokrągłe złote, emaliowane płytki zwieńczone kamieniami ozdobnymi, umieszczone ponad górnym brzegiem obręczy. Zdobione są one wzorami geometrycznymi, z wyjątkiem największej i centralnie położonej, na której jest wyobrażony Pantokrator. Nad krawędzią z drugiej (tylnej) strony diademu wznosi się tylko jedna, centralnie położona (naprzeciw płytki czołowej z Pantokratorem) płytka emaliowana z popiersiem cesarza Michała VII Dukasa, po bokach której są krótkie pionowe pręciki z nasadzonymi perłami. Z kolei do dolnej krawędzi diademu doczepione są złote, swobodnie zwisające łańcuszki zakończone almandynami. Wszystkie postaci wyobrażone na diademie mają podpisy w języku greckim. "Corona graeca" była prawdopodobnie darem cesarza Michała VII Parapinakesa dla króla węgierskiego Gejzy I. Obie części korony prawdopodobnie połączono pod koniec XI w. Całość wieńczy przekrzywiony złoty krzyżyk, który dodano znacznie później, przypuszczalnie po XIII w. Krzyż ten został przekrzywiony w wyniku uszkodzenia korony w XVII w. i do dziś nie został wyprostowany.
Znaczenie Korony Świętego Stefana.
Korona Świętego Stefana stanowi najważniejszy symbol państwa węgierskiego.
Według tradycji, która ukształtowała się za panowania Arpadów i obowiązywała do XVI w. o ważności koronacji władców Węgier decydowały trzy przesłanki (zwyczaj ten był jednak od XIV w. wielokrotnie łamany):
Dzieje Korony Świętego Stefana.
Pierwotnie przechowywana w bazylice koronacyjnej w Székesfehérvárze w 1241 roku, podczas najazdu Mongołów na Węgry, została wywieziona do Chorwacji i schowana najpierw w Splicie, a później na wyspie Trau. W 1301 r. po śmierci ostatniego przedstawiciela dynastii Arpadów, Andrzeja III była przedmiotem rywalizacji między kandydatami do tronu węgierskiego. W 1301 r. przywłaszczył ją sobie Wacław II Czeski i przekazał swojemu synowi Wacławowi III. Ten ostatni gdy zrezygnował z tronu węgierskiego w 1305 r. oddał ją swojemu kuzynowi i następcy Ottonowi Wittelsbachowi, który w 1307 r. utracił ją na rzecz László, wojewody siedmiogrodzkiego uzurpującego sobie tytuł królewski.
Od 1310 roku "Korona Świętego Stefana" była w posiadaniu króla węgierskiego Karola Roberta i jego następców. Od 1401 r. przechowywana była w Ostrzyhomiu, a później w zamku Wyszehrad nad Dunajem. W 1440 r. znów stała się jednak przedmiotem konfliktu. Kryzys dynastyczny na Węgrzech po śmierci Albrechta II i żądania szlachty węgierskiej do ustanowienia królem Węgier, Władysława III Warneńczyka spowodowały, że królowa-regentka Elżbieta chcąc zadbać o interesy własnego syna Władysława Pogrobowca uknuła intrygę dworską i z pomocą swojej dwórki Heleny Kottannerin ukradła koronę z Wyszehradu. Następnie doprowadziła do koronacji małego Habsburga i gdy sprawa sukcesji była załatwiona wywiozła insygnium do Wiener Neustadt.
Koronę przechowywaną w Austrii, zwrócił na Węgry dopiero cesarz Fryderyk III w 1464 r.
W 1526 r. po bitwie pod Mohaczem dostała się w ręce magnata węgierskiego Piotra Perenyego, który ukradł ją ze skarbca w Wyszehradzie. Utracił on ją w 1529 r. Jako łup wojenny została dostarczona sułtanowi tureckiemu Sulejmanowi I Wspaniałemu, który jednak nią wzgardził i odesłał swojemu wasalowi i władcy Siedmiogrodu, Janowi Zapolyi, który walczył z Ferdynandem I po śmierci Ludwika II Jagiellończyka o tytuł króla Węgier.
W połowie XVI w. po śmierci Jana Zapolyi korona przypadła jego żonie regentce Siedmiogrodu, Izabeli Jagiellonce, która oddała ją Habsburgom. Od tego czasu "Korona Świętego Stefana" przechowywana była najpierw w Wiedniu, później w Pradze, żeby od 1608 r. znaleźć swoje miejsce w skarbcu na zamku w Preszburgu. W XVII w. ze względu na działania wojenne była kilkakrotnie ukrywana i przenoszona. W 1644 r. przewieziono ją do Győr, gdy wojska siedmiogrodzkie Jerzego I Rakoczego okupowały Słowację. Z Preszburga wywieziono ją również w 1683 r. podczas najazdu tureckiego. Na początku XVIII w. była przechowywana w Wiedniu. Było to podyktowane potrzebą ukrycia insygniów koronacyjnych przed powstańcami węgierskimi dowodzonymi przez księcia Franciszka II Rakoczego.
15 kwietnia 1784 na polecenie Józefa II Habsburga koronę wywieziono z Preszburga do Wiednia, co miało symbolizować centralizację monarchii. Na skutek opozycji Węgrów cesarz na łożu śmierci zmienił swoją decyzję i 18 lutego 1790 r. "Korona Świętego Stefana" została wywieziona z Wiednia. Od tego czasu przechowywano ją na zamku w Budzie. Przez okres wojen napoleońskich była w ukryciu przewożona pod eskortą po różnych zamkach i miastach monarchii habsburskiej.
Korona na krótko zaginęła w czasie Wiosny Ludów, kiedy to przywódca powstania na Węgrzech Lajos Kossuth, przed udaniem się na emigrację rozkazał w 1849 r. zakopać insygnia królewskie w ziemi w miejscowości Orszowa. Odnaleziono ją w 1853 r. i przewieziono uroczyście do Budapesztu gdzie po reperacji posłużyła do koronacji Franciszka Józefa I w 1867 r. i Karola IV w 1916 r.
Po I wojnie światowej w okresie regencji admirała Miklósa Horthyego stała się relikwią narodową i symbolem suwerenności Węgier. Pod koniec II wojny światowej Straż Koronna przewiozła koronę do Austrii by zapobiec dostaniu się jej w ręce radzieckie. Została tam przekazana amerykańskiej administracji okupacyjnej. "Korona Świętego Stefana" w największej tajemnicy została przewieziona do Stanów Zjednoczonych Ameryki i zdeponowana w Fort Knox. W skarbcu amerykańskiego banku federalnego przechowywana była do lat 70 XX wieku. W styczniu 1978 zgodnie z decyzją prezydenta Jimmy’ego Cartera została przekazana ówczesnym władzom węgierskim. Przechowywano ją w Węgierskim Muzeum Narodowym. Od 2000 r. wraz z berłem, jabłkiem i mieczem koronacyjnym jest wystawiona w Sali pod Kopułą Parlamentu Węgier.

</doc>
<doc id="51397" url="https://pl.wikipedia.org/wiki?curid=51397" title="Kadłubek">
Kadłubek

Kadłubek to niekompletny kadłub, pozbawiony niektórych zasadniczych części

</doc>
<doc id="51398" url="https://pl.wikipedia.org/wiki?curid=51398" title="3DES">
3DES

3DES – algorytm szyfrowania symetrycznego polegający na trzykrotnym przetworzeniu wiadomości algorytmem DES:
Jeśli założymy, że formula_1 jest operacją szyfrowania ("encryption") kluczem o numerze „i” wiadomości „m” ("message"), a formula_2 jest odpowiednio operacją deszyfrowania ("decryption"), to całość można zapisać jako:
Użycie deszyfrowania jako drugiej fazy nie wpływa na siłę algorytmu (deszyfrowanie w DES-ie jest identyczne jak szyfrowanie, tylko ma odwróconą kolejność rund), ale umożliwia – w razie konieczności – użycie 3DES w trybie kompatybilności z DES – za klucz pierwszy i drugi, lub drugi i trzeci przyjmujemy dowolny taki sam klucz, a za ostatni zwykły klucz DES-owski:
3DES używa takich samych rozmiarów bloków oraz trybów jak zwykły DES.
3DES z trzema różnymi kluczami (3TDES) ma siłę 168 bitów: trzykrotne szyfrowanie DES kluczem 56-bitowym (wliczając bit parzystości siła 3DES wynosi 192 bity), jednak ze względu na atak typu meet in the middle siła 3DES-a wynosi formula_6

</doc>
<doc id="51401" url="https://pl.wikipedia.org/wiki?curid=51401" title="Tryb elektronicznej książki kodowej">
Tryb elektronicznej książki kodowej

Tryb elektronicznej książki kodowej (ang. "Electronic CodeBook" – ECB) – jeden z najprostszych trybów szyfrowania wiadomości z wykorzystaniem szyfru blokowego. W trybie tym blok tekstu jawnego jest szyfrowany w blok szyfrogramu. Możliwe jest niezależne szyfrowanie oraz deszyfrowanie bloków wiadomości, takie zachowanie pozwala, teoretycznie, stworzyć książkę kodową tekstu jawnego i odpowiadającemu mu szyfrogramu, która będzie zawierała 2n różnych wpisów (n – długość bloku w bitach).
Wadą tego trybu jest fakt, że kryptoanalitycy, dysponując kilkoma tekstami jawnymi i odpowiadającymi im szyfrogramami, mogą rozpocząć odtwarzanie książki kodowej – dla szyfrów z długimi kluczami całkowite odtworzenie książki kodowej jest jednak nierealne. Atakujący ma także możliwość zmiany wiadomości bez znajomości klucza

</doc>
<doc id="51402" url="https://pl.wikipedia.org/wiki?curid=51402" title="Średnia logarytmiczna">
Średnia logarytmiczna

Średnia logarytmiczna – rodzaj średniej stosowanej szczególnie często w inżynierii chemicznej np. do określania średniej różnicy temperatury pomiędzy czynnikami w wymiennikach ciepła.
Przykład użycia:

</doc>
<doc id="51403" url="https://pl.wikipedia.org/wiki?curid=51403" title="Wiosna">
Wiosna

Wiosna − jedna z czterech pór roku w przyrodzie, w strefie klimatu umiarkowanego. Charakteryzuje się umiarkowanymi temperaturami powietrza z rosnącą średnią dobową oraz umiarkowaną ilością opadu atmosferycznego.
Meteorologia.
Wiosna astronomiczna rozpoczyna się w momencie równonocy wiosennej i trwa do momentu przesilenia letniego, co w przybliżeniu oznacza na półkuli północnej okres pomiędzy 21 marca a 22 czerwca (na półkuli południowej między 23 września a 22 grudnia); czasami daty te wypadają dzień wcześniej lub dzień później, a w roku przestępnym mogą być dodatkowo cofnięte o jeden dzień. Podczas wiosny astronomicznej dzienna pora dnia jest dłuższa od pory nocnej, a ponadto z każdą kolejną dobą dzień jest dłuższy, noc krótsza, aż do przesilenia letniego, od tego dnia dni stają się krótsze, a noce dłuższe. Temperatura powietrza wiosną rzadko spada poniżej 0 °C.
Za wiosnę klimatyczną przyjmuje się okres roku, w którym średnie dobowe temperatury powietrza wahają się pomiędzy 5 a 15°C. Zasadniczo wiosnę poprzedza zima, jednak pomiędzy tymi okresami znajduje się klimatyczny etap przejściowy − przedwiośnie. Za początek wiosny fenologicznej przyjmuje się początek wegetacji oraz kwitnienie przebiśniegów i krokusów. W zależności od kontynentu i strefy klimatycznej, pory roku zmieniają się wcześniej, bądź później i trwają dłużej, bądź krócej.
Dla półkuli południowej wszystkie opisane daty i zjawiska są przesunięte o pół roku. Za miesiące wiosenne na półkuli północnej uznaje się marzec, kwiecień i maj, a na południowej wrzesień, październik i listopad.
Data początku wiosny.
Pierwszy dzień wiosny obchodzony jest w dniu równonocy wiosennej, który najczęściej przypada w dniu 21 marca, dnia poprzedniego lub następnego, w zależności, gdzie jest obserwowany.
W XX wieku wiosna w strefie czasowej Polski rozpoczynała się zwykle 21 marca, zaś w miarę przybliżania się końca stulecia coraz częściej 20 marca. W 2011 roku pierwszy dzień wiosny przypadł na 21 marca (godz. 00:21), zaś wszystkie kolejne do roku 2043 będą przypadać wyłącznie 20 marca, a od 2044 roku – 19 albo 20 marca. Kolejny początek wiosny w dniu 21 marca nastąpi dopiero w roku 2102. Przyczyną zjawiska jest różnica czasu trwania roku kalendarzowego i zwrotnikowego, wyrównywana poprzez stosowanie kalendarza gregoriańskiego. Rok 2000 był rokiem przestępnym (w przeciwieństwie do lat 1700, 1800, 1900) i przez to data równonocy wiosennej (jak i daty równonocy jesiennej i przesileń) przesunęły się w kierunku początku roku (efekt "spóźniania się kalendarza"). W roku 2100, w wyniku pominięcia jednego roku przestępnego, daty znów przesuną się o 1 dzień dalej, "powracając" na swoje miejsce.
Kultura symboliczna.
Mezopotamia.
W starożytnej Mezopotamii obchodzono uroczystości związane ze zbiorem zbóż. Święto to nosiło nazwę Akitu. Uroczystości noworoczne obchodzono w większości miast starożytnej Mezopotamii. Gdy pomiędzy sobą stanęli Marduk i Aszur "akitu" zyskało nowe znaczenie jako święto narodowe, obchodzone na początku roku w stolicy z udziałem króla, oraz elit dworskich i kapłańskich.
Iran.
Nouruz to tradycyjne irańskie święto nowego roku, obchodzone w dniu równonocy wiosennej, od 2010 obchodzone na arenie międzynarodowej. Nazwa święta pochodzi z języka staroperskiego od słów "nava" (nowy) i "rəzaŋh" (dzień), i zachowuje swoje znaczenie również we współczesnym języku perskim.
Polska.
W religii chrześcijańskiej wiosną obchodzone są uroczystości Wielkiejnocy, która jest najważniejszym świętem tego wyznania. Uroczystości wielkanocne poprzedza Wielki Tydzień. Ostatnie trzy doby tego tygodnia: Wielki Czwartek (wieczór), Wielki Piątek, Wielka Sobota i Niedziela Zmartwychwstania znane są jako Triduum Paschalne ("Triduum Paschale").
Z obchodami świąt wielkanocnych związanych jest wiele zwyczajów ludowych. Przetrwały one do współczesności w formie szczątkowej, jak na przykład pożegnanie zimy polegające na rytualnym spaleniu bądź utopieniu kukły symbolizującej Marzannę – boginię zimy i śmierci. Wspólne spożywanie malowanych jajek (pisanek), również pochodzące jeszcze z tego okresu, z czasem stało się częścią obchodów wielkanocnych. W rodzimowierstwie słowiańskim nadejście wiosny celebruje święto Jarych Godów, przypadające na wiosenną równonoc. W wierzeniach rodzimowierców jest to czas, gdy bóg Jaryło pokonuje boga Welesa, a wyznawcy wykonują zabiegi mające zapewnić płodność ziemi.
1 maja obchodzone jest Święto Pracy, obchodzone od 1890. Święto mające na celu podkreślenia pracy ludzkiej, upamiętnia je pochód pierwszomajowy. W Polsce od 1950 jest świętem państwowym, wolnym od pracy.
3 maja obchodzone jest w Polsce Święto Narodowe Trzeciego Maja, ustanowione w 1919, oraz ponownie w 1990 w rocznicę uchwalenia Konstytucji 3 maja Rzeczypospolitej Obojga Narodów.
Zwierzęta.
Wiosną wszystkie organizmy zwiększają swoją aktywność po zimowym uśpieniu. Zwierzęta rozpoczynają rozmnażanie. W każdym środowisku sieć pokarmowa jest bardziej skomplikowana niż zimą. Świat zwierząt przechodzi okres budzenia się do życia, a następnie rozpoczyna się pierwsza faza okresu rozmnażania, czyli dobieranie się w pary i zapłodnienie u zwierząt. Niektóre ptaki powracają z cieplejszych stref klimatycznych.
Rośliny.
Gdy dni stają się coraz dłuższe, a odczuwalna temperatura powietrza wzrasta, rośliny budzą się, wypuszczają liście bądź zakwitają. Na drzewach pojawiają się liście, np. na Mazowszu najwcześniej około 24 marca, a najpóźniej w ostatniej dekadzie kwietnia.

</doc>
<doc id="51404" url="https://pl.wikipedia.org/wiki?curid=51404" title="Hawelanie">
Hawelanie

Hawelanie, Hawolanie, Hobolanie, Hoblanie, Oblanie – plemię zachodniosłowiańskie utożsamiane ze Stodoranami (Hawelanie jest nazwą starszą jeśli chodzi o źródła), które ok. 720 roku zasiedliło tereny nad środkową Łabą, Hawelą (zwaną po łużycku Hobolą czy po polsku Obłą) i Sprewą. Głównymi ich grodami były Hobla (Hobolin) i Brenna (niemieckie Havelberg i Brennaburg lub Brandenburg).
Nazwa.
Wg Gerarda Labudy „Stodoranie” to nazwa słowiańska, zaś „Hawelanie” to nazwa germańska („Hobolanie”, „Hoblanie”, „Oblanie” to współczesne polskie odpowiedniki nazwy niemieckiej, urobione od słowiańskiej nazwy rzeki).
Notujemy dwie postaci tej nazwy:
W źródłach.
Geograf Bawarski podaje, że na ziemiach Hawelan ("Hehfeldi") znajdowało się 8 "civitates" (grodów). Alfred Wielki w swoim przekładzie "Chorografii" Orozjusza wymienia "Haefeldi", ale pisząc, że to inne miano Wieletów ("Wylte").
Thietmar pod rokiem 997 zanotował: "Inperator autem a Romania discedens nostras regiones invisit et accepta Sclavorum rebellione Stoderaniam, quae Hevellun dicitur, armato petens milite, incendio et magna depredacione vastavit et victor Parthenopolim rediit."
"Opuściwszy Rzym, cesarz odwiedził znów nasze strony. Na wieść o buncie Słowian wyruszył do kraju Stodoran, który także nazywa się krajem Hobolan i spalił go oraz złupił doszczętnie, po czym jako zwycięzca powrócił do Magdeburga." ["997 Ann. Quedl.", 29 (20)]
Dzieje.
Na wyspie utworzonej przez rzekę Hawelę ok. roku 750 powstał gród (obecna dzielnica Berlina – Spandau). Podbici w 1136 przez Albrechta Niedźwiedzia.

</doc>
<doc id="51408" url="https://pl.wikipedia.org/wiki?curid=51408" title="Tolensanowie">
Tolensanowie



</doc>
<doc id="51409" url="https://pl.wikipedia.org/wiki?curid=51409" title="Wendowie">
Wendowie

Wendowie (, "Winden", "Windische") – określenie historyczne Słowian nadbałtyckich, wspólne dla Słowian połabskich i Łużyczan, zamieszkujących na wschód od królestwa duńskiego, Norwegii, Szwecji i na terenach od Odry do Gdańska. Obecnie używane w Niemczech w odniesieniu do Serbów Łużyckich zamieszkujących Łużyce.
Historia.
Pochodzi od łacińskiej nazwy "Venedi", którą określano Wenedów. Słowo "wend" występuje również jako źródłosłów nazwy dużej duńskiej wyspy Vendsyssel-Thy.
Badaniem języków Wendów zajmował się Johann Heinrich Jugler, autor "Vollständiges Lüneburgisch-Wendisches Wörterbuch", ich historię i kulturę opisywał Johann Parum Schultze w "Die Wendländische Bauernchronik".

</doc>
<doc id="51411" url="https://pl.wikipedia.org/wiki?curid=51411" title="Słubice">
Słubice

Słubice (do 1945 ) – miasto w województwie lubuskim, siedziba powiatu słubickiego i gminy miejsko-wiejskiej Słubice, w obrębie Lubuskiego Przełomu Odry, nad rzeką Odrą.
Według danych GUS z 31 grudnia 2019 r. Słubice liczyły 16 644 mieszkańców. Wraz z Frankfurtem nad Odrą, którego część stanowiło do 1945, tworzy aglomerację transgraniczną liczącą ok. 80 tys. mieszkańców. Jest to ośrodek akademicki – siedziba Collegium Polonicum.
Znajduje się tu historyczny stadion SOSiR oraz inne atrakcje turystyczne, między innymi cmentarz żydowski – jeden z najstarszych w Europie, pierwsza wzmianka o nim pochodzi z 1399 r., zabytki architektury, ścieżka rowerowa na Promenadzie Nadodrzańskiej, szlaki turystyczne, oraz rezerwat przyrody i wiele innych. Część miasta objęta jest obszarem Kostrzyńsko-Słubickiej Specjalnej Strefy Ekonomicznej, należy ono również do Euroregionu "Pro Europa Viadrina". Słubice były ponadto członkiem Związku Miast Polskich, jednak zostały z niego wyprowadzone przez burmistrza Tomasza Ciszewicza.
Geografia.
Położenie
Miasto położone jest przy granicy z Niemcami nad rzeką Odrą przy drogach krajowych nr 29 oraz nr 31, w odległości 70 km od Berlina, 80 km od Gorzowa Wlkp., 87 km od Zielonej Góry, 150 km od Szczecina, 180 km od Poznania, 249 km od Wrocławia i 490 km od Warszawy. Na południe od Słubic przechodzi autostrada A2. Miasto położone jest między Pradoliną Warszawsko-Berlińską a Pradoliną Toruńsko-Eberswaldzką, na Pojezierzu Lubuskim i w dolinie Odry Środkowej.
Słubice leżą w historycznej ziemi lubuskiej.
W latach 1975–1998 miasto administracyjnie należało do woj. gorzowskiego.
Osiedla mieszkalne Słubic:
Folwarczne, Grzybowe, Kochanowskiego (w tym Rolniczak), Komes, Kopernika, Krasińskiego, Królów Polskich, Leśne, Mała Moskwa (w tym Świerkowe), Nadodrze, Paderewskiego, Sady, Słowiańskie, Transportowa, Witosa, Wimar, Wojska Polskiego, Zielone Wzgórza. Do strefy podmiejskiej zaliczają się Kunowice i Świecko.
Okoliczne wsie: Drzecin, Golice, Kunice, Lisów, Nowe Biskupice, Nowy Lubusz, Pławidło, Rybocice, Stare Biskupice, Zielony Bór.
Struktura użytkowania gruntów
Według danych z 1 stycznia 2009 powierzchnia miasta wynosiła 19,2 km².
Gleby
We wschodniej części miasta i okolic występują głównie gleby typu bielicowego, utworzonych z piasków i glin zwałowych, natomiast w części północnej i południowej występują mady ilaste i gleby typu bagiennego.
Nazwa miasta.
Geneza nazwy "Słubice" wywołuje wiele sporów. Niektórzy wywodzą nazwę od plemienia Słupian, zajmującego obszar między Sprewą a Odrą. W dokumencie z 992 wymieniona została między innymi "Zulbica". Według innych źródeł historycznych po prawej stronie Odry leżała w średniowieczu osada "Zbiwitz", "Zbirwitz" lub "Zliwitz". Nazwę "Słubice" można też wywieść od wyrazów "słub", "słup".
Do 1945 r. miasto stanowiło część Frankfurtu noszącą nazwę Dammvorstadt. Nazwa ta nie jest obecnie używana przez Niemców. Określając polską część transgranicznej aglomeracji, używają oni polskiej nazwy urzędowej bądź upraszczają ją do postaci "Slubice" (wymawianej ['slʊbɪtsə]). Nazwa ta stosowana jest również w języku oficjalnym, przykładowo na stronie internetowej miasta Frankfurt nad Odrą, a jedna z tamtejszych ulic nosi nazwę "Slubicer Straße".
W 1946 r. nadano urzędowo polską nazwę Słubice.
W dwudziestoleciu międzywojennym i zaraz po II wojnie światowej nazwa "Słubice" albo "Słubice nad Odrą" mogła odnosić się również do lewobrzeżnej części lub do całości, jednak ostatecznie nigdy nie została przypisana Frankfurtowi nad Odrą.
Historia.
Swój początek Frankfurt nad Odrą wraz ze Słubicami mają w XIII wieku, pierwsza wzmianka mówi o osadzie handlowej nad Odrą, której w 1225 r. Henryk I Brodaty miał nadać przywilej targowy i rzekomo prawo składu. W 1253 r. osada otrzymuje prawa miejskie, a w dokumencie widnieje nazwa Vrankenvorde, później Frankfurt nad Odrą. Od tego czasu do 1945 r. prawobrzeże stanowiło część Frankfurtu nad Odrą pod nazwą "Dammvorstadt" (dosł. Przedmieście na wale). Po wybuchu wojny o przynależność regionu, w 1319, miasto i region objął książę wołogoski Warcisław IV, a w 1324 ostatecznie przypadły one Wittelsbachom, stanowiąc część Brandenburgii. W 1326 w okolice miasta dotarł najazd polsko-litewski.
Po okresie rządów Wittelsbachów, w 1373 r. Elektorat Brandenburgii i leżący na jego terenie Frankfurt nad Odrą (w tym także teren dzisiejszych Słubic) dzięki staraniom cesarza rzymskiego i króla czeskiego Karola IV, stał się częścią Korony Królestwa Czech. Okres panowania czeskiego trwał 42 lata i skończył się w 1415 r., kiedy to król rzymski i węgierski oraz namiestnik Królestwa Czeskiego Zygmunt Luksemburski podarował Brandenburgię dynastii Hohenzollernów, którzy rządzili nią aż do końca I wojny światowej. Z 1399 pochodzi pierwsza pisemna wzmianka na temat miejscowego cmentarza żydowskiego, co czyni go najstarszym nadal istniejącym cmentarzem żydowskim w Europie Środkowo-Wschodniej. Według przypuszczeń cmentarz mógł zostać uruchomiony nawet 100 lat przed jego najstarszą, zachowaną wzmianką.
W 1749 w przedwojennych Słubicach powstało najstarsze przedsiębiorstwo przemysłowe Frankfurtu nad Odrą, czyli fabryka towarów z pszczelego wosku, oraz bielnik wosku. W latach 1777–1945 firmę prowadziła rodzina Harttungów. W 1769 do użytku oddano okazałą fabrykę jedwabiu, przebudowaną później na budynek mieszkalny. Wśród lokatorów budynku był m.in. późniejszy prezydent Reichstagu i pierwszy przewodniczący Reichsgericht w Lipsku Eduard von Simson.
W 1785 większość obszaru dzisiejszych Słubic znalazła się pod wodą wskutek wiosennej powodzi roztopowej. Jedyną śmiertelną ofiarą tamtych dni był siostrzeniec króla Fryderyka Wielkiego i komendant garnizonu Frankfurt nad Odrą książę Leopold von Braunschweig-Wolfenbüttel, zwany potocznie Leopoldem Brunszwickim. 1 sierpnia 1787 odsłonięto pomnik księcia Leopolda i był to najstarszy pomnik w historii całego Frankfurtu nad Odrą.
W 1811 na tzw. Wzgórzach Żydowskich otwarto cmentarz miejski ("Frankfurter Dammvorstadt-Friedhof"), który od zakończenia wojny funkcjonuje jako cmentarz komunalny w Słubicach. II połowa XIX wieku to rozkwit przemysłu, wtedy to swoją działalność rozwinęły m.in. fabryka broni Wilhelma Collatha i Georga Teschnera (dzisiejszy teren sklepu Biedronka przy ul. Kościuszki), a także odlewnia żelaza A. Guttmanna (dzisiejszy teren Galerii Prima).
23 stycznia 1898 r. ruszyła sieć tramwajowa we Frankfurcie nad Odrą, która przez most na Odrze docierała także do części prawobrzeżnej, czyli dzisiejszych Słubic. W latach 1914–1927 pod kierunkiem Otto Morgenschweisa wybudowano Stadion SOSiR (ówcześnie "Ostmarkstadion") przez rosyjskich jeńców wojennych pojmanych podczas I wojny światowej, wzniesiony na podstawie planów Grunewaldstadion w Berlinie. W dniach 4–7 lipca 1930 na stadionie odbyły się 24. Brandenburskie Zawody Gimnastyczne ("24. Brandenburgisches Kreisturnfest"), które przyniosły rekord frekwencji na obiekcie.
9 stycznia 1919 powstańcy wielkopolscy mieli rzekomo dokonać nalotu odwetowego z lotniska Ławica na lotnisko wojskowe w prawobrzeżnej części Frankfurtu nad Odrą (tak wg książki Kazimierza Sławińskiego ""Ławica - poznańskie lotnisko" z 1975 r. oraz publikacji powołujących się na tę książkę). Informacji tych nigdy nie potwierdziły ani Centralne Archiwum Wojskowe ani Instytut Pamięci Narodowej. Mit o rzekomym nalocie zdementowały już Muzeum Powstania Wielkopolskiego w Poznaniu i Towarzystwo Historyczne we Frankfurcie nad Odrą. Według najnowszych ustaleń naukowych, m.in. dra Mariusza Niestrawskiego (autora książki "Polskie wojska lotnicze w okresie walk o granice Państwa Polskiego (1918-1921)" z 2017 r.) i dra Marka Rezlera (współautora "Encyklopedii powstania wielkopolskiego"" z 2018 r.) jest to jedynie legenda i do rzekomego nalotu nigdy nie doszło. Pilot Wiktor Pniewski faktycznie był jednym ze zdobywców lotniska wojskowego Ławica pod Poznaniem i groził Niemcom nalotem odwetowym na Frankfurt nad Odrą, jednak wbrew słowom Sławińskiego, groźby nalotu odwetowego nigdy nie spełniono, w żadnym z zachowanych polskich czy niemieckich raportów wojskowych z 1919 r. nie ma ani jednej wzmianki o rzekomym nalocie na lotnisko wojskowe we Frankfurcie nad Odrą, a także żadna polska czy niemiecka gazeta sprzed 1975 r. nie wspominała o takim zdarzeniu. W PRL-owskich źródłach pisano o rzekomym wzięciu sześciu 25-kilowych bomb (czyli razem 150 kg), mimo że udźwig samolotów LVG C.V wynosi połowę mniej.
26 stycznia 1945 Frankfurt nad Odrą został ogłoszony twierdzą ("Festung Frankfurt (Oder)"), jednak teren dzisiejszych Słubic nie uległ praktycznie wojennym zniszczeniom. W lutym 1945 ludność cywilna została ewakuowana, a 19 kwietnia 1945 niemieccy żołnierze wysadzili w powietrze kamienny most na Odrze. Walki w mieście trwały do 20 kwietnia. Poległo w nich ponad 100 żołnierzy 11 korpusu pancernego gwardii 1 Frontu Białoruskiego i 7 Wojska Polskiego (ku ich czci 22 lipca 1949 r. odsłonięto Pomnik Zwycięstwa i Braterstwa Broni na pl. Bohaterów).
Od 1945 r. jako samodzielne miasto pod administracją polską. Pierwszym burmistrzem został Henryk Jastrzębski, zaś pierwszym kapłanem Maximilian Loboda – niemiecki ksiądz polskiego pochodzenia z parafii Świętego Krzyża we Frankfurcie nad Odrą. Od sierpnia 1945 do stycznia 1946 komendantem wojennym miasta był ppor. Józef Krupa. W 1950 r. Słubice stały się stolicą powiatu rzepińskiego, przekształconego w 1959 w powiat słubicki.
W 1972 r. Słubice rozpoczęły współpracę z Frankfurtem nad Odrą, otwarto wtedy przejście graniczne. Trzy lata później, w 1975, w ramach reformy administracyjnej kraju wprowadzającej dwustopniowy podział administracyjny, zlikwidowano powiat, a utworzono Urząd Miasta i Gminy (UMiG). W 1981 w budynku Słubickiego Miejskiego Ośrodka Kultury (SMOK) otwarto „Galerię Prowincjonalną”, której twórcą i kuratorem w latach 1980–2002 był laureat Paszportu „Polityki”, Ryszard Górecki. Obecnie w jej miejscu funkcjonuje galeria „OKNO” prowadzona przez Annę Panek-Kusz. W 1987 r. miasto zdobyło tytuł Mistrza Gospodarności.
W 1993 r. po raz pierwszy zwołano sesję dwóch miast jednocześnie – Frankfurtu nad Odrą i Słubic. Tego samego roku otwarto wysypisko odpadów komunalnych w pobliskich Kunowicach.
W 1994 r. rozpoczęto budowę domów akademickich („Amicus”, „Arcadia”, „Gaudium”, „Juventa”, „Sapientia”, dom doktoranta), a w 1995 r. rozpoczęto budowę Collegium Polonicum. W 1996 otwarto oczyszczalnię ścieków. W 1997 r. utworzono Kostrzyńsko-Słubicką Specjalną Strefę Ekonomiczną (K-SSSE). Tego samego roku Frankfurt i Słubice broniły się przed powodzią tysiąclecia. W 1998 otwarto Collegium Polonicum, natomiast w 1999 r., w ramach reformy administracyjnej kraju przywracającej trzystopniową strukturę podziału terytorialnego, ponownie utworzono powiat słubicki. W 2006 rozpoczęto budowę domu akademickiego „Forum”, a w 2008 r. w SMOK-u otwarto nową salę kinową.
Przynależność polityczno-administracyjna.
Przynależność polityczno-administracyjna (podkreślenie – następująca zmiana):
Zabytki.
Według listy Narodowego Instytutu Dziedzictwa do rejestru zabytków wpisane są:
Inne zabytki, chronologicznie, według daty powstania:
Obiekty historyczne (już nieistniejące), które znajdowały się w prawobrzeżnej części Frankfurtu nad Odrą i nie przetrwały II wojny światowej:
Obiekty historyczne, które przetrwały II wojnę światową, istniały w Słubicach i zostały wyburzone po 1945 r.:
Przez miasto przebiega polski odcinek drogi św. Jakuba, czyli Camino Polaco.
30 maja 2012 uroczyście otwarto też „Ścieżkę edukacyjną po historycznych miejscach Słubic”, czyli sieć 12 polsko-niemieckich tablic informacyjnych. Tablice zawisły w miejscach, tj. m.in.:
Na Placu Frankfurckim odsłonięto w październiku 2014 r. pierwszy na świecie pomnik Wikipedii.
Demografia.
Według danych z 31 grudnia 2019 r. miasto Słubice zamieszkiwało 16 644 mieszkańców. Gminę zamieszkiwało 20 071 mieszkańców. Dodatkowo według danych z 2015 r. na terenie miasta przebywało ok. tysiąc osób. Liczba cudzoziemców w mieście to 668 osób, głównie Niemcy i Ukraińcy.
Gospodarka.
Przemysł.
Jeszcze pod koniec lat 90. XX wieku w Słubicach istniały fabryki jak np. Słubickie Fabryki Mebli (tzw. „Terenówka”) produkująca meble (obecnie galeria handlowa AXA) oraz jedne z największych w kraju produkujące odzież dżinsową Zakłady Przemysłu Odzieżowego „Komes” założone w 1957 r., a zlikwidowane w 1998 r. i ostatecznie wyburzone w 2008 r. W najlepszym momencie zatrudniały ok. 2 tys. pracowników.
Obecnie Słubice są ośrodkiem handlowo-usługowym. Istnieją tu przedsiębiorstwa, które działają w branżach: samochodowej, metalowej, obuwniczej, maszynowej, elektronicznej, budowlanej, spożywczej, betonowej oraz drewnianej. W 1997 utworzono tu Kostrzyńsko-Słubicką Specjalną Strefę Ekonomiczną, w której zatrudnienie wynosi 747 osób w 2011 r., z czego najwięcej – 173 osoby – zatrudnia firma przewozowa Transhand. W mieście działa także wiele firm spedycyjnych i logistycznych.
Handel i usługi.
Pod koniec 1987 r. Powszechna Spółdzielnia Spożywców „Społem” w Słubicach posiadała 34 lokale oraz ośrodek wypoczynkowy w Mrzeżynie, Zrzeszenie Prywatnego Handlu miało 42 placówki, Przedsiębiorstwo Upowszechniania Prasy i Książki „Ruch” 14 kiosków, Gminna Spółdzielnia „Samopomoc Chłopska” w Słubicach 12 placówek, Wojewódzkie Przedsiębiorstwo Handlu Wewnętrznego 8 placówek, Zakład Rolny Białe w Słubicach 3 sklepy, Przedsiębiorstwo Eksportu Wewnętrznego „Pewex” 2 sklepy, Wojskowa Centrala Handlowa 2 sklepy, Centrala Przemysłu Ludowego i Artystycznego „Cepelia” 1 sklep, Przedsiębiorstwo Techniczno-Handlowe Motoryzacji „Polmozbyt” 1 sklep, a Spółdzielnia Pracy „Przyjaźń” miała 1 sklep.
Największym zakładem pracy pozostaje Targowisko Miejskie (bazar) u zbiegu ul. Kupieckiej i ul. Sportowej.
Rolnictwo.
W Słubicach działały dwa państwowe gospodarstwa rolne: Zakład Rolny Białe w Słubicach wchodzący w skład Lubuskiego Kombinatu Rolnego w Rzepinie, znajdujący się w części miasta Przedmieście Północne, oraz Szkolne Gospodarstwo Rolne Czerwony w Słubicach należące do Technikum Rolniczo-Łąkarskiego w Słubicach, znajdujące się w części miasta Śliwice (os. Folwarczne).
Transport.
Słubice z racji położenia przy granicy z Niemcami spełniają funkcję przygranicznego węzła komunikacyjnego. Przechodzą tu ważne drogi kołowe i jedna kolejowa.
Transport drogowy.
W latach 70. XX wieku w Słubicach oddano do użytku drogę dwupasmową o długości 1,5 km, przechodzącą przez centrum miasta w biegu ulic Kościuszki, 1 Maja, Konopnickiej, alei Młodzieży Polskiej i Placu Przyjaźni. Od kilkunastu lat jest także planowana obwodnica miasta, która miałaby się zaczynać od skrzyżowania z drogą krajową nr 29 w okolicach strefy przemysłowej i kończyć na skrzyżowaniu z drogą krajową nr 31 w okolicach wsi Drzecin.
Transport kolejowy.
W Słubicach mieści się przystanek kolejowy Słubice, który znajduje się na linii kolejowej nr 3 Słubice–Poznań–Warszawa, która z kolei jest częścią międzynarodowej linii kolejowej E20 łączącej Berlin z Moskwą. W pobliskich Kunowicach istnieje też przystanek kolejowy Kunowice, który również znajduje się na linii kolejowej nr 3. W 2005 r. w wyniku modernizacji linii kolejowej, Kunowice przestały być stacją. Od 1949 do 2007 r. odbywały się tu odprawy celna i paszportowa. Przystanek posiadał bocznicę na rozebraną w 2013 r. linię kolejową nr 386, która prowadziła przez Urad do Cybinki. Mieszkańcy Słubic korzystają także ze stacji kolejowych we Frankfurcie nad Odrą oraz w Rzepinie, które stanowią węzły kolejowe.
Transport wodny.
W Słubicach swoją siedzibę ma Nadzór Wodny Słubice, który od 2018 r. wchodzi w skład Regionalnego Zarządu Gospodarki Wodnej we Wrocławiu działającego w ramach Państwowego Gospodarstwa Wodnego Wody Polskie. Przed reformą, która miała miejsce na przełomie 2017 i 2018 r., Nadzór Wodny w Słubicach był pod zarządem RZGW w Szczecinie. Nadzór zarządza portem rzecznym, który jest jednym z najważniejszych na Odrze i kontroluje odcinek Odry od ujścia Nysy Łużyckiej do ujścia Warty w Kostrzynie nad Odrą. Do słubickiego portu przypływają także rzeczne statki wycieczkowe.
Transport miejski i pozamiejski.
23 stycznia 1898 r. oficjalnie ruszyła sieć tramwajowa we Frankfurcie nad Odrą, początkowo tramwaje kursowały na dwóch liniach – z czego jedna prowadziła przez most nad Odrą i dzisiejszą ulicę 1 Maja do Kościoła NMP Królowej Polski (wtedy dom strzelecki). W 1927 r. linia została przedłużona do stadionu, a pętla tramwajowa mieściła się w miejscu obecnego bazaru miejskiego. W 1945 r. prawobrzeżna część miasta jako Słubice znalazła się w granicach Polski i tym samym funkcjonowanie komunikacji tramwajowej stało się niemożliwe. Tory tramwajowe używano jeszcze po wojnie do rozbiórki zniszczonych budynków i ostatecznie 28 września 1945 r. komunikacja tramwajowa została wyłączona.
W 1929 r. komunikację tramwajową w prawobrzeżnej części Frankfurtu nad Odrą (dzisiejsze Słubice) uzupełniono uruchomieniem linii autobusowej, która z okolic mostu ruszała poprzez dzisiejsze: ulicę Jedności Robotniczej, Plac Przyjaźni, ulicę Wojska Polskiego, ulicę Piłsudskiego (koszary), Plac Bohaterów oraz Plac Wolności i wracała ponownie do mostu. W 1936 r. powstała dodatkowa służbowa linia kursująca od stadionu do lotniska wojskowego (dzisiejsza strefa przemysłowa). Komunikacja autobusowa została zlikwidowana w wyniku działań wojennych i przyłączenia prawobrzeża jako Słubic do Polski.
Od 9 grudnia 2012 r. kursują autobusy miejskie na pierwszej w historii polsko-niemieckiej transgranicznej miejskiej linii (nr 983) autobusowej komunikacji publicznej, łączącej Słubice z Frankfurtem nad Odrą. Jej funkcjonowanie oparte jest na porozumieniu pomiędzy Gminą Słubice a Miejską Spółką Komunikacyjną Frankfurt nad Odrą (SVF). Cena biletu uiszczana jest w euro.
W lutym 2013 r. Urząd Miasta w Słubicach poinformował o rozpoczęciu procedur przetargowych w sprawie uruchomienia linii autobusowej na terenie miasta. Przetarg na obsługę linii wygrało przedsiębiorstwo „TransHand” Słubice i 18 marca tego samego roku ruszyła pierwsza w Słubicach własna autobusowa komunikacja miejska. 1 maja 2015 r. komunikacja autobusowa objęła także miejscowość Kunowice. 2 stycznia 2019 wycofano komunikację miejską z Kunowic.
Od stycznia 2019 r. istnieje 7 linii:
Miasto posiada także połączenia pozamiejskie obsługiwane przez przedsiębiorstwa PKS w Słubicach, Myśliborzu i Zielonej Górze. Z dworca autobusowego umiejscowionego koło Urzędu Miejskiego można się dostać do okolicznych miast: Cybinki, Dębna Lubuskiego, Gorzowa Wielkopolskiego, Kostrzyna nad Odrą, Myślibórza, Ośna Lubuskiego, Rzepina, Zielonej Góry. Ponad to, istnieje 9 kierunków do niektórych wsi powiatu (otwarte przewozy szkolne). Wszystkie połączenia są obsługiwane wyłącznie w dni nauki lub dni robocze od poniedziałku do piątku. Wyjątkiem jest połączenie obsługiwane przez „FlixBus” Polska (dawne Eurolines Polska) do Gorzowa Wielkopolskiego, które nie odjeżdża z dworca autobusowego i jeździ codziennie.
Opieka zdrowotna.
Na terenie miasta świadczenia zdrowotne zapewniają:
Oświata.
W Słubicach istnieje 6 szkół podstawowych (w tym jedna specjalna i jedna prywatna), 3 szkoły ponadgimnazjalne, 2 licea ogólnokształcące oraz Państwowa Szkoła Muzyczna I stopnia.
W 1992 r. w Słubicach zostało otwarte Collegium Polonicum, jako wspólna placówka dydaktyczno-naukowa dwóch partnerskich uniwersytetów: Uniwersytetu im. Adama Mickiewicza w Poznaniu (UAM) oraz Uniwersytetu Europejskiego Viadrina (EUV) we Frankfurcie nad Odrą.
Na terenie miasta funkcjonują jeden żłobek oraz 8 przedszkoli (w tym 3 niepubliczne). Istnieją tu także internat oraz sześć domów studenckich (Arcadia, Forum, Gaudium, Iuventa, Sapientia).
Kultura.
Domy kultury.
W Słubicach działało niegdyś kilka ośrodków kultury:
25 listopada 1962 r. przy PDK w Słubicach powstało Słubickie Towarzystwo Kultury (STK), którego pierwszym prezesem został Jan Krompiewski, zaś sekretarzem – Zygmunt Walkowiak. W 1987 r. przekształcono je w Towarzystwo Miłośników Ziemi Słubickiej.
Główną instytucją kultury w mieście pozostaje dziś Słubicki Miejski Ośrodek Kultury (SMOK), w którym działają Galeria „Okno”, młodzieżowy dom kultury, kino oraz sala widowiskowa. W Słubicach odbywają się zajęcia tańca towarzyskiego w Studio Tańca „Bohema”, odbywają się również zajęcia tańca nowoczesnego (break dance, street dance). W mieście działają także zespół tańca nowoczesnego „Frajda”, zespół wokalny „Rytmos” oraz Grupa Filmowa „Wolf”.
Cykliczne imprezy kulturalne.
W latach 1989-2008 w Słubicach odbyło się łącznie 17 edycji organizowanego przez SMOK Święta Odry, zastąpionego przez Miejskie Święto Hanzy (niem. "HanseStadtFest"), w latach 2004-2008 odbywające się wyłącznie we Frankfurcie nad Odrą, a od 2009 r. współorganizowane przez oba miasta. W latach 2020-2021 obchody święta zostały odwołane w związku z obostrzeniami przeciwko pandemii COVID-19. W latach 2012-2014 gmina gościła festiwal hiphopowy "Break The Border", a w latach 2013-2016 Słubice i Fundacja EDM+ z Gdyni organizowały Międzynarodowy Festiwal Sztuki "Most/ Die Brücke".
Jednocześnie od 1997 r. w Słubicach i Frankfurcie nad Odrą odbywa się Festiwal Teatralny UNITHEA, od 2004 r. - Festiwal Piosenki Autorskiej i Muzyki Świata transVocale, a od 2010 r. - Festiwal Nowej Sztuki "lAbiRynT".
Inne instytucje kulturalne.
W mieście funkcjonują ponadto: Biblioteka Miejska przy ul. Jedności Robotniczej 18, która posiada jedną filię przy ul. Słubickiej 18 w Kunowicach, a także Biblioteka Collegium Polonicum przy ul. Kościuszki 1. Biblioteka Pedagogiczna miała siedzibę w kamienicy przy ul. Chopina 19, jednak uległa likwidacji.
W Słubicach mieści się Słubickie Towarzystwo Muzyczne, które jest organizatorem cyklicznych Koncertów Noworocznych oraz Międzynarodowych Spotkań Muzycznych „Musica Autumna”, które na stałe wpisały się w kalendarz imprez kulturalnych miasta. Pod patronatem towarzystwa działa w Słubicach Chór Kameralny „Adoramus”.
Życie kulturalne miasta współkreują także niektóre lokalne stowarzyszenia (Stowarzyszenie Miłośników Ziemi Słubickiej, Związek Sybiraków Koło w Słubicach, Stowarzyszenie Nasza Mała Ojczyzna).
Turystyka.
Szlaki turystyczne w okolicach
Trasy rowerowe w okolicach
Media.
W Słubicach wydawane są: biuletyn samorządowy „Gazeta Słubicka” oraz gazety lokalne: „Przekrój Lokalny” oraz „Pogranicze Lubuskie” (do dawnych tytułów należą „Echo Słubickie”, „Kurier Słubicki” oraz „Tylko Kostrzyn-Słubice”). W Słubicach swoje przedstawicielstwo posiada regionalna Gazeta Lubuska.
W mieście swoją siedzibę ma operator telewizji kablowej Vectra. Lokalnym kanałem telewizyjnym jest Horyzont TV Słubice (HTS), który jest dostępny w telewizji kablowej Vectra oraz w internecie. Oprócz oficjalnej strony Urzędu Miejskiego działają tu także lokalne portale informacyjne, takie jak I Love Słubice, Nasze Słubice.pl i Słubice24.pl.
Sport i rekreacja.
Głównym organizatorem życia sportowego w mieście jest Słubicki Ośrodek Sportu i Rekreacji mieszczący się przy ul. Sportowej 1, który zarządza największą bazą sportową w powiecie słubickim. SOSiR posiada stadion zbudowany w latach 1914–1927, 4 boiska treningowe (w tym 1 ze sztuczną nawierzchnią oraz oświetleniem 4-masztowym), salę gimnastyczną, zespół basenów odkrytych, korty tenisowe, pole golfowe oraz zaplecze gastronomiczne.
Słubicki Ośrodek Sportu i Rekreacji okala Park Rozrywki i Rekreacji znany także jako Park „Odra” z trasami spacerowymi, biegowymi, kolarskimi, torem saneczkowym oraz ruinami wieży Kleista.
W mieście istnieje Miejska Sala Sportowa mieszcząca się przy ul. Piłsudskiego, należąca do SOSiR-u. W 2010 r. zostało oddane do użytku Szkolne Centrum Sportowe, które mieści się przy Szkole Podstawowej nr 1. W wyniku realizacji projektu powstała m.in. wielofunkcyjna hala widowiskowo-sportowa o powierzchni 1059 na 39 m.
Najstarszym klubem sportowym w Słubicach jest piłkarski Miejski Klub Sportowy „Polonia” Słubice, który jest spadkobiercą pierwszego w mieście klubu piłkarskiego „Kotwica”, założonego w sierpniu 1945 r. Do osiągnięć Polonii Słubice zaliczyć można 1/16 finału Pucharu Polski, zdobyty Puchar Polski na szczeblu wojewódzkim oraz uzyskane dwukrotnie czwarte miejsce w III poziomie rozgrywek piłkarskich w sezonach 1997/1998 i 2006/2007. Klub ten występuje w rozgrywkach IV ligi lubuskiej.
W 2002 i 2006 r. miasto było gospodarzem Mistrzostw Polski w kolarstwie przełajowym kobiet i mężczyzn.
W Słubicach znajdują się takie obiekty sportowe jak:
W Słubicach swoją siedzibę mają takie kluby jak:
Struktura miasta, nazewnictwo ulic i placów.
Rzeki i potoki:
Mosty na Odrze:
Wzniesienia:
Administracja.
Mieszkańcy Słubic wybierają do swojej rady miejskiej 13 radnych (9 z 15). Pozostałych 2 radnych wybierają mieszkańcy terenów wiejskich gminy Słubice. Organem wykonawczym władz jest burmistrz. Siedzibą władz miejskich jest poddany rewitalizacji budynek powojskowy przy ul. Akademickiej.
Miasto jest siedzibą Starostwa powiatu słubickiego.
Parlamentarzyści są wybierani z okręgu wyborczego Zielona Góra, a posłowie do Parlamentu Europejskiego z okręgu wyborczego Gorzów Wielkopolski.
Burmistrzowie Słubic.
Polska Rzeczpospolita Ludowa:
III Rzeczpospolita Polska:
Przewodniczący rady miejskiej.
Polska Rzeczpospolita Ludowa:
III Rzeczpospolita Polska:
Wyróżnieni przez władze Słubic.
Honorowi obywatele miasta.
Osoby wyróżnione tytułem „Honorowy Obywatel Słubic”, alfabetycznie:
Ambasadorowie Słubic.
Osoby wyróżnione tytułem „Ambasador Słubic”, alfabetycznie:

</doc>
<doc id="51415" url="https://pl.wikipedia.org/wiki?curid=51415" title="Cukrownia">
Cukrownia

Cukrownia – zakład przemysłowy produkujący cukier (sacharozę) z buraków cukrowych lub trzciny cukrowej.
Historia.
Metodę pozyskiwania cukru z korzenia buraka cukrowego opracował niemiecki naukowiec Andreas Sigismund Marggraf w 1748 r. Ten sposób wytwarzania cukru okazał się dużo tańszy od importu cukru trzcinowego. 
Pierwsza fabryka cukru z buraków cukrowych powstała w 1802 w Konarach koło Wołowa na Dolnym Śląsku (wówczas znajdujących się na terytorium Prus). Projektantem tej cukrowni był Franz Karl Achard. 
Rozszerzenie się produkcji cukru z buraków cukrowych na skalę przemysłową datuje się na drugą połowę XIX w.
Cukrownie w Polsce.
Pierwsza cukrownia w Galicji powstała w 1823 roku w Pużnikach w pow. brzeżańskim założona przez Teodora Mrozowickiego, nazywanego „ojcem cukrownictwa galicyjskiego”, była ona jednocześnie pierwszą cukrownią w Cesarstwie Austrii.
Pierwsza cukrownia w Królestwie Polskim, czyli na terenie ówczesnego zaboru rosyjskiego, powstała w 1827 w Częstocicach. Założona została przez Henryka Łubieńskiego, uznanego za jednego z polskich pionierów w przemyśle cukrowym.
Lata 1990–2004.
W czasie transformacji zniesiono ingerencję państwa w produkcję, obrót cukrem i współpracę pomiędzy plantatorami i cukrowniami. Zlikwidowano monopol państwa na pośrednictwo w obrocie zagranicznym oraz dotacje i ulgi podatkowe dla nierentownych zakładów. Początkowym efektem tych działań był ujemny wskaźnik rentowności netto branży oraz utrata zdolności kredytowej przez co najmniej połowę cukrowni. Z powodu rozdrobnienia i rozproszenia sektora plon cukru oraz produkcja w przeliczeniu na zakład były bardzo niskie, co ograniczało możliwości osiągania efektu skali, a konkurencja wymuszała sprzedaż cukru poniżej kosztów produkcji.
W 1989 roku dwie cukrownie (Unisław, Ostrowite) zostały przejęte przez SugarPol, którego większościowym udziałowcem był British Sugar. W 1992 roku pięć największych cukrowni (Chełmża, Glinojeck, Krasnystaw, Lublin i Ropczyce) przekształcono w jednoosobowe spółki Skarbu Państwa. Rok później prywatyzacji zaniechano.
W 1994 roku uchwalono „ustawę cukrową”, której celem było ustabilizowanie rynku, poprawa sytuacji zakładów produkcyjnych oraz przyspieszenie procesu prywatyzacji. Wprowadzono regulowane administracyjnie kwoty cukrowe, ceny urzędowe na buraki cukrowe i cukier oraz dopłaty do eksportu. Z większości niesprywatyzowanych wcześniej cukrowni utworzono cztery holdingi cukrowe:
Ze względu na trudną sytuację, w niektórych cukrowniach działania restrukturyzacyjne podjęto zanim weszły one do holdingów, a akcje zostały objęte przez inwestorów strategicznych. Początkowo prywatyzacja holdingów miała nastąpić przez udostępnienie akcji należących do Skarbu Państwa osobom trzecim lub przez emisję nowych akcji. W 1999 roku zezwolono na sprzedaż pojedynczych zakładów lub grup cukrowni. Również w 1999 roku Sejm zdecydował o wstrzymaniu dotychczasowych działań restrukturyzacyjnych i prywatyzacji oraz wezwał rząd do utworzenia nowego podmiotu, Krajowej Spółki Cukrowej. Przedsiębiorstwo to powstało w sierpniu 2002 roku i kontrolowało 27 cukrowni oraz około 40% polskiego rynku produkcji cukru. Do KSC nie weszło 16 cukrowni Śląskiej Spółki Cukrowej, sprzedanych w 2000 roku francuskiemu koncernowi Saint Louis Sucre (w 2001 przejętemu przez Südzucker) oraz pozostałe sprywatyzowane cukrownie, znajdujące się wówczas w rękach czterech koncernów: British Sugar Overseas, Pfeifer &amp; Langen, Südzucker oraz Nordzucker.
Z 78 cukrowni działających w roku 1990, do roku 2000 zamknięto dwie (Chełmica, Klecina). Procesy restrukturyzacyjne przyspieszyły począwszy od kampanii 2001/2002 wraz ze zwiększeniem udziału inwestorów zagranicznych: rozpoczął się proces zamykania nierentownych zakładów, koncentracji produkcji w najbardziej efektywnych zakładach produkcyjnych oraz zmniejszanie areału uprawy buraków cukrowych oraz liczby plantatorów przy równoczesnym wzroście plonu buraka cukrowego. Do 2006 roku liczba zakładów zmniejszyła się do 40.
Po roku 2004.
Od 2004 roku branża zaczęła podlegać prawodawstwu unijnemu, w którym obowiązywały wówczas kwoty produkcyjne, ceny interwencyjne cukru, gwarantowana cena minimalna buraków cukrowych, dopłaty do eksportu, system ceł importowych oraz kontyngentów, których celem było ograniczenie importu. W 2005 wdrożono reformę regulacji rynku cukru, której celem było ograniczenie produkcji cukru w celu wyeliminowania nadwyżek, ustabilizowanie rynku, zwiększenie konkurencyjności sektora oraz dostosowanie się do niekorzystnej dla UE decyzji WTO oraz sytuacji po zapowiedzianym zniesieniu ceł importowych na cukier dla państw najbiedniejszych w ramach inicjatywy „Everything but Arms”. W czasie trwania reformy pięć krajów unijnych całkowicie zrezygnowało z produkcji cukru, zamknięto 73 cukrownie (ze 179) z tego 22 (z 40) w Polsce. Wśród nich osiem zamknięto za rekompensatą na podstawie przepisów reformy, a w przypadku kilkunastu zrzeczono się kwoty cukru bez demontażu urządzeń produkcyjnych. Reforma okazała się niekorzystna dla przemysłu cukrowniczego w Polsce, ponieważ krajowa kwota produkcyjna została obniżona poniżej poziomu spożycia. Efektem była mniejsza podaż cukru oraz dalsza koncentracja produkcji w dużych i zmodernizowanych cukrowniach.
W 2013 roku, po prawie dwóch latach negocjacji, Parlament Europejski, Komisja Europejska oraz Rada Unii Europejskiej porozumiały się co do terminu ostatecznego zniesienia kwot cukrowych. 30 września 2017 roku kwoty produkcji cukru zniesiono. System funkcjonował przez prawie 50 lat i był to ostatni system kwot rolnych funkcjonujący w UE. Zniesiona została także cena minimalna na buraki oraz cena referencyjna cukru. Utrzymano dopłaty bezpośrednie do upraw buraków cukrowych. Na skutek likwidacji kwot Unia Europejska z importera stała się eksporterem cukru. W Polsce produkcja cukru oraz eksport wzrosły do rekordowych poziomów, równocześnie cena spadła jednak do poziomu najniższego od dekady.

</doc>
<doc id="51417" url="https://pl.wikipedia.org/wiki?curid=51417" title="Rolls-Royce Motor Cars">
Rolls-Royce Motor Cars

Rolls-Royce Motor Cars Ltd. – brytyjski producent ultraluksusowych samochodów osobowych i SUV-ów z siedzibą w Goodwood, działający od 1906 roku. Od 2003 roku należy do niemieckiego koncernu BMW.
Historia.
Rolls-Royce Limited (do 1971).
Pasjonujący się w wynalazkach i technice Henry Royce rozpoczął swój kontakt z branżą motoryzacyjną w 1884 roku zakładając przedsiębiorstwo o charakterze elektrotechnicznym. Charles Stewart Rolls pod koniec XIX wieku specjalizował się z kolei w analityce rynku motoryzacyjnego, a także zajmował się sprzedażą luksusowych samochodów w Londynie a także zdobył sławę na Wyspach Brytyjskich jako jeden z pionierów awiacji przelatujący w dwie strony nad kanałem La Manche.
Przedsiębiorcy spotkali się ze sobą po raz pierwszy podczas lunchu w maju 1904 roku, podczas którego zdecydowali się nawiązać ze sobą biznesową współpracę. Ta doprowadziła ostatecznie do powstania przedsiębiorstwa Rolls-Royce Limited w 1906 roku z siedzibą w Manchesterze. W 1908 siedzibę przedsiębiorstwa przeniesiono do Derby, a w 1946 do Crewe.
Pierwszym samochodem marki Rolls-Royce był model 10 HP przedstawiony jeszcze w roku utworzenia przedsiębiorstwa, 1904 roku. Już trzy lata później pierwszy model o nazwie własnej przyniósł Rolls-Royce'owi sukces, gdy Silver Ghost uzyskał tytuł "The Best Car in the World" po tym, jak bez wyłączania silnika przejechał 27 razy trasę Londyn-Glasgow, o łącznej długości 23 128 km.
W 1911 roku Rolls-Royce rozpoczął stosowanie swojego logo, które w kolejnych dekadach XX wieku stało się dobrze rozpoznawalnym symbolem firmy. Umieszczona na wierzchołku atrapy chłodnicy chromowana figura o przydomku "Spirit of Ecstasy" oddawała sylwetkę pochylonej kobiety z rozwianym od pędu powietrza ubraniem, którą była angielska modelka Eleanor Thornton.
W 1921 produkcję samochodów Rolls-Royce podjęto w nowej, amerykańskiej fabryce w Springfield, w stanie Massachusetts. Plany biznesowe wobec pierwszego poza Wielką Brytanią rynku zbytu nie były możliwe do realizacji w długoterminowej perspektywie z powodu wielkiego kryzysu, przez co amerykańska filia została zamknięta w 1931 roku. W tym samym roku dokonano przejęcia rodzimego Bentleya, z którym Rolls-Royce prowadził ścisłą wymianę technologiczną przez kolejne 60 lat, do końca XX wieku.
W latach 40. XX wieku ofertę firmy wzbogacił model Silver Wraith, który zdobył popularność wśród nabywców i przysporzył Rolls-Royce'owi rozpoznawalności. Był to zarazem ostatni pojazd firmy, który opuszczał zakłady produkcyjne pod postacią podwozia z silnikiem, zlecając zarazem wykonanie karoserii zewnętrznym podwykonawcom - przedstawiony w 1949 roku kolejny model, Silver Dawn był w całości wytwarzany przez Rolls-Royce'a.
Na lata 50. przypadł początek współpracy Rolls-Royce'a z brytyjską rodziną królewską, a także innymi głowami państw, dla których specjalnie zbudowana została czwarta generacja sztandarowej limuzyny Phantom. Wśród nabywców znalazła się brytyjska królowa Elżbieta II, hiszpański generał Francisco Franco, ostatni szachinszach Iranu Mohammad Reza Pahlawi i emir Kuwejtu, Abd Allah III as-Salim as-Sabah. Lata 60. przyniosły wzrost popularności samochodów Rolls-Royce wśród gwiazd showbiznesu i muzyki, wśród których znalazł się wykonany na specjalne zamówienie egzemplarz Johna Lennona. Ponadto, w 1964 do kin trafił też popularny film, "Żółty Rolls-Royce".
W 1914 roku Rolls-Royce rozszerzył działalność o produkcję silników lotniczych, a w późniejszych latach także okrętowych i przemysłowych. Produkcja silników lotniczych stała się podstawowym obszarem działalności przedsiębiorstwa począwszy od II wojny światowej (1939–1945). Wśród produktów Rolls-Royce'a znajdował się silnik tłokowy Merlin wykorzystany do napędu samolotów myśliwskich Supermarine Spitfire i Hawker Hurricane. Przedsiębiorstwo należało do pionierów w zakresie konstrukcji silników odrzutowych (m.in. Welland) i turbośmigłowych (m.in. Dart). W 1969 roku sprzedaż silników lotniczych generowała ponad 80% przychodów przedsiębiorstwa.
Nacjonalizacja, reprywatyzacja i Vickers (1971–1998).
W 1971 roku przedłużające się prace badawczo-rozwojowe nad silnikiem odrzutowym RB211 i związane z tym rosnące koszty doprowadziły spółkę Rolls-Royce Limited do bankructwa. Przedsiębiorstwo zostało znacjonalizowane i poddane restrukturyzacji. Działy produkcji samochodów i lotniczy przekształcone zostały w dwa odrębne przedsiębiorstwa. W 1973 roku dział produkcji samochodów został sprywatyzowany poprzez wprowadzenie na giełdę jako Rolls-Royce Motors Limited. Dział lotniczy pozostawał własnością państwa do 1987 roku, kiedy i on uległ prywatyzacji (Rolls-Royce plc). Na lata 70. przypadła premiera pierwszych od lat 60. dwóch nowych modeli samochodów Rolls-Royce'a – Corniche oraz Camargue.
W 1980 roku spółka Rolls-Royce Motors Limited została wykupiona przez przedsiębiorstwo zbrojeniowe Vickers. Przełom lat 80. i 90. przyniósł stagnację w rozwoju regularnej oferty modelowej, co przełamały zlecenia sułtana Brunei Hassanala Bolkiah w połowie lat 90. Monarcha intensywnie rozbudowywał wówczas swoją kilkutysięczną kolekcję samochodów, w której ważną rolę odegrały unikatowe konstrukcje sojuszu Bentleya i Rolls-Royce'a opracowane na specjalne zamówienie. W 1995 roku zbudowano trzy różne limuzyny: Phantom Royale, Phantom Majestic i Silver Cloud Limousine, by w 1997 roku dostarczyć jeszcze jeden model wykonany na wyłączne zamówienie sułtana – model Statesman. Przypływ funduszy po zleceniach sułtana Brunei zabezpieczył sytuację finansową brytyjskiej firmy w drugiej połowie lat 90. W ten sposób firma w 1998 roku przedstawiła pierwszy od lat, skonstruowany wspólnie z Bentleyem nowy model Silver Seraph.
Zakup przez Volkswagena i przejęcie przez BMW (1998–nadal).
W 1998 roku Vickers zdecydował się wystawić należącą do niego spółkę Rolls-Royce Motor Cars Limited na sprzedaż, wśród zainteresowanych znajdując dwa niemieckie koncerny motoryzacyjne – BMW i Volkswagen, których oferty wyniosły odpowiednio 560 i 710 mln dolarów. Po negocjacjach zakończonych w lipcu tegoż roku właścicielem Rolls-Royce'a został Volkswagen. Ostateczna kwota zakupu, poddana rewizji po ogłoszeniu ostatnich wyników finansowych, wzrosła do 790 mln dolarów. O ile zakup obejmował wszystkie aktywa Rolls-Royce'a należące do Vickersa (w tym m.in. zakład produkcyjny i prawa do marki Bentley), nie było wśród nich znaku handlowego Rolls-Royce. Ten był własnością spółki Rolls-Royce plc, a należąca do Vickersa spółka Rolls-Royce Motor Cars Limited korzystała z niego na podstawie licencji. Rolls-Royce plc, które od wielu lat prowadziło współpracę z BMW w zakresie produkcji silników lotniczych, sprzedało BMW w tym samym roku prawa do korzystania z marki Rolls-Royce za kwotę 65 mln dolarów. BMW, które było dostawcą silników dla niektórych modeli Rolls-Royce'a, po przejęciu firmy przez Volkswagena zapowiedziało, że w ciągu roku wstrzyma ich dostawy. Niemożność korzystania z marki Rolls-Royce zmusiła zarząd Volkswagena do negocjacji z BMW w jej sprawie. Oba koncerny doszły do ugody, w ramach której Volkswagen uzyskał prawo korzystania z marki Rolls-Royce do końca 2002 roku, po czym wyłączność na nią miało uzyskać BMW. Marka Bentley oraz zakład produkcyjny w Crewe pozostawały własnością Volkswagena.
3 stycznia 2003 Rolls-Royce przedstawił swój pierwszy model samochodu, który od podstaw opracowany został dzięki kapitałowi i wsparciu technologicznemu BMW. Po 12-letniej przerwie powróciła tym samym do sprzedaży sztandarowa, duża limuzyna Phantom, która trafiła do produkcji w nowo otwartym zakładzie produkcyjnym Rolls-Royce'a w Goodwood.
Phantom przez kolejne 5 lat pozostał jedynym modelem Rolls-Royce'a, pozwalając firmie na stopniowe budowanie pozycji rynkowej w XXI wieku. Sprzedaż stopniowo rosła, w 2007 roku przekraczając roczną wielkość rzędu 1010 sztuk, a na czterokrotne polepszenie tego wyniku potrzebne było kolejne 7 lat, w 2014 roku osiągając roczną sprzedaż 4063 egzemplarzy.
W międzyczasie, pod koniec pierwszej dekady XXI wieku Rolls-Royce przeszedł do rozbudowy swojej oferty modelowej. W 2007 roku przedstawiono oparty na sztandarowym Phantomie kabriolet Phantom Drophead Coupé, a rok później - zamknięte Phantom Coupé. Na 2008 rok przypadła także premiera pierwszego Rolls-Royce'a zbudowanego w jednym egzemplarzu na specjalne, indywidualne zamówienie - opracowanego z Pininfariną modelu Hyperion.
W 2009 roku ofertę wzbogacił mniejsza i tańsza od Phantoma limuzyna Ghost, z kolei kolejno w 2013 i 2015 roku oparte na nim coupé Wraith oraz kabriolet Dawn.
Przełomowym momentem był maj 2018 roku, kiedy to Rolls-Royce zaprezentował swojego pierwszego SUV-a w postaci pełnowymiarowego modelu Cullinan. Trzy lata później przy okazji premiery kolejnego zbudowanego na specjalne zamówienie modelu Boat Tail ogłoszono z kolei budowę nowego oddziału Rolls-Royce Coachbuild, który w kolejnych latach będzie zajmować się opracowywaniem kolejnych pojazdów wykonywanych na indywidualne zlecenia klientów.
29 września 2021 Rolls-Royce zapowiedział debiut swojego pierwszego w historii samochodu o napędzie elektrycznym, którego kluczowe cechy wyglądu przedstawiono podczas konferencji za pomocą głęboko zamaskowanego prototypu. Superluksusowy, dwudrzwiowy fastback o nazwie Spectre oficjalnie zadebiutował niespełna rok później, w październiku 2022, stanowiąc wstęp do pełnego zelektryfikowania gamy modelowej firmy w 2030 roku.
Rolls-Royce posiada oficjalną sieć dystrybucji w Polsce. W 2013 roku otwarto pierwszy oficjalny punkt dealerski Rolls-Royce Motor Cars Warszawa, którego operacjami zajęła się polska firma Auto Fus.

</doc>
<doc id="51419" url="https://pl.wikipedia.org/wiki?curid=51419" title="Płomykówkowate">
Płomykówkowate

Płomykówkowate (Tytonidae) – rodzina ptaków z rzędu sów (Strigiformes). 
Zasięg występowania.
Obejmuje gatunki mięsożerne, zamieszkujące niemal cały świat. 
Charakterystyka.
Ptaki te charakteryzują się następującymi cechami:
Podział systematyczny.
Do rodziny należą następujące podrodziny:

</doc>
<doc id="51420" url="https://pl.wikipedia.org/wiki?curid=51420" title="Zwietrzelina">
Zwietrzelina

Zwietrzelina – materiał powstały wskutek procesów wietrzenia.
Zwietrzelina utworzona w wyniku wietrzenia fizycznego jest zespołem okruchów skalnych różnej wielkości, o składzie chemicznym materiału wyjściowego.
Zwietrzelina powstała wskutek wietrzenia chemicznego stanowi produkt odbiegający swym składem od utworu wyjściowego.
Zwietrzelina może pozostawać na miejscu wietrzenia ("in situ"), jako regolit lub zostać z niego usunięta przez procesy denudacyjne i przetransportowana w inne miejsce, gdzie następuje jej sedymentacja.
Zwietrzelina może być gliniasto-ilasta (wietrzenie chemiczne) lub gruzowo-pyłowa (fizyczne).

</doc>
<doc id="51422" url="https://pl.wikipedia.org/wiki?curid=51422" title="Qt Development Frameworks">
Qt Development Frameworks

Qt Development Frameworks (dawniej Quasar Technologies, następnie Trolltech i Qt Software) – norweska spółka założona przez Haavarda Norda oraz Eirika Chambe-Enga w 1994. Jej pracownicy stworzyli w 1995 bibliotekę Qt (która stała się podstawą KDE – środowiska graficznego i platformy dla Uniksa i jego pochodnych, m.in. Linuksa), oraz Qtopię (przemianowaną na Qt Extended) dla urządzeń mobilnych (ang. "mobile devices").
Spółka publiczna, od 2006 notowana na giełdzie w Oslo. W 2008 większościowy pakiet akcji spółki przejęła fińska Nokia. W sierpniu 2012 znaczną część pracowników i zadania firmy przejęła firma Digia.

</doc>
<doc id="51424" url="https://pl.wikipedia.org/wiki?curid=51424" title="Flotylla Okrętów">
Flotylla Okrętów



</doc>
<doc id="51425" url="https://pl.wikipedia.org/wiki?curid=51425" title="Flotylla">
Flotylla

Flotylla – związek taktyczny mający w swoim składzie dywizjony i (lub) grupy okrętów jednej albo różnych klas oraz jednostki brzegowe. Flotylla okrętów składać się może z jednorodnych lub różnorodnych sił. Jest odpowiednikiem dywizji w Wojskach Lądowych oraz Siłach Powietrznych.
Także – większa grupa statków dowolnego typu (rybackich, jachtów, okrętów wojennych...) płynących razem. Termin pochodzący z języka hiszpańskiego.
Skład flotylli.
Flotylla, będąca największą częścią floty, składa się z brygad oraz dywizjonów okrętów. Liczba brygad może wynosić 2–4, a dywizjonów 4–12. Siły stanowią jednostki pływające jednej klasy (np. niszczyciele, okręty podwodne) lub podobnego przeznaczenia (np. okręty uderzeniowe, obrony przeciwminowej, czy rzeczne). Zazwyczaj każda flota zawiera 2–4 flotylle.

</doc>
<doc id="51428" url="https://pl.wikipedia.org/wiki?curid=51428" title="Puszczykowate">
Puszczykowate

Puszczykowate (Strigidae) – rodzina ptaków z rzędu sów (Strigiformes). 
Zasięg występowania.
Obejmuje gatunki mięsożerne, zamieszkujące niemal cały świat. 
Charakterystyka.
Ptaki te charakteryzują się następującymi cechami:
Podział systematyczny.
Do rodziny należą następujące podrodziny:

</doc>
<doc id="51429" url="https://pl.wikipedia.org/wiki?curid=51429" title="Lateryty">
Lateryty



</doc>
<doc id="51432" url="https://pl.wikipedia.org/wiki?curid=51432" title="GLib">
GLib

GLib (G Library) - niskopoziomowa, narzędziowa biblioteka funkcji dla programistów języka C, dostarczająca jednolite API.
GLib jest wykorzystywana przede wszystkim jako podstawa biblioteki GTK+ (której była częścią do wydania wersji 1.1.0) oraz graficznego środowiska GNOME.
Cechy biblioteki.
Struktury i typy danych

</doc>
<doc id="51434" url="https://pl.wikipedia.org/wiki?curid=51434" title="Glaukofity">
Glaukofity

Glaukofity ("Glaucophyta") – typ (gromada) jednokomórkowych (rzadziej tworzących cenobia) glonów, należących do królestwa roślin. Rozmnażają się bezpłciowo przez podział (formy bez ściany komórkowej) lub za pomocą pływek (formy kapsalne i kokoidalne). Do typu tego zalicza się 13 gatunków. Zgodnie z dominującym obecnie poglądem w systematyce grupa ta stanowi najstarszą linię rozwojową roślin.
Glaukofity są bardzo interesującą grupą organizmów dla biologów, ponieważ, o ile prawdziwa jest hipoteza o jednokrotnym powstaniu pierwotnych chloroplastów, stanowią one konserwatywną (mało zmienioną) grupę potomków wspólnych przodków krasnorostów i zielenic, tj. wszystkich roślin. Analiza pokrewieństwa ewolucyjnego na podstawie wielu sekwencji DNA wykazała, że wszystkie trzy wymienione grupy pochodzą od wspólnego przodka.
Nazwa naukowa tej grupy roślin wywodzi się z greckich słów "glaukos" (znaczącego „niebieskozielony”) i "phyton" (znaczącego „roślina”) i nadana została w związku z charakterystyczną barwą organelli fotosyntezujących.
Budowa.
Są to jednokomórkowe organizmy o zróżnicowanej budowie. Należą tu zarówno organizmy ruchliwe, z dwoma wiciami, do form nieruchliwych, kokoidalnych i wytwarzających śluzowe otoczki.
Podobnie jak u innych roślin ściana komórkowa zbudowana jest z celulozy, a materiałem zapasowym jest skrobia (podobnie jak u krasnorostów tworzona w cytoplazmie, poza obrębem pozostałości symbiotycznych sinic). Jednak u glonów tych brak właściwych chloroplastów. Wykształcają się tu odrębne organella zwane cyjanellami. Tylakoidy glaukofitów ułożone są brzeżnie, w sposób przypominający ten, który obserwuje się u sinic. Centralna część tych organelli jest bezbarwna i jest analogiczna do centroplazmy sinic. Między dwiema błonami śródplazmatycznymi zachowała się ściana peptydoglikanowa – typowa dla bakterii. Również obecność chlorofilu a i fikobilin w chloroplastach sugeruje, że organelle te powstały przez endosymbiotyczne połączenie sinic i pozbawionych plastydów jednokomórkowych przodków roślin. Istotną różnicą między cyjanellami glaukofitów a sinicami, jest znacznie uproszczona budowa nukleoidu, który zawiera jedynie 10% informacji genetycznej obecnej w komórkach wolno żyjących sinic.
Ekologia.
Glaukofity żyją w wodach słodkich jako składniki bentosu i planktonu (niektóre pływają aktywnie, inne unoszą się biernie w wodzie lub żyją na powierzchni roślin zanurzonych w wodzie), są wśród nich także przedstawiciele aerofitów (wodę i składniki odżywcze pobierają z opadów). Są szeroko rozpowszechnione w wodach słodkich, lecz zawsze rozproszone (rzadko stwierdzane są w znacznych ilościach w jednym miejscu).
Systematyka.
Glaukofity mają rangę monotypowej gromady "Glaucophyta" dzielonej na klasę "Glaucophyceae" i rząd "Glaucocystales". Przedstawiane są jako grupa siostrzana gromady krasnorosty "Rhodophyta" w obrębie podkrólestwa "Biliphyta" w królestwie rośliny "Plantae". Alternatywnie przedstawiane są jako występujące w politomii z krasnorostami i roślinami zielonymi "Chloroplastida"/"Viridiplantae".
Opisano dotychczas 8 rodzajów glaukofitów, ale jedynie cztery z nich są dobrze potwierdzone i obecne w kulturach mikroorganizmów:
Czasem włączane są (lub raczej były) tutaj inne rodzaje jednokomórkowców zawierające cyjanelle. Jednak okazało się, że są to organizmy niespokrewnione z wymienionymi wyżej glaukofitami (np. rodzaj "Paulinella" – jednokomórkowe ameby z grupy "Rhizaria"), których cyjanella pochodzą z endosymbiozy sinic, która zaszła niezależnie od tej, która doprowadziła do powstania linii rozwojowej roślin.

</doc>
<doc id="51436" url="https://pl.wikipedia.org/wiki?curid=51436" title="Proserpina">
Proserpina



</doc>
<doc id="51437" url="https://pl.wikipedia.org/wiki?curid=51437" title="Karta kredytowa">
Karta kredytowa

Karta kredytowa – karta płatnicza, której wydanie jest związane z przyznaniem limitu kredytowego przez wydawcę karty, np. bank. W związku z tym najczęściej weryfikowana jest zdolność kredytowa klienta wnioskującego o przyznanie karty. Operacje wykonane przez posiadacza karty rozliczane są w ramach przyznanego limitu.
Zwykle do wydania karty kredytowej nie jest potrzebne posiadanie rachunku płatniczego u wydawcy. Okresowo (co miesiąc) wydawca karty (np. bank) przysyła posiadaczowi karty wyciąg (zestawienie transakcji) z dokonanych operacji wraz z informacjami dotyczącymi spłaty. Limit kredytowy związany z kartą jest zazwyczaj oprocentowany wyżej niż linie kredytowe przyznawane do rachunków bieżących/oszczędnościowo-rozliczeniowych. Maksymalne oprocentowanie kart kredytowych w Polsce nie może jednak przekroczyć 4-krotność stopy lombardowej, ustalanej przez Radę Polityki Pieniężnej.
Karta kredytowa a karta debetowa.
Karta kredytowa, jak i karta debetowa służą do płacenia za zakupy w sklepie stacjonarnym i internetowym. Można nimi wypłacać środki, choć karta kredytowa ma najczęściej wyższe prowizje.
Karta debetowa przypisana jest do konta osobistego. Przy dokonywaniu transakcji za pomocą karty debetowej lub wypłacaniu nią pieniędzy z bankomatu, kwota do zapłaty jest pobierana z przypisanego do niej konta. Karta kredytowa natomiast nie jest powiązana z kontem bankowym – jest to rodzaj kredytu, z którego właściciel karty korzysta do wysokości przyznanego limitu.
Okres bezodsetkowy.
Transakcja kartą kredytową oznacza transakcję płatniczą realizowaną w oparciu o kartę, w wyniku której płatnik zostaje w całości lub w części obciążony kwotą transakcji w ustalonym wcześniej konkretnym terminie w miesiącu kalendarzowym, zgodnie z wcześniej ustalonym limitem kredytowym, z odsetkami lub bez.
Z kartą kredytową związany jest okres bezodsetkowy (grace period). Oznacza to, że jeżeli posiadacz karty spłaci 100% zadłużenia wykazanego przez bank na zestawieniu transakcji, to nie zapłaci odsetek od kredytu kartowego. Grace period dotyczy tylko transakcji bezgotówkowych. Od transakcji wypłaty gotówki, np. w bankomatach, odsetki trzeba zapłacić w każdym przypadku (za każdy dzień od dnia wypłaty środków). W przypadku transakcji gotówkowych zazwyczaj doliczana jest też prowizja.
Spora część banków oferujących karty kredytowe, oprócz zadłużania się w ramach przyznanego limitu kredytowego, pozwala na rozbicie pożyczonej kwoty na raty. Klient może rozbić posiadane zadłużenie na okres od 3 do nawet 60 miesięcy, spłacając jedynie minimalną kwotę ustaloną z bankiem. Za rozłożenie zadłużenia na miesięczne raty bank pobiera najczęściej dodatkową opłatę.
Posiadacz karty kredytowej korzysta z karty głównej. Możliwe jest wyrobienie dodatkowej karty kredytowej, z której korzystać będzie inna osoba bez konieczności posiadania zdolności kredytowej, gdyż użytkownik dodatkowej karty kredytowej korzysta z limity kredytowego przyznanego dla głównej karty kredytowej. Odpowiedzialność za spłatę limitu kredytowego ponosi posiadacz głównej karty kredytowej.
Banki mogą naliczać opłaty za posiadanie karty kredytowej nawet w przypadku, jeśli posiadacz karty w ogóle nie korzysta z przyznanego limitu kredytowego. Motywem zachęcającym klientów do posiadania kart kredytowych są proponowane przez wydawców kart systemy premiowe, np. różnego rodzaju programy punktowe, w których klient za każdą wykonaną kartą kredytową transakcję otrzymuje punkty wymienne na nagrody.

</doc>
<doc id="51438" url="https://pl.wikipedia.org/wiki?curid=51438" title="Glib">
Glib



</doc>
<doc id="51440" url="https://pl.wikipedia.org/wiki?curid=51440" title="Naszej ery">
Naszej ery

naszej ery (n.e.) – wyrażenie i skrót stosowane w języku polskim, oznaczający datę od początku ery chrześcijańskiej, której początek wiązany jest z datą narodzenia Jezusa Chrystusa wg obliczeń Dionizjusza Małego. Odpowiada łacińskiemu skrótowi AD ( – „roku Pańskiego”) i angielskiemu CE ( "–" „ery powszechnej”).
Początek ery.
Przed wyznaczeniem początku ery chrześcijańskiej lata liczono od założenia Rzymu. Dopiero po prawie 500 latach od śmierci Chrystusa papież Jan I postanowił wprowadzić sposób liczenia lat od daty narodzin Jezusa.
Obliczenia wykonał w roku 525 n.e. mnich Dionizjusz Mały pochodzący ze Scytii Mniejszej, który określił datę narodzin Chrystusa na 753 rok od założenia Rzymu i pierwszy rok po narodzinach (754 od założenia Rzymu) przyjął za 1 ery chrześcijańskiej. Późniejsze badania wykazały, że pomylił się o kilka lat. Brak jest ponadto roku zerowego (powinien nim być właśnie 753 od założenia Rzymu), ponieważ Dionizy nie znał tej liczby – pojęcie zera przywędrowało na Bliski Wschód dopiero wraz z Arabami, którzy przejęli je od Hindusów, a w Europie pojawiło się około XI wieku. Dlatego rok 753 od założenia Rzymu stał się rokiem 1 p.n.e. Przyjęty przez Dionizego sposób liczenia lat stał się na tyle powszechny, że jest używany do dnia dzisiejszego.
Współcześnie datę narodzin Chrystusa szacuje się na rok 5 p.n.e., stąd stopniowo odchodzi się od terminu „roku pańskiego” na rzecz neutralnej „naszej ery” lub „ery powszechnej”. Najstarszy znany przykład użycia wyrażenia „naszej ery” pochodzi z książki Johannesa Keplera z 1615 roku.

</doc>
<doc id="51441" url="https://pl.wikipedia.org/wiki?curid=51441" title="Zielenice">
Zielenice

Zielenice ("Chlorophyta") – parafiletyczna grupa jednokomórkowych (o strukturze wiciowcowej, kapsalnej i kokoidalnej) lub wielokomórkowych, samożywnych roślin występujących w wodach słodkich i słonych, rzadko w środowisku lądowym – wówczas są to higrofity lub symbionty. Należy tu ok. 9000 gatunków. Swą polską nazwę wzięły od dominującej barwy chlorofilu a i b, występują jednak w nich również karoteny (α-, β- i γ-) i ksantofile (luteina, zeaksantyna, wiolaksantyna, neoksantyna, astaksantyna). Jako substancja zapasowa wykorzystywana jest głównie skrobia, a u niektórych również inulina lub podobne do niej związki, sacharoza, maltoza lub erytrytol. W ścianie komórkowej znajduje się celuloza, a czasem również mannany i ksylany. Zielenice stanowią jedną z trzech linii rozwojowych roślin (obok glaukofitów i krasnorostów). Współcześnie dzielone są na dwie lub cztery równorzędne grupy (gromady). W rygorystycznych ujęciach taksonomicznych do zielenic zaliczane są także rośliny lądowe, przy czym dla takiego ujęcia stosuje się odrębną nazwę rośliny zielone. Termin zielenice oznacza w aktualnym ujęciu wszystkie linie rozwojowe roślin zielonych po wyłączeniu z nich roślin lądowych.
Prawdopodobne skamieniałości wielokomórkowych zielenic opisane jako "Proterocladus antiquus" datowane są na około miliarda lat. Znaleziono je w chińskiej prowincji Liaoning.
W XIX wieku nazwa "zielenica" była stosowana jako polski odpowiednik nazwy rodzaju "Conferva", obecnie niewyróżnianego.
Rozmnażanie.
U zielenic obserwuje się znaczną różnorodność procesów rozmnażania. Rozmnażają się zarówno bezpłciowo (poprzez podział komórki, fragmentację plechy, zoospory lub aplanospory) jak i płciowo. W zależności od stopnia rozwoju danego przedstawiciela, w procesie płciowym występują izogamia (najczęściej), anizogamia lub oogamia. U niektórych grup zachodzi przemiana pokoleń (izomorficzna lub heteromorficzna).
Systematyka.
Postęp jaki dokonał się w zakresie badań molekularnych w końcu XX w. i na początku XXI w. pozwolił na znaczącą przebudowę systematyki zielenic, tworzonej wcześniej głównie na podstawie analiz cech morfologicznych i cytologicznych. Odkryte powiązania filogenetyczne pozwalają na identyfikację taksonów monofiletycznych. Ze względu na parafiletyczny charakter samych zielenic, w rygorystycznych pod względem formalnym ujęciach systematycznych do grupy tej zaliczane są rośliny lądowe ("Embryophytes"), a zielenice dzielone są na 2 (według Lewisa i McCourta 2004 w randze gromad) lub 4 równorzędne grupy.
System zielenic według Lewisa i McCourta (2004):
Gromada: "Chlorophyta"
Gromada: "Charophyta"
Podział zielenic według Adla, Simpsona i innych (2005)
Podział odzwierciedla relacje filogenetyczne i nie ustala rang systematycznych dla podanych grup (kladów) zielenic. Nie odzwierciedla relacji między grupami należącymi do "Charophyta" z wyjątkiem "Streptophytina".

</doc>
<doc id="51442" url="https://pl.wikipedia.org/wiki?curid=51442" title="Kickboxing">
Kickboxing



</doc>
<doc id="51443" url="https://pl.wikipedia.org/wiki?curid=51443" title="Nokaut">
Nokaut

Nokaut (ang. "knockout", skr. "KO") – w niektórych sportach walki, takich jak boks, kickboxing, boks tajski, niezdolność do podjęcia dalszej walki w określonym czasie, zwykle dziesięciu sekund, odliczanych przez sędziego ringowego. Najczęściej powstaje z powodu utraty przytomności, zamroczenia, wyczerpania, bądź kontuzji. Nokautem nazywa się również (przepisową lub nieprzepisową) akcję zawodnika (np. powalenie), która skutkuje wspomnianą niezdolnością u przeciwnika. 
Techniczny nokaut (ang. "technical knockout", skr. "TKO") – przerwanie pojedynku w wyniku przekonania o niezdolności zawodnika do dalszej walki, której kontynuowanie mogłoby zagrozić jego zdrowiu lub życiu. Decyzję ogłasza sędzia, lekarz ringowy, trener lub sam zawodnik zaobserwowawszy jednostronność pojedynku i zwycięską przewagę przeciwnika.

</doc>
<doc id="51445" url="https://pl.wikipedia.org/wiki?curid=51445" title="Władcy Węgier">
Władcy Węgier

Lista władców Węgier (od 1102 jednocześnie królów Chorwacji).
Królowie Węgier.
Jagiellonowie.
W 1526, po śmierci Ludwika II Jagiellończyka w bitwie pod Mohaczem, na króla Węgier przez zgromadzenia szlacheckie w Tokaju (X 1526) i w Székesfehérvárze (XI 1526) został wybrany Jan Zápolya. W grudniu tego roku jednak magnaci pod wodzą rodu Frangepán obwołali w Cetinie królem arcyksięcia Austrii Ferdynanda Habsburga, młodszego brata cesarza Karola V.

</doc>
<doc id="51446" url="https://pl.wikipedia.org/wiki?curid=51446" title="Nasza era">
Nasza era



</doc>
<doc id="51447" url="https://pl.wikipedia.org/wiki?curid=51447" title="Malarstwo temperowe">
Malarstwo temperowe

Malarstwo temperowe – technika malowania przy użyciu farb temperowych oraz dzieła malarskie powstałe w tej technice. Malarstwo to, znane od starożytności, było wiodącą techniką malowania w okresie średniowiecza.
Tempera, w której spoiwo barwników jest organiczne, to najczęstsza i najtrwalsza technika, obok woskowej.
Podstawowym wyróżnikiem tej techniki jest zastosowanie jako spoiwa farb (lub ew. medium) tzw. emulsji temperowej. Istnieje wiele przepisów na spoiwo temperowe z połączenia 3 składników:

</doc>
<doc id="51451" url="https://pl.wikipedia.org/wiki?curid=51451" title="ElGamal">
ElGamal

ElGamal to jeden z dwóch najważniejszych algorytmów kryptografii asymetrycznej (obok RSA). System jest oparty na trudności problemu logarytmu dyskretnego w ciele liczb całkowitych modulo duża liczba pierwsza. Algorytm w połowie lat 80. XX wieku przedstawił Egipcjanin Taher Elgamal.
Algorytm ElGamala umożliwia szyfrowanie oraz obsługę podpisów cyfrowych. Setki modyfikacji algorytmu ElGamala (podobnie jak modyfikacje algorytmu RSA) mają różne inne zastosowania.
Na koncepcji algorytmu ElGamala jest też oparta kryptografia krzywych eliptycznych – w tym przypadku zamiast grupy multiplikatywnej ciała formula_1 używamy grupy punktów na krzywej eliptycznej.
Szyfrowanie.
Generowanie klucza: wybieramy dowolną liczbę pierwszą formula_2 dowolny generator formula_3 podgrupy multiplikatywnej, tzn. taki element, którego rząd jest równy formula_4 oraz dowolne formula_5 takie, że: formula_6 Liczymy formula_7
co potrafimy zrobić szybko za pomocą potęgowania przez podnoszenie do kwadratu.
Gdyby formula_3 było dowolne to przykładowo dla:
co spowodowałoby, że kryptosystem byłby bezużyteczny (gdyż przy szyfrowaniu zawsze otrzymywalibyśmy 1).
Następnie publikujemy formula_12 jako klucz publiczny i zachowujemy formula_13 jako klucz prywatny.
Szyfrowanie: mając do zaszyfrowania wiadomość formula_14 przedstawiamy ją jako element grupy [formula_15] wybieramy losowo liczbę formula_16 i liczymy (modulo formula_17)
Deszyfrowanie: podnosimy otrzymane formula_19 do potęgi formula_20
Następnie znajdujemy odwrotność formula_22 (nadal modulo formula_17)
rozszerzonym algorytmem Euklidesa:
W końcu dzielimy formula_27 przez formula_28 czyli mnożymy przez jej odwrotność – formula_29
Podpis cyfrowy.
Klucz jest generowany w ten sam sposób.
Żeby wygenerować podpis wiadomości formula_14 losujemy liczbę formula_32 i liczymy:
Podpisem jest para formula_36
Żeby zweryfikować podpis, sprawdzamy równanie:
Dla prawidłowego podpisu będzie się zgadzać:
Ważne jest zachowanie tajności wylosowanego formula_42 Jeśli formula_32 byłoby znane, to można by odzyskać klucz prywatny z podpisu:
Poziom bezpieczeństwa.
Jeżeli rząd grupy multiplikatywnej jest iloczynem liczb pierwszych, spośród których nawet jedna nie jest odpowiednio duża, istnieje efektywna metoda obliczania wykładnika. Nie jest znana ogólna metoda szybkiego liczenia logarytmu dyskretnego, więc nie wiemy, jak za pomocą formula_19 i formula_3 uzyskać formula_47 które w pełni wystarczyłoby do odszyfrowania wiadomości. Nie ma jednak dowodu, że taka nie istnieje. To ostatnie nie może raczej dziwić, gdyż takich dowodów nie ma dla żadnego znanego szyfru asymetrycznego.
Nie mamy jednak dowodu, że złamanie problemu logarytmu dyskretnego jest jedynym sposobem złamania tego szyfru. Być może istnieje szybki algorytm, który, znając formula_48 formula_49 formula_17 i formula_51 formula_52 (czyli klucz publiczny i szyfrogram wiadomości), jest w stanie odzyskać formula_14 obchodząc w jakiś sposób ten problem.

</doc>
<doc id="51452" url="https://pl.wikipedia.org/wiki?curid=51452" title="Boks">
Boks

Boks, pięściarstwo – sport walki, w którym dwóch zawodników walczy ze sobą jedynie przy użyciu pięści, pierwotnie bez rękawic, a od początku XX w. już w rękawicach.
Historia.
Walka na pięści jest jednym z najstarszych sportów, znanym już w starożytnej Grecji i w Cesarstwie Rzymskim. Znajdował się on w programie antycznych igrzysk olimpijskich. Statyczne bijatyki dwóch zawodników były bardzo brutalne i czasem kończyły się śmiercią. Walki te, toczone z minimalną ilością reguł, niewiele miały wspólnego z boksem – sportem, jaki narodził się w 1719 roku w Anglii. Wówczas to James Figg, uznawany za pierwszego w historii mistrza Anglii, założył przy Tottenham Court Road w Londynie akademię boksu. Walczący nie nosili rękawic i zadawali ciosy aż któryś z nich został znokautowany lub opadł z sił. Jack Broughton, który w 1730 roku zastąpił Figga, przez 18 lat zachował mistrzowski tytuł i jako pierwszy skodyfikował podstawy zasad tego sportu. Wstrząśnięty śmiercią na ringu jednego ze swych przeciwników, George’a Stevensona, sformułował i wprowadził w życie zbiór zasad znany jako Broughton’s Rules, które w I połowie XIX wieku zostały zastąpione przez London Prize Ring Rules.
Zręby współczesnego zawodowego boksu wywodzą się od opublikowanych w 1867 roku w Wielkiej Brytanii zasad zwanych Queensberry Rules, które po raz pierwszy wprowadziły wymóg zakładania rękawic. Początkowo współistniały one z zasadami londyńskimi, jednak do końca XIX wieku praktycznie je wyparły i walki w rękawicach stały się standardem (np. od 1889 roku bezwzględnie obowiązują one w USA). Symbolem tych przemian stał się John L. Sullivan – uznawany za ostatniego mistrza w walce na gołe pięści, a zarazem pierwszego mistrza świata wagi ciężkiej w walce w rękawicach.
W roku 1916 podjęto ważną decyzję o ograniczeniu oficjalnych zawodowych walk o mistrzostwo świata do 15 rund po trzy minuty każda, z jednominutowymi przerwami. W latach 80 XX wieku, wskutek tragicznej śmierci koreańskiego boksera Kim Duk-koo, zawodowe walki ograniczono do 12 rund.
Boks amatorski.
Jako sport amatorski boks pojawił się w programie nowożytnych igrzysk olimpijskich już w 1904 roku, podczas igrzysk w Saint Louis, a nieobecny był tylko raz, w roku 1912 (ze względu na zakaz uprawiania tego sportu w Szwecji). Wielu zawodowych mistrzów świata wagi ciężkiej było wcześniej mistrzami olimpijskimi – między innymi Muhammad Ali, Joe Frazier, George Foreman, bracia Michael i Leon Spinks, Lennox Lewis i Wołodymyr Kłyczko.
W 1946 roku powstało Międzynarodowe Stowarzyszenie Boksu Amatorskiego (AIBA). Obecnie liczy ono ponad 190 członków (tj. krajowych związków bokserskich). Od 1974 roku pod jego egidą organizowane są amatorskie mistrzostwa świata.
Sankcjonowane przez AIBA walki od 2009 roku trwają trzy rundy po trzy minuty (mężczyźni), cztery rundy po dwie minuty (kobiety) albo trzy rundy po dwie minuty (juniorzy). W przeciwieństwie do zawodowców, amatorzy, w zawodach innych niż międzynarodowe, mogą nosić ochraniacze głowy (kaski). Odmienny niż w boksie zawodowym jest również system punktacji (punkty przyznawane są na bieżąco przez sędziów za każdy celny cios).
Kontrowersje.
Mimo wielu zmian – udoskonalenia metod sędziowania, lepszego przygotowania bokserów i opieki medycznej – urazy w boksie są częste. Spory między różnymi organizacjami roszczącymi sobie prawo sankcjonowania walk o mistrzostwo świata uniemożliwiają ustalenie jednolitej hierarchii zawodników w poszczególnych kategoriach wagowych. Podobnie wygląda sytuacja w boksie amatorskim. Z tego względu MKOL już kilkakrotnie groził usunięciem boksu z programu olimpijskiego, zwłaszcza po rozmaitych skandalach związanych z poziomem sędziowania i niektórymi werdyktami sędziów. Do złej opinii o boksie przyczyniają się niekiedy bardzo poważne urazy, a nawet śmierć zawodników.
U zawodowych pięściarzy może występować schorzenie neurologiczne encefalopatia bokserska.
Ciosy.
Ciosy bokserskie stanowią podstawowy element techniki w walce bokserskiej, ciosy bokserskie są prawidłowe jeżeli zadawane są przednią, wypchaną częścią zamkniętej rękawicy (często oznaczoną na biało) w przednie i boczne części głowy (do linii uszu) oraz powyżej pasa z przodu i z boku do linii ramion opuszczonych luźno wzdłuż tułowia, rozróżnia się: ciosy sierpowe, ciosy proste, ciosy z dołu. W zależności od tego, która ręka zadaje ciosy rozróżnia się ciosy prawe i lewe; w zależności od celu, w który wymierzony jest cios, dzieli się je na ciosy na górę (w głowę) i ciosy na dół (w tułów); w zależności od ich zasięgu wyróżnia się ciosy krótkie i długie.
Kategorie wagowe.
Boks olimpijski.
Liczba kategorii wagowych i ich limity zmieniały się na przestrzeni lat. Poniższy podział obowiązuje od 1 września 2010 roku. Do 2003 roku istniała również kategoria lekkośrednia (do 71 kg), a do 2010 roku piórkowa (do 57 kg).

</doc>
<doc id="51453" url="https://pl.wikipedia.org/wiki?curid=51453" title="Szyfr asymetryczny">
Szyfr asymetryczny



</doc>
<doc id="51456" url="https://pl.wikipedia.org/wiki?curid=51456" title="Brygada okrętów">
Brygada okrętów

Brygada okrętów - rodzaj jednostki wojskowej (związek taktyczny niższego szczebla), występujący w polskiej Marynarce Wojennej oraz marynarkach wojennych innych państw. Jest odpowiednikiem brygady w Wojskach Lądowych oraz Siłach Powietrznych.
Brygada okrętów składa się z 2-4 dywizjonów okrętów jednej klasy. Zazwyczaj brygady, w ilości 2-4, stanowią największe jednostki wchodzące w skład flotyll okrętów. Czasem pojedyncze brygady mogą być bezpośrednio podporządkowane flocie.
W Polsce istniały następujące brygady okrętów:

</doc>
<doc id="51457" url="https://pl.wikipedia.org/wiki?curid=51457" title="Brygada Okrętów">
Brygada Okrętów



</doc>
<doc id="51460" url="https://pl.wikipedia.org/wiki?curid=51460" title="Sidney James">
Sidney James

Sidney Lorraine James (ur. 1907 - zm. 11 marca 2004), dziennikarz amerykański.
Przed II wojną światową pracował w redakcjach gazet w St. Louis, Chicago i Los Angeles. Później pracował w Nowym Jorku, m.in. dla magazynu "Time". W 1948 kierował pierwszą relacją telewizyjną z narodowych konwencji Demokratów i Republikanów dla ABC.
W 1953 "Time" powierzył mu zadanie utworzenia narodowego czasopisma o tematyce sportowej. 16 sierpnia 1954 na rynku ukazał się pierwszy numer "Sports Illustrated", którym następnie James kierował jako redaktor naczelny do 1960; przez kolejne lata pozostawał współpracownikiem pisma. Zasługą Jamesa było nakłonienie do współpracy ze "Sport Illustrated" m.in. Ernesta Hemingwaya, Williama Faulknera i Johna Steinbecka.
W latach 70. był przewodniczącym Narodowego Centrum Publicznego ds. Telewizji i koordynował transmisje z przesłuchań przed senacką komisją ds. afery Watergate.
Autor pamiętników "Press Pass: The Journalist's Tale" (1994).

</doc>
<doc id="51461" url="https://pl.wikipedia.org/wiki?curid=51461" title="Zaki Nassif">
Zaki Nassif

Zaki Nassif (ur. 4 lipca 1915, zm. 11 marca 2004) – jeden z najbardziej znanych kompozytorów libańskich.
Zdobył wykształcenie muzyczne na Amerykańskim Uniwersytecie w Bejrucie w latach 30. Na początku kariery współpracował z Radiem Liban i Radiem-Orient jako kompozytor i wykonawca piosenek.
Był twórcą ponad 2 tysięcy utworów, nawiązujących do ludowej muzyki libańskiej. Wiele z nich śpiewał sam, współpracował także z innymi wykonawcami, m.in. Wadi as-Safi i Fairuz. Jedną z najbardziej znanych kompozycji Nassifa była pieśń patriotyczna "Rajeh Yittammar Libnan" ("Liban zostanie odbudowany"), nawołująca Libańczyków do pracy nad odbudową kraju zrujnowanego wojną domową 1975-1990.
W 1995 razem z Fairuz wydał album "Fairuz Chante Zaki Nassif". Był sędzią w programie telewizyjnym poszukującym talentów muzycznych "Studio El Fann".

</doc>
<doc id="51462" url="https://pl.wikipedia.org/wiki?curid=51462" title="Dywizjon okrętów">
Dywizjon okrętów

Dywizjon okrętów – rodzaj jednostki wojskowej (oddział taktyczny), występujący w polskiej Marynarce Wojennej oraz marynarkach wojennych innych państw. Jest odpowiednikiem pułku w Wojskach Lądowych oraz Siłach Powietrznych.
Dywizjon okrętów składa się z jednostek pływających jednakowego przeznaczenia. Może zawierać 4-6 grup małych okrętów (np. korwety, trałowce), 4-6 średnich okrętów (np. okręty podwodne, okręty desantowe) lub 2-4 duże okręty (np. fregaty, niszczyciele). Dywizjony stanowią podstawowe jednostki związków taktycznych. Flotylla zazwyczaj posiada 4-12 różnych dywizjonów, a brygada 2-4 dywizjony okrętów tej samej klasy. Niekiedy pojedyncze dywizjony mogą być bezpośrednio podporządkowane flocie.

</doc>
<doc id="51463" url="https://pl.wikipedia.org/wiki?curid=51463" title="Dywizjon Okrętów">
Dywizjon Okrętów



</doc>
<doc id="51464" url="https://pl.wikipedia.org/wiki?curid=51464" title="Adán Sánchez">
Adán Sánchez

Adán Santos Sánchez Vallejo (ur. 14 kwietnia 1984 w Torrance w Kalifornii, zm. 27 marca 2004 w Sinaloa w Meksyku) – piosenkarz meksykański, mieszkający w Los Angeles (USA).
Był synem Marcelino "Chalino" Sancheza, wykonawcy ballad, zamordowanego w 1992 przez porywaczy. Wydał 9 albumów z balladami romantycznymi, wiele z nich poświęcił pamięci ojca.
Niektóre albumy:
Jego piosenki wykonywały głównie stacje radiowe hiszpańskojęzyczne; zdobył liczne grono fanów. Zginął w wypadku samochodowym w trakcie podróży promocyjnej po Meksyku.

</doc>
<doc id="51465" url="https://pl.wikipedia.org/wiki?curid=51465" title="John Taras">
John Taras

John Taras (ur. 18 kwietnia 1919 w Nowym Jorku, zm. 2 kwietnia 2004 tamże) – amerykański tancerz i choreograf pochodzenia ukraińskiego.
Jako 9-latek tańczył w ludowej grupie ukraińskiej. Od 16 roku życia kształcił się w balecie klasycznym, m.in. u Michaela Fokine. W 1939 po raz pierwszy współpracował z George'em Balanchine, występował w "Ford Moto Company Show" na Wystawie Światowej. W 1956 kierował choreografią baletu "Fanfare for a Prince", wystawianego w operze w Monte Carlo z okazji ślubu księcia Monaco Rainiera III z aktorką Grace Kelly.
Od 1959 pracował w USA, był baletmistrzem i asystentem Balanchine w Balecie Nowojorskim. Był także kierownikiem artystycznym Baletu Opery Paryskiej (1969-1970) i Baletu Berlińskiego. W latach 1984-1990 zastępca dyrektora Amerykańskiego Teatru Baletowego, gdzie współpracował m.in. z Michaiłem Barysznikowem.

</doc>
<doc id="51466" url="https://pl.wikipedia.org/wiki?curid=51466" title="Grupa okrętów">
Grupa okrętów

Grupa okrętów – pododdział taktyczny występujący w polskiej Marynarce Wojennej oraz marynarkach wojennych innych państw.
Grupa jest najmniejszym zespołem jednostek pływających i składa się przeważnie z 3-4 małych okrętów jednej klasy (np. kutry rakietowe, kutry torpedowe, trałowce). 4-6 grup okrętów tworzy dywizjon. Czasem pojedyncze grupy mogą być bezpośrednio podporządkowane flotyllom lub brygadom okrętów.

</doc>
<doc id="51467" url="https://pl.wikipedia.org/wiki?curid=51467" title="Sasanidzi">
Sasanidzi

Sasanidzi – dynastia panująca w Iranie (wówczas , "Ērānšahr") w latach 224–651 naszej ery.
Dzieje.
Za jej protoplastę uznawany jest Sasan, pasterz (według innych źródeł arcykapłan Anahity), będący podobno potomkiem Achemenidów. Jego syn, Papak (panował prawdopodobnie w latach 208–222) zjednoczył Fars (Persję właściwą). Jego następca Ardaszir I wypowiedział posłuszeństwo partyjskiemu królowi królów Artabanowi IV. W 224 roku pokonał go pod Hormizdeganem, kładąc kres panowaniu partyjskiej dynastii Arsacydów. W 226 opanował Mezopotamię i rok później ogłosił się „Wielkim Królem, Królem Królów”. Do około 239 roku opanował całe królestwo partyjskie i stłumił wszelkie przejawy posłuszeństwa wobec Partów.
Rządy dynastii Sasanidów pod kilkoma istotnym względami różniły się od wcześniejszych panujących w Iranie. Po pierwsze, w stopniu dotychczas niespotykanym nawiązywali oni do tradycji Achemenidów (którzy już wtedy w zbiorowej pamięci stali się półlegendarnymi Kejanidami) i innych czysto irańskich, przeciwstawiając je wpływom greckim i rzymskim – opierali się więc na ideologii o charakterze narodowym. Po drugie, przynajmniej od czasu śmierci Szapura I (240–270), coraz silniejsze były związki państwa z zoroastryzmem, który stał się niejako religią oficjalną, co prowadziło do prześladowania innych wyznań, chociaż nigdy nie przybrało ono charakteru systematycznego. Po trzecie wreszcie, stopniowo następowała centralizacja rządów, która osiągnęła szczyt za panowania Chosrowa I (531–579).
Pierwszym okresem potęgi dynastii było panowanie jej drugiego władcy, Szapura I, który w roku 244 pokonał cesarza rzymskiego Gordiana III, a następnie zmusił do zawarcia korzystnego dla siebie pokoju jego następcę, Filipa Araba. Szczytowym momentem wojen Szapura z Rzymem było zniszczenie całej armii rzymskiej i wzięcie do niewoli cesarza Waleriana w 260 roku.
Po śmierci Szapura I w roku 270 nastąpił okres zamętu, po części spowodowany niepokojami religijnymi wynikającymi z ekspansji nowo powstałego manicheizmu, jak również chrześcijaństwa, które to religie zdawały się podważać fundamenty państwa, pierwsza poprzez radykalizm swej doktryny, druga poprzez związki z Rzymem. To wtedy Sasanidzi nadali liczne przywileje zoroastryjskiemu klerowi, który wydawał się silną gwarancją stabilności władzy. Po prześladowaniach chrześcijan w IV wieku, Jezdegerd I zwołał w roku 410 synod duchowieństwa chrześcijańskiego, podczas którego powołano do życia odrębny Kościół perski, który odtąd funkcjonował jako część struktury religijnej, administracyjnej i prawnej państwa Sasanidów. Ponadto krajem wstrząsały wojny domowe pomiędzy członkami dynastii wspieranymi przez różne odłamy arystokracji. Państwo odzyskało siły za długich rządów Szapura II (309–379), który stoczył kolejny szereg zwycięskich wojen z Rzymem.
Wkrótce jednak nastąpił długotrwały kryzys, trwający aż do roku 531. Początkowo wynikał on z brutalnej walki jaką prowadziła arystokracja i kler przeciwko monarchii, chcąc uzyskać jak najwięcej niezależności kosztem jej władzy. Kolejni władcy ginęli w wyniku spisków, a zajęci tłumieniem ciągłych rebelii oraz strachem przed nimi nie byli w stanie rządzić efektywnie. W drugiej połowie V wieku jednak głównym problemem stało się zagrożenie zewnętrzne ze strony koczowniczego ludu Heftalitów. Peroz I (459–484) został przez nich pokonany i zabity, a jego syn Kawad I (488–496 i 498–531), im zawdzięczał powrót na tron, ale w zamian musiał płacić roczny trybut. Te klęski stały się impulsem do przeprowadzenia reform, które rozpoczął Kawad, a kontynuował jego następca, Chosrow I (531–579). Objęły one zarówno wojsko jak i administrację, a w szczególności system podatkowy, który stał się bardziej racjonalny i sprawiedliwy. To właśnie te reformy pozwoliły Chosrowowi I rozbić Heftalitów w przymierzu z Turkami, skutecznie przeciwstawić się tym ostatnim kiedy zwrócili się oni przeciwko Iranowi oraz toczyć zwycięskie wojny z Bizancjum. Panowanie Chosrowa I, którego sprawiedliwość stała się wręcz przysłowiowa, posiadającego szerokie intelektualne zainteresowania, było w historii Iranu okresem rozkwitu w każdej sferze, zarówno militarnej, jak i gospodarczej oraz kulturalnej.
Jego następca, Hormizd IV (579–589), został obalony przez Bahrama Czobina (590–591), wodza sławnego ze swoich zwycięstw nad Turkami. Jednak wkrótce syn Hormizda, Chosrow II Parwiz (591–628), prowadząc ze sobą bizantyjską armię pokonał Bahrama i zabił go. Wnuk wielkiego Chosrowa I po zdobyciu władzy oddał się głównie swojemu zamiłowaniu do luksusu i zmysłowych uciech. Po śmierci cesarza Maurycjusza, któremu zawdzięczał tron, Chosrow ogłosił się jego mścicielem i rozpoczął długotrwała wojnę z Bizancjum. Sasanidzki władca zdobył Syrię, Palestynę i Egipt, a jego wojska dotarły aż pod Konstantynopol. Jednak od roku 622 pod wodzą cesarza Herakliusza wojska bizantyjskie po kolei rozbijały wyczerpane długoletnią wojną irańskie armie, wykorzystując możliwość transportu morzem, nad którym cały czas panowała bizantyjska flota, oraz sojusz z Chazarami. Ostatecznie Chosrow był zmuszony do sformowania armii z niewolników i kucharzy, którą w 627 roku Herakliusz doszczętnie rozbił pod dawną stolicą Asyrii, Niniwą. Wkrótce potem Chosrow został obalony i stracony. Persję ogarnęła wojna domowa, po której ostatecznie władcą został ośmioletni wnuk Chosrowa II, Jezdegerd III (632–651). Kraj był kompletnie zdezorganizowany, liczni możnowładcy stali się właściwie na wpół niezależnymi władcami – zaniedbano nawet sieć irygacyjną, tak że niektóre pola uprawne stały się bagnami.
Na wyniszczone państwo uderzyli zjednoczeni przez Mahometa muzułmańscy Arabowie i wkrótce zadali irańskiej armii szereg klęsk, w tym dwie najważniejsze: pod Al-Kadisijją w roku 637 oraz Nihawandem w roku 642. Ostatecznie Jezdegerd zginął w roku 651 w Merwie, a wraz z nim „era perskiej suwerenności tak samo jak odrębnej kultury dobiegła końca, a ślady po ostatnim reprezentancie starożytnej cywilizacji Bliskiego Wschodu zaginęły”.

</doc>
<doc id="51468" url="https://pl.wikipedia.org/wiki?curid=51468" title="Grupa Okrętów">
Grupa Okrętów



</doc>
<doc id="51469" url="https://pl.wikipedia.org/wiki?curid=51469" title="Gert Hummel">
Gert Hummel

Gert Hummel (ur. 1933 w Sindelfingen, zm. 15 marca 2004 w Tbilisi) – niemiecki duchowny i teolog ewangelicko-luterański.
Studiował teologię ewangelicką, filozofię i filologię germańską w Tybindze, Heidelbergu oraz szwedzkim Lund. Po złożeniu egzaminów pracował jako pedagog na Uniwersytecie Kraju Saary oraz w Wyższej Szkole Pedagogicznej w Saarbrücken. W latach 1972-1998 był tam profesoerm teologii systematycznej.
Dzięki współpracy duchowieństwa luterańskiego z Saarbrücken z Gruzją wyjechał w 1998 do Tbilisi, gdzie od 1991 trwał proces odbudowy kościoła ewangelicko-luterańskiego po okresie komunistycznym i prześladowaniach stalinowskich. W 1999 ukonstytuował się Synod Wspólnoty Luterańskiej w Gruzji, który wybrał Gerta Hummela na swojego pierwszego biskupa.
Położył duże zasługi dla wspólnoty ewangelickiej w Gruzji, zajmował się m.in. budową nowych i renowacją starych świątyń. Budowę ośrodka kultu religijnego wraz z punktem pomocy socjalnej oraz domem starców w Tbilisi Hummel współfinansował z własnych pieniędzy, uzyskanych ze sprzedaży domu w Saarbrücken. Zajmował się także odtwarzaniem wspólnoty luterańskiej w Azerbejdżanie.
Został odznaczony m.in. Orderem Zasługi Republiki Federalnej Niemiec w 2003 (razem z żoną Christine) za zaangażowanie w Gruzji. W 1998 nadano mu tytuł doktora honoris causa Uniwersytetu Karola w Pradze.

</doc>
<doc id="51470" url="https://pl.wikipedia.org/wiki?curid=51470" title="Flotylla okrętów">
Flotylla okrętów



</doc>
<doc id="51472" url="https://pl.wikipedia.org/wiki?curid=51472" title="Erich Hauser">
Erich Hauser

Erich Hauser (ur. 15 grudnia 1930 w Rietheim-Weilheim, zm. 28 marca 2004 w Rottweil) – niemiecki rzeźbiarz.
Życiorys.
W latach 1945–1948 uczył się stalorytnictwa, rysunku i akwaforty w Opactwie św. Marcina w Beuron, a następnie do 1951 studiował rzeźbę w Akademii Sztuk Pięknych w Stuttgarcie. Był gościnnym wykładowcą w Akademii Sztuk Pięknych w Hamburgu (1964–1965) i Berlinie (1984–1985). Od 1970 mieszkał w Rottweil, gdzie zainicjował seminaria popularyzujące sztukę współczesną, w ramach miejscowego Forum Sztuki, goszczącego artystów z całej Europy; był też twórcą parku rzeźb przy siedzibie Forum.
Brał udział w licznych wystawach zbiorowych, m.in. 3. Biennale des Jeunes Artistes w Paryżu i 7. Biennale de Sculpture w Antwerpii w 1963; Documenta III w Kassel i Sculpteurs Allemands Contemporains w Paryżu w 1964; Documenta IV w Kassel w 1968 roku; Biennale w São Paulo w 1969, na którym otrzymał Grand Prix za rzeźbę oraz Biennale Européenne de Sculpture w Jouy-sur-Eure w 1984. Prace Hausera były również często pokazywane na wystawach indywidualnych, m.in. we Fryburgu Bryzgowijskim (1961, 1962), Ulm (1961, 1964), Stuttgarcie (1963, 1965), Hanowerze (1963, 1966), Mannheim (1966) i Norymberdze (1967).
Odznaczony Krzyżami Kawalerskim (1972) i Oficerskim (1979) Orderu Zasługi Republiki Federalnej Niemiec oraz Orderem Zasługi Badenii-Wirtembergii (2000).
Twórczość.
Jego wczesne rzeźby, wykonane z wiązanych i nakładających się na siebie żelaznych prętów, były bliskie taszyzmowi. Od lat 60. skupił się na metalowych (głównie stalowych) formach abstrakcyjnych, co łączy jego twórczość z rzeźbą Césara, Lardery i Picassa.
Twórca monumentalnych prac przestrzennych, łączących rzeźbę z elementami architektury. Zrealizował liczne zamówienia na obiekty użyteczności publicznej – we Fryburgu, Stuttgarcie, Konstancji, Wuppertalu, na foyer teatru w Bonn i Galerię Kubus w Hanowerze.

</doc>
<doc id="51473" url="https://pl.wikipedia.org/wiki?curid=51473" title="Adolf Dygacz">
Adolf Dygacz

Adolf Karol Dygacz (ur. 23 lipca 1914 w Droniowicach koło Lublińca, zm. 5 kwietnia 2004 w Katowicach) – etnograf, muzykolog, folklorysta, znawca kultury górnośląskiej i zagłębiowskiej, której poświęcił habilitację.
Życiorys.
Studiował na Wydziale Wychowania Muzycznego (ukończył w 1948) oraz na Wydziale Kompozycji i Teorii Muzyki (ukończył 1951) Państwowej Wyższej Szkoły Muzycznej w Katowicach; ukończył również prawo w Wyższej Szkole Ekonomicznej w Katowicach (1949) oraz Wydział Filozoficzno-Historyczny Uniwersytetu Jagiellońskiego (1952). W 1962 obronił pracę doktorską, w 1975 habilitacyjną (na Uniwersytecie Adama Mickiewicza w Poznaniu); od 1991 z tytułem profesora.
Brał udział w kampanii wrześniowej, a następnie w ruchu oporu na Górnym Śląsku. Od 1941 przebywał w więzieniach niemieckich w Bytomiu, Katowicach, Opolu i Raciborzu. Po wojnie podjął pracę naukowo-dydaktyczną: w latach 1951–1975 na PWSM w Katowicach, 1974–1980 na Uniwersytecie Wrocławskim, od 1980 na Uniwersytecie Śląskim w Katowicach (filia w Cieszynie, kierownik Zakładu Teorii Muzyki i Folklorystyki Muzycznej). Był członkiem Komitetu Nauk Etnologicznych PAN, Komisji Etnograficznej Oddziału PAN w Krakowie oraz Komisji Historyczno-Literackiej Odzdziału PAN w Katowicach.
W 1933 rozpoczął zbieranie pieśni ludowych na Górnym Śląsku. Zebrał około 16 tysięcy melodii i tekstów. W latach 1950–1955 uczestniczył w Akcji Zbierania Folkloru Muzycznego, zainicjowanej przez Państwowy Instytut Sztuki w Warszawie. Badał również folklor miejski, robotniczy, szczególnie w grupach zawodowych hutników i górników. Od 1961 współpracował z Międzynarodowym Centrum do Badań nad Pieśnią Robotniczą w Budapeszcie.
Należał do wielu organizacji kulturalnych, w latach 1970–1973 wiceprezes Związku Kompozytorów Polskich. Był także członkiem m.in. Związku Nauczycielstwa Polskiego, Polskiego Towarzystwa Ludoznawczego, Wrocławskiego Towarzystwa Naukowego, Opolskiego Towarzystwa Przyjaciół Nauk oraz Katowickiego Towarzystwa Społeczno-Kulturalnego. Odznaczony m.in. Krzyżem Kawalerskim Orderu Odrodzenia Polski, Srebrnym Krzyżem Zasługi oraz tytułem Zasłużony Działacz Kultury; laureat wielu nagród, w tym Nagrody miasta Katowice w 1960, Śląskiej Nagrody im. Juliusza Ligonia w 1991 oraz Nagrody im. Wojciecha Korfantego nadanej przez Związek Górnośląski w 1999. W 1995 otrzymał tytuł Honorowego Ślązaka Roku nadany przez Radio Katowice. 14 X 2010 na fasadzie budynku przy ul. Wita Stwosza 4 w Katowicach odsłonięto tablicę pamiątkową ku czci profesora (mieszkał w tym budynku w latach 1988−2004). 7 września 2012 w Galerii Artystów na placu Grunwaldzkim w Katowicach odsłonięto popiersie Adolfa Dygacza.
Opublikował około 2 tysięcy artykułów z zakresu publicystyki muzycznej oraz około 160 prac naukowych (w tym 12 książek). Niektóre z publikacji:

</doc>
<doc id="51474" url="https://pl.wikipedia.org/wiki?curid=51474" title="Fernand Goyvaerts">
Fernand Goyvaerts

Fernand August Goyvaerts Deyrdeys (ur. 24 października 1939 w Mechelen - zm. 5 kwietnia 2004 w Brugii), piłkarz belgijski, grający na pozycji napastnika.
Debiutował w 1955 w barwach Club Brugge, wraz z którym awansował do ekstraklasy belgijskiej w 1958. Od 1962 występował w klubie hiszpańskim FC Barcelona, jako "Fernando" - mistrz dryblingu - dwukrotnie został uznany najlepszym zagranicznym piłkarzem ligi hiszpańskiej (1964 i 1965). Wraz z Barceloną występował w przegranym (do Valencii) finale Pucharu Miast Targowych (dawna nazwa Pucharu UEFA).
W latach 1965–1967 grał w barwach Realu Madryt; do końca życia pozostał jedynym Belgiem, który występował w dwóch najważniejszych klubach hiszpańskich. W 1967 przeniósł się z Realu (z którym nie odniósł większych sukcesów) do innej drużyny hiszpańskiej Elche CF, a rok później do francuskiego OGC Nice. Grał potem w mniejszych klubach takich jak: Cercle Brugge, KSC Lokeren i innych z niższych lig. Zakończył karierę w 1979.
W latach 1959–1961 ośmiokrotnie występował w reprezentacji narodowej.
Po zakończeniu kariery zawodniczej pozostał przy futbolu, zajmował się wyszukiwaniem talentów dla klubów belgijskich. Z jego poręczenia Club Bruges zasilili m.in. Jean-Pierre Papin i Daniel Amokachi.

</doc>
<doc id="51475" url="https://pl.wikipedia.org/wiki?curid=51475" title="Al Laney">
Al Laney

Al Laney, właśc. Albert Gillis Laney (ur. 11 stycznia 1896 w Pensacola, zm. 31 stycznia 1988 w Spring Valley) – amerykański dziennikarz sportowy.
Kariera zawodowa.
Kojarzony był głównie z takimi dyscyplinami sportowymi jak golf i tenis, ale zajmował się również futbolem amerykańskim, baseballem i boksem. Po I wojnie światowej zamieszkał w Paryżu, gdzie pracował jako sekretarz pisarza Jamesa Joyce’a. Podjął pracę w renomowanym „Paris Herald” (późniejsze „International Herald Tribune”).
Autor jednej z najbardziej znanych książek reporterskich o tenisie "Courting The Game". W swojej pracy dziennikarskiej obserwował m.in. słynne pojedynki gwiazd tenisa, Suzanne Lenglen z Helen Wills czy Maurice McLoughlina z Normanem Brookesem. Wysoko ceniony był także opis kariery niewidomego boksera Sama Langforda, opublikowany przez Laneya w „New York Herald Tribune”.
Laney pozostawał sportowym korespondentem tej gazety do 1966.
W 1979 Al Laney został uhonorowany miejscem w Międzynarodowa Tenisowa Galeria Sławy.

</doc>
<doc id="51477" url="https://pl.wikipedia.org/wiki?curid=51477" title="Przedzimie">
Przedzimie

Przedzimie, szaruga jesienna – jedna z dwóch uzupełniających pór roku w przyrodzie, w strefie klimatu umiarkowanego (drugą uzupełniającą porą jest przedwiośnie).
Za przedzimie przyjmuje się okres roku na styku jesieni i zimy, w którym średnie dobowe temperatury powietrza wahają się pomiędzy 5 a 0 °C (z tendencją malejącą). Opad atmosferyczny jest z początku duży, później umiarkowany, zazwyczaj ciekły, a jeśli stały (zamarznięty), to zanikający. Natomiast osad atmosferyczny jest obfity i we wszystkich rodzajach. Dzienna pora dnia jest wyraźnie krótsza od pory nocnej. Przedzimie jest najbardziej zachmurzoną porą roku.
O ile cztery podstawowe pory roku klimatu umiarkowanego (wiosna, lato, jesień, zima) są zarówno porami klimatycznymi, jak i astronomicznymi, to pory uzupełniające swoich astronomicznych odpowiedników nie mają. Są one powiązane jedynie z klimatem, i mają własny, charakterystyczny wpływ na przyrodę (a każda z nich – inny).
W okresie przedzimia część zwierząt zapada w sen zimowy, a pozostałe zwierzęta przystosowują się do zmiany pokarmu z letniego na zimowy. Jeżeli w tym czasie zwierzęta zacznie się dokarmiać ich dotychczasowym pokarmem, to trzeba je będzie wtedy dokarmiać już cały czas aż do wiosny. Wegetacja roślin jest już zatrzymana. Okres przedzimia, podobnie jak późnej jesieni, jest czasem intensywnego przyjmowania wilgoci do gruntu, gdyż parowanie wody z opadów i osadów atmosferycznych jest niewielkie z powodu niskich temperatur i braku transpiracji przez większość roślin, a grunt nie jest jeszcze trwale zamarznięty. Na dużą ilość wody w osadzie atmosferycznym ma ponadto wpływ rozwinięta powierzchnia ziemi ze stojącymi jeszcze uschniętymi roślinami oraz nieopadniętą częścią liści i drobnych gałązek. Zasadniczo przedzimie spośród wszystkich sześciu klimatycznych pór roku jest okresem, w którym w przyrodzie dzieje się najmniej.

</doc>
<doc id="51478" url="https://pl.wikipedia.org/wiki?curid=51478" title="Przedwiośnie">
Przedwiośnie

Przedwiośnie – jedna z dwóch uzupełniających pór roku w przyrodzie, w strefie klimatu umiarkowanego (drugą uzupełniającą porą jest przedzimie).
Za przedwiośnie przyjmuje się okres roku na styku zimy i wiosny, w którym średnie temperatury powietrza wahają się pomiędzy 0 a 5 °C (z tendencją wzrostową). Opad atmosferyczny jest umiarkowany, zazwyczaj ciekły, a jeśli stały (zamarznięty), to zanikający. Natomiast osad atmosferyczny jest obfity i we wszystkich rodzajach. Dzienna pora dnia jest podobnej długości trwania do pory nocnej.
O ile cztery podstawowe pory roku klimatu umiarkowanego (wiosna, lato, jesień, zima) są zarówno porami klimatycznymi, jak i astronomicznymi, to pory uzupełniające swoich astronomicznych odpowiedników nie mają. Są one powiązane jedynie z klimatem, i mają własny, charakterystyczny wpływ na przyrodę (a każda z nich – inny). Generalnie przedwiośnie jest okresem dodatnich temperatur powietrza, podczas gdy ziemia dopiero rozmarza.
Okres przedwiośnia, w odróżnieniu od przedzimia, charakteryzuje się wieloma intensywnymi przemianami w przyrodzie. Z powodu trwale utrzymujących się dodatnich temperatur powietrza następuje topnienie pokrywy śnieżnej i lodu. Następuje to od góry, przy zamarzniętym gruncie, a także zamarzniętych niektórych zbiornikach i ciekach wodnych. Woda z roztopów spływa głównie do cieków i zbiorników wodnych, a tylko w małym stopniu zwiększa wilgotność pól uprawnych. Jest za to przyczyną wylewów i powodzi wiosennych (nadmiar wody i zatory lodowe). Okres przedwiośnia jest okresem wschodów pierwszych roślin zielonych oraz budzenia się soków w roślinach wieloletnich. Dla roślin rocznych i dwuletnich niebezpieczne są wtedy przymrozki – gdy za dnia jest ciepło, a w nocy przychodzi z powrotem zamrożenie powierzchni ziemi. Jest to również okres niebezpieczny dla roślin o zdrewniałych pniach, gdyż z powodu różnicy temperatur zaczynają przedwcześnie krążyć soki w ich częściach nadziemnych przy ciągle jeszcze zamarzniętej części podziemnej (stąd bielenie drzew owocowych w sadach w celu ochrony przez nagrzewającym je ostrym wiosennym słońcem, a co za tym idzie w celu spowolnienia budzenia się tych roślin do życia). Przedwiośnie charakteryzuje się dość dużymi zmianami temperatur pomiędzy dniem i nocą w przypowierzchniowej części ziemi oraz w powietrzu, gdyż dzień jest już długi, Słońce stoi wysoko na niebie i mocno grzeje, występuje mało dni z dużym zachmurzeniem, a powierzchnia gruntu jest odsłonięta zarówno poprzez brak okrywy roślin zielonych, jak i brak liści krzewów i drzew. Dla przedwiośnia charakterystyczna jest również intensywna zmienność pogodowa (np. jednocześnie pada deszcz i świeci słońce), czego przejawem są porzekadła ludowe "w marcu jak w garncu" i "kwiecień plecień, bo przeplata trochę zimy, trochę lata".
Fenologia.
Fenologiczny początek przedwiośnia (zarania wiosny) wyznaczany jest na podstawie zakwitania leszczyny pospolitej i podbiału pospolitego. Przedwiośnie fenologiczne w Polsce zaczyna się czasami już w lutym lub w marcu, trwa zwykle do początku kwietnia. Kwitną: olsza czarna, śnieżyczka przebiśnieg, szafran spiski, zawilec gajowy, przylaszczka pospolita, wawrzynek wilczełyko, knieć błotna. Pojawiają się pąki modrzewia

</doc>
<doc id="51479" url="https://pl.wikipedia.org/wiki?curid=51479" title="Szyfr blokowy">
Szyfr blokowy

Szyfr blokowy – rodzaj szyfrowania symetrycznego. Polega na szyfrowaniu bloku wejściowego (np. fragmentu pliku) na podstawie zadanego klucza, przekształcając go na blok wyjściowy o takiej samej długości w taki sposób, że niemożliwe jest odwrócenie tego przekształcenia bez posiadania klucza.
Szyfr określa para funkcji pobierających 2 argumenty:
Typowe rozmiary bloku oraz kluczy (te dwa rozmiary nie muszą być identyczne) to 64, 128, 192 lub 256 bitów, przy czym klucze mniejsze od 128 bitów nie zapewniają współcześnie bezpieczeństwa.
Ponieważ wiadomości, jakie chcemy zakodować, są zwykle znacznie większe od rozmiaru bloku, musimy używać jakiegoś trybu kodowania. Najbardziej naiwne podzielenie wiadomości na bloki odpowiednich rozmiarów i zakodowanie osobno każdego z nich (ECB) nie zapewnia nam bezpieczeństwa. Główne tryby to:
Niektóre szyfry blokowe to:

</doc>
<doc id="51480" url="https://pl.wikipedia.org/wiki?curid=51480" title="Pabianice">
Pabianice

Pabianice – miasto w województwie łódzkim, siedziba powiatu pabianickiego. Drugie co do liczby mieszkańców miasto aglomeracji łódzkiej. Pabianice należą do Związku Miast Polskich. Pod względem powierzchni miasto znajduje się na 10. pozycji w województwie łódzkim, a 150. w Polsce. Były miastem duchownym kapituły katedralnej krakowskiej w powiecie szadkowskim województwa sieradzkiego w końcu XVI wieku. Patronem miasta jest św. Maksymilian Maria Kolbe.
Według danych GUS z 31 grudnia 2020, Pabianice liczyły 63 945 mieszkańców i były pod względem liczby ludności trzecim (po Łodzi oraz Piotrkowie Trybunalskim) miastem w województwie łódzkim, a także 60. spośród najludniejszych miast w Polsce.
Położenie.
Pabianice leżą w zespole miejskim Łodzi. Obszar miasta obejmuje 32,99 km² i charakteryzuje się wydłużeniem w kierunku równoleżnikowym. Pabianice rozciągają się na równinie. Najniższy punkt miasta jest położony nad rzeką Dobrzynką, przy północnej granicy Pabianic, jego wysokość wynosi 174 m n.p.m. Najwyższy punkt jest zlokalizowany na południe od lasu miejskiego z wysokością 203 m n.p.m. Pabianice graniczą z Łodzią oraz gminami Dobroń, Ksawerów, Pabianice i Rzgów.
Pod względem historycznym Pabianice leżą w dawnej ziemi sieradzkiej.
Według danych z 2009 Pabianice ma obszar 32,99 km², w tym:
Miasto stanowi 6,70% powierzchni powiatu pabianickiego.
Na terenie Pabianic i okolic występują gleby bielicowe (klasa V i VI) oraz gleby aluwialne i mułowo-bagienne klasy IV. W granicach miasta i gminy jest kilka żwirowisk oraz odkrywek gliny zwałowej, przy których budowano miejscowe cegielnie. Cegielnia zlokalizowana przy ul. Rzgowskiej posiadała własną kolejkę wąskotorową.
Pabianice są położone w kredowej niecce łódzkiej, wypełnionej osadami lodowcowymi i aluwialnymi.
Sąsiednie gminy.
Dobroń, Ksawerów, miasto Łódź, Pabianice (gmina wiejska), Rzgów
Historia.
Początki osady.
Pabianice powstały zapewne na przełomie X i XI w. jako niewielka śródleśna osada nad rzeczką Dobrzynką, dopływem Neru. Z tego też okresu pochodzi nazwa miejscowości, której założycielem był prawdopodobnie człowiek noszący imię Fabian (Pabian), dość popularne w sąsiednich Czechach. Z czasem zapomniano o prawdziwym znaczeniu nazwy i piszący pod koniec XIX w. miejscowy dziejopisarz Maksymilian Baruch na podstawie miejscowych legend wywnioskował, że pierwotna nazwa brzmiała Pobawianice lub Pobijanice od zabawy w tutejszych lasach książąt i polowaniach (bijania) na dziką zwierzynę. Zupełnie inną wersją było wzięcie miana od skądinąd nieznanej księżnej o imieniu Pabianka, która miała być tak szpetnej urody, że musiano ją ukrywać przed ludźmi. Wedle miejscowej legendy, aby ukryć brzydotę przed postronnymi udawała się na modlitwy do kościoła św. Mateusza z odległego o kilkadziesiąt metrów zamku podziemnym przejściem, prowadzącym pod obecną ul. Zamkową.
Pabianice wsią kościelną.
Początkowo wieś była własnością księcia. Dopiero w II poł. XII w. stała się posiadłością kościoła krakowskiego. Źródła wiążą to wydarzenie z księżniczką czeską Judytą – pierwszą żoną Władysława Hermana. Powodem darowizny osady Pabianice wraz z okolicą zwaną Chropy (nazwa ta oznacza tereny podmokłe, bagienne), miała być według tradycji chęć złożenia wotum w celu wybłagania narodzin potomka (para książęca mogła się cieszyć 25 sierpnia 1085 lub 1086 z narodzin Bolesława III Krzywoustego). Położone w dużej odległości od Krakowa Pabianice przez następne stulecia przeżywały stagnację. Jak napisał w swojej kronice kanonik krakowski Jan Długosz: „częściej (okolice – przyp.) zwierz dziki za legowisko obierał, aniżeli dotykał pług rolnika”.
Powstanie miasta.
Sytuacja zmieniła się diametralnie na przełomie XIII i XIV w., kiedy siedziba zarządu dóbr kompleksu kapituły w ziemi sieradzkiej została umiejscowiona właśnie w Pabianicach. Wkrótce rozpoczęto też starania o możliwość lokowania tutaj miasta. Kiedy to się dokładnie stało, nie wiadomo, gdyż dokumenty lokacyjne spłonęły jeszcze w XVI w. Wprawdzie zgodę na założenie miasta wydał na ręce biskupa krakowskiego Jana Muskaty jeszcze Władysław Łokietek w 1297, jednak cel ten udało się zrealizować prawdopodobnie dopiero w połowie XIV w. Badacze najczęściej przyjmują lata 1342–1354, czyli równolegle z powstaniem tutejszej parafii. Pierwsze wzmianki źródeł o Pabianicach jako mieście pochodzą z końca XIV w. Wiadomo jednak, że Kazimierz Wielki nadał już "miastu" Pabianice dwa dni targowe – wtorek i piątek, co korzystnie wpłynęło na interesy ówczesnych mieszczan.
Własność kościelna.
Pabianice pozostały własnością kościelną kapituły krakowskiej. Do końca XVI w. kompleks ten obejmował dwa miasteczka (także Rzgów) oraz 51 wsi. W celu pomnożenia dochodów kapituła często decydowała się oddawać w zamian za opłaty swoje posiadłości w dzierżawę. Tenutariuszami (dzierżawcami) byli najczęściej duchowni, wywodzący się zresztą na ogół z kapituły krakowskiej, choć ze względu na ich liczne obowiązki zatrzymujące ich w stolicy, ich rolę przejmowali czasami świeccy starostowie. Własność kościelna utrzymała się na ziemi pabianickiej aż do końca istnienia I Rzeczypospolitej. Po 1793 zostały sekularyzowane przez Prusaków, stając się ekonomią rządową.
Miasto w I Rzeczypospolitej.
Pabianice nie były dużą miejscowością. W okresie najlepszej prosperity polskich miast, na przełomie XVI i XVII w., miasteczko osiągnęło liczbę tylko 1100 mieszkańców. Był to jednak znacznie lepszy rezultat niż mogła się pochwalić pobliska Łódź. Miasteczko ówczesne posiadało wyłącznie zabudowę drewnianą, zlokalizowaną wzdłuż starego traktu, biegnącego z Krakowa do Łęczycy (jest to obecna ulica Warszawska, dawniej zwana Piotrkowską). Jak to miało miejsce w większości niedużych ośrodków miejskich, ludność zajmowała się głównie uprawą ziemi. Także tutaj dało się jednak zauważyć wiele instytucji typowych dla miasta, jak drewniany ratusz poświadczony źródłowo w 1533. Właśnie w II poł. XVI w. zbudowano najcenniejsze pabianickie zabytki w stylu renesansowym – dwór obronny tenutariuszy dóbr pabianickich (wzniesiony w latach 1565–1571) oraz kościół parafialny św. Mateusza (1583–1588). Architektem obu obiektów był najprawdopodobniej Ambroży Włoch natomiast wykonawcą Wawrzyniec Lorek, któremu kapituła krakowska w zamian za budowę przyznała dom na Nowym Mieście w Pabianicach. W mur kościoła od strony północnej wmurowano fragment portalu rozebranej wieży mostowej z pierwotnym herbem Pabianic.
W mieście istniały cechy rzemieślników m.in. kołodziejów, kowali, piekarzy, rzeźników, sukienników, szewców, kuśnierzy i białoskórników (wytwórców zamszu). Przywilej cechowy ww. cechów nadany został 31 sierpnia 1553, a potwierdził go dwa lata później Zygmunt August.
Upadek miasta w XVII i XVIII w..
Od końca XVI w. miasto zaczęło powoli tracić na znaczeniu, nawet w skali regionalnej. Przyczyniły się to tego klęski żywiołowe (częste pożary i epidemie) oraz wojny niszczące miasto. We znaki dał się wtedy zwłaszcza fakt braku murów miejskich, przez co Pabianice stanowiły łatwy łup dla przeciągających oddziałów wojskowych, często również nieopłacanych polskich. W I poł. XVIII w. Pabianice zamieszkiwało już tylko 300 mieszkańców. Były więc miastem tylko z nazwy.
Miasto w Królestwie Polskim.
Okres stagnacji, jaką przeżywały Pabianice, minął bezpowrotnie wraz z utworzeniem Królestwa Polskiego (1815) i włączeniem miasta do województwa kaliskiego. Nowy polski rząd przeznaczył okolicę pod rozbudowę przemysłu włókienniczego i sukienniczego w kalisko-mazowieckim okręgu przemysłowym. Sprzyjała temu obfitość lasów, wód i gruntów rządowych. Powstający przemysł ściągnął do Pabianic osadników. Początkowo przybywali głównie mieszkańcy okolicznych miejscowości, po 1825 zaczęli się pojawiać osadnicy spoza Królestwa Polskiego. Wykwalifikowanych tkaczy i sukienników zachęcano do przyjazdu darmowymi działkami budowlanymi oraz ulgami podatkowymi. Dzięki temu liczba ludności szybko rosła. W latach 1823–1824 zdecydowano przeprowadzić regulację urbanistyczną Pabianic, tworząc tzw. Nowe Miasto, z osobnym Rynkiem (obecnie stoi tu dom towarowy „Trzy Korony”). Główną arterią komunikacyjną stała się ulica Szosowa (obecnie ul. Zamkowa).
Okazją do błyskawicznego rozwoju Pabianic był kryzys w sukiennictwie, spowodowany wprowadzeniem w 1832 granicy celnej między Królestwem Polskim a Rosją. Umożliwiło to dynamiczny rozwój produkcji tkanin bawełnianych. Kolejne ważne daty w rozwoju tutejszego przemysłu to 1851, gdy zniesiono bariery celne między Królestwem z Rosją (otwarcie rynków zbytu dla wyrobów bawełnianych) oraz 1864, gdy uwłaszczono chłopów (dopływ taniej siły roboczej). Największym zakładem przemysłowym Pabianic było wówczas przedsiębiorstwo włókiennicze Krusche-Ender, które zatrudniało pod koniec XIX w. 4000 robotników. W 1913 było ono czwartym co do wielkości zakładem włókienniczym w kraju. Liczba ludności Pabianic rosła nieustannie. Tylko w drugiej połowie XIX w. – ośmiokrotnie. U progu I wojny światowej w 1914 miasto zamieszkiwało już 48 000 mieszkańców. Pabianice stały się jednym z większych przemysłowych miast w Królestwie (szóste miejsce pod względem liczby zatrudnionych robotników).
Miasto trzech nacji.
Pabianice, podobnie jak Łódź, stały się w XIX w. miastem wielokulturowym. Oprócz Polaków istotną rolę odgrywali w nim Niemcy i Żydzi.
Niemcy.
W Pabianicach oprócz żywiołu polskiego od końca XVIII w. zaczęli się pojawiać również osadnicy niemieccy i żydowscy. Przybysze z Niemiec osiedlali się i budowali swoje siedziby oraz fabryki głównie na Nowym Mieście i byli to z reguły specjaliści branży włókienniczej (tkacze, prządkowie, farbiarze). Dała się jednak zauważyć pewna specyfika – w przeciwieństwie do innych ośrodków zagłębia włókienniczego do Pabianic tłumnie przyjeżdżali oprócz luteran z Prus i zaboru pruskiego, czy Saksonii również niemieccy katolicy z Bawarii, Austrii, czy ze Śląska. W 1848 r. odsetek protestantów (głównie Niemców) w mieście osiągnął największy pułap 34%, następnie w związku z napływem ze wsi do przemysłu ludności polskiej stan ten sukcesywnie malał (spadł do 10% w 1914). Zmiany w proporcjach ludnościowych dokonywały się też na skutek szybkiej polonizacji części przybyszów (np. rodzina św. Maksymiliana Kolbego). Spory procent mieszkańców miasteczka stanowili również wyznawcy innych kościołów reformowanych zwłaszcza kalwini (ich główny zbór znajdował się w pobliskim Zelowie) i bracia morawscy (członkami tego kościoła byli założyciele zakładów przemysłowych – Rudolf Kindler oraz Beniamin Krusche). Nabożeństwa dla miejscowych luteran początkowo odprawiane były w pabianickim zamku.
Dopiero później (w latach 1827–1831) na rogu ulicy Zamkowej i Kilińskiego wybudowano kościół ewangelicko-augsburski (rozbudowany w latach 1875–1876).
Żydzi.
Pabianice, jako miasteczko należące do kapituły krakowskiej, miało przywilej zakazujący Żydom osiedlania się w granicach grodu. Poszedł on w zapomnienie w XIX w. podczas gwałtownego uprzemysławiania miasta, choć formalnie dopiero w 1862 zezwolono Żydom zamieszkać w Pabianicach. Osadnictwo żydowskie w latach 30. XIX w. było już tak liczne, że w 1836 zdecydowano się na założenie gminy wyznaniowej żydowskiej. Od 1847 Żydzi mieli już własną bożnicę na Starym Mieście przy ulicy Bóżniczej 4. Została ona zburzona po drugiej wojnie światowej w 1960 przez władze miasta pod pretekstem utworzenia niezbędnego targowiska. Do 2022 jedynym upamiętnieniem była tablica nieznanego pochodzenia z błędną informacją, że jej zburzenia dokonali naziści. Żydzi stanowili w 1849 15% mieszkańców Pabianic, a w 1939–18%. Zajmowali się głównie handlem, rzemiosłami i finansami. Kilka rodzin żydowskich dołączyło do grona zamożnych przemysłowców, a kilku z nich było radnymi. Mieli swoje ośrodki nauczania i wydawali swoją gazetę. Tworzyli silną grupę chasydów. W roku 2022 z inicjatywy lokalnych społeczników po raz pierwszy od 80 lat została przywrócona pamięć o ludności żydowskiej miasta Pabianic. Została zmieniona tablica w miejscu, gdzie znajdowała sie synagoga przy ulicy Bóżniczej 4, oraz powstał mural z synagogą zburzoną ponad pół wieku temu. U zbiegu ulicy Zamkowej i Wyspiańskiego, w miejscu byłego boiska Krusche-Ender, na którym Żydzi przed wywiezieniem do Litzmannstadt i do obozu zagłady w Chełmnie nad Nerem przez kilka dni stali w deszczu, znajduje się miejsce upamiętnienia pabianickich Żydów.
II wojna światowa.
Pierwsze niemieckie bomby spadły na Pabianice 3 września 1939, niszcząc domy na Starym Mieście i Bugaju. Zginęło kilkudziesięciu mieszkańców. Miasta broniły: 72. Pułk Piechoty i 15. Pułk Piechoty „Wilków”. Poniosły one ciężkie straty, głównie za sprawą dywersantów i ludności niemieckiej. To oni wskazywali hitlerowcom miejsca zgrupowań polskich żołnierzy, transporty wojskowe i magazyny z zaopatrzeniem dla armii. Miejsca te bombardowały hitlerowskie samoloty. Dywersanci urządzali też zasadzki na mniejsze oddziały polskich żołnierzy. 8 września do Pabianic wkroczyły wojska niemieckie.
Okupacja przyniosła zagładę mieszkającej w Pabianicach ludności żydowskiej. W lutym 1940 na Starym Mieście Niemcy utworzyli getto. W grudniu 1940 przebywało w nim ok. 9 tys. Żydów. W dniach 16–18 maja 1942 getto zostało zlikwidowane. 5600 osób dwoma transportami wysłano do Litzmannstadt Ghetto, kilkadziesiąt (głównie osoby starsze, chore oraz dzieci) rozstrzelano na miejscu, a pozostałych wywieziono do obozu zagłady w Chełmnie nad Nerem. Jedynym dziś śladem bytności ludności żydowskiej w Pabianicach są macewy na cmentarzu na zachodnich rubieżach miasta.
Pabianice zostały wcielone do III Rzeszy (znalazły się w tzw. Kraju Warty) i przeznaczone do całkowitej germanizacji. Miasto otrzymało nazwę "Burgstadt", ulice i place – niemieckich patronów. Zamknięto polskie szkoły i instytucje, w dalszej kolejności planując wysiedlenie całej polskiej ludności na wschód. Wielu Polaków w tym również dzieci deportowano do Rzeszy na przymusowe roboty. Władze okupacyjne usunęły Polaków z lepszych domów w centrum miasta. Ludność zmuszano do pracy w zakładach włókienniczych produkujących głównie tkaniny na mundury i bieliznę dla niemieckich żołnierzy.
Planowano również gruntowną przebudowę miasta, by odpowiadało ono niemieckim standardom. W 1941 w zachodniej części Pabianic Niemcy rozpoczęli budowę dzielnicy mieszkaniowej dla niemieckich kolonistów. Nadano jej nazwę "Neue Heimat" („Nowa Ojczyzna”). Projekt ten do końca wojny zrealizowano jedynie częściowo.
Obok konspiracji związanej ze ZWZ (a potem AK) w mieście działała też konspiracyjna Gwardia Ludowa utworzona tu w lipcu 1942. Przeprowadziła ona szereg akcji sabotażowych. W lutym 1943 podłożono ogień pod magazyn przędzy w zakładach Kruschego i Endera. Wywołano również pożar w Warsztatach Obsługi Technicznej i Sprzętu Drogowego (przy ul. Partyzanckiej). W listopadzie tego roku przecięto połączenia telefoniczne na linii Łódź–Kalisz, a także uszkodzono linię wysokiego napięcia, co spowodowało długotrwałą przerwę w dostawach prądu dla pabianickich zakładów.
Nocą z 19 na 20 stycznia 1945 do Pabianic wkroczyły wojska 1 Frontu Białoruskiego pod dowództwem marsz. Gieorgija Żukowa. Uciekających Niemców bombardowały radzieckie samoloty, a radzieckich żołnierzy i polską ludność cywilną – niemieckie, zabijając kilkaset osób i obracając w ruiny budynki w centrum miasta. Niemcy zdążyli zniszczyć największe tkalnie i zakłady mechaniczne.
Czasy współczesne.
Pabianiccy Żydzi zostali wymordowani w okresie Holocaustu, nieliczni ocaleni po wojnie wyemigrowali do Izraela. Niemcy, którzy nie uciekli w 1945 przed Armią Czerwoną, musieli kilka lat później przymusowo opuścić swe domy i wyjechać. Przejęte przez państwo wielkie fabryki po wojnie znacznie rozbudowywano, powstawały też nowe. Rozwinął się przemysł chemiczny i elektrotechniczny, w 1966 miasto zostało odznaczone Orderem Sztandaru Pracy I klasy. W zachodniej oraz południowej części miasta zbudowane osiedla bloków – Piaski i Bugaj. W latach 1975–1998 miasto administracyjnie należało do ówczesnego województwa łódzkiego. Obecne Pabianice to ponad 60-tysięczne miasto, w którym dominuje handel.
Demografia.
Struktura demograficzna mieszkańców Pabianic według danych z 31 grudnia 2018.:
Architektura i urbanistyka.
Zabytki opisane w odrębnym artykule:
Dzielnice i osiedla.
Stare Miasto, Centrum, Bugaj, Piaski, Karniszewice, Klimkowizna, Jutrzkowice, Wola Zaradzyńska Nowa, J. Salwy, Marii Konopnickiej, Jana Pawła II, Mikołaja Kopernika, Dąbrowa, Rypułtowice, Czyryczyn (dawn. Sereczyn), Karolew, Nowa Wieś.
Gospodarka.
Przemysł.
W okresie powojennym Pabianice, tuż po Gliwicach, posiadały największą liczbę różnorodnych gałęzi przemysłu w Polsce. Okres nowego rozwoju gospodarczego po 1989 roku w znacznym stopniu zmienił strukturę własnościową zakładów przemysłowych. Tereny produkcyjne po nacjonalizacji przemysłu w Polsce po II wojnie światowej stały się własnością Skarbu Państwa lub spółdzielni. Obecnie zdecydowana większość przedsiębiorstw w Pabianicach należy do prywatnych inwestorów.
W 2003 niemal cała działalność produkcyjna nadal odbywała się na obszarach powstałych, zorganizowanych i zagospodarowanych w poprzednich okresach kształtowania przemysłu w mieście. Kumulują się one w trzech strefach:
Przejście z gospodarki centralnie planowanej do gospodarki wolnorynkowej spowodowało, że wiele zakładów przemysłowych w Pabianicach podupadło, a liczne przedsiębiorstwa zlikwidowano (zakłady przemysłu bawełnianego Pamotex, fabryka maszyn drogowych Madro, zakłady przemysłu wełnianego Pawelana).
Kryzys wielkich zakładów przemysłowych, a zwłaszcza kombinatów włókienniczych, skutkował kurczeniem się powierzchni terenów przemysłowych, które pod koniec lat 80. XX w. obejmowały 158 ha. W 2003 powierzchnia tych terenów zmalała do 136 ha. Znaczny wpływ na to miało przeznaczenie wielohektarowych działek dawnych terenów fabrycznych pod budowę centrów handlowo-usługowych.
Mimo upadku wielu zakładów przemysłowych, nadal dominuje przemysł lekki. Jednak ważne miejsce w strukturze gałęziowej zajmują: przemysł chemiczny (zakłady farmaceutyczne Polfa, fabryka leków Aflofarm), spożywczy (Zakłady Mięsne Pamso SA) oraz elektromaszynowy (fabryka żarówek Philips). Różnorodność gałęziowa sprawiła, że przemysł pabianicki nie popadł w stan głębokiego kryzysu.
Radykalne zmiany zaszły w strukturze wielkości zakładów. W 1989 w mieście było ok. 180 państwowych i spółdzielczych zakładów przemysłowych, w których pracowało około 30 tys. osób.
W 2003 działało 8477 przedsiębiorstw zatrudniających ok. 32,96 tys. pracowników, a w 2006 było zarejestrowanych 8554 podmiotów gospodarki narodowej, w których pracowało ok. 29,15 tys. osób.
Struktura działalności gospodarczej Pabianic w 2006 roku:
Po 2003 upadały kolejne zakłady lub były prywatyzowane ewentualnie przekształcane w spółki. Dochód budżetu w 2010 na mieszkańca wyniósł 2062,52 zł, pięć lat później w 2015 dochód ten wyniósł 2431,27 zł na mieszkańca, a w 2020 roku 1868,64 zł. na osobę.
Sport.
Koszykówka:
Uks korona badminton
Futbol amerykański:
Piłka ręczna:
Piłka nożna:
Bieg na orientację:
Strzelectwo sportowe:
Rugby 7:
Piłka siatkowa:
Brazylijskie Jiu-Jitsu
Wypoczynek – Kąpielisko.
Lewityn, Businka, POSTIW, MOSiR – różne nazwy kojarzące się z jednym miejscem – ulicą Bugaj 110. Są to rozległe stawy przylegające do osiedla Bugaj będące przez lata wypoczynkowym zapleczem Pabianic. W 1936 zakupił je Aleksander Lewityn, oczyścił, zarybił i po zainstalowaniu piaszczystej plaży wraz z zapleczem (szatnie damskie i męskie, bufet) udostępnił jako miejskie kąpielisko z łódkami i kajakami.
Lewitynowie byli właścicielami tego miejsca do 1946, kiedy w wyniku reformy rolnej stawy zostały im odebrane. W latach 50. XX w. miejsce, które zaczęło być nazywane przez mieszkańców „Lewitynem”, weszło w skład Państwowych Gospodarstw Rolnych, a pod koniec dekady przekazano je Przedsiębiorstwu Gospodarki Komunalnej. Teren stawów zagospodarowany miał być jako teren wypoczynkowy. Fundusze na ten cel znalazły się dopiero w latach 60., kiedy podobne obiekty powstawały w różnych ośrodkach miejskich. Lokalizacja doskonale się do tego nadawała. Przylegała do powstającego osiedla Bugaj, ale była jeszcze na uboczu miasta. Prace budowlane były prowadzone w latach 1963–1966. W lipcu 1966 nastąpiło uroczyste otwarcie "Miejskiego Ośrodka Sportu, Turystyki i Wypoczynku" mimo nieukończonych prac budowlanych piętrowego budynku z zapleczem gospodarczym, kawiarnią „Turkus” i tarasem. Pierwszą kierowniczką „Lewityna” została Jadwiga Wajs-Marcinkiewicz, polska lekkoatletka i przedwojenna zdobywczyni medali olimpijskich w Los Angeles i Berlinie.
Po kilkudziesięciu latach ośrodek popadł w ruinę. W ramach rewitalizacji obiektu w 2019 wybudowano "Wodny plac zabaw na Lewitynie", którego budynek stoi na miejscu dawnej kawiarni „Turkus” i jest atrakcją dla dzieci w wieku 3–14 lat.
Wspólnoty wyznaniowe.
Na terenie Pabianic działalność religijną prowadzą następujące Kościoły i związki wyznaniowe:
Transport zbiorowy.
Komunikacja miejska.
Początki komunikacji miejskiej w Pabianicach sięgają 1901, kiedy otwarto linię tramwajową Pabianice-Łódź. Tramwaj dojeżdżał jedynie do przedmieścia. Linia była przedłużana w latach 1905, 1924 i 1940 aż w końcu biegła całą główną ulicą miasta – do stacji kolejowej. W 1968 przedłużono linię tramwajową do pętli "Wiejska" i wybudowano skrętnię "Duży Skręt".
Do 1972 ponad 20-kilometrowa linia tramwajowa była jedynym środkiem komunikacji miejskiej. 19 lipca 1972 MPK Łódź postawił pierwsze przystanki i wprowadził kursy autobusów miejskich linii 1, a 17 stycznia 1977 uruchomił linię 2 obejmujące nowe dzielnice. Od 1984 w szybkim tempie powstawały kolejne linie autobusowe na których kursowały Ikarusy 260 i Jelcze.
W 1992 pabianickie linie autobusowe obsługiwane przez MPK Łódź przejęło przedsiębiorstwo MZK Pabianice, które wprowadziło swoje bilety, wymieniło autobusy na nowocześniejsze jelcze. We flocie było 12 Manów NL 202, 14 Solarisów Urbino 12 i 3 Jelcze M081MB. Autobusy zmieniły barwy z czerwono-białych na niebiesko-żółte (kolor flagi Pabianic). W 2004 linię tramwajową 41 (Pabianice-Łódź: plac Niepodległości) zastąpiono linią 11 – z Pabianic przez Łódź do Zgierza. Linia 11 jest komercyjna. Po eksperymencie polegającym na zatrudnieniu konduktorów, w tramwajach zamontowano automaty sprzedające bilety. W 2007 rozpoczęto przebudowę torowiska linii 11 w ramach projektu „Tramwaj Regionalny”, współfinansowanego z funduszy Unii Europejskiej. W III etapie remont ma objąć obszar Pabianic. Obecnie linia 11 przebiega tylko w Łodzi. Do Pabianic kursował tramwaj linii P, a od 1 sierpnia 2010 ponownie kursuje na linii 41 należąca do Lokalnego Transportu Zbiorowego miasta Łodzi. Jeździ on od przystanku „Wiejska/Łaska” w Pabianicach do Placu Niepodległości w Łodzi. Nowością są bilety czasowe, które wprowadzono na tej linii. Od 14 maja 2017 do 31 października 2017 kursowanie tramwaju było zawieszone i wprowadzona była autobusowa komunikacja zastępcza Z41. W dniu 1 grudnia 2019 rozpoczęła się inwestycja w której mają być wyremontowane drogi i infrastruktura tramwajowa, dlatego do marca 2020 tramwaj dojeżdżał tylko do przystanku przy ulicy Cegielnianej w Ksawerowie. Dalej autobus linii Z41 jechał aż do przystanku „Wiejska/Łaska”. Obecnie na całej trasie od Dworca PKP (z powodu zamknięcia ulicy Warszawskiej) do placu Niepodległości kursuje autobus.
Przez Pabianice przebiegają drogi krajowe oraz drogi wojewódzkie:
Honorowi obywatele miasta Pabianic.
"Źródło:"
Miasta partnerskie.
Od 3 lipca 2016 Pabianice utrzymywały kontakty partnerskie z Kuźniecowskiem na Ukrainie. 28 marca 2018 współpraca między miastami została zerwana z powodu kontrowersji wywołanych gloryfikowaniem przez Kuźniecowsk Stepana Bandery i Romana Szuchewycza, przywódców ukraińskich grup nacjonalistycznych.
W 2022, w związku z rosyjską agresją na Ukrainę, Pabianice zerwały trwającą od 2002 współpracę z miastem Gusiew w obwodzie kaliningradzkim.

</doc>
<doc id="51483" url="https://pl.wikipedia.org/wiki?curid=51483" title="Rudolf Höß">
Rudolf Höß

Rudolf Franz Ferdinand Höß (pisownia alternatywna: Höss lub Hoess; ur. 25 listopada 1901 w Baden-Baden, zm. 16 kwietnia 1947 w Oświęcimiu) – SS-Obersturmbannführer, komendant niemieckiego nazistowskiego obozu koncentracyjnego Auschwitz-Birkenau w latach 1940–1943, członek NSDAP (numer legitymacji partyjnej 3 240) i SS (numer ewidencyjny 193 616). Zbrodniarz wojenny.
Życiorys.
Urodził się w Baden-Baden w rodzinie katolickiej. Ojcem był Franz Xaver Höß, a matką Paulina Speck. W domu o wszystkim decydował ojciec, który wymagał ślepego posłuszeństwa. Mając 16 lat, Höß wbrew woli ojca (zmarł rok wcześniej), który chciał, aby syn został kapłanem, jako ochotnik wstąpił do wojska. 1 sierpnia 1916 wstąpił do 21 Pułku Dragonów Badeńskich, w którym wcześniej służył jego ojciec i dziadek. Po przeszkoleniu w szwadronie zapasowym w Bruchsal (Badenia) został przydzielony do Korpusu Azjatyckiego i wysłany na front w roku 1917 z samodzielnym oddziałem kawalerii „Pasza II”. W czasie I wojny światowej walczył w Turcji, Mezopotamii i Palestynie. Dosłużył się stopnia feldfebla. Został odznaczony Krzyżem Żelaznym II i I klasy oraz Żelaznym Półksiężycem.
Następnie wstąpił w Królewcu do Wschodniopruskiego Korpusu Ochotniczego dowodzonego przez porucznika Roßbacha ("Freikorps Roßbach"). Po przeszkoleniu w zakresie łączności w Rydze uczestniczył w walkach z oddziałami komunistycznymi na Łotwie. W styczniu 1920 roku oddziały Freikorpsów powróciły z krajów nadbałtyckich do Niemiec i zostały użyte do stłumienia w kwietniu 1920 roku powstania robotniczego w Zagłębiu Ruhry.
Po wojnie należał do Freikorpsu na Górnym Śląsku i w Zagłębiu Ruhry. Skazany w 1923 r. na 10 lat pozbawienia wolności za morderstwo Waltera Kadowa (w odwecie za wydanie przez niego Francuzom Alberta Leo Schlagetera – działacza Freikorpsu w Zagłębiu Ruhry, który za działalność dywersyjną został skazany w 1923 na karę śmierci), wyszedł na wolność po 6 latach w ramach amnestii, po czym wstąpił do Związku Artamanów.
W 1933 r. z namowy Himmlera zgłosił się do Schutzstaffel (SS) i został przyjęty rok później, został też członkiem "Totenkopfverband". Skierowany do Dachau pracował w oddziale wartowniczym i w zarządzie obozu. Doszedł w tym czasie do stopnia SS-Untersturmführera i funkcji Blockführera. W 1938 r. otrzymał awans na SS-Hauptsturmführera i został skierowany do Sachsenhausen, gdzie pełnił funkcję kolejno adiutanta komendanta i Schutzhaftlagerführera (kierownika obozu).
15 września 1939 r. dowodził egzekucją Augusta Dickmanna, pierwszego więźnia skazanego na śmierć za odmowę pełnienia służby wojskowej podczas II wojny światowej.
W 1940 r. wstąpił do Waffen-SS.
4 maja 1940 r. otrzymał nominację na komendanta mającego powstać nowego niemieckiego obozu koncentracyjnego w Oświęcimiu. Reichsführer-SS Heinrich Himmler powierzył mu zadanie budowy tego obozu. Funkcję komendanta pełnił do 1 grudnia 1943 r. W tym czasie obóz rozrósł się do największego kompleksu obozów w III Rzeszy i został przekształcony z obozu koncentracyjnego przeznaczonego głównie dla Polaków w największy znany obóz masowej eksterminacji – głównie Żydów. Höß był osobiście odpowiedzialny za zbrodnię ludobójstwa i metody jej przeprowadzenia – komory gazowe z cyklonem B i krematoria. Rozmiary tej zagłady są oceniane na 1,1 do 1,5 mln istnień ludzkich, sam Höß na swoim procesie oceniał, że do Auschwitz było skierowanych do 2,5 mln Żydów, zastrzegał się jednak, że powtarza to za Adolfem Eichmannem i że było to za dużo jak na możliwości tego obozu. Sam nigdy nie miał wglądu do liczby zgładzonych ludzi. Za swoje dokonania odznaczony został hitlerowskim Krzyżem Zasługi Wojennej II i I klasy.
Po odwołaniu z Auschwitz w stopniu SS-Obersturmbannführera został przeniesiony 1 grudnia 1943 r. na stanowisko komisarycznego szefa urzędu D I (Inspektorat Obozów Koncentracyjnych) w SS-Wirtschafts- und Verwaltungshauptamt ("Główny Urząd Administracji i Gospodarki SS"). Był też zastępcą szefa WVHA, Richarda Glücksa. Pracując tam, na osobiste polecenie Himmlera, wrócił jeszcze do Auschwitz 8 maja 1944, by nadzorować w ramach tzw. "Akcji Höss" masową zagładę Żydów deportowanych z Węgier. Brał udział w ewakuacji obozów koncentracyjnych.
Okres powojenny i proces.
Po wojnie ukrywał się pod przybranym nazwiskiem Franz Lang. Został ujęty 11 marca 1946 r. w Gottrupel koło Flensburga przez z brytyjskiego "War Crimes Investigation Team" (WCIT). Był świadkiem na procesie norymberskim w sprawach Ernsta Kaltenbrunnera, Oswalda Pohla i kierownictwa koncernu IG Farben. Został wydany polskiemu wymiarowi sprawiedliwości na podstawie umowy o ekstradycji i 25 maja 1946 wraz z 9 innymi zbrodniarzami nazistowskimi przetransportowany samolotem z Berlina na lotnisko mokotowskie w Warszawie. Trafił do więzienia mokotowskiego. Stamtąd 30 lipca został przewieziony pociągiem do Krakowa i osadzony w więzieniu Montelupich wraz ze 120 funkcjonariuszami Auschwitz-Birkenau. Oskarżenie przygotował sędzia śledczy Jan Sehn, który w latach 1945–1946 z ramienia Komisji Badania Zbrodni Hitlerowskich prowadził badania na terenie obozu. Za namową Jana Sehna i psychiatry Stanisława Batawii w więzieniu napisał m.in. autobiografię.
Na miejsce procesu poszukiwano sali mogącej pomieścić ok. 1000 osób, biorąc pod uwagę m.in. Oświęcim, Chorzów i Kraków. Ostatecznie Rudolf Höß był sądzony przez Najwyższy Trybunał Narodowy w Warszawie. 21 lutego 1947 został ponownie przewieziony do stolicy. Na miejsce procesu wybrano salę Związku Nauczycielstwa Polskiego przy ul. Smulikowskiego 6/8, w której wcześniej odbył się proces gubernatora dystryktu warszawskiego Ludwiga Fischera i jego współpracowników. Sala ZNP miała już zainstalowaną na potrzeby procesu Fischera aparaturę do tłumaczenia przebiegu rozprawy na cztery języki.
Proces rozpoczął się 11 marca 1947 i trwał ok. 3 tygodni. Zeznania złożyło 85 świadków, w tym więzień obozu Auschwitz-Birkenau premier Józef Cyrankiewicz. Proces obserwowało m.in. wielu dziennikarzy oraz przedstawicieli stowarzyszeń więźniów obozu z wielu krajów.
2 kwietnia 1947 Rudolf Höß został skazany na karę śmierci. Tego samego dnia grupa byłych więźniów Auschwitz-Birkenau wystosowała apel do premiera Józefa Cyrankiewicza i ministra sprawiedliwości Henryka Świątkowskiego, aby jego egzekucja odbyła się na terenie obozu.
4 kwietnia został osadzony w więzieniu w Wadowicach. Odpowiedzialnym za przeprowadzenie egzekucji był prokurator Sądu Okręgowego w Wadowicach Jan Mazurkiewicz. 7 kwietnia Höß podczas spotkania z prokuratorem Mazurkiewiczem poprosił o spotkanie z księdzem. 10 kwietnia złożył katolickie wyznanie wiary i się wyspowiadał. Ponieważ w wadowickim klasztorze karmelitów bosych nie było duchownego znającego język niemiecki jego spowiednikiem został jezuita ojciec Władysław Lohn. Z relacji Hößa wynika, że najprawdopodobniej otrzymał on rozgrzeszenie. 11 kwietnia przyjął on z rąk ojca Władysława Lohna komunię świętą.
Prezydent Bolesław Bierut nie skorzystał wobec niego z prawa łaski. 16 kwietnia 1947 Höß został przewieziony do obozu w Oświęcimiu i osadzony w bloku 11 (bloku śmierci). Wyrok wykonano tego samego dnia o godzinie 10:08 rano przez powieszenie. Egzekucja miała się odbyć dwa dni wcześniej, jednak ludność Oświęcimia chciała na Hössie dokonać samosądu, dlatego wykonanie egzekucji przeniesiono, nie podając do wiadomości publicznej. Szubienica znajdująca się obok budynku byłej komendantury i krematorium, na której go powieszono, została zachowana na terenie muzeum do dzisiaj.
Höß jest autorem pamiętnika wydanego przez Państwowe Muzeum Auschwitz-Birkenau. W roku 1989 Wydawnictwo Prawnicze wydało książkę "Autobiografia Rudolfa Hössa komendanta obozu oświęcimskiego" w opracowaniu Wiesława Grzymskiego i Franciszka Ryszki. W 2006 Wydawnictwo Mireki wydało "Autobiografię Rudolfa Hößa" złożoną z różnych jego zapisków napisanych w więzieniu w 1946 roku.
Życie prywatne.
Był żonaty (żona Hedwig z domu Hensel, mąż nazywał ją Mutz), miał pięcioro dzieci (synowie: Klaus, Hans-Rudolf (ojciec nazywał go Burling), córki: Heidetraut (ojciec nazywał ją Kindi), Ingebrigitt (ojciec nazywał ją Puppi) i Annegret (ojciec nazywał ją Annemausl). Podczas służby w KL Auschwitz mieszkał w willi zabranej przedwojennym właścicielom, polskiej rodzinie Sojów, którą siłami więźniów przekształcił w luksusową rezydencję z pięknym parkiem dookoła. Willa była położona w pobliżu budynku komendantury obozowej.

</doc>
<doc id="51484" url="https://pl.wikipedia.org/wiki?curid=51484" title="Funkcja hashująca">
Funkcja hashująca



</doc>
<doc id="51486" url="https://pl.wikipedia.org/wiki?curid=51486" title="Cieśnina Cabota">
Cieśnina Cabota

Cieśnina Cabota ( , , ) – cieśnina Oceanu Atlantyckiego oddzielająca Nową Fundlandię i wyspę Cape Breton u wschodniego wybrzeża Kanady. Łączy Zatokę Świętego Wawrzyńca z otwartym oceanem.
Charakterystyka.
Jej szerokość wynosi ok. 110 km. Brzegi cieśniny łączy linia promowa kursująca między Channel-Port aux Basques i Sydney w Nowej Szkocji. Odkryta w 1497 roku przez Johna Cabota, któremu zawdzięcza swą nazwę.

</doc>
<doc id="51487" url="https://pl.wikipedia.org/wiki?curid=51487" title="Paradoks urodzin">
Paradoks urodzin



</doc>
<doc id="51489" url="https://pl.wikipedia.org/wiki?curid=51489" title="Jakub VI">
Jakub VI



</doc>
<doc id="51490" url="https://pl.wikipedia.org/wiki?curid=51490" title="Dalmacja">
Dalmacja

Dalmacja (, , ) – kraina historyczna w Chorwacji, Bośni i Hercegowinie oraz Czarnogórze na wschodnim wybrzeżu Adriatyku. Wchodzi w skład Bałkanów.
Rozciąga się wzdłuż wybrzeża Adriatyku, od wyspy Pag na północy, aż po Zatokę Kotorską na południu, tworząc pas o szerokości do 50 km i długości około 400 km. Obejmuje również około 1000 przybrzeżnych wysp (o łącznej powierzchni ok. 13 tys. km²).
Budowa geologiczna ze skał wapiennych z silnie zaznaczoną krasowością.
Klimat śródziemnomorski.
Gospodarka.
Gospodarka opiera się przede wszystkim na rozwiniętej turystyce.
Rolnictwo (oliwki, drzewa cytrusowe, figi, winorośl) i hodowla (kozy, owce). Rybołówstwo.
Słabo rozwinięty przemysł – głównie spożywczy, przetwórczy i stoczniowy.
Historia.
Tereny Dalmacji w starożytności zamieszkane były przez plemiona Ilirów (m.in. Dalmatów, od których pochodzi nazwa regionu), które utworzyły na jej terytorium kilka przemijających państw. W VII i VI w. p.n.e. Grecy założyli kilka kolonii, m.in. Apollonię i Epidamnos. W drugiej połowie III w. p.n.e. rozpoczęła się ekspansja Rzymu na ten teren, zakończona podbojem w połowie II w. p.n.e. Początkowo wchodziła ona w skład prowincji Iliricum, później przez pewien czas istniała także prowincja Dalmatia. Głównym miastem rzymskiej Dalmacji przez długi czas była Salona, skąd pochodził m.in. cesarz Dioklecjan. Po podziale cesarstwa rzymskiego Dalmacja wchodziła w skład zachodniej części imperium. Pod koniec V w. n.e. weszła w skład państwa Ostrogotów.
W VI w. Dalmacja została przyłączona przez cesarza Justyniana Wielkiego do Bizancjum.
W tym też okresie na tereny Dalmacji zaczęli napływać Słowianie, którzy wkrótce ją zdominowali (niezeslawizowani Ilirowie pozostali najprawdopodobniej jedynie na terenie Albanii). Do plemion słowiańskich tego okresu należeli:
Większość Dalmacji została zasiedlona przez Chorwatów, których państwo miało początkowo centrum właśnie na jej terenie (siedzibami i miejscami koronacji królów chorwackich były Biograd i Nin, w tym ostatnim w IX w. powstało też pierwsze biskupstwo chorwackie). Jedynie wyspy i większe miasta wybrzeża adriatyckiego pozostały wówczas pod władzą Bizancjum. Również Wenecja, konkurująca z Bizancjum, zaczęła rozszerzać wpływy.
Po połączeniu Chorwacji z Węgrami pod berłem królów węgierskich z dynastii Arpadów na początku XII w., Węgrzy stanęli do konkurencji o Dalmację z Bizancjum i Wenecją; próbowali po nią także sięgać władcy Serbii i Bośni. W 1204 r. wskutek wypadków związanych z IV wyprawą krzyżową z Dalmacji zostało wyrugowane ostatecznie Bizancjum; Dalmacja podzielona była między Chorwację a Wenecję, a w jej południowo-wschodniej części usamodzielniła się kupiecka republika Raguzy (Dubrownika).
Od początku XV w. cała Dalmacja (z wyjątkiem Raguzy) znajdowała się pod władzą Wenecji. Jej miasta stanowiły część jej sieci handlowej i prężnie się rozwijały, rozkwitała także Raguza. Wpływy weneckie w tym rejonie zadecydowały o italianizacji miast dalmackich, której efekty wpływały na politykę związaną z tym regionem aż do XX w. W XV w. większość zachodnich Bałkanów opanowana została przez imperium osmańskie, które jednak nigdy nie zdołało rozszerzyć swych granic o całą Dalmację. Obecność Turków wykorzystywała także Raguza, która lawirowała między Wenecją a Stambułem, utrzymując w ten sposób faktyczną niezależność.
W XVII w. nastąpiło załamanie gospodarcze miast Dalmacji, głównie wskutek marginalizacji szlaków handlowych na Adriatyku; liczne wojny wenecko-tureckie niszczyły kraj, dodatkowo Dubrownik został zniszczony przez potężne trzęsienie ziemi w 1667 r. W 1699 r. na mocy pokoju karłowickiego Wenecja poszerzyła kosztem Turcji swoje posiadłości. W 1797 r. wenecka część Dalmacji została przyłączona do Cesarstwa Austriackiego. Wkrótce po kraj sięgnął Napoleon, który w 1808 r. opanował Raguzę, a w 1809 r. Dalmację. Utworzył wówczas Prowincje Iliryjskie obejmujące oprócz Dalmacji także szereg innych terytoriów południowosłowiańskich. W 1813 r. Prowincje Iliryjskie zostały opanowane przez Austrię.
Austriackie panowanie w Dalmacji, które trwało do 1918 r., było okresem stagnacji gospodarczej i kulturalnej. Dalmacja znajdowała się wówczas na peryferiach państwa, nie miała znaczenia gospodarczego ani handlowego. Dodatkowo ze względów strategicznych podczas tworzenia Austro-Węgier nie została przyłączona wraz z Chorwacją do Zalitawii, ale pozostała w Przedlitawii, oddzielona granicą celną od reszty państwa aż do 1880 (zjednoczenie Chorwacji i Dalmacji było niemal przez cały ten okres głównym celem polityków chorwackich). W drugiej połowie XIX w. zaczęły się rozwijać południowosłowiańskie ruchy narodowe (zwłaszcza chorwacki), które zdołały przerwać dominację mniejszości włoskiej i zdobyć przewagę w miejscowym sejmie krajowym.
Po upadku Austro-Węgier i zakończeniu I wojny światowej większość Dalmacji została przyłączona do Królestwa Serbów, Chorwatów i Słoweńców (późniejszej Jugosławii), choć pretensje do jej terytorium miały też Włochy – ostatecznie w ich rękach znalazło się największe miasto Dalmacji, Zadar. To jednak nie usatysfakcjonowało Włochów, którzy w okresie międzywojennym nadal zgłaszali pretensje do pozostałej części Dalmacji. Podczas II wojny światowej do Włoch przyłączona została większość Dalmacji (jej północno-zachodnia część ze Splitem oraz Boka Kotorska), a mniejsza część przypadła Niezależnemu Państwu Chorwackiemu (m.in. Dubrownik). Po klęsce państw Osi Dalmacja na powrót stała się częścią Jugosławii. Stała się ona wówczas popularnym regionem turystycznym.
Na początku lat 90. XX w. wskutek rozpadu Jugosławii dokonał się podział Dalmacji, zgodnie z granicami republik federacyjnych składających się wcześniej na Jugosławię. Zdecydowana większość regionu przypadła w udziale Chorwacji, a niewielkie skrawki Czarnogórze (Boka Kotorska) oraz Bośni i Hercegowinie (region Neum). Podział nie obył się bez konfliktów, w latach 1991–1992 podczas wojny w Chorwacji tereny Dalmacji były ostrzeliwane (m.in. blokowany i ostrzeliwany przez jugosłowiańską armię był Dubrownik). Od uspokojenia sytuacji Dalmacja szybko stała się najpopularniejszym regionem turystycznym Chorwacji.
Podział administracyjny.
Obszar Dalmacji odpowiada w przybliżeniu czterem najbardziej wysuniętym na południe żupaniom Chorwacji, wymienionym tutaj od strony północnej do południowej:

</doc>
<doc id="51492" url="https://pl.wikipedia.org/wiki?curid=51492" title="Rozszerzony algorytm Euklidesa">
Rozszerzony algorytm Euklidesa



</doc>
<doc id="51493" url="https://pl.wikipedia.org/wiki?curid=51493" title="Chińskie twierdzenie o resztach">
Chińskie twierdzenie o resztach

Chińskie twierdzenie o resztach mówi, że układ kongruencji:
(gdzie formula_5 są dowolnymi liczbami całkowitymi, a liczby formula_6 to liczby parami względnie pierwsze), spełnia dokładnie jedna liczba
Jest to jedno z najważniejszych twierdzeń w teorii liczb i kryptografii.
Nazwa twierdzenia związana jest z chińskim matematykiem Sun Zi, który około roku 100 naszej ery rozwiązał problem znajdowania tych liczb całkowitych, które przy dzieleniu przez 3, 5 oraz 7 dają odpowiednio reszty 2, 3 i 2.
Algorytm rozwiązywania układu kongruencji.
Istnieje algorytm obliczania formula_8 na podstawie takiego układu równań.
Mianowicie, niech
oraz formula_10 Wówczas na podstawie założenia formula_11 oraz formula_12 są względnie pierwsze, tzn. korzystając z rozszerzonego algorytmu Euklidesa istnieją takie liczby całkowite formula_13 że
Niech formula_15
Wówczas
oraz
gdy formula_18
Wtedy formula_8 zdefiniowany wzorem
spełnia powyższy układ kongruencji, jest to jedno z rozwiązań – pozostałe różnią się o wielokrotność formula_21
Przykład.
Dany jest układ kongruencji:
Używając metody generowania kolejnych wielokrotności (która jest mało wydajnym algorytmem, aczkolwiek prawdopodobnie najlepszym do obliczania ręcznie):
Uogólnienie.
Niech formula_38 będzie pierścieniem przemiennym z jedynką, a formula_39 jego ideałami. Jeśli są one parami względnie pierwsze, tj.
to naturalny homomorfizm
zdefiniowany przez warstwy elementu względem ideałów
jest epimorfizmem.
Wersja dla liczb wynika z zastosowania twierdzenia do pierścienia liczb całkowitych, będącego pierścieniem ideałów głównych.

</doc>
<doc id="51494" url="https://pl.wikipedia.org/wiki?curid=51494" title="ANSI C">
ANSI C



</doc>
<doc id="51496" url="https://pl.wikipedia.org/wiki?curid=51496" title="Toronto">
Toronto

Toronto – największe miasto w Kanadzie i stolica prowincji Ontario. Położone w południowej części Ontario, na północno-zachodnim brzegu jeziora Ontario. Miasto pełni funkcję ekonomicznej i kulturalnej stolicy Kanady. W samym Toronto mieszka 2 615 060 osób (2011), a w aglomeracji miejskiej Toronto ("Greater Toronto Area" – "GTA") 6 054 191 ludzi (2011).
Toronto jest najbardziej wieloetnicznym miastem świata, zamieszkanym przez ponad 150 grup etnicznych, w 2001 roku miasto otrzymało nadany przez ONZ tytuł: "World’s Most Multicultural City."
Język angielski jest językiem ojczystym dla ok. 52% mieszkańców Toronto. Ponad 50% obecnych mieszkańców Toronto jest imigrantami, co daje miastu drugie miejsce na świecie co do ich liczby, po Miami w USA. Polonia w zespole miejskim Toronto, według badań Kanadyjskiego Urzędu Statystycznego, liczy 266 700 osób (2011). Nieoficjalnie ocenia się, że ta liczba jest ponad dwukrotnie większa. Według oficjalnych statystyk z tego roku 79 875 mieszkańców Toronto mówi po polsku.
Historia.
Nazwa "Toronto" pochodzi z języka Indian plemienia Huron. Jedno z prawdopodobnych znaczeń to "miejsce spotkań". Przez teren przyszłego miasta prowadził indiański szlak między jeziorami Ontario i Huron. Pierwszym Europejczykiem, który przeszedł tym szlakiem w 1615, był Étienne Brûlé. Po założeniu francuskich kolonii w Kanadzie szlak odgrywał ważną rolę w handlu futrami. Na początku tego szlaku francuscy handlarze założyli małą faktorię (1720-1730), a później ufortyfikowany Fort Rouillé (1750-1751). Fort ten został spalony przez Francuzów w 1759, gdy wycofywali się pod naporem Brytyjczyków w wojnie siedmioletniej. Pozostałości fortu zostały odnalezione na dzisiejszych terenach wystawowych (ang. "Exhibition Grounds") w centrum Toronto.
Przez kilka dziesięcioleci od podboju Kanady przez Brytyjczyków w 1760 okolice Toronto były nadal zamieszkiwane tylko przez Indian i nielicznych europejskich handlarzy. Dopiero po rewolucji amerykańskiej na północ zaczęli napływać Lojaliści – Amerykanie uchodzący ze Stanów Zjednoczonych, a chcący pozostać poddanymi korony brytyjskiej. Ich napływ do Kanady doprowadził do założenia prowincji Górna Kanada w 1791. Niedługo później brytyjski gubernator prowincji John Simcoe postanowił stworzyć w Toronto stolicę prowincji. W 1793 rozkazał wytyczyć miasto, które nazwał York, lokując je niedaleko dogodnego naturalnego portu na jeziorze. Niedługo później miasto przejęło funkcję stolicy od miasta Newark, dzisiejszego Niagara-on-the-Lake. W 1796 wytyczono ulicę Yonge, dziś główną ulicę miasta (i najdłuższą ulicę świata, kończącą się na północy Ontario). Simcoe nazwał ulicę imieniem ówczesnego sekretarza wojny – sir George Yonge’a. W 1812 York liczył tylko 700 mieszkańców, ale pełnił rolę centrum rządowego.
W czasie wojny brytyjsko-amerykańskiej, w 1813, miasto było dwukrotnie splądrowane przez wojska amerykańskie. Po wojnie duży napływ brytyjskich imigrantów do Górnej Kanady spowodował gwałtowny wzrost ludności prowincji i jej stolicy. W 1834 miasto, liczące wtedy 9000 mieszkańców, otrzymało prawa miejskie pod nazwą Toronto. Pierwszym burmistrzem został William Lyon Mackenzie. W 1827 rozpoczął działalność "King’s College", który w 1850 został przekształcony w University of Toronto.
Od tego czasu miasto notowało nieustanny gwałtowny wzrost. Port w Toronto przyjmował wiele parostatków. Budowa linii kolejowych dała miastu połączenie z Montrealem, Nowym Jorkiem, Detroit i Chicago. Miasto stawało się finansowym i handlowym centrum prowincji, którym jest nieprzerwanie do dzisiaj.
W 1867 po założeniu Konfederacji Kanady, Toronto stało się stolicą nowej prowincji Ontario. Miasto, mające 30 tys. mieszkańców w 1851, do 1891 rozrosło się pięciokrotnie. Budowa zakładów przemysłowych prowadziła do rosnącej industrializacji miasta. Na początku XX wieku budowa elektrowni wodnych w Niagara Falls dała miastu dogodne i tanie źródło elektryczności. W 1914 Toronto było, po Montrealu, drugim pod względem znaczenia miastem Kanady.
We wczesnych latach 20. XX wieku miasto pojawiło się na światowej scenie naukowej, gdy Frederick Banting, Charles Best, James Collip i John Macleod, pracujący na Uniwersytecie Toronto, odkryli insulinę. We współpracy z firmą farmaceutyczną Lily w piorunującym tempie opracowali metodę masowej produkcji insuliny i udostępnili ją milionom ludzi chorującym na cukrzycę, dotychczas skazanym na powolną śmierć. Za odkrycie Banting i Macleod w 1923 otrzymali nagrodę Nobla z zakresu medycyny.
Lata II wojny światowej przyniosły rozwój przemysłu elektronicznego i lotniczego. W 1951 r. liczba ludności miasta przekroczyła milion.
W 1953 stworzono nowy zarząd obszaru metropolitalnego, "Metropolitan Toronto Authority". W 1949 rozpoczęto budowę metra. W 1967 przeprowadzono reorganizację samorządu miasta, tworząc strukturę składającą się z City of Toronto i pięciu podmiejskich "borough", z których wszystkie, z wyjątkiem East York, stały się miastami przed 1991 rokiem. Wszystkie te części zostały z kolei połączone w jedno "megacity" w 1998 r.
W latach 60. Toronto powoli przejęło od Montrealu rolę centrum finansowego i komercyjnego Kanady. Rozwój ekonomiczny miasta Toronto był związany z ukończeniem w 1959 Drogi Wodnej Świętego Wawrzyńca łączącej Toronto i Wielkie Jeziora z Oceanem Atlantyckim. Kolejnym plusem dla Toronto było zwycięstwo w wyborach prowincjonalnych w Quebecu separatystycznej Parti Québécois. PQ wprowadziła cała gamę praw mających zachęcić do używania języka francuskiego, które nie były korzystne dla rozwoju Montrealu i jego statusu ekonomicznego. Pod koniec lat 70. i w latach 80. wiele firm i wielkich korporacji przeniosło swoje siedziby z Montrealu do Toronto, co pozwoliło na dalszy rozwój miasta.
Toronto dzisiaj.
W 1998 kolejna reforma połączyła miasto Toronto z pięcioma przedmieściami: East York, Etobicoke, North York, Scarborough i York. Wszystkie te części zostały połączone w tak zwane "megacity".
W 2002 Toronto gościło Światowy Dzień Młodzieży i było miejscem pielgrzymki Jana Pawła II. Lokalny Związek Zawodowy Pracowników Publicznych (CUPE) zdecydował się na strajk parę tygodni przed wizytą papieża. Na skutek tego biblioteki, żłobki, przedszkola, opieka nad zielenią miejską, wywózka śmieci itp. nie działały. Progresywno-konserwatywny rząd Ontario musiał stworzyć ustawę o powrocie do pracy Związku Zawodowego Pracowników Publicznych. W ten sposób miasto przygotowało się do wizyty papieża. Partia Progresywno-konserwatywna przegrała wybory prowincjalne w Ontario parę miesięcy później, a żaden jej deputowany nie został wybrany w Toronto.
W 2003 miasto było jednym ze światowych epicentrów (i największym poza Azją południowo-wschodnią) wirusa SARS, który spowodował śmierć ponad 30 osób w mieście. Zła sława przyczyniła się do spadku liczby turystów odwiedzających miasto. Kiedy władzom medycznym Toronto udało się opanować epidemię, zorganizowano wielki koncert „SARS Benefit Concert”, który był drugim co do skali koncertem na świecie, po festiwalu Woodstock 1969. Udział w nim wzięli tacy artyści, jak The Rolling Stones, AC/DC, Rush, The Guess Who, Justin Timberlake. W 2003 roku Toronto było ofiarą północnoamerykańskiego „Blackoutu”, kiedy w mieście wyłączono energię elektryczną. W listopadzie 2003 nowym merem Toronto został David Miller. W 2004 nowemu merowi po raz pierwszy od wielu lat udało się zrównoważyć miejski budżet.
Dziś Toronto jest najważniejszym kanadyjskim miastem, najważniejszą metropolią kraju i jego ekonomiczną stolicą. W ciągu ostatnich pięciu lat liczba mieszkańców Toronto zwiększyła się o ponad 95 tysięcy.
Demografia.
Liczba mieszkańców Toronto wynosi 2 615 060. Język angielski jest językiem ojczystym dla 52,6%, kantoński dla 3,4%, włoski dla 2,9%, hiszpański dla 2,8%, tagalog dla 2,8%, tamilski dla 2,5%, mandaryński dla 2,4%, portugalski dla 2,3%, perski dla 1,7%, urdu dla 1,5%, rosyjski dla 1,5%, francuski dla 1,3%, koreański dla 1,2%, grecki dla 1,2%, gudźarati dla 1,1%, polski dla 1,1%, arabski dla 1,0% mieszkańców (2006).
Transport.
Transport lotniczy.
Głównym lotniskiem jest Port lotniczy Toronto-Lester B. Pearson. Dużo mniejszy Toronto City Centre Airport leży na wyspie nieopodal centrum miasta.
Transport kolejowy.
Połączenia międzymiastowe obsługiwane są przez VIA Rail, połączenia podmiejskie przez GO Transit.
Kultura i sztuka.
Teatr.
Toronto jest trzecim pod względem wielkości ośrodkiem teatru angielskojęzycznego na świecie – plasuje się zaraz za Londynem i Nowym Jorkiem, zarówno pod względem ilości wystawianych przedstawień (ponad 10.000), jak i liczby kompanii teatralnych (ponad 200). Wiele ze sztuk wystawianych i produkowanych tutaj trafia na Broadway czy West End.
W Toronto jest ponad 30 teatrów, z czego duża część w tak zwanym "The Theatre District". Znajduje się tam wiele zespołów wystawiających własne inscenizacje, np. "Soulpepper", "The Canadian Stage" czy "Tarragon". Poza tym grane są tam prawie wszystkie teatralne hity z Broadwayu. Wiele sztuk z Toronto odniosło sukces na Broadwayu, np. "„Show Boat”" i "„Ragtime”".
Muzyka.
W Toronto funkcjonuje orkiestra symfoniczna TSO, występująca w prestiżowym "Roy Thomson Hall". Toronto jest też siedzibą orkiestry i chóru "Tafelmusik" specjalizujących się w odtwarzaniu muzyki barokowej na autentycznych instrumentach z tamtej epoki. W mieście działa teatr operowy "Canadian Opera Company". Oprócz sztandarowych instytucji muzyki poważnej w Toronto funkcjonują dziesiątki innych zespołów, jak choćby "Toronto Mendelssohn Choir". Codziennie odbywają się koncerty, w tym wiele gratis, o których informacje publikuje bezpłatne czasopismo "The Wholenote Magazine".
Koncerty i recitale muzyki popularnej odbywają się najczęściej w "Air Canada Centre" oraz innych halach. Latem nad jeziorem ożywa "Harbourfront Centre", na scenie pod namiotem występuje wielu artystów. O muzyce popularnej informują lokalne media: czasopisma "The Spill Magazine", "Toronto Hip Hop" oraz "Radio Technologix".
W Toronto odbywa się wiele festiwali, na których goszczą międzynarodowi goście. Do najpopularniejszych należą "North by Northeast Music Festival", "Toronto Downtown Jazz Festival", "Rhythms of the World", "Summer Music in the Park" oraz wiele innych, często o charakterze wielonarodowościowym.
Muzea.
Oprócz najbardziej znanych muzeów, takich jak Royal Ontario Museum, Bata czy Art Gallery of Ontario, w Toronto znajduje się ponad 100 innych muzeów. Istnieje na przykład jedyne na świecie muzeum antykoncepcji ("Museum of Contraception"), są muzea telewizorów, cukru czy lalek. Większość muzeów zrzesza "The Ontario Museum Association" (www).
Film.
Toronto stara promować się na drugie po Hollywood miejsce związane z kinem w Ameryce. W Toronto powstał system kin IMAX, w mieście znajduje się największe gabarytowo studio na świecie, odbywa się także jeden z największych w Ameryce festiwali filmowych – "Toronto International Film Festival"
Dzielnice Toronto.
Dzielnice Toronto (ang. "neighbourhoods" – sąsiedztwa) nie są jednoznaczne z dzielnicami w sensie podziału administracyjnego. Wiele nazw funkcjonuje tylko zwyczajowo, w odbiorze społecznym. Obszary miasta w potocznej mowie określa się najczęściej od najbardziej znaczącej ulicy lub skrzyżowania, lub w przypadku dzielnic imigrantów – od ich narodowości.
W Toronto istnieje wiele dzielnic będących skupiskami mniejszości narodowych. Przejawia się to zarówno w tradycyjnych restauracjach i sklepach, jak i lokalnych imprezach i festiwalach. Ponad połowę mieszkańców Toronto stanowią imigranci.
Przedmieścia Toronto.
Przedmieścia otaczające Toronto nazywa się czasami "The 905 belt", czyli Pasem 905, od jednego z numerów kierunkowych używanych przez te miasta. Dla odróżnienia – numery z Toronto to 416, 437 i 647.
Z zachodu na wschód:
Edukacja.
Na terenie Toronto znajdują się trzy kompleksy uniwersytetów:
Uniwersytet Toronto jest największym uniwersytetem w Kanadzie, studiuje na nim ponad 55 000 osób.
Innymi szkołami wyższymi są:
W granicach miasta Toronto znajduje się również wiele szkół prywatnych, takich jak Branksome Hall, Bishop Strachan School, Crescent School, Havergal College, St. Michael’s College School, St. Clement’s School, Royal St. George’s College oraz Upper Canada College.
Polityka.
Obecni członkowie izby gmin z Toronto:
Carolyn Bennett, John Cannis, Olivia Chow, Roy Cullen, Ken Dryden, John Godfrey, Bill Graham, Michael Ignatieff, Jim Karygiannis, Jack Layton, Derek Lee, John McKay, Dan McTeague, Maria Minna, Peggy Nash, Jim Peterson, Yasmin Ratansi, Judy Sgro, Mario Silva, Alan Tonks, Joe Volpe, Tom Wappel, Borys Wrzesnewskyj.
Obecni członkowie parlamentu Ontario z Toronto
Lorenzo Berardinetti, Laurel Broten, Michael Bryant, Donna Cansfield, David Caplan, Mary Anne V. Chambers, Marilyn Churley, Mike Colle, Joseph Cordiano, Alvin Curling, Brad Duguid, Gerard Kennedy, Monte Kwinter, Rosario Marchese, Gerry Phillips, Michael D. Prue, Shafiq Qaadri, Tony Ruprecht, Mario Sergio, George Smitherman, Kathleen O. Wynne, David Zimmer.
Problemy miasta.
Pomimo że liczba przestępstw w Toronto zmniejszyła się w ostatnim dziesięcioleciu, mieszkańcy zwracają szczególną uwagę na przestępstwa z użyciem broni i przestępstwa związane z różnymi gangami. Liczba morderstw w Toronto jest jednak względnie niska w porównaniu z miastami USA. Dla przykładu w 2003 dokonano w Toronto 65 morderstw, natomiast w Chicago, które ma podobną liczbę mieszkańców – 590. Co więcej, Toronto ma mniejszą liczbę przestępstw na jednego mieszkańca niż większość miast w Kanadzie. Prewencja wydaje się najskuteczniejszą bronią przeciw wzrostowi przestępczości. W obrębie miasta działa wiele funduszy i organizacji mających na celu zapobieganie przestępczości.
Jednym z problemów dzisiejszego Toronto są bezdomni. W ostatnim czasie władze miejskie zostały obciążone wieloma nowymi zadaniami, związanymi m.in. z pomocą społeczną. Postuluje się, że Toronto powinno znaleźć również nowe sposoby finansowania tych nowych zadań.
"Zielone" Toronto.
Według władz Toronto, jest to najbardziej zielona metropolia świata. Blisko 1/5 powierzchni miasta zajmują tereny zielone, co znacznie odbiega od przeciętnej tego kontynentu – 1/20 (5%). Na każdego mieszkańca przypada 10 drzew, a także statystycznie więcej pól golfowych niż w jakimkolwiek innym mieście. Rouge Valley Park to największy istniejący na świecie teren zielony w obrębie granic miasta – zajmuje powierzchnię około 5 tysięcy hektarów.
Sport.
Zawodowe kluby sportowe:
Miasta partnerskie.
Miasta partnerskie Toronto:
Miasta zaprzyjaźnione:

</doc>
<doc id="51498" url="https://pl.wikipedia.org/wiki?curid=51498" title="Glon">
Glon



</doc>
<doc id="51500" url="https://pl.wikipedia.org/wiki?curid=51500" title="Novell">
Novell

Novell, Inc. – amerykańskie przedsiębiorstwo specjalizujące się w sieciowych systemach operacyjnych takich jak NetWare i SUSE Linux.
Historia.
Firma została założona w 1979 roku w Provo w Utah jako Novell Data Systems. Zajmowała się produkcją sprzętu dla maszyn z systemem CP/M. Założycielami tej firmy byli Dennis Fairclough, Drew Major, Dale Neibaur i Kyle Powell (wszyscy z Eyring Research Institute). Współzałożycielami firmy byli George Canova, Darin Field i Jack Davis. Peter Musser (szef Safeguard Scientifics) udzielił wsparcia finansowego firmie. Firma początkowo nie przynosiła zysków, więc Davis i Canova opuścili ją.
Dennis Fairclough, Drew Major, Dale Neibaur i Kyle Powell byli pracownikami ERI i zajmowali się kontraktami dla rządu USA w "Intelligent Systems Technology Project". W czasie swojej pracy wpisali się w rozwój ARPANET. Po tym, jak cała czwórka opuściła szeregi ERI, zawiązali oni firmę Novell Data Systems. Na pomysł założenia własnej firmy wpadł Dennis Fairclough. Pierwszym produktem Novella był serwer oparty na procesorze Motorola 6800. Dzięki temu komputerowi można było łączyć ze sobą 6 komputerów w topologii gwiazdy. Serwer używał kart sieciowych NIC stworzonych przez IBM. Do połączenia z płytą główną komputera używały one interfejsu ISA. Komputery, które produkowała firma na początku swojej działalności były słabe w porównaniu z produktami konkurencji. Novell napisał więc program umożliwiający pracę na więcej niż jednym komputerze naraz (idea podobna do klastra). ShareNet został przeportowany na platformę Intela, a nazwę zmieniono na NetWare. W styczniu 1983 roku nazwa firmy została skrócona do Novell. Raymond Noorda przejął kontrolę nad firmą. Później tego samego roku firma przedstawiła swój najbardziej znaczący produkt – wieloplatformowy sieciowy system operacyjny Novell NetWare. Pierwszą komercyjną wersją systemu NetWare była wersja 1.5.
Nazwa.
Nazwa firmy "Novell" powstała dzięki żonie George’a Canovy, która błędnie myślała, że „Novell” oznacza „nowe” po francusku.
NetWare.
W styczniu 1983 nazwa firmy została zmieniona na Novell Inc., a szefem firmy został Raymond Noorda. Także w 1983 roku firma rozpoczęła prace nad swoim najbardziej znaczącym produktem – sieciowym systemem operacyjnym Novell NetWare.
Novell oparł swój protokół sieciowy na Xerox Network Systems i stworzył własne standardy IDP i SPP, które nazwał Internetwork Packet Exchange (IPX) i Sequenced Packet Exchange (SPX).
NetWare używa Novell DOS (znanego niegdyś jako DR-DOS) jako systemu bootowania. Novell DOS jest podobny do IBM PC-DOS i MS-DOS. W latach 80. Novell agresywnie zdobywał rynek sprzedając drogie karty sieciowe po kosztach produkcji.
W 1989 roku Novell nabył firmę Excelan od Kanwala Rekhi. Firma ta wytwarzała inteligentne karty sieciowe.
W roku 1990 Novell posiadał pozycję monopolisty w dostawie sieciowych systemów operacyjnych.
Po NetWare.
Novell był także nierozsądnie rozszerzany, jego odbiorcami zostały, zamiast domowych użytkowników, duże korporacje. Zbyt małe nakłady finansowe na badania i rozwój uczyniły ich kluczowy produkt nieprzejrzystym oraz trudnym do kontrolowania i administrowania. W 1993 spółka kupiła Unix System Laboratories (od AT&amp;T), zyskując w ten sposób prawa do systemu operacyjnego Unix, co miało być ciosem dla Microsoftu. W 1994 Novell nabył WordPerfect, a także Quattro Pro, produkt Borlanda. Nabytek ten nie był ostatnim: Novell w 1995 przydzielił część swoich interesów związanych z Uniksem korporacji Santa Cruz Operation (rozmiar tego majątku jest obecnie kością niezgody między firmami). W 1996 WordPerfect i Quattro Pro zostały sprzedane korporacji Corel. Digital Research także zostało sprzedane w 1996 firmie Caldera Systems.
Przez nową konkurencję wyniki Novella zaczęły spadać. Noorda, prezes Novella, dopiero w roku 1994 oraz około 1996 nakazał wdrożyć spóźniony plan pracy nad produktami z dostępem do Internetu. Firma przestała także pielęgnować swój opatentowany protokół sieciowy na rzecz native IP. Ruch ten znacznie przyspieszył, gdy w 1997 do firmy dołączył Eric Schmidt, czego rezultatem był NetWare 5 i powiązane usługi katalogowania. Z wciąż obniżającymi się źródłami dochodów kompania zaczęła zajmować się usługami sieciowymi i współdziałaniem wielu platform.
W lipcu 2001 Novell nabył spółkę doradczą Cambridge Technology Partners, aby zwiększyć ofertę usług. Novell poczuł, że zdolność do oferowania rozwiązań (połączenie oprogramowania i usług) jest kluczem do zaspokojenia potrzeb klientów. Decyzji tej sprzeciwiło się środowisko programistów firmy.
Linux.
W sierpniu 2003 Novell wykupił spółkę Ximian zajmującą się tworzeniem aplikacji linuksowych, m.in.: (Evolution, Red Carpet i Mono). Novell planował wykorzystać jądro Linuksa przy okazji następnego wydania NetWare .
W listopadzie 2003 wykupił SuSE – producenta jednej z popularniejszych dystrybucji Linuksa. Novell kontynuuje rozwój SUSE jako openSUSE, które jest podstawą dla dystrybucji przeznaczonych dla firm. SUSE Linux 10.0 jest dostępny jako wersja Open Source only (OSS Edition) i jako produkt pudełkowany.
Latem 2003 Novell wydał „Novell Enterprise Linux Services”, poszerzając jego dotychczasowe usługi NetWare do SUSE Linux Enterprise Server (SLES) wersja 8.
W lipcu 2004 Novell kupił spółkę Salmon w celu rozszerzenia usług doradczych na Europę i Wielką Brytanię. W listopadzie 2004 Novell wydał Novell Linux Desktop 9 oparty na SUSE Linux Professional 9.1.
W marcu 2005 Novell wydał "Open Enterprise Server", który oferował całą funkcjonalność z NetWare 6.5 na jądrze NetWare lub SUSE Linux Enterprise Server 9. We wrześniu 2005 Novell wydał "ZENworks 7", które oferuje automatyczne, oparte na identyfikacji zarządzanie zasobami. W październiku 2005 Novell ogłosił wydanie Novell eDirectory 8.8.
Porozumienie z Microsoftem.
Na początku listopada 2006 roku firmy Microsoft Corp. i Novell Inc. zawarły porozumienie. Podstawą porozumienia miało być stworzenie rozwiązań dla wzajemnej współpracy produktów obu firm, rozwiązanie problemu istnienia konkurencyjnych otwartych formatów dokumentów, prace nad technologią wirtualizacji oraz wzajemne powstrzymanie się przed wykorzystywaniem posiadanych puli patentowych. Steve Ballmer z Microsoftu powiedział na temat porozumienia „To porozumienie naprawdę pomoże zbudować most nad przepaścią dzielącą wolne i komercyjne oprogramowanie.”
Microsoft przekazał firmie Novell 348 milionów dolarów za wymianę patentową i subskrypcje rozwiązanie SLES.
Dodatkowo Microsoft zobowiązał się płacić około 46 milionów dolarów rocznie przez 5 lat za promowanie i sprzedaż rozwiązań SLES/Windows Server. Novell miał płacić 40 milionów przez ten sam czas w tym samym celu.
Jednym z efektów współpracy obu firm jest zaadaptowanie tłumacza OpenXML/ODF w pakiecie OpenOffice.org.
Przejęcie Novella przez Attachmate.
Novell był ofiarą plotek na temat rzekomej sprzedaży akcji firmy. 2 marca 2010 roku Elliott Associates, właściciel 8,5% akcji spółki Novell, zaoferował kupno całej firmy za 5,75$ za akcję płatne gotówką, oraz dodatkowo 1 miliard dolarów. 20 marca 2010 roku firma Novell odmówiła sprzedaży akcji, podając jako powód niedoceniane przez kontrahenta możliwości rozwoju firmy i jej wartości w przyszłości.
We wrześniu 2010 roku Novell uzgodnił warunki wycofania firmy z giełdy NASDAQ i włączenia jej do holdingu spółek Attachmate Group za cenę 2,2 miliardów dolarów. Plan firmy Attachmate zakładał podzielenie Novella na dwie części – jedną byłaby wtedy firma SUSE. Jako część przetargu 882 patenty należące do Novella miały być sprzedane firmie CPTN Holdings kierowanej przez Microsoft, Apple, EMC i Oracle. Według zapewnień Novella patenty dotyczą przede wszystkim rozwiązań korporacyjnych, zarządzania oprogramowaniem, plikami i bezpieczeństwem.
Dodatkowo nie miało być żadnych stosunków pomiędzy SUSE business i openSUSE po zakończeniu transakcji. 27 kwietnia 2011 roku Novell ogłosił, że połączenie z Attachmate zostało sfinalizowane. Attachmate zapłacił 6,10 dolarów za akcję. W tym samym czasie Novell sfinalizował sprzedaż patentów grupie CPTN Holdings LLC za kwotę 450 milionów dolarów płatnych gotówką. Obecnie firma Novell działa jako niezależny pion biznesowy w ramach holdingu razem ze spółkami Attachmate, NetIQ oraz SUSE. Departament Sprawiedliwości USA ogłosił, że sprzedaż patentów firmie CPTN Holdings LLC przebiegła niezgodnie z prawem – złamano ustawę antymonopolową. Departament stwierdził, że proces sprzedaży patentów zagroził w znacznym stopniu rozwojowi wolnego oprogramowania w tym systemowi Linux. Wszystkie patenty firmy Novell są od tego czasu dostępne na licencji GNU General Public License. Zostały one zaadaptowane przez środowisko wolnego oprogramowania. Rozwój wszystkich produktów oferowanych przez Novella został utrzymany, jednak część rozwiązań, głównie z obszaru "Security, Identity &amp; Access Management, Intelligent Workload Management (w tym Platespin) oraz Business Services Management (Managed Objects)" została przeniesiona do spółki NetIQ. Pod marką Novell rozwijane są takie popularne produkty jak GroupWise, Open Enterprise Server, Vibe czy linia ZENworks.
W kwietniu 2011 roku Attachmate ogłosił zwolnienia wśród pracowników Novella, łącznie z setkami pracowników z Provo Utah Valley.
Certyfikaty.
Novell jako jedna z pierwszych firm informatycznych zaoferowała certyfikaty (kursy i egzaminy) odnośnie do swoich produktów, są to:
Przejęcia.
Novell przejął wiele innych spółek. Są to kolejno:

</doc>
<doc id="51501" url="https://pl.wikipedia.org/wiki?curid=51501" title="Protista">
Protista



</doc>
<doc id="51506" url="https://pl.wikipedia.org/wiki?curid=51506" title="Kick-boxing">
Kick-boxing

Kick-boxing, także kick boxing – dyscyplina sportowa (sport walki), w której walczy się stosując zarówno bokserskie ciosy pięścią, jak i kopnięcia. Sport rozwijający w sposób holistyczny umiejętności fizyczne takie jak: siła, szybkość, wytrzymałość, gibkość, poczucie rytmu. Dodatkowo rozwijający cechy psychiczne m.in.: panowanie nad stresem, poczucie własnej wartości, czy pewność siebie.
Nazwa dyscypliny.
Słowo "kick" oznacza po angielsku "kopnięcie" lub "kopać", "boxing" oznacza "boks".
W większości języków stosuje się angielską nazwę "kickboxing" (zwykle dostosowaną fonetycznie i ortograficznie do danego języka) na określenie ogółu dyscyplin sportowych, w których walczy się głównie za pomocą kopnięć oraz ciosów bokserskich (we Francji w tym znaczeniu używa się określenia boxe pieds-poings). Jest to jednak uproszczenie, gdyż sporty walki takie jak boks tajski, chińskie sanshou, savate, boks birmański, a także niektóre odmiany taekwondo (głównie ITF) i karate, mimo że wykazują wiele cech wspólnych z kickboxingiem, a ich przedstawiciele startują również w turniejach tej dyscypliny, są w gruncie rzeczy odrębnymi sportami walki.
W ścisłym znaczeniu tego słowa określenie "kickboxing" odnosi się do dyscyplin rozwiniętych przez Japończyków (kick-boxing japoński) i przez Amerykanów (kick-boxing amerykański) w latach 60. i 70. XX wieku. Na określenie amerykańskiego kick-boxingu używa się też nazwy "full-contact karate" lub w skrócie "full contact".
Historia kick-boxingu.
W początkowym okresie rozwoju kick-boxingu istniały dwa nurty tego sportu: japoński i amerykański.
Kick-boxing japoński.
Japońska forma kick-boxingu powstała przez połączenie technik boksu tajskiego i karate. Rozwinęła się w drugiej połowie lat 60., gdy promotor bokserski Osamu Noguchi, zainspirowany walkami, które widział w Tajlandii, chciał zaszczepić boks tajski w Japonii. W tym celu sprowadzono z Tajlandii trzech tajskich bokserów, aby walczyli przeciwko trzem karatekom ze szkoły Oyamy (którą później nazwano Kyokushin). Japończycy wygrali wówczas 2 z 3 walk. Przy okazji Noguchi i Kenji Kurosaki (obaj instruktorzy Kyokushin) przestudiowali boks tajski i opracowali nowy sport, łączący obie sztuki walki, który Noguchi nazwał "kick-boxingiem". Pierwotnie dozwolone były kopnięcia, uderzenia pięściami, kolanem, łokciem, rzuty z judo, a także właściwe dla karate ciosy głową. Z czasem te dwie ostatnie techniki odrzucono.
Kick-boxing wkrótce stał się bardzo popularny w Japonii, był transmitowany w telewizji, a Tadashi Sawamura został jedną z największych gwiazd tej dyscypliny. Kiedy zakończył swą karierę, popularność kick-boxingu w Japonii zaczęła jednak maleć. Dopiero wraz z założeniem organizacji K-1 w 1993 roku, nastąpił renesans tego sportu.
Kick-boxing amerykański.
W połowie lat 70. XX wieku amerykańscy karatecy, sfrustrowani zasadami walki, które nakazywały zadawanie podczas zawodów ciosów z ograniczoną siłą, poszukiwali systemu, w którym mogliby zadawać ciosy pięściami z pełną siłą, a tym samym rywalizować w warunkach bardziej realnej walki.
Doprowadziło to do narodzin tzw. "full-contact karate". W tym nowym sporcie dopuszczalne były uderzenia pięścią oraz kopnięcia w głowę, a pożądanym zakończeniem walki był nokaut przeciwnika. Zawodnicy wzorem boksu zaczęli zakładać rękawice. Pierwsze pojedynki odbywały się na typowych dla karate matach i nie obowiązywał podział na kategorie wagowe. Później jednak standardem stał się ring bokserski oraz wprowadzono limity wagowe. Wśród największych gwiazd pierwszej generacji kick-boxerów byli tacy zawodnicy jak Bill Wallace, Benny Urquidez oraz Joe Lewis.
Formuły.
Rywalizacja sportowa odbywa się według licznych regulaminów i formuł, wśród których można wyróżnić między innymi:
Techniki kopnięć.
Podstawowe:
Obrotowe:
Z wyskoku:
Z wyskokiem i obrotem:
Stopnie szkoleniowe w kick-boxingu.
Stopnie szkoleniowe w kick-boxingu dzielą się na:

</doc>
<doc id="51507" url="https://pl.wikipedia.org/wiki?curid=51507" title="Imiesłów przysłówkowy uprzedni">
Imiesłów przysłówkowy uprzedni

Imiesłów przysłówkowy uprzedni – bezosobowa forma czasownika, stosowana w celu wyrażenia uprzedniości jakiejś czynności w stosunku do innej.
W języku polskim typową końcówką takiego imiesłowu jest "-łszy" po spółgłosce i "-wszy" po samogłosce (np. "zrobiwszy", "zjadłszy", "powiedziawszy").
Przykłady w kontekście.
Należy zauważyć, że wykonawca czynności jest lub powinien być wymieniony w dalszej części zdania ze względów logicznych. Gdy tak nie jest, powstają nieporozumienia.
Błędy.
Przykłady błędów anakolutycznych w użyciu imiesłowu przysłówkowego uprzedniego:

</doc>
<doc id="51508" url="https://pl.wikipedia.org/wiki?curid=51508" title="Dubrovnik">
Dubrovnik



</doc>
<doc id="51509" url="https://pl.wikipedia.org/wiki?curid=51509" title="Ŝibenik">
Ŝibenik



</doc>
<doc id="51511" url="https://pl.wikipedia.org/wiki?curid=51511" title="Maria Boniecka">
Maria Boniecka

Maria Antonina Boniecka (ur. 19 czerwca 1910 w Warszawie, zm. 19 czerwca 1978 w Sydney) – prozaik, publicysta, felietonista, pedagog i wychowawca.
Życiorys.
Studiowała w Warszawie gdzie w 1934 ukończyła wydział pedagogiczny, tytuł magistra filozofii otrzymała w 1937. W latach 1928–1944 zatrudniona przez Wydział Oświaty i Kultury Zarządu Miejskiego miasta Warszawy, pracowała jako nauczycielka dla dorosłych. W 1937 odznaczona Srebrnym Krzyżem Zasługi za pracę z analfabetami.
Okupację niemiecką spędziła w Warszawie. Od 1940 pracowała w konspiracji. W 1942 zaprzysiężona do Armii Krajowej. W 1944 aresztowana i uwięziona. Wywieziona do obozu w Małszycach k. Łowicza. Odznaczona Krzyżem Armii Krajowej nr. 3273.
W latach 1945–1948 współpracowała z rozgłośnią Polskiego Radia w Gdańsku, w latach 1946–1949 oraz 1951–1954 z rozgłośnią Polskiego Radia w Szczecinie (stały felieton oraz reportaże).
Od 1946 członek Związku Zawodowego Literatów Polskich. W latach 1945–1947 publikowała tygodniowe artykuły na łamach „Gazety Morskiej” w Gdańsku i „Głosu Wybrzeża” w Sopocie.
1946–1949 zatrudniona w charakterze nauczyciela języka polskiego w II Państwowym Gimnazjum Męskim przy ul. Henryka Pobożnego w Szczecinie. Opiekowała się uczniowskim Kołem Literackim, do którego należał między innymi pisarz Włodzimierz Odojewski.
Do 1951 wykładała język polski na Studium Przygotowawczym przy Politechnice Szczecińskiej. W latach 1949–1963 współpracowała z Towarzystwem Wiedzy Powszechnej: prowadziła wykłady z dziedziny historii literatury, wygłaszała odczyty, prelekcje. W 1960 odznaczona Złotą Odznaką Zasłużonego Popularyzatora Wiedzy.
W latach 1956–1957 była naczelnym redaktorem tygodnika społeczno-literackiego „Ziemia i Morze”. Usunięta z redakcji za "„błędy polityczne wobec sprawy węgierskiej, cenzury, nie dość silne przeciwstawianie się błędnym tendencjom, nie konsultowanie się z Komitetem Wojewódzkim odnośnie do polityki redakcyjnej, nie zbliżanie linii pisma do linii partii...”" W 1957 wytoczono proces przeciw Bonieckiej za artykuł dyskusyjny opublikowany w „Ziemi i Morzu” demaskujący skandaliczne stosunki panujące wśród miejscowego nauczycielstwa.
Członek Towarzystwa Przyjaciół Katolickiego Uniwersytetu Lubelskiego nr. leg. 248001.
W 1959 otrzymała Nagrodę Literacką Szczecina.
Była bezpartyjna. W 1960 roku władze PRL skonfiskowały szereg rękopisów Bonieckiej. Nieznane są losy pozycji: "Magnolie Kwitną", "Pięć córek Agaty", "Nasza praca w porcie", "Eli, Eli Lamma Sabactani". W 1963 objęta zakazem druku.
Dokumenty w zasobach IPN potwierdzają, że Boniecka została zarejestrowana przez SB jako figurant. Założona na nią Sprawa Operacyjnego Rozpracowywania nosi kryptonim „KULTURA”.
W 1965 wyemigrowała do Australii. Drukowała artykuły w prasie polonijnej m.in. w: „Wiadomości Polskie” (Sydney), „Tygodnik Polski” (Melbourne), „Nurt” (Sydney), „Słowo Polskie” (Adelaide), „Wiadomości” (Londyn), „Jutro Polski” (Londyn), „Nowy Świat” (Nowy Jork).
W 1966 nawiązała współpracę z rozgłośnią radia „Wolna Europa”. W 1976–1978 współpracowała z Polskim Komitetem Radiowym w South Australii. W 1967 przyjęta do Koła Byłych Żołnierzy Armii Krajowej w NSW. Od 1971 członek Stowarzyszenia Dziennikarzy Polskich, syndykat Australia.

</doc>
<doc id="51513" url="https://pl.wikipedia.org/wiki?curid=51513" title="Lawrence Baker">
Lawrence Baker

Lawrence Adams Baker (ur. 20 czerwca 1890 w Lowdensville, Karolina Południowa, zm. 15 października 1980 w East Hampton) – amerykański działacz sportowy, związany z tenisem.
Był wieloletnim członkiem władz Amerykańskiego Stowarzyszenia Tenisowego (USTA), w którym pełnił funkcję sekretarza (1932–1933), skarbnika (1933–1936), drugiego wiceprezydenta (1937–1941), pierwszego wiceprezydenta (1944–1947), wreszcie prezydenta (1948–1950). Współzałożyciel Narodowej Fundacji Tenisa.
Sprawował funkcję kapitana reprezentacji USA w Pucharze Davisa w zwycięskim meczu z Kanadą w 1953. Sponsorował Puchar Bakera, rywalizację weteranów USA i Kanady. W 1937 zdobył mistrzostwo USA weteranów na kortach trawiastych w grze podwójnej.
W 1975 został przyjęty w poczet członków Międzynarodowej Tenisowej Galerii Sławy.

</doc>
<doc id="51515" url="https://pl.wikipedia.org/wiki?curid=51515" title="Malcolm Chace">
Malcolm Chace

Malcolm Greene Chace (ur. 12 marca 1875 w Central Falls, zm. 16 lipca 1955 w Yarmouth lub Hyannis w Barnstable) – amerykański tenisista.
Kariera tenisowa.
W latach 1893–1895 zdobył po trzy tytuły akademickiego mistrza USA zarówno w grze pojedynczej, jak i podwójnej, w barwach Uniwersytetu Browna (1893) i Uniwersytetu Yale (1894, 1895). Jest jedynym graczem, który sięgał po te tytuły jako reprezentant różnych uczelni.
W 1894 Chace awansował do półfinału mistrzostw USA (obecnie US Open) w grze pojedynczej, w których przegrał z Williamem Larnedem. W 1895, w parze z Robertem Wrennem, wygrał mistrzostwa USA w grze podwójnej, a rok później para Chace–Wrenn poniosła porażkę w obronie tytułu w challenge round z Carrem Neelem i Samem Neelem.
W latach 1892–1896 Chace był klasyfikowany w czołowej dziesiątce zawodników amerykańskich, w tym jako nr 3. w 1895.
W 1961 został pośmiertnie wpisany do Międzynarodowej Tenisowej Galerii Sławy.

</doc>
<doc id="51516" url="https://pl.wikipedia.org/wiki?curid=51516" title="Imiesłów przysłówkowy współczesny">
Imiesłów przysłówkowy współczesny

Imiesłów przysłówkowy współczesny – bezosobowa forma czasownika wyrażająca czynność trwającą równocześnie z inną czynnością. W języku polskim końcówką takiego imiesłowu jest "-ąc" (np. "robiąc", "pisząc", "jedząc").
Przykłady w kontekście.
W zdaniach złożonych z użyciem imiesłowu przysłówkowego współczesnego należy zwrócić uwagę, że wykonawca czynności musi być wskazany w dalszej części tego zdania – innymi słowy podmiot w zdaniu pojedynczym i imiesłowowym równoważniku zdania musi być ten sam:
Często jednak dochodzi do formułowania wypowiedzi zwanych anakolutycznymi.
Błędy anakolutyczne.
Przykłady anakolutów z imiesłowem przysłówkowym współczesnym:
W przypadku braku tożsamości podmiotów w obu członach należy użyć formy osobowej zamiast imiesłowu albo uzgodnić podmiot imiesłowu i orzeczenia (zmieniając orzeczenie). Powinno więc być, odpowiednio:
albo
albo
i albo
albo

</doc>
<doc id="51517" url="https://pl.wikipedia.org/wiki?curid=51517" title="Weryfikacja hipotez statystycznych">
Weryfikacja hipotez statystycznych

Weryfikacja hipotez statystycznych – sprawdzanie sądów o populacji przez badanie jej wycinka (próby statystycznej). Wyróżnia się kilka podejść do problemu weryfikacji hipotez, między innymi:
Ze względów historycznych w naukach empirycznych najczęściej spotyka się obecnie metody częstościowe. Wiążą się one z szeregiem specyficznych problemów interpretacyjnych, jednak każde z podejść charakteryzują swoiste problemy i ryzyko niezrozumienia oraz nadużyć.
Podejście częstościowe.
Definicje.
Niech
będzie rodziną rozkładów prawdopodobieństwa określonych na przestrzeni próby formula_2 indeksowaną parametrem formula_3 (w szczególności może to być wektor parametrów rzeczywistych). formula_4 opisuje wielowymiarowy łączny rozkład wszystkich obserwacji w próbie formula_5
Hipotezą statystyczną formula_6 jest zdanie postaci formula_7 gdzie formula_8 koduje własność rozkładu, którą chcemy testować.
Problem weryfikacji hipotezy statystycznej polega na takim podziale przestrzeni próby formula_9 na rozłączne zbiory formula_10 i formula_11 żeby prawdopodobieństwo warunkowe hipotezy formula_12 było możliwie małe (w pewnym ustalonym sensie) dla formula_13 i możliwie duże dla formula_14
Zwykle wybiera się pewną statystykę formula_15 i buduje zbiór
gdzie:
Jednostronny obszar krytyczny to obszar postaci formula_20 gdzie
Dwustronny obszar krytyczny to obszar postaci formula_23 gdzie
Standardowy przebieg procedury weryfikacyjnej.
Sformułowanie hipotezy zerowej i alternatywnej.
Hipoteza zerowa formula_28 – jest to hipoteza poddana procedurze weryfikacyjnej, w której zakładamy, że różnica między analizowanymi parametrami lub rozkładami wynosi zero. Przykładowo wnioskując o parametrach hipotezę zerową zapiszemy jako:
Hipoteza alternatywna formula_30 – hipoteza przeciwstawna do weryfikowanej. Możemy ją zapisać na trzy sposoby w zależności od sformułowania badanego problemu:
Wybór statystyki testowej.
Budujemy pewną statystykę W, która jest funkcją wyników z próby losowej formula_34 i wyznaczamy jej rozkład przy założeniu, że hipoteza zerowa jest prawdziwa. Funkcję W nazywa się statystyką testową lub funkcją testową.
Określenie poziomu istotności formula_19.
Na tym etapie procedury weryfikacyjnej przyjmujemy maksymalne dopuszczalne prawdopodobieństwo popełnienia błędu I rodzaju, który polega na odrzuceniu hipotezy zerowej wtedy, gdy jest ona prawdziwa. Prawdopodobieństwo to jest oznaczane symbolem formula_19 i nazywane poziomem istotności. Na ogół przyjmujemy prawdopodobieństwo bliskie zeru, ponieważ chcemy, aby ryzyko popełnienia błędu było jak najmniejsze. Najczęściej zakładamy poziom istotności formula_37 czasem przyjmuje się np. formula_38
Wyznaczenie obszaru krytycznego testu.
Obszar krytyczny – obszar znajdujący się zawsze na krańcach rozkładu. Jeżeli obliczona przez nas wartość statystyki testowej znajdzie się w tym obszarze, to weryfikowaną przez nas hipotezę formula_39 odrzucamy. Wielkość obszaru krytycznego wyznacza dowolnie mały poziom istotności formula_40 natomiast jego położenie określane jest przez hipotezę alternatywną.
Obszar krytyczny od pozostałej części rozkładu statystyki oddzielony jest przez tzw. wartości krytyczne testu formula_41, czyli wartości odczytane z rozkładu statystyki przy danym formula_40 tak aby spełniona była relacja zależna od sposobu sformułowania formula_43
Obliczenie statystyki na podstawie próby.
Wyniki próby opracowujemy w odpowiedni sposób, zgodnie z procedurą wybranego testu i są one podstawą do obliczenia statystyki testowej. Większość statystyk testowych, mających dokładny rozkład normalny, formula_44-Studenta lub graniczny rozkład normalny, obliczamy w następujący sposób:
gdzie:
Podjęcie decyzji.
Wyznaczoną na podstawie próby wartość statystyki (P-wartość) porównujemy z wartością krytyczną testu.
Reguły postępowania przy weryfikacji hipotez są określane mianem testów statystycznych.
Interpretacja wyniku istotnego lub nieistotnego statystycznie.
Zgodnie ze stanowiskiem Amerykańskiego Towarzystwa Statystycznego z 2016 r. P-wartość badania sama w sobie nie niesie informacji o prawdziwości hipotezy badawczej, wartości dowodowej danych czy znaczenia oraz wielkości efektu i nie powinna być traktowana jako samodzielne kryterium poznawcze. Statystycy rekomendują, aby w interpretacji wyników badań uwzględniać ich kontekst i transparentność. Wynik pojedynczego badania ani nawet grupy badań nie uprawniają same przez siebie do uznania żadnej hipotezy, stanowią jedynie słabsze lub mocniejsze ku temu dowody. Dopiero badanie, które jest intersubiektywnie i systematycznie powtarzalne, daje prawo do silniejszych wniosków.
Alternatywne podejścia.
Powyższa standardowa procedura wymaga przyjęcia arbitralnego poziomu istotności formula_19 a wynikiem weryfikacji jest odpowiedź binarna – albo statystyka testowa mieści się w przedziale ufności, albo nie.
Alternatywnym i nowocześniejszym, choć mniej popularnym podejściem jest obliczenie zamiast tego surowej p-wartości (prawdopodobieństwa popełnienia błędu I rodzaju) i podawanie jej jako wyników weryfikacji. Dzięki temu nie ma potrzeby przyjmowania a priori żadnych wartości formula_40 pozwala to również na porównywanie istotności różnych konkurencyjnych hipotez statystycznych.

</doc>
<doc id="51519" url="https://pl.wikipedia.org/wiki?curid=51519" title="Grafika bitmapowa">
Grafika bitmapowa



</doc>
<doc id="51520" url="https://pl.wikipedia.org/wiki?curid=51520" title="Duszniki-Zdrój">
Duszniki-Zdrój

Duszniki-Zdrój (, ) – miasto uzdrowiskowe w województwie dolnośląskim, w powiecie kłodzkim, graniczące z Czechami. Historycznie miejscowość znajdowała się w hrabstwie kłodzkim. Położone w dolinie rzeki Bystrzycy Dusznickiej, oddzielającej Góry Orlickie od Gór Bystrzyckich.
Do 1951 r. miejscowość była siedzibą władz wiejskiej gminy Duszniki Zdrój.
Położenie.
Centrum Dusznik-Zdroju jest położone na wysokości 537 m n.p.m. Najwyżej położoną częścią miasta jest Zieleniec, który leży na wysokości 800–960 m n.p.m.
Sąsiednie gminy: Lewin Kłodzki, gmina Szczytna. Duszniki-Zdrój graniczą z Czechami (powiat Rychnov nad Kněžnou).
W latach 1975–1998 miasto administracyjnie należało do województwa wałbrzyskiego.
W Dusznikach-Zdroju nie utworzono jednostek pomocniczych miasta (takich jak osiedla czy dzielnice).
Urzędowo ustalone zostało 6 integralnych części miasta: Dolina Strążycka, Graniczna, Kozicowa Hala, Podgórze, Wapienniki, Zieleniec.
Zwyczajowo w mieście wyróżnia się także: Stare Miasto, Zdrój, Osiedle Chopina. W ramach podziału katastralnego gminy miejskiej wyróżnia się nazwane 6 obrębów ewidencyjnych: Centrum, Lasy, Podgórze, Wapienniki, Zdrój, Zieleniec.
Toponimia.
Polską nazwę "Duśniki" oraz niemiecką "Reinerz" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Do 1945 r. stosowano poprzednią niemiecką nazwę "Bad Reinerz". W 1946 r. ustalono urzędowo polską nazwę Duszniki Zdrój.
Nazwa miejscowości Duszniki-Zdrój pisana z łącznikiem (dywizem) jest nazwą urzędową, ustaloną przez Ministra Spraw Wewnętrznych i Administracji po zasięgnięciu opinii Komisji Nazw Miejscowości i Obiektów Fizjograficznych i opublikowaną w Dzienniku Ustaw. W 2004 r. Rada Języka Polskiego uchwaliła taki sposób zapisu wieloczłonowych nazw miejscowych. Forma nazwy pisana bez łącznika, tzn. „Duszniki Zdrój” jest natomiast formą potoczną.
Ponadto w nazwach dwuczłonowych odmieniają się oba człony, dlatego należy odmieniać zarówno nazwę, jak i określenie "Zdrój". Brak odmiany predykatu Zdrój jest często spotykanym błędem nawet wśród samorządowców i dziennikarzy.
Historia.
Na przełomie X i XI wieku w rejonie miasteczka wzniesiono drewnianą warownię, siedzibę właścicieli okolicznych dóbr, rodu Panowiców. Później drewnianą budowlę zastąpiono murowanym zamkiem z wysoką wieżą. Pierwsze wzmianki o samym mieście pochodzą z 1324 r. W 1346 r. Duszniki otrzymały prawa miejskie w wyniku lokacji na prawie niemieckim. Zyski czerpało głównie z handlu i prawa składu towarów przewożonych szlakiem z Czech na Śląsk oraz wydobyciu rud żelaza. W 1477 r. miasto zostało włączone w obręb hrabstwa kłodzkiego.
Z XV wieku pochodzą pierwsze wzmianki o istnieniu źródła leczniczego „Zimny Zdrój”.
W okresie wojen religijnych zamek został zajęty i utrzymany przez husytów. Opuszczony w 1560 r. popadł w ruinę. Do dziś pozostały po nim resztki murów i fragment wieży. W połowie XIV wieku w Dusznikach rozwinęło się hutnictwo żelaza, złoża rud wyczerpały się jednak dość szybko. Pod koniec XVI wieku gwałtownie rozwijał się dusznicki handel oraz przemysł: tkacki i papierniczy, wzniesiono murowany kościół pod wezwaniem św. Piotra i Pawła. W 1584 r. został wzniesiony ratusz, a w 1562 r. (lub wcześniej) wybudowano budynek działającego do dzisiaj młyna papierniczego.
Wojna trzydziestoletnia wstrzymała rozwój miasta. Jego odrodzenie nastąpiło w drugiej połowie XVII wieku, kiedy miasto stało się ważnym ośrodkiem tkactwa, produkcji papieru i handlu suknem, a także uzdrowiskiem. 17 sierpnia 1669 r., po abdykacji w drodze do Francji, w Dusznikach zatrzymał się były król Polski Jan Kazimierz.
W 1748 przeprowadzono pierwsze badania źródeł mineralnych. Od 1769 r. Duszniki stały się oficjalnym uzdrowiskiem poprzez wpisanie „Zimnego Zdroju” na listę źródeł leczniczych ówczesnych Prus. W 1777 r. we Wrocławiu opublikowano broszurę pt. "Publiczne Uwiadomienie Zdroiów Zdrowych lub wód mineralnych leczących na Śląsku w Kodowie, Reynercu, Altwasser, Szarlotenbrun, Salcbrun i Flinsbergu się znaydujących", w której zawarto informacje obejmujące m.in. wyniki przeprowadzonych analiz, skład chemiczny wód oraz medyczne ich zastosowanie. Było to dokonane przez Dawida Vogla tłumaczenie wydanej również we Wrocławiu książeczki Johanna Gotfrieda Morgenbessera, wrocławskiego lekarza i chemika. Niemiecka wersja tej publikacji nie zachowała się w publicznych zbiorach, natomiast nieliczne polskie egzemplarze znajdują się w Bibliotece Uniwersytetu Warszawskiego i w Bibliotece Jagiellońskiej. Stanowią one obecnie ważne źródło do dziejów balneologii na ziemiach polskich.
W 1797 r. w prowizorycznie wzniesionej szopie w 6 wannach rozpoczęto leczenie kuracyjne w podgrzanej wodzie z „Zimnego Zdroju”. W tym samym roku odkryto „Letni Zdrój”, znany obecnie pod nazwą „Pieniawa Chopina”. Wkrótce za miastem wybudowano (1802) pawilony, pierwsze urządzenia kąpielowe, „dom towarzyski” i pierwsze zajazdy. Na początku XIX wieku Duszniki stały się jednym z najznaczniejszych uzdrowisk w regionie. W 1817 r. odkryte zostało kolejne źródło „Źródło Ulryki”, obecnie znane jako „Jan Kazimierz”. W sierpniu 1826 r. na kurację, wraz z matką i siostrami, przybył 16-letni Fryderyk Chopin, który dał dwa koncerty. Dochód z nich przeznaczony został na utrzymanie sierot. Koncerty te uważa się za pierwsze zagraniczne występy młodego Fryderyka Chopina. W 1862 r. zostały wybudowane nowe łazienki (obecnie Zakład Przyrodoleczniczy), a w 1877 r. oddano do użytku palmiarnię wraz z salą koncertową (obecnie Pijalnia Zdrojowa).
W 1897 r. (inne źródła podają 1896 r.) w 60. rocznicę pobytu w Dusznikach Fryderyka Chopina odsłonięty został obelisk z jego wizerunkiem na medalionie z brązu, wykonanym prawdopodobnie według rzeźby Stanisława Romana Lewandowskiego.
Wybudowana w latach 1890–1905 linia kolejowa ze stacją kolejową do Kudowy przyspieszyła rozwój Dusznik-Zdroju. W pierwszym etapie uruchomiono odcinek do Szczytnej (1890), w grudniu 1902 otwarto odcinek do Dusznik, w trzecim do Kudowy-Zdroju (lipiec 1905 r.). Między innymi istniejące źródła zostały w latach 1909–1910 pogłębione poprzez wykonanie odwiertów.
Władze niemieckie zostały wyparte z Dusznik w 1945 r. przez oddziały 59. Armii 1 Frontu Ukraińskiego (7 lutego 1953 r. na pl. Warszawy odsłonięto Pomnik Wdzięczności Armii Radzieckiej. Pomnik ten został w 1990 roku zlikwidowany uchwałą Rady Miejskiej )
Po II wojnie światowej Duszniki przyznano Polsce. Dotychczasowa ludność miasta została wysiedlona do Niemiec. Jako że Duszniki uniknęły zniszczeń wojennych, już w 1946 r. zorganizowano tu I Międzynarodowy Festiwal Chopinowski w Dusznikach-Zdroju, a dawne pensjonaty i hotele znacjonalizowano. W latach 1958–1962 zrekonstruowano stare ujęcia wód mineralnych (Pieniawa Chopina i Jan Kazimierz), wybudowano nowe oraz przeprowadzono remont kapitalny pijalni wód mineralnych. W następnych latach nadal pracowano nad nowymi odwiertami źródeł (lata 1965–1973). Najgłębszy dotychczas odwiert tzw. Nr 39 został wykonany w 1993 i ma głębokość 180 metrów. W mieście działały niewielkie zakłady przemysłu chemicznego i szklarskiego oraz Zakłady Elektrotechniki Motoryzacyjnej "Polmo".
W 1968 r. w starym młynie papierniczym powstało Muzeum Papiernictwa gromadzące eksponaty dotyczące historii papiernictwa i rozwoju przemysłu papierniczego. W 1971 r. uruchomiono czerpalnię papieru, gdzie do tej pory odbywa się produkcja papieru metodami tradycyjnymi. W 2011 r. młyn papierniczy uzyskał status Pomnika Historii, a w 2019 r. stał się kandydatem Rzeczypospolitej Polskiej do wpisu na listę dziedzictwa kulturowego UNESCO.
W 1998 r. Duszniki zniszczone były przez powódź. Szczególnie ucierpiała część zdrojowa z zabytkowym Parkiem Zdrojowym. Obecnie skutki powodzi zostały usunięte, a muzeum papiernictwa, park i położony w nim Dworek Chopina są starannie odnowione. W parku przebudowano grającą, kolorową fontannę (czynną w soboty i niedziele po zmroku), a nad potokiem zrekonstruowano w 1999 r. zadaszone mostki wykonane według dawnych zdjęć.
Zabytki.
W wojewódzkim rejestrze zabytków na liście zabytków wpisane są obiekty::
Inne zabytki:
Demografia.
Według danych z 31 grudnia 2016 r. gmina miejska miała 4745 mieszkańców, co stanowiło 2,9% ludności powiatu. Gęstość zaludnienia wynosi 213,0 osoby na km².
Dane z 31 grudnia 2016 r.:
Piramida wieku mieszkańców Dusznik-Zdroju w 2014 r.
Gospodarka.
Głównie turystyka; całoroczna baza uzdrowiskowa i turystyczna. Także pijalnia wód mineralnych, papiernia, stacja kolejowa. Drobny przemysł, Zakłady Elektrotechniki Motoryzacyjnej, papier czerpany metodą ręczną.
Uzdrowisko od 1769 r. Wody mineralne to szczawy alkaliczne i żelaziste. Leczenie uzdrowiskowe jest bodźcowe, to znaczy uruchamia rezerwy, zmusza organizm do wysiłku, mobilizuje system obronny. Duszniki mają silnie bodźcowy klimat mocno pobudzający produkcję czerwonych ciałek krwi. Balneo- i fizykoterapią leczy się schorzenia kardiologiczne i gastrologiczne. Duszniki słyną również z kąpieli igliwiowych. Kąpiele borowinowe pomagają na kobiece dolegliwości, łącznie z niepłodnością.
W Dusznikach znajduje się również Centrum Diagnostyki i Leczenia Osteoporozy z nowoczesnym sprzętem.
Duszniki posiadają połączenie kolejowe z Kłodzkiem (linia otwarta na początku grudnia 1902) i Kudową-Zdrojem (linia otwarta 10 lipca 1905).
Turystyka.
Ważną atrakcją Dusznik-Zdroju jest odbywający się corocznie z początkiem sierpnia Międzynarodowy Festiwal Chopinowski w Dusznikach-Zdroju. Na terenie gminy znajduje się ośrodek biathlonowy Centrum Polskiego Biathlonu Jamrozowa Polana. W pobliżu miasta unikatowy rezerwat Torfowisko pod Zieleńcem z roślinnością typową dla tundry. Doskonały punkt wypadowy dla wycieczek w Góry Stołowe, na Szczeliniec Wielki, w Góry Orlickie oraz Góry Bystrzyckie, do rezerwatu Błędne Skały oraz Wambierzyc.
Administracja i samorząd.
Duszniki-Zdrój mają status gminy miejskiej. Mieszkańcy wybierają do swojej Rady Miejskiej w Dusznikach-Zdroju 15 radnych. Organem wykonawczym władz jest Burmistrz Dusznik-Zdroju. Siedzibą władz miasta jest ratusz, znajdujący się na rynku.
Współpraca międzynarodowa.
Miasta i gminy partnerskie:

</doc>
<doc id="51521" url="https://pl.wikipedia.org/wiki?curid=51521" title="Front">
Front



</doc>
<doc id="51523" url="https://pl.wikipedia.org/wiki?curid=51523" title="Wybrzeże limanowe">
Wybrzeże limanowe

Wybrzeże limanowe/sowinowe – typ wybrzeża, na którym w czasie przypływu zalewane są ujściowe odcinki rzek o charakterze lejkowym. Wraz z odpływem fale morskie unoszą muł z rzeki i budują wał między ujściem a otwartym morzem. Powstaje liman, czyli zatoka utworzona z ujściowego odcinka jaru rzeki. Po jej całkowitym odcięciu przez mierzeję może powstać jezioro limanowe, którego wody przesiąkać będą do morza. Jest to forma charakterystyczna dla obszarów o budowie płytowej.
Przykłady występowania jezior limanowych:

</doc>
<doc id="51524" url="https://pl.wikipedia.org/wiki?curid=51524" title="Wybrzeże lagunowe">
Wybrzeże lagunowe

Wybrzeże lagunowe – wybrzeże wyróżniające się piaszczystym wałem, zwanym lido, nadbudowanym od strony morza przez fale. Lido, wynurzając się z morza, odcina część zatoki, powstaje wówczas płytka i słabo zasolona laguna (np. Zatoka Wenecka). Z czasem laguna wypłyca się i tworzą się na niej wyspy. W niektórych przypadkach w okresie przypływu dno laguny znajduje się pod powierzchnią wody, a na czas odpływu wynurza się, tworząc tzw. watty. Wybrzeża lagunowe występują w Zatoce Weneckiej, na zachodnim wybrzeżu Włoch i Morza Azowskiego, a także na wschodzie Florydy.

</doc>
<doc id="51525" url="https://pl.wikipedia.org/wiki?curid=51525" title="Andrzej Batory">
Andrzej Batory

Andrzej Batory (ur. 1563 w Siedmiogrodzie, zm. 3 listopada 1599 w Pásztorbükk koło Csikszentdomokos, rum. Sândominic) – książę Siedmiogrodu, biskup rzymskokatolicki, kardynał, senator I Rzeczypospolitej, bratanek króla Stefana Batorego.
Życiorys.
Syn Andrzeja Batorego i Małgorzaty Majláth, bratanek króla Polski Stefana. W latach 1578–1583 zdobywał wykształcenie w Kolegium Jezuitów w Pułtusku, m.in. poznając język polski pod kierunkiem ks. Jakuba Wujka. Dzięki poparciu stryja zdobywał godności kościelne - został w 1581 kanonikiem warmińskiej kapituły katedralnej (1581-1585), w 1583 roku prepozytem komendatoryjnym w Miechowie. Opat komendatoryjny czerwiński w latach 1593–1599. Kontynuował studia w Rzymie, gdzie poznał m.in. Roberta Bellarmina, Giovanniego Pierluigirgo da Palestrina i Karola Boromeusza. 28 lipca 1584 otrzymał nominację papieską na biskupa koadiutora ordynariusza warmińskiego Marcina Kromera; nie przyjął święceń biskupich (nie był nawet kapłanem, ograniczył się do święceń subdiakonatu, przyjętych dopiero w 1597).
W latach 1583 i 1586 jeździł z misją królewską do Rzymu.
Również w lipcu 1584 papież Grzegorz XIII, chcąc uzyskać w królu polskim sojusznika w walce z Turcją, mianował królewskiego bratanka kardynałem diakonem, z tytułem Sancti Adriani in Foro (zmienionym w 1587 na Sancti Angeli in Foro Piscium). Wkrótce Batory powrócił na Warmię, ponownie przybył do Rzymu w 1586 jako królewski wysłannik do kolejnego papieża, Sykstusa V.
Po śmierci Stefana Batorego kanclerz wielki koronny Jan Zamoyski wysunął kandydaturę kardynała Andrzeja na króla Polski, jednak inicjatywa ta upadła, spotykając się z silnym sprzeciwem. W 1589 Batory uzyskał polski indygenat, obiecano mu również koadiutorię diecezji krakowskiej; ostatecznie jednak biskupem krakowskim został kardynał Jerzy Radziwiłł. 23 marca 1589 Andrzej Batory, po śmierci biskupa Kromera, objął diecezję warmińską.
Wskutek braku święceń - jak wielu dawnych posiadaczy wyższych tytułów kościelnych - był świeckim zarządcą diecezji, ale interesował się także życiem kościelnym, wspierał zakony w duchu reformy soboru trydenckiego. W 1594 r. przeprowadził synod diecezjalny. Otaczał się na swoim dworze humanistami, sprowadził na Warmię także wielu Węgrów. Był miłośnikiem polowań. Ufundował w kościele franciszkanów w Barczewie własny (i brata Baltazara Batorego) cenotaf w stylu renesansowym (nie został jednak tam pochowany). Pozostawił bogaty księgozbiór, ale także długi, spłacane potem przez jednego z następców na tronie biskupim, Szymona Rudnickiego.
W 1599 roku stryjeczny brat Zygmunt Batory przekazał mu władzę w Siedmiogrodzie. Batory udał się tam, został jednak pokonany w trakcie walk o władzę w bitwie pod Sybinem przez hospodara wołoskiego Michała Walecznego. Podczas ucieczki do Mołdawii kardynał Batory zginął zamordowany przez chłopów seklerskich.
W diecezji warmińskiej zastąpił go sekretarz królewski Piotr Tylicki.

</doc>
<doc id="51526" url="https://pl.wikipedia.org/wiki?curid=51526" title="Wybrzeże riasowe">
Wybrzeże riasowe

Wybrzeże riasowe – wybrzeże na skraju obszaru górskiego (ale nie zlodowaconego) lub wyższego, rozcięte przez głębokie doliny rzeczne będące obecnie zatokami, powstałe w wyniku podnoszenia się poziomu wód morskich lub obniżenia lądu. Wybrzeże to obfituje w długie i kręte zatoki, wyspy i półwyspy prostopadłe do lądu. Występuje m.in. w zachodniej części Irlandii, Portugalii, Wielkiej Brytanii i Hiszpanii, a także na Islandii i Krymie.

</doc>
<doc id="51527" url="https://pl.wikipedia.org/wiki?curid=51527" title="Wybrzeże szkierowe">
Wybrzeże szkierowe

Wybrzeże szkierowe (szerowe) – rodzaj wybrzeża morskiego, powstałego w wyniku częściowego zatopienia silnie zmutonizowanego obszaru polodowcowego, czyli terenu, na którym występują płytkie doliny polodowcowe. Charakteryzuje się obecnością setek małych, sterczących wysepek, zwanych szkierami. Występuje m.in. w Szwecji (w pobliżu Sztokholmu i Göteborga), Finlandii (Wyspy Alandzkie) i w USA (Alaska).

</doc>
<doc id="51528" url="https://pl.wikipedia.org/wiki?curid=51528" title="Wybrzeże mierzejowe">
Wybrzeże mierzejowe



</doc>
<doc id="51529" url="https://pl.wikipedia.org/wiki?curid=51529" title="Wybrzeże wyrównane">
Wybrzeże wyrównane

Wybrzeże wyrównane (wyrównane prostopadłe) – wybrzeże składające się z odcinków niszczonych i narastających, wskutek czego zmniejsza się równocześnie linia brzegowa. Podmywane są wystające odcinki wybrzeża, zamykane lub odcinane – zatoki. Dzięki tym procesom wybrzeże osiąga prawie prostolinijny zarys, np.: wybrzeże we Francji nad Zatoką Biskajską, południowe wybrzeże Półwyspu Iberyjskiego, wybrzeże Morza Liguryjskiego.

</doc>
<doc id="51530" url="https://pl.wikipedia.org/wiki?curid=51530" title="Front (wojsko)">
Front (wojsko)

Front (z łac. "frons", "frontis" – czoło) – w wojskowości termin posiadający kilka znaczeń:

</doc>
<doc id="51531" url="https://pl.wikipedia.org/wiki?curid=51531" title="Żelazna Kurtyna">
Żelazna Kurtyna



</doc>
<doc id="51538" url="https://pl.wikipedia.org/wiki?curid=51538" title="Morris Motor Company">
Morris Motor Company

Morris Motor Company – brytyjskie przedsiębiorstwo branży motoryzacyjnej, zajmujące się produkcją samochodów osobowych, założone w 1912 roku w Cowley, w pobliżu Oksfordu przez Williama Morrisa.
Pierwszym produkowanym tam samochodem był Morris Oxford. W latach 20. rozpoczęto produkcję sportowych samochodów MG (skrót od "Morris Garages"), a w 1949 roku aut Morris Minor. W 1959 Morris zaczął wytwarzać jeden z popularniejszych angielskich samochodów – Mini.
W latach 50., po fuzji z przedsiębiorstwem Austin Motor Company, została utworzona British Motor Corporation, wchłonięta w 1968 roku przez British Leyland.

</doc>
<doc id="51539" url="https://pl.wikipedia.org/wiki?curid=51539" title="Morris">
Morris



</doc>
<doc id="51540" url="https://pl.wikipedia.org/wiki?curid=51540" title="Turyn">
Turyn

Turyn (wł. "Torino") – miasto w północno-zachodnich Włoszech, przy ujściu rzeki Dora Riparia do rzeki Pad, na przedgórzu Alp Zachodnich. Jest stolicą prowincji Piemont. Patronem miasta jest św. Jan Chrzciciel (jego święto obchodzone 24 czerwca).
Turyn jest po Mediolanie drugim najważniejszym ośrodkiem gospodarczo-kulturalnym północnych Włoch.
Według danych na 2017 rok miasto zamieszkiwało 883 281 osób, 6785,6 os./km², aglomeracja liczy 2,2 mln mieszkańców.
Historia.
Nazwa miasta może pochodzić od indoaryjskiego słowa "taur" oznaczającego górę, najczęściej jednak łączona jest z legendą o byku (łac. "taurus", wł. "toro"), który padł pokonawszy mitycznego smoka w pobliżu pewnej wioski; dla jego upamiętnienia mieszkańcy postanowili nazwać się "Taurini".
W I wieku p.n.e. (prawdopodobnie w 28 p.n.e.) Rzymianie utworzyli tu obóz wojskowy ("Castra Taurinorum"), później poświęcony Augustowi ("Augusta Taurinorum"). Typowo rzymska sieć dróg wciąż jest widoczna we współczesnym mieście. Turyn osiągnął wtedy liczbę około 5000 mieszkańców w obrębie murów.
Wiosną 312 roku pod Augusta Taurinorum rozegrała się bitwa pomiędzy wojskami cesarza Konstantyna i Maksencjusza, zakończona zwycięstwem cesarza i zajęciem miasta.
Od 1559 (pokój w Cateau-Cambrésis kończący wojny włoskie) jest stolicą Piemontu, rządzonego przez dynastię sabaudzką od XI wieku. Książęta sprawowali władzę absolutną, a system oświatowy powierzyli jezuitom. Od 1578 w miejscowej katedrze przechowywany jest Całun Turyński – jedna z najważniejszych relikwii chrześcijaństwa.
Podczas hiszpańskiej wojny sukcesyjnej miasto było dwukrotnie oblegane (bezskutecznie) przez wojska francuskie. W wyniku stoczonej 7 września 1706 bitwy wojsk austriackich z francuskimi Turyn został uwolniony po 117 dniach oblężenia.
Wraz z Piemontem Turyn odegrał znaczącą rolę w procesie jednoczenia kraju. W latach 1861–1865 był stolicą nowo powstałego państwa (w 1865 stolicę przeniesiono do Florencji, zaś w 1870 do Rzymu). Do XX wieku Turyn pozostał jednak stolicą elit i najważniejszym ośrodkiem kulturalnym w kraju (m.in. jedyny ośrodek secesji we Włoszech). Od drugiej połowy XIX wieku w mieście nastąpił skok demograficzny, związany z rozwojem przemysłu, przede wszystkim z lokalizacją zakładów Fiata.
Po drugiej wojnie światowej życie miasta skupiało się głównie wokół działalności koncernu Fiata. Dziś rodzina właścicieli fabryki należy do najbardziej wpływowych we Włoszech. Po dawnych władcach Turynu pozostały eleganckie barokowe aleje, wyniosłe pałace, bogate kościoły i zbiory malarstwa.
Obecnie Turyn jest stolicą oraz głównym ośrodkiem Piemontu i czwartym co do liczby ludności miastem Włoch.
Gospodarka.
Przemysł: elektromaszynowy, farmaceutyczny, chemiczny, spożywczy, papierniczy, lotniczy
Ważny ośrodek przemysłowy z siedzibami m.in. koncernu FIAT, IVECO, Pininfarina, Bertone, Sparco, Italdesign, Ghia, Fioravanti, Stola, Intesa Sanpaolo (największy bank we Włoszech), Superga, Invicta, Lavazza, Martini&amp;Rossi, RobediKappa, Caffarel.
PKB Turynu wynosi 58 miliardów dolarów amerykańskich i jest to 78. najbogatsze miasto na świecie.
Duże znaczenie dla gospodarki Turynu ma turystyka. W 2008 był 203. najpopularniejszym celem turystycznym na świecie i 10. we Włoszech z ponad 240 tysiącami zagranicznych turystów.
Transport.
Ważny węzeł transportowy (stacje kolejowe Porta Susa, Porta Nuova, Torino Dora). Miasto obsługuje port lotniczy Turyn-Caselle. Turyn posiada metro oraz dobrze rozwiniętą sieć linii tramwajowych.
Muzea.
W Turynie mieszczą się m.in.: Muzeum Egipskie, Narodowe Muzeum Automobilizmu, Muzeum Narodowe Risorgimento i Muzeum Kinematografii.
Rozrywka i Sport.
W mieście mają siedziby 2 znane kluby piłkarskie: Juventus F.C. i Torino FC. Największym stadionem w mieście był Stadio delle Alpi, na którym swoje mecze rozgrywał Juventus. Zupełnie przebudowany nazywa się on teraz Allianz Stadium, Torino zaś gra na Stadio Olimpico. W Turynie odbyły się Zimowe Igrzyska Olimpijskie 2006, które rozpoczęły się w piątek 10 lutego 2006, a zakończyły w niedzielę 26 lutego 2006. W 1934 roku miasto organizowało pierwsze w historii lekkoatletyczne mistrzostwa Europy. Turyn gościł także uczestników uniwersjad: letnich w 1959 i 1970 oraz zimowej w 2007.
W październiku 2021 roku ogłoszono Turyn miastem-gospodarzem 66. Konkursu Piosenki Eurowizji, który to odbył się w dniach 10, 12 oraz 14 maja 2022 roku na terenie obiektu PalaOlimpico.

</doc>
