<doc id="52055" url="https://pl.wikipedia.org/wiki?curid=52055" title="Głogówek">
Głogówek

 (daw. "Górny Głogów", "Mały Głogów", dodatkowa nazwa w j. niem. Oberglogau; , , , ) – miasto w Polsce położone w województwie opolskim, w powiecie prudnickim, siedziba gminy miejsko-wiejskiej Głogówek. Historycznie leży na Górnym Śląsku, na ziemi prudnickiej, na pograniczu Kotliny Raciborskiej i Płaskowyżu Głubczyckiego, będących częścią Niziny Śląskiej. Przepływa przez niego rzeka Osobłoga.
W latach 1975–1998 miasto administracyjnie należało do województwa opolskiego.
Według danych z grudnia 2019 r. miasto liczyło 5299 mieszkańców.
Patronką miasta jest .
Geografia.
Położenie.
Miasto jest położone w południowo-zachodniej Polsce, w województwie opolskim, około 10 km od granicy z Czechami, na pograniczu Kotliny Raciborskiej i Płaskowyżu Głubczyckiego. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne miasta przepływa rzeka Osobłoga. Głogówek położony jest na wysokości 212 m n.p.m.
Środowisko naturalne.
W Głogówku panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Głogówka wynoszą 628 mm. Dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częściami Głogówka są:
W mieście znajdują się również osiedla:
Nazwa.
Nazwa miejscowości pochodzi od polskiej nazwy rośliny należącej do rodziny różowatych – głogu ("Crataegus" L.). Wywód ten prezentuje topograficzny opis Górnego Śląska z 1865 roku notujący miasto pod niemieckimi, polskimi oraz łacińskimi nazwami we fragmencie: "„Ihren Namen Ober-Glogau (Gorny Glógow, Superior Glogovia) hat die Stadt wahrscheinlich von dem noch heute hie und da wachsenden Hagedorn (pol. głog) erhalten sie wird auch wohl Klein-Glogau oder Weniger-Glogau, polnisch Mały-Glogów, Głogówek, Minor-Glogovia genannt”", czyli w tłumaczeniu na język polski "Jego nazwy Ober-Glogau (Gorny Glógow, Superior Glogovia) wzięły się zapewne od głogu, który tu rośnie podobnie jak wzięły je nazwy Klein-Glogau lub Weniger-Glogau, polski Mały-Głogów, Głogówek, Minor Glogovia".
W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w zlatynizowanej formie "Glogouie minoris". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Glogovia Minor".
W 1750 roku nazwa "Głogówek" wymieniona została w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Dolnego i Górnego Śląska.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwami niemieckimi "Klein Glogau" oraz "Ober Glogau", a także polską "Gorny Glogow". Takie same nazwy wyszczególniono w statystycznym opisie państwa pruskiego z 1837 roku. Polskie nazwy "Mały Głogów" oraz "Głogówek" w książce „Krótki rys jeografii Szląska dla nauki początkowej” wydanej w Głogówku w 1847 wymienił górnośląski pisarz Józef Lompa.
Obecna nazwa została administracyjnie zatwierdzona 7 maja 1946.
Historia.
Średniowiecze.
Teren, na którym powstał Głogówek, znajdował się na terytorium zajmowanym przez plemię Opolan.
Pierwsza wzmianka o osadzie Głogówek pochodzi z ruskiego źródła z 1076. W 1223 była wzmiankowana jako wieś. Władysław opolski w 1264 ufundował na jej terenie klasztor franciszkanów i nadał prawo niemieckie oraz ściągnął kolonistów niemieckich. Prawdopodobnie tenże władca zainicjował wzniesienie głogóweckiego zamku. Prawa miejskie Głogówek otrzymał 21 grudnia 1275.
Od 1283 do 1313 Głogówek był siedzibą Bolka I opolskiego. Wcześniej stał tu gród wczesnopiastowski. Po złożeniu hołdu lennego poprzez księcia Bolka I królowi czeskiemu i niemieckiemu księciu elektorowi Wacławowi II w 1291, Głogówek wraz z całym księstwem opolskim zaczął podlegać Królestwu Czech i pośrednio Świętemu Cesarstwu Rzymskiemu. Po śmierci Bolka i podziale księstwa opolskiego, miasto przypadło jego synowi, Bolesławowi Pierworodnemu.
W 1373 miasto zostało przeniesione na prawo magdeburskie. Książę Henryk I niemodliński w 1379 założył kolegiatę św. Bartłomieja. Nieco później Władysław Opolczyk zbudował pod miastem klasztor Paulinów.
Bernard niemodliński wraz z bratem Bolkiem IV przejęli Prudnik i Głogówek jako oprawę wdowią po śmierci wdowy po Władysławie Opolczyku, która nastąpiła pomiędzy 1418 a 1424. Wkrótce władzę na tym obszarze przejął syn Bolka IV, Bolko V Husyta (Wołoszek). Początkowo sprawował on rządy wraz ze swoim ojcem. Pierwszy zachowany dokument, w którym Bolko V jest wspomniany jako pan Prudnika pochodzi z 6 maja 1425 roku, zaś jego żona Elżbieta Granowska, pasierbica króla Polski Władysława II Jagiełły, jako księżna głogówecka występuje w dokumencie z 5 lutego 1427.
Bolko V został samodzielnym władcą Prudnika i Głogówka dopiero w 1426. W 1428 roku na Śląsk wkroczyli husyci. Oddziały husyckie dowodzone przez Walka Kudelnika obległy Głogówek. Książę Bolko V, który wówczas przebywał w Gliwicach nie poszedł miastu na odsiecz, lecz sam przystąpił do husytów. Książę zsekularyzował dobra kościelne w swojej domenie.
Na dworze Bolka V w Głogówku zamieszkał ksiądz Jędrzej Gałka z Dobczyna. Przebywając w Głogówku, między połową kwietnia a 23 czerwca 1449 stworzył Pieśń o Wiklefie oraz łaciński traktat o Wiklefie i jego nauce, stanowiący komentarz do utworu poetyckiego "in lingua vulgari" (po polsku).
Księstwo głogówecko-prudnickie zostało ponownie przyłączone do księstwa opolskiego z inicjatywy Mikołaja I opolskiego po śmierci Bolka V w 1460 roku.
XVI–XX wiek.
W myśl zawartych z Janem II Dobrym umów Głogówek wraz z całym księstwem opolsko-raciborskim przypadł królom czeskim z dynastii Habsburgów. Udzielali oni opolskiego lenna m.in. Wazom.
Najstarszy znany druk prawdopodobnie wydrukowany w Głogówku pochodzi z 1625. W latach 1625–1635 i jesienią 1643 w mieście trwała epidemia dżumy. W samym 1643 w mieście i na przedmieściach zmarło przez nią ponad 500 osób.
Podczas wojny trzydziestoletniej w 1643 Szwedzi w trakcie oblężenia zniszczyli miasto.
Najazd Szwedów na Rzeczpospolitą Obojga Narodów w 1655 roku nie spotkał się początkowo z większym oporem i wojska szwedzkie zajęły w krótkim czasie prawie całe terytorium Korony Królestwa Polskiego i część Wielkiego Księstwa Litewskiego. Prawie wszystkie województwa koronne porzuciły króla Jana II Kazimierza Wazę i przeszły na stronę króla Szwecji Karola X Gustawa. Król Jan Kazimierz musiał wraz z żoną Marią i 1800 osobowym dworem opuścić granice Rzeczypospolitej i udał się do Głogówka, gdzie przebywał na wygnaniu przez dwa miesiące od października 1655 roku. Księstwo opolsko-raciborskie stanowiło uposażenie królowej Marii, a ówczesny właściciel zamku Franciszek Euzebiusz Oppersdorff, mógł odwdzięczyć się parze królewskiej za to, że kilka lat wcześniej w czasie wojny trzydziestoletniej mógł schronić się najpierw na Wawelu, a później w królewskim zamku w Niepołomicach. Żona Oppersdorfa, Anna Zuzanna de Bess, była wcześniej dwórką królowej Marii. Na zamku organizowano sojusze międzynarodowe przeciwko Szwedom i spotkania z wojskowymi stojącymi po stronie króla. Jednym z dworzan przebywających na zamku był poeta barokowy Jan Andrzej Morsztyn. Ludwika Maria wyjechała z Głogówka 28 czerwca 1656 roku, sześć miesięcy po mężu.
W XVIII wieku Głogówek podlegał inspekcji podatkowej w Prudniku. W wyniku I wojny śląskiej między Prusami a Austrią miasto wraz z większością historycznego Śląska weszło w granice Prus. W 1765 pożar strawił miasto.
Na początku XIX wieku w Głogówku nadal dominował język polski. Rozwinęło się sadownictwo i warzywnictwo oraz powstały cukrownia i roszarnia lnu.
W 1806 roku Franciszek Joachim Oppersdorff gościł tu Ludwiga van Beethovena, który uciekł do Głogówka przed wojskami Napoleona. Z wdzięczności za gościnę niemiecki kompozytor dedykował mu swoją IV symfonię B-dur opus 60. Ocalał do dziś klawesyn, na którym grywał Beethoven, obecnie instrument prezentowany jest w Muzeum Wnętrz Zamkowych w Pszczynie.
W wydanej w 1863 książce „Pieśni Ludu Polskiego w Górnym Szląsku” Juliusz Roger notuje polskie pieśni ludowe pochodzące z Głogówka. W 1876 otwarto linię kolejową, która połączyła Głogówek z Nysą i Koźlem.
Według spisu ludności z 1 grudnia 1910, na 6314 mieszkańców Głogówka wszyscy posługiwali się językiem niemieckim. W 1911 w Głogówku powstało pierwsze pole golfowe na obecnych terenach Polski związane z rodziną Radziwiłł przez Dorotę Leontyna Maria Radziwiłł, zaprojektowane przez C.S.Butchart (wzmianka Niemiecki Rocznik Golfowy 1912 jako prywatne pole w Oberglogau).
Dwudziestolecie międzywojenne.
Od 1919 Głogówek należał do nowo utworzonej prowincji Górny Śląsk. Prowincja została zlikwidowana w 1938, a 18 stycznia 1941 utworzono ją ponownie.
Podczas plebiscytu na Górnym Śląsku z Prudnika do Głogówka został przeniesiony Polski Komitet Plebiscytowy na powiat prudnicki, ponieważ jego lokal w Prudniku został zdemolowany (później lokal na powiat prudnicki został przeniesiony z Głogówka do Strzeleczek). W Głogówku za przynależnością do Niemiec głosowało 96% mieszkańców (5093), 4% mieszkańców (226) głosowało za Polską. W głogóweckim obwodzie wyborczym wygrała opcja niemiecka z 88% (za przynależnością do Polski głosowało 12%).
Podczas III powstania śląskiego, 20 maja 1921 dowództwo Samoobrony Górnego Śląska ("Selbstschutz Oberschlesien", SSOS) objął gen. Karl Hoefer, który miał do dyspozycji sztab generalny kierowany przez mjr. Jacobsona oraz Centralę (Zentrale) dowodzoną przez płk. Beckera, a ulokowaną we Wrocławiu. Kwatera gen. Hoefera mieściła się w Głogówku. W bezpośredniej dyspozycji głównodowodzącego znajdowały się tzw. formacje specjalne (Sonderformationen), na ogół pochodne rozmaitych korpusów ochotniczych: oddziały barona Bolko von Richthofena, Semdorfa, Winklera, Kagelmanna, Schlackego, Handy’ego, Brunnera, von Hülsena, Lenczyka, Möllmanna, Wilda, Behrendta i kompania sanitarna Freikorps „Oberland”.
Podczas nocy kryształowej z 9 na 10 listopada 1938, bojówki hitlerowskie spaliły głogówecką synagogę zbudowaną w 1864. Spalonego budynku jednak nigdy nie rozebrano.
II wojna światowa.
W latach II wojny światowej niemieccy mieszkańcy Głogówka korzystali z niewolniczej pracy przymusowych robotników z Polski. Robotnicy byli skrajnie wykorzystywani i prześladowani przez niemieckich gospodarzy, a w razie nieposłuszeństwa kierowani do obozów koncentracyjnych. Taki los spotkał Jana Grabowskiego z Nowego Targu.
Na początku grudnia 1944 do Głogówka zaczęli przybywać uchodźcy między innymi z Prus Wschodnich. W styczniu 1945 w obecnym Zespole Szkół, Domu Dziecka, na ulicy Batorego i w gimnazjum utworzono lazarety, do których przywożeni byli ranni żołnierze znad Odry. W szpitalu przy ul. Konopnickiej leczeni byli wyżsi rangą oficerowie, m.in. generał Georg Koßmala i SS-Oberführer Georg Bochmann. Lżej ranni wojskowi byli ewakuowani w głąb III Rzeszy samolotami z lotniska Rossweide w Nowych Kotkowicach. W tymże miesiącu przez Głogówek przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców. Więźniowie dotarli do Głogówka 25 stycznia. Zostali skoszarowani w cukrowni przy ul. Fabrycznej. Rankiem następnego dnia, kilkunastu Żydów zostało rozstrzelanych w tutejszym parku. Pochowano ich w nieokreślonym miejscu.
W lutym 1945 miasto zostało zamienione w twierdzę. Miejscowy volkssturm wraz z robotnikami przymusowymi zaczęli kopać okopy, budować wały i zapory przeciwpancerne. W mieście pozostało około 1500 osób, głównie śląskich gospodarzy. Żandarmeria wojskowa dokonała egzekucji na około 30 niemieckich dezerterach w okolicy ul. Zamkowej i na żwirowni w Rzepczu.
18 marca Głogówek został zbombardowany przez sowiecki samolot. Zniszczeniu uległy kamienice na rynku, ratusz, roszarnia i magazyny na ulicy Fabrycznej.
Kocioł Głogówek.
W okolicach Głogówka okrążono:
344 Dywizja osłaniała ewakuację i ochronę kosztowności (dokumenty, papiery wartościowe, złoto itp.) z Górnego Śląska. W skład taboru wchodziła duża liczba ciężarówek wojskowych (trudna do oszacowania). Tabor w dekadzie marca 1945 stacjonował na dziedzińcu zamkowym i parku, podczas przebicia z kotła został porzucony. Zawartość ładunku nieznana.
W związku z zaistniałą sytuacją, postanowiono ewakuować z miasta pod wieczór 17 marca pozostałych żołnierzy, rannych i uchodźców w kierunku Błażejowic. Kiedy pierwsi Rosjanie zbliżali się do wioski Wierzch stało się jasne, że jedynym rozwiązaniem będzie próba przebicia w kierunku Racławice Śląskie – Osobłoga, w której znajdowały się wojska niemieckie. W komunikacie radiowym przesłanym do dowództwa XXIV Korpusu Armijnego gen. Jolasse poinformował o rozpoczęciu wyłomu na Racławice Śląskie o godz. 17.00. Warunkiem powodzenia akcji było utrzymanie miejscowości Wierzch i zabezpieczenie odwodów w okolicy Zawada i Leśnik. Podczas zaciętych walk o wieś po obu stronach zginęło wielu żołnierzy oraz uchodźców i mieszkańców. Atutem niemieckich wojsk była dobrze rozlokowana artyleria, która skutecznie powstrzymała radzieckie natarcie. Zniszczono kilka rosyjskich czołgów. Sukces wojsk niemieckich był jednak bardzo kosztowny. Musiano pozostawić ciężki sprzęt, pojazdy, ciężarówki, armaty oraz ostatnie działa szturmowe, które zalegały na odcinku kilku kilometrów. Ostatnie walki miały miejsce w samych Racławicach Śląskich, gdzie Rosjanie niespodziewający się ataku pozostawili niewielkie siły. Wojsko razem z uchodźcami (można przypuszczać, że było ich kilka tysięcy) utworzyło falę, która przetoczyła się przez wąską lukę rosyjskiego frontu. Nie wszystkim żołnierzom niemieckim udało się przebić przez tak zwany „kocioł”. Znane są przypadki, chodzi głównie o Estończyków z Waffen-SS, którzy osłaniając tyły nie zdążyli się przebić, tworzyli więc odizolowane punkty oporu. Wieczorem z 19/20 marca cała gmina Głogówek była w rękach sowieckich.
19 marca 1945 roku jednostki niemieckie zostały wyparte z miasta przez oddziały 135 i 245 dywizji piechoty 115 korpusu piechoty 59 armii 1 Frontu Ukraińskiego (po wojnie ku ich czci odsłonięto w Parku Miejskim Pomnik Wdzięczności). Po wyparciu oddziałów niemieckich miasto zostało przejęte przez polską administrację.
Czasy polskie.
Po II wojnie światowej zamek w Głogówku został przejęty przez władze polskie i stał się własnością gminy. Do lat 50. niszczejący zamek nie był objęty opieką konserwatorską. Pomimo adaptacji części zamku na schronisko młodzieżowe, muzeum regionalne, galerię malarstwa Jana Cybisa i domu kultury oraz drobnych prac remontowych zamek wciąż wymaga gruntownej konserwacji. W roku 2005 zamek sprzedano prywatnemu inwestorowi, jednak w 2013 wrócił on do gminy Głogówek.
Od 1950 Głogówek leży w granicach województwa opolskiego, przy czym były to trzy różne jednostki administracyjne funkcjonujące w latach 1950–1975, 1975–1998 oraz współczesne od 1999.
Po pierwszych wyborach do samorządu terytorialnego w Polsce po jego przywróceniu w 1990 roku burmistrzem miasta został Hans Borsutzky.
Demografia.
Według danych GUS z 30 czerwca 2018, Głogówek miał 5614 mieszkańców (25. miejsce w województwie opolskim i 558. w Polsce), powierzchnię 22,1 km² (8. miejsce w województwie opolskim i 262. miejsce w Polsce) i gęstość zaludnienia 254 os./km².
Mieszkańcy Głogówka stanowią około 10% populacji powiatu prudnickiego, co stanowi 0,57% populacji województwa opolskiego.
Głogówek podlega pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
inne zabytki:
Transport.
Transport drogowy.
Przez Głogówek przebiega droga krajowa:
Sieć uzupełniają droga wojewódzka:
Komunikacja miejska.
Na terenie miasta funkcjonuje komunikacja miejska, świadczenie usług zleca Urząd Miasta.
Transport zbiorowy realizowany jest przez Państwową Komunikację Samochodową.
Miasto posiada bezpośrednie połączenia autobusowe z Prudnikiem, Opolem, Krapkowicami, Głuchołazami, Kędzierzynem-Koźlem i Głubczycami.
Oświata.
Na terenie Głogówka działają: 2 przedszkola, 3 szkoły podstawowe, 2 gimnazja, 3 licea ogólnokształcące, 1 szkoła branżowa I stopnia, 2 technika i 1 szkoła policealna.
Religia.
Wspólnoty wyznaniowe.
Kościół rzymskokatolicki.
Dekanat Głogówek
Sport.
Głównym podmiotem odpowiedzialnym za sport i rekreację w mieście jest Miejsko-Gminny Ośrodek Kultury w Głogówku.
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Piotr Bujak. Siedzibą władz jest Urząd Miejski na Rynku.
Rada Miejska.
Mieszkańcy Głogówka wybierają do swojej Rady Miejskiej 3 radnych (3 z 15). Pozostałych 12 radnych wybierają mieszkańcy terenów wiejskich gminy Głogówek.
Radni Rady Miejskiej VIII kadencji wybrani w wyborach samorządowych w 2018:
Ludzie związani z Głogówkiem.
Zasłużeni dla Miasta i Gminy Głogówek.
Odznaka honorowa „Zasłużony dla Miasta i Gminy Głogówek” jest przyznawana osobom, instytucjom, organizacjom społecznych, gospodarczych i politycznych jako wyraz uznania i wdzięczności za zasługi dla miasta i gminy Głogówek.

</doc>
<doc id="52057" url="https://pl.wikipedia.org/wiki?curid=52057" title="Stephen Hendry">
Stephen Hendry

Stephen Gordon Hendry (ur. 13 stycznia 1969 w Edynburgu) – szkocki snookerzysta, 7-krotny zdobywca tytułu mistrza świata.
Zwycięzca 36 turniejów rankingowych. Oprócz 7 tytułów MŚ, zawodnik posiada 6 zwycięstw w finałach turnieju Masters, 5 zwycięstw w UK Championship oraz 6 triumfów w Premier League.
Przez 9 sezonów był na pierwszej pozycji na światowej liście rankingowej. Podczas zawodowej kariery snookerzysty wbił 776 breaków powyżej 100 pkt, w tym 11 maksymalnych. W najlepszych latach swojej kariery charakteryzował się agresywnym, odważnym stylem gry. Hendry jako zawodowy snookerzysta zarobił 8 750 581 £. 1 maja 2012 roku po porażce 2:13 w ćwierćfinale mistrzostw świata ze Stephenem Maguire’em, ogłosił zakończenie zawodowej kariery. Do gry powrócił we wrześniu 2020 roku dzięki otrzymaniu od World Snooker Tour zaproszeniowej karty do Main Touru.
Dopiero w grudniu 2018 roku osiągnięcia Hendry’ego w najważniejszych turniejach zostały pobite przez Ronniego O’Sullivana.
Obecnie jest komentatorem snookera dla stacji BBC oraz ITV4.
Wstęp.
W latach 1990–1999 zdobył siedem tytułów mistrza świata w snookerze, w tym pięć z rzędu (1992-1996, ponadto w 1990 i 1999). W czterech z finałów okazał się lepszy od Anglika Jimmy’ego White’a. Ponadto dochodził do finałów w 1997 (porażka z Kenem Dohertym) i 2002 (porażka z Peterem Ebdonem, udany rewanż Ebdona za finał 1996). Hendry ma najwięcej tytułów MŚ z obecnie żyjących zawodników, ale biorąc pod uwagę wszystkie mistrzostwa świata począwszy od 1927, plasuje się na czwarty, miejscu: wyprzedzają go Joe Davis (15 tytułów), Fred Davis i John Pulman (po 8).
W 1984 i 1985 był mistrzem Szkocji amatorów. W latach 90. przejął po Stevie Davisie dominację w światowym snookerze, przez osiem sezonów (1990-1998) był numerem jeden w światowym rankingu snookerowym. Wśród wielu zwycięstw turniejowych można wymienić mistrzostwo Zjednoczonego Królestwa (pięciokrotnie), Grand Prix (czterokrotnie), British Open (trzykrotnie), Dubai Classic (trzykrotnie), B&amp;H Masters (sześciokrotnie, w tym pięć razy z rzędu 1989-1993), B&amp;H Irish Masters (trzykrotnie), Regal Scottish Masters (trzykrotnie); 6 lutego 2005 zdobył swoje 36. rankingowe zwycięstwo wygrywając w finale turnieju Malta Cup z Graeme’em Dottem.
Poza snookerem Hendry gra również w golfa oraz w pokera, do czego nie przyznaje się zbyt często, nie chcąc być podejrzewanym o hazard.
Został odznaczony Orderem Imperium Brytyjskiego (MBE, 1994). W roku 1987 i 1996 zwyciężał w plebiscycie „BBC Scotland’s Sports Personality”. Organizacja "World Professional Billiards and Snooker Association" siedmiokrotnie przyznała mu tytuł „Gracza roku”.
Życie prywatne.
Wychował się w Fife we wschodniej Szkocji. Uczęszczał tam do Inverkeithing High School, którą porzucił w wieku 16 lat na rzecz kariery zawodowej. W 1995 roku ożenił się z Mandy, z którą ma obecnie dwóch synów – Blaina (ur. 1996) i Cartera (ur. 2004). Mieszkają razem w małej, szkockiej miejscowości Auchterarder.
Stephen Hendry jest także kibicem sportowym. Kibicuje szkockiemu klubowi piłkarskiemu Heart of Midlothian F.C., który swój stadion ma w pobliżu miejsca, w którym Hendry mieszkał jako dziecko.
Jest również ambasadorem fundacji OneCity, pomagającej mieszkańcom Edynburga w polepszaniu poziomu życia.
W 1990 roku był bohaterem odcinka serialu dokumentalnego „This Is Your Life” (To Twoje życie).
W 1996 roku została wydana książka autorstwa Hendry’ego zatytułowana „Snooker Masterclass” z podtytułem "How to build big breaks and win".
Kariera zawodowa.
Początki kariery.
Stephen Hendry rozpoczął grę w snookera w wieku 12 lat. Dwa lata później (1983 rok) wygrał National U-16 Championship (Narodowe Mistrzostwa do lat 16). Wystąpił również w juniorskiej wersji Pot Black.
W pierwszym sezonie, w którym grał jako zawodowiec, dostał się do 1/32 turnieju Mercantile Credit Classic. Został też najmłodszym Mistrzem Szkocji Zawodowców. Swój pierwszy sezon ukończył na 51. miejscu Światowej Listy Rankingowej. W następnym sezonie dotarł do ćwierćfinału turnieju Grand Prix oraz do półfinału Mercantile Credit Classic. Ponownie wygrał Mistrzostwa Szkocji Zawodowców. Swój drugi sezon zakończył na 23 miejscu listy rankingowej.
Lata 1987–1990.
Sezon 1987/1988 przyniósł Hendry’emu pierwsze zwycięstwa w rankingowym turniejach. Wygrał Grand Prix (stając się najmłodszym triumfatorem w historii snookera) i British Open, zwyciężył również w Australian Masters. Trzeci raz z rzędu zdobył tytuł Mistrza Szkocji Zawodowców. Sezon zakończył na 4 miejscu listy rankingowej.
W sezonie 1988/89 Szkot nie wygrał żadnego turnieju rankingowego, ale doszedł do finału UK Championship. Wygrał za to dwa turnieje nierankingowe, w tym jeden bardzo prestiżowy: Masters. Ostatecznie sezon ukończył na miejscu 3. listy rankingowej.
W sezonie 1989/90 Hendry rozpoczął dominację w światowym snookerze („dominatorem” lat 80. był Steve Davis). Wygrał turnieje rankingowe: UK Championship, Dubai Classic i Asian Open. Ponownie zwyciężył w Masters. Wygrał również Scottish Masters. W tym sezonie Hendry sięgnął również po raz pierwszy po tytuł Mistrza świata (patrz rozdział: „udział w Mistrzostwach świata”). Sezon zakończył na szczycie Światowej Listy Rankingowej.
Sezon 1990/1991.
W tym sezonie Hendry nie obronił tytułu Mistrza świata, ale wygrał 5 turniejów rankingowych oraz turniej Masters i Scottish Masters. Utrzymał również miejsce pierwsze na liście rankingowej.
Lata 1992–1996.
W latach 1992–1996 Hendry wygrał wszystkie Mistrzostwa świata. Do roku 1998 utrzymał pierwszą pozycję na liście rankingowej. W latach 1992–1996 wygrał również 12 innych (poza Mistrzostwami świata) turniejów rankingowych. W roku 1992, 1993 i 1996 wygrywał turniej Masters, a w 1994 doszedł do finału tych rozgrywek.
Lata 1997–1998.
W roku 1997 Hendry przerwał passę 5 kolejnych zwycięstw w MŚ. Przegrał w finale z Kenem Dohertym. Utrzymał jednak pierwsza pozycję na liście rankingowej.
Jednak już rok późnej Szkot nie tylko nie obronił pierwszej pozycji na liście rankingowej, ale przegrał również w pierwszej rundzie Mistrzostw świata mecz z Jimmym White’em. Tytuł MŚ zdobył w tym roku John Higgins, który też zastąpił Hendry’ego na pierwszym miejscu na liście rankingowej.
Podczas turnieju UK Championship w 1999 przegrał w pierwszej rundzie 0:9 (whitewash) z Marcusem Campbellem.
W 1998 roku Stephen Hendry przerwał serię 6 kolejnych występów w finale Mistrzostw świata.
Sezon 1998/1999.
W roku 1999 Stephen Hendry po raz siódmy w swojej karierze wygrał turniej Mistrzostw świata (patrz rozdział „Udział w Mistrzostwach świata”). Mimo to, nie udało mu się odzyskać pierwszej pozycji na liście rankingowej. Pozostał drugi po Johnie Higginsie. Był to ostatni triumf Hendry’ego w MŚ.
Lata 2000–2004.
W latach 2000–2004 Hendry przestał dominować w światowym snookerze. W rankingu na sezon 2000/01 spadł o kolejną pozycję (na trzecie miejsce). W rankingu na sezon 2001/02 pogorszył pozycję o kolejne dwa miejsca (5 pozycja). Zaś w rankingu na sezon 2002/03 spadł na miejsce 6.
W rankingu na sezon 2003/04 awansował jednak o 4 pozycję i wrócił na miejsce 2. W latach 2000–2004 wygrał 5 turniejów rankingowych. W tym dwa w roku 2000.
Lata 2005–2008.
W latach 2005–2007 Hendry wygrał tylko jeden turniej rankingowy: Malta Cup w roku 2005, pokonując w finale Graeme’a Dotta 9:7. W rankingu na sezon 2004/05 Hendry zajmował jednak dalej wysoką, trzecią pozycję. W rankingu na sezon 2005/06 poprawił się o jedno miejsce i zajmował drugie miejsce. Nieoczekiwanie w rankingu na sezon 2006/07 Hendry powrócił po 8 latach przerwy na pierwsze miejsce. Stało się tak głównie dzięki słabszej grze innych zawodników z czołowych miejsc. Przy obliczaniu rankingu bierze się pod uwagę punkty z dwóch poprzednich sezonów, czyli 2004/05 i 2005/2006. W trakcie trwania tych dwóch sezonów, Hendry wygrał tylko jedne zawody – wspomniany już turniej na Malcie, zaś w sezonie 2005/06 tylko raz udało mu się dojść do finału w rankingowym turnieju, w Northern Ireland Trophy, przegrał w nim z Walijczykiem Matthew Stevensem 7:9.
W Mistrzostwach świata w roku 2006 odpadł już w pierwszej rundzie. Mógł więc zostać wyprzedzony w rankingu przez Ronniego O’Sullivana i Kena Doherty’ego. Pierwszy z nich tracił do Hendry’ego zaledwie 300 punktów a drugi 425. Gdyby O’Sullivan wygrał mecz półfinałowy z o wiele niżej sklasyfikowanym Graeme’em Dottem (wówczas na 13 miejscu) a Ken Doherty mecz ćwierćfinałowy z jeszcze niżej sklasyfikowanym (na 24 miejscu wówczas) Marco Fu – obaj wyprzedzili by Hendry’ego na liście rankingowej. Niespodzianką było również odpadnięcie w pierwszej rundzie Higginsa, który również miał teoretyczną szansę na wyprzedzenie Hendry’ego.
W grudniu 2006 udało mu się dojść do finału UK Championship, w którym to przegrał 6:10 z Peterem Ebdonem. W marcu 2007 odpadł w pierwszej rundzie turnieju rankingowego China Open.
W sezonie 2007/08 Hendry w turniejach Shanghai Masters (sierpień) oraz Northern Ireland Trophy (listopad) opadł w drugiej rundzie, a w UK Championship w pierwszej, przegrywając 4:9 z Markiem Allenem, podobnie w Masters (rozgrywanym od 13 do 20 stycznia), w którym Hendry przegrał swój pierwszy mecz z Markiem Selbym 5:6. Bez żadnych sukcesów zakończył również turniej Malta Cup. W zawodach Welsh Open udało mu się dojść do półfinału, gdzie został pokonany przez Marka Selby’ego 4:6. W China Open, Hendry przegrał swój pierwszy mecz 1:5 z Barrym Hawkinsem. W Mistrzostwach świata w roku 2008 Hendry awansował do półfinału, gdzie spotkał się z Ronniem O’Sullivanem. Po sezonie 2007/08 został sklasyfikowany na 8 miejscu w światowym rankingu.
Sezon 2008/2009.
Hendry w sezonie 2008/09 zajmuje miejsce 6 na liście rankingowej. W pierwszych dwóch turniejach tego sezonu (Northern Ireland Trophy i Shanghai Masters) nie udało mu się wygrać żadnego pojedynku.
12 października 2008 roku wygrał pierwszy w sezonie mecz w turnieju rankingowym. Pokonał 5:4 Davida Gilberta w Grand Prix. Po meczu powiedział: "I’m very relieved to get my first win of the season, [...]" (Ulżyło mi, gdy wygrałem po raz pierwszy w tym sezonie). Hendry przyznał również, iż miał bardzo "powolny" początek sezonu. Szkot w drugiej rundzie turnieju zmierzył się z Johnem Higginsem, mecz rozgrywany 15 października 2008 zakończył wynikiem 2:5. Tym samym Hendry zakończył udział w turnieju w drugiej rundzie. Serwis BBC.co.uk skomentował mecz w następujący sposób: "Both players missed relatively simple chances to build a frame winning break, but it was Higgins who eventually took advantage and he never looked back. [...] With his back to wall the seven-time world champion responded to reduce the arrears with a century break." (Obaj zawodnicy nie wykorzystywali relatywnie łatwych szans by zbudować breaka i wygrać partię, ale Higgins był tym, który potrafił w końcu zdobyć przewagę i już jej nie oddać. [...] Przyparty do muru Hendry – siedmiokrotny MŚ – potrafił jedynie odpowiedzieć stupunktowym breakiem, którym zmniejszył rozmiar porażki).
W następnym w sezonie turnieju rankingowym – Bahrain Championship Hendry doszedł do półfinału, w którym przegrał 4:6 z Matthew Stevensem. W swoich wcześniejszych meczach zawodnik pokonał kolejno: Ricky’ego Waldena (5:3), Barry’ego Pinchesa (5:1) i Roberta Milkinsa (5:2).
W rozgrywanym w grudniu 2008 turnieju UK Championship Hendry przegrał w pierwszej rundzie ze Stephenem Lee 7:9. Zawodnik tak podsumował to spotkanie: "It’s hard to pot balls when there’s chaos inside my head. I know what causes it but I’m not going to tell you. The only positive thing from the match is that I played so badly but still only lost 9-7. " (Trudno jest wbijać bile, kiedy mam w głowie chaos. Wiem czym jest spowodowany, ale nie powiem wam. Jedynym pozytywnym aspektem tego spotkania było to, że grając tak źle przegrałem tylko 9-7).
Turniej Masters, rozgrywany w styczniu 2009 roku, Hendry również zakończył w pierwszej rundzie, przegrywając z Neilem Robertsonem 4:6. Nie udało mu się również przejść pierwszej rundy turnieju Welsh Open, w meczu rozgrywanym 17 lutego uległ Martinowi Gouldowi 3-5.
W ostatnim przed Mistrzostwami świata turnieju rankingowym – China Open Hendry doszedł do ćwierćfinału, w którym przegrał 1:5 z Peterem Ebdonem. W pierwszej rundzie tego turnieju szkocki snookerzysta pokonał Roberta Milkinsa (5:3), zaś w drugiej Ricky Waldena (5:4).
28 kwietnia 2009 roku podczas ćwierćfinału MŚ zdobył 9. breaka maksymalnego w karierze.
Sezon 2009/2010.
W pierwszym rankingowym turnieju sezonu Shanghai Masters 2009 Hendry został wyeliminowany w drugiej rundzie, w której przegrał z Rickym Waldenem 1:5. W kolejnym turnieju tego sezonu – Grand Prix 2009 (trwającym od 3 do 11 października), zawodnik również został wyeliminowany w 2 rundzie, tym razem przez Marka Williamsa (wynik spotkania 2:5).
W rozgrywanym w grudniu 2009 roku turnieju UK Championship Hendry wygrał w pierwszej rundzie ze Steve’em Davisem 9:6, ale został pokonany w rundzie drugiej przez Marka Selby’ego 5:9.
W turnieju Welsh Open Hendry po raz kolejny został wyeliminowany w drugie rundzie, przegrywając 3:5 z Ryanem Dayem.
W ostatnim przed mistrzostwami świata turnieju rankingowym – China Open Stephen Hendry doszedł do ćwierćfinału, w którym przegrał z Markiem Allenem 4:5. W pierwszej rundzie wyeliminował Andrew Higginsona (5:2), w drugiej Ryana Daya (5:0 – whitewash).
Sezon 2010/2011.
W pierwszym turnieju rankingowym sezonu Shanghai Masters Hendry odpadł w pierwszej rundzie przegrywając z Martinem Gouldem 2:5. W następnym turnieju World Open osiągnął drugą rundę ulegając 1:3 O’Sullivanowi. Taką samą fazę rozgrywek osiągnął również w UK Championship, gdzie został pokonany przez Marka Williamsa 6:9. W turnieju Wesh Open odpadł w drugiej rundzie przegrywając ze Stephenem Maguire’em 4:2, wbijając w pierwszej partii swojego dziesiątego breaka 147-punktowego w karierze. Podczas Mistrzostw Świata uległ 4:13 Markowi Selby w 2 rundzie.
Sezon 2011/2012.
Po rewizji rankingu w sezonie 2011/2012 Hendry wypadł z pierwszej szesnastki rankingu światowego. Przed turniejem UK Championship 2011 musiał wziąć udział w jednym meczu rundy kwalifikacyjnej. Po udanych kwalifikacjach odpadł w 1 rundzie tego turnieju – grając jako nierozstawiony zmierzył się ze Stephenem Maguire’em, z którym przegrał 3:6.
W turnieju PTC 12 Hendry dotarł do półfinału, w którym ponownie musiał uznać wyższość Stephena Maguire’a (3:4).
21 kwietnia 2012 Stephen Hendry rozpoczął swój 27. występ z rzędu na Mistrzostwach Świata (pobił tym samym rekord Steve’a Davisa, który grał w Crucible aż 30 razy, ale „tylko” 26 razy z rzędu). Tego samego dnia wbił swojego 11 breaka maksymalnego w 1 rundzie Mistrzostw Świata w meczu ze Stuartem Binghamem. Był to jego 3 break maksymalny wbity w Crucible Theatre, a także 10 w całej historii mistrzostw świata.
W drugiej rundzie Stephen Hendry po raz pierwszy zmierzył się na Mistrzostwach Świata z Johnem Higginsem. Chociaż wcześniej rozegrali ze sobą aż 38 oficjalnych pojedynków ani razu nie doszło do tego w Crucible Theatre. Ten mecz zakończył się wysokim zwycięstwem Hendry’ego 13-4. Był to dla siedmiokrotnego mistrza świata pierwszy mecz wygrany z Higginsem w turnieju rankingowym od 2003 roku. 1 maja 2012 roku po porażce w ćwierćfinale Mistrzostw Świata 13-2 ze Stephenem Maguire’em Stephen Hendry na pomeczowej konferencji prasowej ogłosił zakończenie profesjonalnej kariery. „Maestro” wyznał, że była to łatwa decyzja, na którą wpłynęło kilka czynników, m.in. fakt, że ostatnimi czasy nie gra już na takim poziomie, na jakim chciałby grać oraz utrata radości z treningów. Podobno decyzję o odejściu od profesjonalnego snookera podjął już trzy miesiące temu i nawet gdyby zdobył ósmy mistrzowski tytuł, zdania by nie zmienił.
Powrót do zawodowego snookera.
W sierpniu 2020 roku Hendry wziął udział w mistrzostwach świata seniorów, w których dotarł do półfinału, gdzie przegrał z dawnym rywalem Jimmym White’em. Na początku września World Snooker Tour ogłosiło, że Szkot otrzymał dwuletnią zaproszeniową kartę do Main Touru i tym samym powróci do profesjonalnego snookera po ośmiu latach przerwy. Pierwszy mecz po wznowieniu kariery rozegrał 2 marca 2021 roku w turnieju Gibraltar Open. Mecz zakończył się przegraną Szkota 1-4. W jedynym wygranym framie wbił on swoją 776. setkę w karierze.
Styl gry.
Taktyka.
Hendry grał metodycznie, ale odważnie. Potrafił budować duże breaki, nawet gdy układ na stole jest trudny. W grze taktycznej jest agresywny, stara się wbijać nawet trudne bile. W latach 90. wyróżniał się wysoką skutecznością w wygrywaniu frame’ów. Wygrywał wysoko nawet z graczami z czołowych miejsc rankingowych, a do roku 2005 wbił ponad 500 breaków 100-punktowych.
Autorzy książki „Master of the baize” nazwali Hendry’ego najlepszym graczem w historii. Sporządzili oni ranking punktowy w którym oceniali w skali do 20 punktów następujące umiejętności: budowę breaków, wbijanie, grę odstawną, temperament, brawurę i uderzenia. Szkot otrzymał 116 punktów (na 120 możliwych). Na 17 punktów oceniono jego grę odstawną, a na 19 uderzenia, w pozostałych kryteriach otrzymał maksymalną liczbę punktów.
Przydomki.
Lista przydomków wraz z tłumaczeniem na język polski.
Zestawienie osiągnięć.
Pozycja w rankingu światowym.
Hendry aż 9 razy zajmował pierwsze miejsce w rankingu. Jest to najlepszy rezultat wszech czasów. Ranking liczony jest jednak dopiero od roku 1976. 7 razy pierwsze miejsce w tym rankingu zajmował Steve Davis oraz Mark Selby, 6 razy Ronnie O’Sullivan, a 3 razy John Higgins i Mark Williams.
Miejsca w światowym rankingu.
Breaki.
Breaki maksymalne.
Hendry zanotował 11 turniejowych breaków maksymalnych (147-punktowych). W tej klasyfikacji ustępuje jedynie Ronniemu O’Sullivanowi (15 breaków).
Turnieje, w których zawodnik osiągnął break maksymalny:
Breaki 100-punktowe.
Rekordy Hendry’ego związane z breakami – czyli największą zdobytą liczbą punktów za jednym podejściem do stołu:
Do 2015 roku Hendry był też rekordzistą pod względem liczby wbitych breaków stupunktowych, podczas Masters 2015 wyprzedził go Ronnie O’Sullivan.
Zwycięstwa w turniejach.
Zwycięstwa w Mistrzostwach świata.
W sumie Hendry wystąpił w Mistrzostwach świata 27 razy. 7 razy wygrał (1990, 1992, 1993, 1994, 1995, 1996, 1999), 2 razy był drugi, 3 razy odpadał w półfinale, 7 razy doszedł do ćwierćfinałów, 4 razy kończył turniej w 1/8 finału, a 4 razy został pokonany już w pierwszej rundzie.
Spośród żyjących zawodników Hendry, razem z O’Sullivanem, ma najwięcej tytułów Mistrza świata. Jednak w zestawieniu wszystkich zawodników biorących udział w MŚ od roku 1927 włącznie, Hendry zajmuje czwartą pozycję. Pierwszą pozycję w zestawieniu zawodników wszech czasów zajmuje piętnastokrotny Mistrz świata – Joe Davis.
Inni, obecnie grający zawodnicy triumfowali w MŚ następująca liczbę razy:
Zwycięstwa w turniejach rankingowych.
Hendry zwyciężył łącznie w 36 turniejach rankingowych, co stanowi drugie najlepsze osiągnięcie w całej historii takich turniejów po Ronniem O’Sullivanie.
Jeżeli wziąć pod uwagę liczbę zwycięstw zawodnika również w turniejach nierankingowych, to Hendry zajmuje 2. pozycję – 74 wygrane (Steve Davis ma ich 81).
Finały turniejów rankingowych.
Oprócz 36 zwycięstw, Stephen Hendry 21 razy musiał uznać w finale wyższość swoich rywali. 57 finałów turniejów rankingowych to najlepszy wynik w historii (2. Ronnie O’Sullivan ma ich 53).
Turniej The Masters.
Jednym z najbardziej prestiżowych turniejów jest, rozgrywany od 1975 roku, The Masters. Hendry zwyciężał w nim aż 6 razy i przez 20 lat, aż do 2016 roku był niekwestionowanym liderem tej klasyfikacji. Jego rekord wyrównał wówczas, a rok później, w 2017, pobił Ronnie O’Sullivan, zwyciężając w tym turnieju 7. raz.
Z pozostałych zawodników po 3 wygrane mają Steve Davis, Cliff Thorburn, Mark Selby i nieżyjący już Paul Hunter.
Wygrane Hendry’ego:
Drugie miejsca:
Udział w Mistrzostwach świata.
Stephen Hendry brał udział w mistrzostwach świata nieprzerwanie od roku 1986 do 2012 (27 edycji). W tym czasie rozegrał 90 meczów, z których 70 wygrał, a jedynie 20 przegrał (77,7% zwycięstw). W całej swojej karierze w zawodach o mistrzostwo świata wygrał niespełna 2 mln £.
Objaśnienie skrótów użytych w rozdziale: 1R – pierwsza runda, 2R – druga runda, 1/4 -ćwierćfinał, 1/2 – półfinał, F – finał.
Lata 1986–1989.
W swoich pierwszym Mistrzostwach świata w 1986 roku Hendry odpadł w pierwszej rundzie, przegrywając z Williem Thorne’em 8:10.
Rok później doszedł do ćwierćfinałów, w pierwszej rundzie pokonując Williego Thorne’a 10:7, a w drugiej Anglika Steve’a Longwortha 13:7. Natomiast w ćwierćfinale uległ 13:12 Joemu Johnsonowi.
W roku 1988 Hendry odpadł w drugiej rundzie w meczu z Jimmym White’em przegrywając 13:12. W pierwszej rundzie Szkot pokonał innego Anglika – Deana Reynoldsa.
W 1989 Stephen Hendry po raz pierwszy doszedł do półfinałów mistrzostw. W pierwszej rundzie wyeliminował wówczas Anglika Gary’ego Wilkinsona (10:9), w drugiej Anglika Williego Thorne’a (13:4), a w ćwierćfinale Walijczyka Terry’ego Griffithsa (13:5). W następnym meczu przegrał z późniejszym zwycięzcą tych zawodów Steve’em Davisem 9:16.
Lata 1990–1999.
W 1990 roku Stephen Hendry po raz pierwszy sięgnął po tytuł Mistrza świata. Rok później odpadł w ćwierćfinale, natomiast od 1992 roku nie rozstawał się pucharem Mistrza aż do 1996. Przez cztery kolejne lata spotkał się z Jimmym White’em, który był blisko uzyskania tytułu Mistrza świata w 1994, kiedy to finał rozstrzygnął się w ostatnim 35 frejmie.
W 1997 passę Hendry’ego przerwał Ken Doherty, wygrywając 18:12. Natomiast rok później został wyeliminowany już w pierwszej rundzie w meczu Jimmym White’em.
W 1999 roku Hendry po raz siódmy (i ostatni jak do tej pory) zdobył tytuł Mistrza świata, pokonując w finale Marka Williamsa.
Lata 2000–2004.
W latach 2000–2004 Hendry tylko raz (w 2002 roku) doszedł do finału, ale – choć był tego bliski (mecz rozstrzygnął się w ostatnim frejmie) – nie udało mu się odzyskać pucharu. Najgorszy występ Szkota w tym okresie to rok 2000, kiedy to okazał się gorszy od Stuarta Binghama przegrywając z nim w pierwszej rundzie.
Lata 2005–2010.
W roku 2005 Hendry podobnie jak dwa lata wcześniej doszedł do ćwierćfinału, w którym odpadł z Matthew Stevensem (11:13). W pierwszej rundzie wygrał z Neilem Robertsonem 10:7, a w drugiej z Anthony Hamiltonem (13:3).
W MŚ rozgrywanych w 2006 Szkot odpadł już w pierwszej rundzie. Pokonał go Anglik Nigel Bond 9:10. W turnieju triumfował inny Szkot Graeme Dott.
W pierwszej rundzie Hendry wyeliminował Davida Gilberta. Mecz zakończył się wynikiem 10:7.
W drugiej rundzie Hendry zmierzył się z Allim Carterem. Pierwszą sesję przegrał 2:6, po drugiej przegrywał już 4:12. Trzecia odsłona tego pojedynku zakończyła się po 3 frame’ach. Carter wygrał cały mecz 13:6 a Hendry tym samym zakończył swój udział w turnieju w drugiej rundzie.
W pierwszym meczu MŚ rozgrywanych w 2008 roku Hendry wyeliminował Marka Allena. Wygrywając mecz 10:9. W 1/8 finału pokonał Ding Junhuia 13:7. W ćwierćfinale udało mu się wyeliminować Walijczyka Ryana Daya 13:7. Hendry kontrolował ten pojedynek od samego początku – bowiem po pierwszej sesji wygrywał aż 7:1.
W półfinale Hendry przegrał wysoko z Ronniem O’Sullivanem 6:17 po trzech sesjach (mecz był zaplanowany na 4 sesje). Szkot zremisował pierwszą sesję 4:4, ale oddał wszystkie osiem frame’ów drugiej sesji, zaś w trzeciej przegrał 5:2. Podczas tego meczu Szkot po raz pierwszy w historii swoich występów w MŚ przegrał sesję 8:0.
Po meczu Hendry powiedział m.in.: " Perhaps I should have had a lead after the first session but that’s by the by, today Ronnie was outstanding. I should have won the second and third frames, apart from that it’s the best anyone has played against me." (Może powinienem mieć przewagę po pierwszej sesji, ale swoją drogą Ronnie był fantastyczny. Powinienem wygrać drugi i trzeci frame, poza tym to jest najlepszy ktoś kto kiedykolwiek grał przeciwko mnie.)
O O’Sullivanie również powiedział: "When you let him get a lead on you he’s unstoppable. He’s a different animal when you put pressure on him, but I didn’t." (Kiedy wypuścisz go na prowadzenie, on jest nie do zatrzymania. Jest zupełnie innym zwierzakiem, kiedy wywrzesz na niego presję, ale ja tego nie zrobiłem)
W telewizyjnym wywiadzie przyznał, iż był zadowolony z osiągnięcia półfinału MŚ, zauważył jednak, że musi poprawić swoją grę by osiągnąć w przyszłości ósmy tytuł Mistrza świata.
Przed Mistrzostwami świata w 2009 roku Hendry nie był uznawany przez serwisy bukmacherskie za faworyta. Bwin.com płacił 34 € za każde euro postawione na tego zawodnika, zaś brytyjski William Hill 40 funtów za jednego postawionego. W pierwszym meczu Hendry zmierzył się z dwukrotnym Mistrzem świata Markiem Williamsem. Szkocki snookerzysta przegrał pierwszą sesję meczu 4:5, prowadząc początkowo 4:1. W drugiej odsłonie pojedynku jego rywal doprowadził do wyniku 5:7, jednak następnie pięć frame’ów wygrał Hendry, zwyciężając ostatecznie 10:7 i awansując do drugiej rundy.
W drugiej rundzie pokonał Chińczyka Ding Junhui 13:10 i awansował do ćwierćfinału, w którym zmierzył się z mistrzem świata z roku 2005, Shaunem Murphym. W meczu tym wbił breaka maksymalnego (147 punktów w jednym podejściu, za którego otrzymał 147 tys. funtów nagrody), dającego prowadzenie 5:2 (ostatecznie 1. sesja zakończyła się wynikiem 5:3 dla Hendrego). Druga nie była już tak udana (porażka 6:2) i mecz zakończył się wynikiem 13:11 dla Murphy’ego.
W 2010 roku Hendry wygrał mecz 1. rundy z Zhangiem Andą w ostatniej 19 partii. W drugiej rundzie zmierzył się z Markiem Selby, mecz ten zakończył się remisem po pierwszej sesji (4:4), w kolejnych odsłonach pojedynku Hendry wygrał tylko jedną partię, ostatecznie przegrywając mecz 5:13.
Lata 2011–2012.
W 2011 roku rywalem Szkota w 1/32 był Joe Perry, spotkanie było bardzo wyrównane, mimo trzy-frejmowego prowadzenia Stephena przy wyniku 6:3. Kolejne trzy partie podły jednak łupem Joe i do końca nikt już nie osiągnął dwu-frejmowego prowadzenia. Ostatecznie lepszy okazał się Szkot, który w spotkaniu wbił dwa breaki 100+ i ostatcznie wygrał mecz na kolorach w decydującej partii. W kolejnej rundzie rywalem siedmiokrotnego mistrza świata był Mark Selby. Młodszy zawodnik rozgromił „Golden Boya” 13:4, prowadząc do końca pierwszej sesji 7:1. W drugiej Anglik pozwolił wygrać tylko trzy partie bardziej utytułowanemu zawodnikowi. W całym spotkaniu padło 7 breaków 100+, lecz aż 6 było autorstwa Marka Selbyego.
Mistrzostwa Świata 2012 to jak się później okazało, ostatni turniej, w którym wystąpił siedmiokrotny zwycięstwa mistrzostw globu. W swoim pierwszym spotkaniu Stephen zmierzył się ze Stuart Binghamem. Pierwszą sesję spotkania Hendry rozpoczął od wygrania trzech frame’ów, czwarty frame zaś okazał się zwycięski dla Binghama w wyniku czego na pierwszą przerwę zawodnicy schodzili przy prowadzeniu Szkota 3-1. Po powrocie do stołu, w drugiej części spotkania zdecydowanie lepszym zawodnikiem okazał się Stephen Hendry, wygrał wszystkie partie tej części spotkania, wbijając w międzyczasie swojego jedenastego breaka maksymalnego. Gdy zawodnicy wrócili na druga sesję pojedynku, Stuart zaczął odrabiać straty wygrywając trzy pierwsze partie. Kolejne dwie padły jednak łupem Szkota, który mógł się cieszyć z okazałego zwycięstwa 10:4.
W drugiej rundzie miało miejsce szkockie derby, gdyż rywalem Stephena był John Higgins, z którym to po raz pierwszy przyszło mu się mierzyć podczas mistrzostw globu. Pierwsze fragmenty spotkania stały na wysokim poziomie, jednak to John wyszedł na dwu-frejmowe prowadzenie, jednak szybko został dogoniony przez starszego rodaka i na przerwę zawodnicy schodzili przy stanie 2:2. Następny frejm, to popis Higginsa, który skompletował najwyższy break spotkania- 124 punkty. Ostatecznie, to jednak „Maestro” zakończył pierwszą sesję z przewaga dwóch partii. Obaj zawodnicy mogli pochwalić się skutecznością na poziomie 92–93%.
Druga sesja to całkowicie inny pojedynek, nieskuteczny Higgins i dokładny Stephen. Do przerwy widniał wynik 8:4, co oznaczało, że zawodnicy będą jeszcze musieli powrócić następnego dnia na dokończenie spotkania, lecz do końca sesji John nie wygrał już ani jednego frejma. Koniec sesji nastąpił, gdy zawodnicy rozegrali 16 z 25 zaplanowanych partii.
Następnego dnia kibice nie doczekali się comebacku w wykonaniu Higgins. Stephen wygrał pierwszą zaplanowaną partię i odprawił swojego rodaka do domu. Ostatecznie rezultat wyglądał 13:4 na rzecz starszego Szkota.
Ćwierćfinał to także szkocki pojedynek, tym razem jego rywalem był Stephen Maguire. Pierwsza sesja to całkowita dominacja Maguire’a, który pierwszą partię oddał rywalowi dopiero w siódmym frejmie. Pierwsza sesja zakończyła się wynikiem 7:1 dla Maguire’a, który to też nie osiadł na laurach i drugą sesję rozpoczął od równie udanego ataku, nie oddając ani jednego frejma do przerwy. Piąta partia drugiej sesji to zwycięstwo „Golden Boya”, lecz to wszystko na co było stać Hendryego w tym spotkaniu. Kolejne dwa frejmy to zwycięstwa młodszego Szkota i wygrana wynikiem 13:2.
W całym turnieju Stephen wbił trzy breaki stupunktowe, w tym swojego jedenastego breaka maksymalnego, za wbicie którego otrzymał nagrodę 40000 funtów.

</doc>
<doc id="52058" url="https://pl.wikipedia.org/wiki?curid=52058" title="Clark McConachy">
Clark McConachy

Clark McConachy (ur. 15 kwietnia 1895 w Glenorchy, Otago, zm. 12 kwietnia 1980 w Greenlane, Aucland), bilardzista i snookerzysta nowozelandzki.
Niepodzielnie dominował w bilardzie nowozelandzkim, był mistrzem kraju zawodowców od 1914 do końca życia. W latach 1951-1968 był bilardowym mistrzem świata. Odnosił również znakomite rezultaty w snookerze - m.in. dwukrotnie walkę o mistrzostwo świata przegrywał dopiero w finale. W 1932 pokonał go Joe Davis (19:30), w 1952 (w kwestionowanym przez wielu znawców - ze względu na bojkot czołówki światowej - turnieju BA&amp;CC Championship) - Horace Lindrum (49:94).
Jako drugi w historii uzyskał najwyższe wyniki - 1000 punktów w bilardzie i 147 w snookerze. W 1990 jego nazwisko wpisano do Hall of Fame sportu nowozelandzkiego.

</doc>
<doc id="52061" url="https://pl.wikipedia.org/wiki?curid=52061" title="Nałęczów">
Nałęczów

Nałęczów (dawniej: Nałęczów-Zdrój) – miasto w województwie lubelskim, w powiecie puławskim, siedziba gminy miejsko-wiejskiej Nałęczów. Historycznie położony jest w Małopolsce (początkowo w ziemi sandomierskiej, a następnie w ziemi lubelskiej). Według danych GUS z 31 grudnia 2019 r. Nałęczów liczył 3753 mieszkańców.
. Leczy się tam przede wszystkim choroby: wieńcową, nadciśnienie tętnicze, nerwice serca i stany ogólnego wyczerpania psychofizycznego. W powrocie do zdrowia pomaga mikroklimat sprzyjający naturalnemu obniżeniu się ciśnienia tętniczego krwi oraz zmniejszeniu dolegliwości serca. Nałęczów posiada również dobre warunki dla rehabilitacji pacjentów po zawale serca i operacjach kardiochirurgicznych.
W centrum miasta znajduje się 25-hektarowy park Zdrojowy ze stawem i z historyczną zabudową: pałacem Małachowskich, sanatorium „Książę Józef”, Starymi Łazienkami, Werandkami, Domkiem Gotyckim. Do nowszych budynków stojących w tej okolicy należą: Dom Zdrojowy, „Pawilon Angielski”, sanatoria uzdrowiskowe: „Rolnik”, „Atrium”, „Termy Pałacowe”.
Położenie geograficzne.
Nałęczów leży na Wyżynie Lubelskiej w środkowej części Płaskowyżu Nałęczowskiego. Jest częścią trójkąta turystycznego: Puławy – Kazimierz Dolny – Nałęczów. Położony jest nad rzeką Bystrą, przy ujściu jej dopływu Bochotniczanki. Obszar miasta jest silnie zróżnicowany pod względem wysokości, pofałdowany i poprzecinany głębokimi wąwozami. Najwyżej położone są południowe i północne wzniesienia doliny, osiągające odpowiednio wysokości 212,2 (Las Zakładowy) oraz 207,3 m n.p.m. Centrum miasta z Parkiem Zdrojowym wznosi się na wysokości 170–175 m n.p.m.
Zarys historii Nałęczowa.
Początki sięgają przełomu VIII i IX wieku, gdy na obecnej Górze Poniatowskiego, wzgórzu górującym nad okolicą, wzniesiono gród. Później centrum osady przeniesiono na wzgórze, gdzie dziś znajduje się kościół parafialny. W I połowie XIV w. powstała parafia. Również w tym samym stuleciu dokonano lokacji wsi na prawie niemieckim. Pierwotnie miejscowość była nazywana Bochotnicą.
23 czerwca 1751 tereny te należące do Aleksandra Gałęzowskiego zakupił Stanisław Małachowski (starosta wąwolnicki), nazywając w 1772 roku od noszonego przez swój ród herbu Nałęcz całą posiadłość Nałęczowem. Po powstaniu styczniowym dobra nałęczowskie kupił Michał Górski.
Około 1800 odkryto lecznicze właściwości wód i złoża borowin, a po ich analizie chemicznej w 1817 roku potwierdził je prof. Piotr Celiński z Uniwersytetu Warszawskiego. Wyniki te wykorzystali trzej lekarze-sybiracy: Fortunat Nowicki, Wacław Lasocki i Konrad Chmielewski, modernizując w końcu XIX w. funkcjonujące już uzdrowisko za pieniądze ówczesnego właściciela Nałęczowa – Michała Górskiego. Stworzył on uzdrowisko w dzisiejszym kształcie miasta ogrodu. To on uczynił z Nałęczowa liczący się ośrodek leczniczo-kulturalny. Kuracjuszami byli tutaj m.in. Stefan Żeromski, Bolesław Prus i Henryk Sienkiewicz.
W 1963 roku Nałęczów otrzymał prawa miejskie. W latach 1975–1998 miasto należało administracyjnie do ówczesnego województwa lubelskiego.
Ludność.
Według danych z 30 czerwca 2010 liczba mieszkańców gminy miejskiej Nałęczów (osób faktycznie zamieszkałych w Nałęczowie) wynosiła 4250. Gęstość zaludnienia była stosunkowo niewielka – wynosiła przeciętnie 303 osoby na km² wobec 1048 na 1 km² przeciętnie w miastach województwa lubelskiego. Większość mieszkańców stanowiły kobiety: 2287 kobiet wobec 1897 mężczyzn – wskaźnik feminizacji wynosił więc aż 121. Dane z 31 grudnia 2012 pokazywały wyraźny spadek liczby ludności do 3958. Struktura demografii według płci kształtowała się następująco – 2142 kobiety wobec 1816 mężczyzn.
Struktura ludności według ekonomicznych grup wieku przedstawiała się następująco:
Zatem na 100 osób w wieku produkcyjnym przypadały 62 osoby w wieku nieprodukcyjnym.
Przyrost naturalny miał wartość –0,5 ‰ (–2 osoby). Saldo migracji kształtowało się ujemnie (-6,8‰) i wynosiło. Piramida wieku mieszkańców Nałęczowa w 2014 roku:
Gospodarka.
Ważną rolę w gospodarce Nałęczowa odgrywa rolnictwo. Świadczy o tym m.in. struktura użytkowania ziemi, według której użytki rolne – gleby II i III klasy bonitacyjnej – stanowią 70,4% powierzchni miasta, a 85,3% – powierzchni gminy. Na jej obszarze znajduje się ok. 2000 gospodarstw rolnych o przeciętnej powierzchni niewiele ponad 2 ha użytków rolnych. Przeważa produkcja roślinna, obok upraw zbożowych (ok. 50% w strukturze zasiewów) istotne znaczenie mają: sadownictwo, uprawy krzewów jagodowych, chmielu, buraków cukrowych (ok. 7% powierzchni upraw), warzyw (głównie ziemniaków – 9% struktury zasiewów) oraz szkółkarstwo.
W 2008 w pozarolniczych działach gospodarki działało ponad 600 podmiotów (w tym w samym mieście – 400). Strukturę według formy prawnej podmiotów gospodarczych miasta i gminy Nałęczów w 2008 przedstawia poniższa tabela.
Trzy największe przedsiębiorstwa w Nałęczowie to:
O charakterze gospodarczym miasta decydują podmioty zajmujące się obsługą kuracjuszy i turystów, korzystających z jego walorów krajobrazowych, klimatycznych i zdrojowych. W 2001 w Nałęczowie działało 50 przedsiębiorstw z branży hotelarstwa i gastronomii oraz 14 związanych z ochroną zdrowia.
Transport.
Najbliższa stacja kolejowa znajduje się we wsi Drzewce-Kolonia, 4 km na północ od centrum miasta Nałęczów. Od 2021 między dworcem a centrum Nałęczowa kursuje autobus elektryczny. Przy stacji znajduje się wąskotorowa stacja kolejowa Nałęczów Wąskotorowy Nadwiślańskiej Kolejki Wąskotorowej. W 2021 uruchomiono system roweru miejskiego.
Przez miasto przebiega równoleżnikowo droga wojewódzka nr 830 łącząca go z Kazimierzem Dolnym i Puławami oraz z odległym o 28 km Lublinem. Droga wojewódzka nr 826 relacji Nałęczów – Przybysławice łączy miejscowość z drogą ekspresową S12/S17. W 2023 ma powstać obwodnica miasta, wyprowadzająca ruch drogi wojewódzkiej 830.
Charakterystyka uzdrowiska.
Uwarunkowania klimatyczno-przyrodnicze.
Nałęczów leży w najcieplejszym w kraju, V regionie bioklimatycznym „południowo-wschodnim”. Jest uzdrowiskiem nizinnym, równinnym i charakteryzuje się typem bioklimatu słabo bodźcowym. Średnie roczne usłonecznienie wynosi 1593 godziny (od maja do sierpnia przekracza 200 h w miesiącu), zaś zachmurzenie, liczone z obserwacji południowych, – 69% (w sierpniu – 61%, w grudniu – 81%). Temperatura powietrza w Nałęczowie osiąga średnio w roku 7,4 °C (najcieplejszy miesiąc – lipiec 17,5 °C, najchłodniejszy – styczeń –3,2 °C). Średnia roczna względna wilgotność powietrza w godzinach około południowych to 69% (max grudzień 83% – powietrze umiarkowanie wilgotne, min kwiecień i maj 60% – powietrze umiarkowanie suche). Roczna suma opadów wynosi przeciętnie 540 mm (max opadów w czerwcu – 84 mm, min w lutym – 25 mm). Liczba dni z opadem w ciągu roku kształtuje się na poziomie 155 i jest mniejsza od normy przyjętej dla uzdrowisk (183 dni). W Nałęczowie występuje przewaga wiatrów wschodnich (13,8%) i zachodnich (11,8%) oraz z sektora południowego (SW, S, SE, w sumie 28,8%), zaś cisze stanowią 28,3%. Średnia prędkość wiatru to 3,4 m/s, największa – 4,1 m/s występuje w kwietniu (wiatr umiarkowany).
Specyficzny mikroklimat Nałęczowa wytworzył się dzięki naturalnym warunkom klimatycznym. Jego właściwości lecznicze powodują samoczynne obniżanie ciśnienia tętniczego krwi oraz zmniejszanie dolegliwości chorób serca. Wysoką jonizację powietrza wywołują czynniki takie jak: gleby lessowe, przepływające rzeki Bystra i Bochotniczanka, urozmaicona sieć wąwozów oraz bogata szata roślinna (ok. 72 gatunków drzew i krzewów). Wymienione walory zadecydowały o powstaniu jedynego tego typu w Polsce jednoprofilowego uzdrowiska klimatyczno-kardiologicznego. Najlepsze warunki do lecznictwa klimatycznego panują od maja do września:
Objaśnienie oznaczeń
Ważny punkt oferty uzdrowiska stanowią źródła wód mineralnych z przewagą wodorowęglanu wapnia i żelaza. Budowa geologiczna Płaskowyżu Nałęczowskiego charakteryzuje się dosyć grubą warstwą lessu. Głównym poziom wodonośny występuje w szczelinach węglanowych utworów kredy górnej. Mineralizacja oraz bardzo dobra jakość wody tego poziomu wodonośnego powoduje, że wykorzystuje się ją do produkcji wód mineralnych.
Uzdrowisko Nałęczów S.A..
Uzdrowisko Nałęczów powstało 11 lutego 1878 r. jako dzieło lekarzy-sybiraków, aby w 2 lata później zostać zarejestrowane, stając się spółką użyteczności publicznej. Po II wojnie światowej zostało upaństwowione, a w roku 1998, zgodnie z ustawą o prywatyzacji i komercjalizacji, przekształcone w jednoosobową spółkę skarbu państwa.
Od 1999 r. Ministerstwo Skarbu Państwa podjęło działania mające na celu prywatyzację spółek uzdrowiskowych (w stosunku do 13 spółek). Przy opracowywaniu koncepcji prywatyzacyjnej przyjęto za główne cele: zachowanie profilu spółek uzdrowiskowych i pozyskanie środków na ich rozwój. Zakład Leczniczy „Uzdrowisko Nałęczów” S.A. był wtedy w dobrej sytuacji ekonomicznej – w dwóch poprzednich latach został odnotowany zysk. W 2001 roku „Nałęczów” został sprywatyzowany przez sprzedaż 85% akcji firmie East Springs International NV z Amsterdamu. Według wyników kontroli NIK dotyczącej przekształceń własnościowych zakładów lecznictwa uzdrowiskowego z 2003 roku, kontynuację działalności uzdrowiskowej – w tym przypadku – zapewniono jedynie na 5 lat. Mimo początkowych obaw związanych z prywatyzacją, Uzdrowisko pozostało w dobrej sytuacji finansowej, inwestowało i rozwijało się. Dzięki temu otrzymuje nagrody i wyróżnienia. Przykładowo w 2007 otrzymało markę "Lubelskie", a w 2008 – tytuł "Ambasadora Lubelszczyzny" w kategorii „firma”, nagrodę "Cent for Future" w kategorii Produkt z przyszłością. W obiektach uzdrowiska dostępne są zabiegi odnowy biologicznej, a Uzdrowisko zapewnia je m.in. zawodniczkom drużyny piłkarek ręcznych SPR Lublin.
Sanatoria, placówki medyczne, usługi lecznicze.
W Nałęczowie działa sześć sanatoriów:
Działa tu także Kolejowy Szpital Uzdrowiskowy oraz kilka niepublicznych placówek medycznych i prywatnych klinik.
Zabytki.
Park Zdrojowy.
Założycielem i organizatorem Parku Zdrojowego, na którego terenie znajduje się część zabudowań uzdrowiska, był Stanisław Małachowski. Park istniał już w połowie XVIII w., zaś pod koniec XIX w. był powiększony dla potrzeb kuracjuszy. Przecina go szereg alei i ścieżek. Park podzielony jest na dwie części korytem Bochotniczanki, która spiętrzona śluzą rozlewa się w owalny staw.
Drzewostan parku, starannie dobierany i pielęgnowany przez prawie 190 lat, jest chlubą nałęczowskiego uzdrowiska. Obok znanych krajowych gatunków drzew iglastych i liściastych spotyka się tu okazy flory zachodnioeuropejskiej, a nawet amerykańskiej (np. wysokie sosny-wejmutki). Na ponad 20 hektarach rosną m.in. kasztanowce, lipy, sosny i dęby, ale także tulipanowce amerykańskie, katalpy (inaczej surmie) i skrzydłoorzechy chińskie.
Odwiedzający mogą także skorzystać z uroków palmiarni i ugasić pragnienie wodami mineralnymi. Park Zdrojowy, położony w centrum miasta, jest oazą ciszy i spokoju, gdzie spacerowicze mogą dokarmiać oswojone łabędzie i wiewiórki.
28 kwietnia 2007 w jedną z parkowych alei wmurowano 16 zaimpregnowanych glinianych tablic z odciśniętymi dłońmi m.in. Tomasza Kawiaka, Tomasza Bachanka, Adama Faglio, Piotra Fąfrowicza, Ewy i Romana Fleszarów, Mieczysława Olszewskiego, Jana Kantego Pawluśkiewicza, Tadeusza Boruty i Andrzeja Antoniego Widelskiego, tworząc Aleję Artystów.
W 2022 podpisano umowę na rewitalizację parku. Do zaplanowanych zmian należą między innymi: wymiana oświetlenia, odtworzenie małej architektury, naprawa mostków, oczyszczenie rzeki i stawu. Inwestycja ma zakończyć się w 2024.
Zabytkowe obiekty i placówki muzealne.
Do rozwoju Nałęczowa wiele wniósł Jan Witkiewicz Koszczyc, bratanek Stanisława Witkiewicza, twórcy stylu zakopiańskiego w architekturze i stryjeczny brat Stanisława Ignacego Witkiewicza – Witkacego. Witkiewicz przybył do Nałęczowa w 1905, aby zaprojektować i wybudować chatę – pracownię dla Stefana Żeromskiego. Tu poznał pasierbicę Żeromskiego, córkę Oktawii Żeromskiej Henrykę, z którą się ożenił. W 1918 Jan Witkiewicz Koszczyc założył Szkołę Rzemiosł Budowlanych, którą po roku przeniósł do Kazimierza Dolnego.
Na miejscowym cmentarzu pochowana jest pisarka Ewa Szelburg-Zarembina, światowej sławy malarz, grafik i ilustrator książek – Michał Elwiro Andriolli. W pobliżu parku kilkanaście interesujących willi, w stylu szwajcarskim i secesyjnym oraz obiektów w stylu zakopiańskim, m.in. kaplica pod wezwaniem św. Karola Boromeusza i muzeum Żeromskiego. W Nałęczowie mieszkał Gracjan Chmielewski (1840 – 17 maja 1930) powstaniec 1863 r., kawaler Orderu Virtuti Militari, polski botanik.
Zabytkowe wille.
Nałęczów znany jest również z willowej zabudowy. Niektóre wille powstały z początkiem Zakładu Leczniczego oraz w czasach, kiedy w Nałęczowie bywali i tworzyli m.in.: Zofia Nałkowska, Henryk Sienkiewicz, Stanisław Przybyszewski, Stanisław Witkiewicz, Stefan Żeromski, Bolesław Prus, Michał Elwiro Andriolli, Ewa Szelburg-Zarembina.
Turystyka.
Szlaki spacerowe i turystyczne, trasy rowerowe.
"Przewodnik dla leczących się i lekarzy" z 1897 roku wymienia wiele tras spacerowych na cele bliższych i dalszych wycieczek dla kuracjuszy:
Przez Nałęczów przebiega czerwony znakowany szlak turystyczny „Szlak Wyżynny zachodni” o długości 60,8 km. Prowadzi on dolinami Czechówki, Bystrej i Grodarza oraz wierzchowinami, przecinając Płaskowyż Nałęczowski ze wschodu na zachód. Wokół Nałęczowa wyznaczony jest żółty szlak spacerowy o długości 10 km, wiodący m.in. przez wsie Charz i Cynków. Miasto znajduje się również na trasie samochodowych szlaków tematycznych: Szlaku Zespołów Pałacowo-Parkowych (dł.: 422 km; Lublin, Nałęczów, Kluczkowice, Opole Lubelskie, Puławy, Kozłówka, Lubartów, Kock, Radzyń Podlaski, Jabłoń, Sosnowica, Rejowiec, Wierzchowiska, Lublin) i Szlaku Muzeów Biograficznych Znanych Pisarzy (dł.: 276 km; Lublin, Nałęczów, Kazimierz Dolny, Wola Okrzejska, Romanów, Biała Podlaska).
Nałęczów leży również na czerwonym Szlaku przez Płaskowyż Nałęczowski o długości 64 kilometrów. Jest to jeden z odcinków powstającego etapami regionalnego szlaku rowerowego na Lubelszczyźnie. Szlak należy do ciekawych, wiedzie on zarówno po obszarach o dynamicznej rzeźbie lessowej, wśród której dominują doliny Ciemięgi i Bystrej, wąwozy i głębocznice, jak i po bezleśnych wierzchowinach stanowiących dobre punkty widokowe.
Atrakcję stanowi także wąskotorowa Nałęczowska Kolej Dojazdowa, wpisana na listę zabytków. Trasa tej kolei obejmuje 54 km stalowych szlaków wąskotorowych wiodących przez tereny Płaskowyżu Lubelskiego, doliny rzek Chodelki i Bystrej oraz Powiśla Lubelskiego.
Baza noclegowa.
Nałęczów dysponuje dużą ofertą miejsc noclegowych w zakładach uzdrowiskowych, kwater prywatnych i pensjonatów. Szczegółowe dane statystyczne prezentuje poniższa tabela.
Na 2023 planowane jest otwarcie czterogwiazdkowego hotelu z prawie 300 pokojami i apartamentami, kinem, kręgielnią, centrum konferencyjnym, SPA i centrum rehabilitacyjnym. Będzie on funkcjonował w budynku nieukończonego sanatorium MSWiA, wzniesionego w latach 80.
Ponadto turyści mogą wybrać zakwaterowanie w gospodarstwach agroturystycznych w Nałęczowie i jego najbliższych okolicach. Mają oni wtedy zazwyczaj możliwość: korzystania z ogrodu i altan, miejsca do grillowania, posiłków przygotowywanych przez gospodynię. Często dodatkową atrakcją jest pomoc przy pracach w gospodarstwie, np. przy karmieniu zwierząt, uprawie ogrodu, zbiorze owoców i warzyw, robieniu przetworów.
Podział administracyjny miasta.
W granicach miasta znajdują się trzy osiedla – Dulębów, Na Wzgórzu i Staromiejskie – stanowiące jednostki pomocnicze gminy Nałęczów.
Edukacja.
W Nałęczowie działa szkoła podstawowa im. Stefana Żeromskiego. Edukację na poziomie ponadpodstawowym można kontynuować w trzech placówkach: Państwowym Liceum Sztuk Plastycznych im. Józefa Chełmońskiego, Liceum Ogólnokształcącym im. Stefana Żeromskiego i Zespole Szkół im. Zygmunta Chmielewskiego (liceum ogólnokształcące, technikum ekonomiczne, policealne studium zawodowe – dzienne oraz zaoczne).

</doc>
<doc id="52062" url="https://pl.wikipedia.org/wiki?curid=52062" title="Onny Parun">
Onny Parun

Onny Parun (ur. 15 kwietnia 1947 w Wellington) – nowozelandzki tenisista, zwycięzca French Open 1974 w grze podwójnej, reprezentant w Pucharze Davisa.
Pochodził z rodziny o korzeniach jugosłowiańskich i australijskich.
Kariera tenisowa.
Jako zawodowy tenisista występował w latach 1969–1982.
W grze pojedynczej wygrał 5 turniejów rangi ATP World Tour oraz awansował do 6 finałów, w tym finału Australian Open 1973. Pojedynek o tytuł przegrał z Johnem Newcombe.
W grze podwójnej triumfował w dwóch imprezach ATP World Tour, a także uczestniczył w 5 finałach. W parze z Dickiem Crealym, wygrał French Open 1974.
W latach 1967–1982 Parun reprezentował Nową Zelandię w Pucharze Davisa. Do niego należy rekord największej liczby zwycięstw w reprezentacji Nowej Zelandii (30), największej liczby zwycięstw w grze pojedynczej (23), największej liczby rozegranych spotkań międzypaństwowych (25) oraz najdłuższej kariery reprezentacyjnej (15 lat). Oprócz 30 zwycięstw poniósł również 32 porażki.
W rankingu gry pojedynczej Parun najwyżej był na 19. miejscu (5 marca 1975).
Parun był wielokrotnym mistrzem Nowej Zelandii (1970, 1971, 1972, 1974), a w 1990 roku został wpisany do galerii sławy sportu nowozelandzkiego.

</doc>
<doc id="52064" url="https://pl.wikipedia.org/wiki?curid=52064" title="Kutry rakietowe projektu 205">
Kutry rakietowe projektu 205

Kutry rakietowe projektu 205 (kod NATO: Osa) – seria radzieckich kutrów rakietowych, produkowanych od lat 50 do lat 80 XX wieku. Łącznie powstało ponad 400 jednostek tego typu. Oprócz Związku Socjalistycznych Republik Radzieckich, służyły również w Polsce i wielu innych państwach. Szeroko rozpowszechniona potocznie jest nadana im w nomenklaturze NATO nazwa typu "Osa".
Opis typu.
Projekt kutra rakietowego projektu 205 zaplanowanego jako nosiciel przeciwokrętowych kierowanych pocisków rakietowych P-15, sprawdzonych po wojnie arabsko-izraelskiej w 1967 roku i podczas wojny indyjsko-pakistańskiej 1971 roku, powstał w leningradzkim Centralnym Biurze Konstrukcyjnym (CKB-5), a budowa miała miejsce w stoczniach w Leningradzie, Władywostoku i Rybińsku. W późniejszym czasie licencyjną produkcje podjęły także Chiny i Korea Północna. Okręty zostały zaplanowane jako nosiciele dla przeciwokrętowych kierowanych pocisków rakietowych P-15, które skonstruowano w biurze konstrukcyjnym MKB Raduga. Projekt miał niejawne oznaczenie kodowe "Moskit".
Pierwsza generacja tych jednostek została określona w nomenklaturze NATO podtypem "Osa-I", natomiast oznaczenie "Osa-II" zaczęto stosować w stosunku do okrętów proj. 205U, które różniły się od poprzedników mniejszymi cylindrycznymi wyrzutniami rakietowymi. Było to związane z wprowadzeniem zmodernizowanych pocisków przeciwokrętowych P-15U, mających składane skrzydła. Ostatnią istotną zmianą stało się wprowadzenie na uzbrojenie w latach 70 XX wieku rakiet P-15M (P-20) "Termit", oznaczany proj. 205 Mod. (zmodyfikowany). Można wyróżnić następujące podprojekty omawianych jednostek pływających: 205U, 205T, 205EM, 205ET, 205Cz, 205EKB, 205ER, 205PE (poza 205U głównie eksperymentalne). Dla marynarki ZSRR zbudowano 177 kutrów rakietowych.
Kutry rakietowe projektu 205 mają ponad 200 t wyporności maksymalnej i długość około 40 m. Są jednostkami o niskiej wolnej burcie oraz niewysokiej i zaokrąglonej nadbudówce, ciągnącej się od zakończenia pokładu dziobowego do rufy. Czołową, podwyższoną część nadbudówki zajmuje główne stanowisko dowodzenia, a bezpośrednio za nim znajduje się konwencjonalny maszt z większością wyposażenia elektronicznego. W kierunku rufy ulokowane są kolejno niewielki maszt kratownicowy i podstawa z anteną radaru kierowania ogniem artylerii. Wyrzutnie pocisków przeciwokrętowych znajdują się po dwie na każdej burcie w okolicy śródokręcia i rufy. Pierwsza morska podwójna armata uniwersalna AK-230 ustawiona jest na dziobie, a druga mieści się bezpośrednio za nadbudówką na rufie.
Okręty tego typu otrzymały oprócz marynarki radzieckiej, polskiej i chińskiej także Algieria, Angola, Bułgaria, Egipt, Etiopia, Finlandia, Indie, Liban, Korea Północna, Kuba, Niemiecka Republika Demokratyczna, Rumunia, Somalia, Syria, Jemen Południowy, Jugosławia i Wietnam. W 1999 roku w służbie bojowej pozostawało około 100 jednostek.
Na podstawie kutrów rakietowych projektu 205 powstały kutry zwalczania okrętów podwodnych projektu 205P (według NATO: typ "Stenka"), a także wodoloty torpedowe proj. 206M i rakietowe proj. 206MR.
Nieliczne okręty, przestarzałe jako kutry rakietowe, zostały w latach 90. przebudowane na patrolowce, po zdjęciu wyrzutni rakiet i modyfikacji uzbrojenia (wśród nich trzy polskie i łotewski „Zibens”).
Okręty polskie.
Marynarka Wojenna Polskiej Rzeczypospolitej Ludowej stała się odbiorcą 13 kutrów pierwszej generacji projektu 205. Były one wcielane do służby w latach 1964-1975. Otrzymały imiona od nadmorskich miast, z jednym wyjątkiem – Oksywiem, które jest dzielnicą Gdyni. Początkowo wchodziły w skład 3 Brygady Kutrów Torpedowych, a od 1971 roku 3 Flotylli Okrętów. Z upływem lat okręty utraciły wartość bojową. Wycofywanie ich ze służby rozpoczęto w 1984 roku, a zakończono w 2006 roku skreśleniem z listy floty dwóch ostatnich jednostek. 
Jesienią 2008 roku zdecydowano o zachowaniu ORP "Władysławowo" w Muzeum Oręża Polskiego, skąd w marcu 2010 roku został przeholowany do Kołobrzegu i tam ustawiony na lądzie jako eksponat skansenu morskiego.

</doc>
<doc id="52065" url="https://pl.wikipedia.org/wiki?curid=52065" title="Osa-II">
Osa-II



</doc>
<doc id="52067" url="https://pl.wikipedia.org/wiki?curid=52067" title="Fokas (cesarz bizantyjski)">
Fokas (cesarz bizantyjski)



</doc>
<doc id="52077" url="https://pl.wikipedia.org/wiki?curid=52077" title="Chorąży sztabowy marynarki">
Chorąży sztabowy marynarki

Chorąży sztabowy marynarki (chor. szt. mar.) - wojskowy stopień podoficerski w polskiej Marynarce Wojennej, odpowiadający chorążego sztabowego. w Wojskach Lądowych i Siłach Powietrznych.
Geneza.
Termin „chorąży” został zapożyczony przez floty wojenne z wojsk lądowych. Początkowo, podobnie jak i inne stopnie wojskowe "chorąży" był tytułem i dotyczył funkcji sprawowanych na okręcie. W hierarchii został umiejscowiony pomiędzy bosmanem, a porucznikiem. Chorążowie sprawowali funkcje nawigatorów, artylerzystów, kapelanów, cyrulików, płatników oraz zajmowali inne pomocnicze stanowiska na okrętach. W XVII wieku tytuł "chorążego" przekształcił się w stopień wojskowy.
Użycie.
W Polsce stopień "chorążego sztabowego marynarki" powstał w 1967, w związku z rozbudowaniem korpusu chorążych. W momencie utworzenia umiejscowiony był między "starszym chorążym marynarki", a "starszym chorążym sztabowym marynarki". W latach 1997–2004 poniżej "chorążego sztabowego marynarki" istniał jeszcze stopień "młodszego chorążego sztabowego marynarki". W 2004 zlikwidowano korpus chorążych, a jego stopnie przeniesiono do korpusu podoficerów. Od momentu powstania "chorąży sztabowy marynarki" jest odpowiednikiem "chorążego sztabowego". 
Stopień wojskowy "chorążego sztabowego marynarki" jest tymczasowo utrzymany, z przeznaczeniem do likwidacji. W związku z tym nie jest zaszeregowany dla którejkolwiek grupy uposażenia, ani nie jest określony w kodzie NATO.

</doc>
<doc id="52078" url="https://pl.wikipedia.org/wiki?curid=52078" title="Młodszy chorąży sztabowy marynarki">
Młodszy chorąży sztabowy marynarki

Młodszy chorąży sztabowy marynarki (mł. chor. szt. mar.) - wojskowy stopień podoficerski w polskiej Marynarce Wojennej, odpowiadający "młodszemu chorążemu sztabowemu" w Wojskach Lądowych i Siłach Powietrznych.
Geneza.
Termin „chorąży” został zapożyczony przez floty wojenne z wojsk lądowych. Początkowo, podobnie jak i inne stopnie wojskowe "chorąży" był tytułem i dotyczył funkcji sprawowanych na okręcie. W hierarchii został umiejscowiony pomiędzy bosmanem, a porucznikiem. Chorążowie sprawowali funkcje nawigatorów, artylerzystów, kapelanów, cyrulików, płatników oraz zajmowali inne pomocnicze stanowiska na okrętach. W XVII wieku tytuł "chorążego" przekształcił się w stopień wojskowy.
Użycie.
W Polsce stopień "młodszego chorążego marynarki" powstał w 1997 i został umiejscowiony pomiędzy "starszym chorążym marynarki", a "chorążym sztabowym marynarki". W 2004 zlikwidowano korpus chorążych, a jego stopnie przeniesiono do korpusu podoficerów. Od momentu powstania "młodszy chorąży sztabowy marynarki" jest odpowiednikiem "młodszego chorążego sztabowego". 
Stopień wojskowy "młodszego chorążego sztabowego marynarki" jest tymczasowo utrzymany, z przeznaczeniem do likwidacji. W związku z tym nie jest zaszeregowany dla którejkolwiek grupy uposażenia, ani nie jest określony w kodzie NATO.

</doc>
<doc id="52079" url="https://pl.wikipedia.org/wiki?curid=52079" title="Bitwy wojny secesyjnej">
Bitwy wojny secesyjnej

Lista bitew wojny secesyjnej, w porządku alfabetycznym dla każdego
stanu w USA.

</doc>
<doc id="52080" url="https://pl.wikipedia.org/wiki?curid=52080" title="CSA">
CSA



</doc>
<doc id="52081" url="https://pl.wikipedia.org/wiki?curid=52081" title="Bitwa pod Shiloh">
Bitwa pod Shiloh

Bitwa pod Shiloh (znana też w historiografii jako Pittsburg Landing) – starcie zbrojne w czasie wojny secesyjnej. Bitwa odbyła się między 6 a 7 kwietnia 1862, pod miastem Shiloh w stanie Tennessee, 30 kilometrów na północ od miasta Corinth w stanie Missisipi.
Po utracie fortów Henry i Donelson armia konfederatów generała Alberta Johnstona musiała się wycofać, oddając siłom Unii Kentucky i dużą część Tennessee. Odwrót konfederatów był efektem działań Ulyssesa Granta i jego Armii Tennessee liczącej 40 000 żołnierzy.
Po kilku tygodniach przygotowań Grant kontynuował ofensywę, posuwając się wzdłuż rzeki Tennessee w kierunku węzła kolejowego w Corinth. W drodze otrzymał rozkaz wstrzymania ofensywy w oczekiwaniu na Armię Ohio generała Dona Carlosa Buella liczącą 20 000 żołnierzy. Grant nie spodziewał się obecności sił konfederatów w okolicy i nie zbudował fortyfikacji polowych przed swoim obozem. Nie doceniając niebezpieczeństwa niedoświadczona armia Granta zajęła się ćwiczeniem musztry.
Przebieg bitwy.
Tymczasem konfederaci nie próżnowali. Johnston postanowił szybko zniszczyć siły Granta i zapobiec połączeniu się jego armii z Armią Ohio. Chciał zaatakować 4 kwietnia, ale opóźnienia spowodowały przesunięcie ataku na 6 kwietnia. Atak konfederatów był niespodzianką dla armii Tennessee i niektóre jej oddziały zaczęły cofać się w panice, jednak inne walczyły dzielnie i utworzyły linię obrony wzdłuż drogi nazwanej „Gniazdem Szerszeni”. Początkowo konfederaci nie mogli zdobyć „Gniazda Szerszeni”, ale zmasowany ogień artylerii w końcu przeważył szalę. Konfederaci zabili lub ranili większość obrońców i zdobyli pozycję. Jednak w walce Johnston został śmiertelnie ranny i dowództwo objął generał Pierre G.T. Beauregard. Tymczasem żołnierze Unii utworzyli kolejną linię obrony i zaczęli otrzymywać posiłki z Armii Buella, która właśnie docierała parostatkami rzeką Tennessee. Walka toczyła się dalej po zapadnięciu zmroku, ale obrona sił Unii utrzymała się.
Rankiem siły Unii liczyły około 40 000 żołnierzy, a armia konfederatów Beauregarda tylko 30 000. Beauregard nie wiedział o przybyciu armii Buella i dalej liczył na zwycięstwo. Obie strony przeprowadziły kilka ataków i kontrataków, które nie były w stanie przełamać linii przeciwnika.
Beauregard w końcu zrozumiał, że nie może wygrać bitwy i zdając sobie sprawę z własnych strat, wycofał się z powrotem za Corinth. Po kilkudniowym pościgu konfederatów armia Granta wróciła na pozycje wyjściowe. Konfederaci kontynuowali odwrót aż do rozpoczęcia kolejnej ofensywy w sierpniu 1862.
Bitwa pod Shiloh była kolejnym zwycięstwem Granta nad konfederatami. Pomimo zaskoczenia, Grant wykazał zimną krew i zdołał utrzymać linię obrony pod silnym atakiem co najmniej równych liczebnie sił konfederatów. Jednakże bezpośrednio po bitwie działania Granta były mocno krytykowane i pojawiły się żądania jego dymisji. Prezydent Lincoln odrzucił je, wypowiadając sławne zdanie: „"Nie mogę wyrzucić tego człowieka. On walczy."„
Pole bitwy.
W 1894 na polu bitwy utworzono park narodowy, "Shiloh National Military Park", który dziś obejmuje nieco ponad 16 km². Na terenie parku znajduje się "Shiloh National Cemetery", na którym pochowanych zostało 3 584 żołnierzy, z tego 2 357 nieznanych. Na cmentarzu leżą nie tylko żołnierze polegli podczas bitwy, lecz również inni żołnierze polegli podczas wojny w tym rejonie. Ciała zostały przeniesione na cmentarz w 1866. Prawie wszyscy pochowani tam to żołnierze Unii (z wyjątkiem 2 konfederatów), ponieważ w czasie wojny i wkrótce po jej zakończeniu uważano, że żołnierzom Południa nie przysługiwał pochówek na cmentarzu narodowym, tak więc są pochowani w kilku masowych grobach na polu bitwy.

</doc>
<doc id="52082" url="https://pl.wikipedia.org/wiki?curid=52082" title="Bitwa pod Bentonville">
Bitwa pod Bentonville

Bitwa pod Bentonville, czasami określana również jako bitwa pod Bentonsville – bitwa wojny secesyjnej, która odbyła się między 19 marca i 21 marca 1865, pod miastem Bentonville w Karolinie Północnej w USA. Ostatnia duża bitwa wojny secesyjnej.

</doc>
<doc id="52089" url="https://pl.wikipedia.org/wiki?curid=52089" title="Lactococcus lactis">
Lactococcus lactis

Lactococcus lactis, dawniej "Streptococcus lactis" – gram-dodatnie bakterie mlekowe, mikroorganizmy efektywne powodujące fermentację mlekową, w wyniku której cukry proste rozkładane są na kwas mlekowy. Ich naturalnym środowiskiem jest układ trawienny człowieka (przełyk). Znajdują się w różnych produktach spożywczych, np. kwasie chlebowym, serach i jogurtach.

</doc>
<doc id="52090" url="https://pl.wikipedia.org/wiki?curid=52090" title="Focas">
Focas



</doc>
<doc id="52092" url="https://pl.wikipedia.org/wiki?curid=52092" title="Miliduch">
Miliduch

Miliduch (zm. 806) – książę serbołużyckiego związku plemiennego. 
By móc stawiać opór państwu Franków jednoczył plemiona serbskie w związek ponadplemienny, analogicznie jak to się działo na północy Połabia. W 806 r. Frankowie, pod wodzą Karola Młodszego, zorganizowali wielką ekspedycję mającą ukrócić zjednoczeniowe zapędy Słowian. Na czele plemion serbskich stawił opór najeźdźcom nad Łabą. Książę Miliduch zginął w trakcie, przegranej przez Słowian, walnej bitwy, co skutkowało trwałym podporządkowaniem plemion serbołużyckich Imperium Frankijskiemu
Wspomina o nim "Chronicon Moissiacense" ("...wtedy to został zabity Miliduch, król zarozumiały, który rządził u Serbów...", "Milito, rex superbus, qui regnabat in Siurbis") oraz "Einhardi annales" ("in qua expeditione Miliduoch Sclavorum dux interfectus est... - w której to wyprawie Miliduch, książę słowiański został zabity"). Użyte w pierwszym przypadku łacińskie "rex", czyli król, jest przesadzone, ale stanowi zapewne nobilitację męża, któremu udało się zjednoczyć plemiona serbskie oraz stanąć na ich czele.

</doc>
<doc id="52095" url="https://pl.wikipedia.org/wiki?curid=52095" title="Siuda Baba">
Siuda Baba

Siuda Baba – dawny, polski zwyczaj ludowy obchodzony w Poniedziałek Wielkanocny, który współcześnie zachował się jedynie w podkrakowskich wsiach. Siuda Baba to mężczyzna przebrany za usmoloną kobietę w podartym ubraniu. Chodzi od domu do domu w towarzystwie Cygana i kilku krakowiaków, zbierając datki i szukając młodych panien, by wysmarować je sadzą.
Geneza zwyczaju.
Etnolożka Barbara Ogrodowska jest zdania, że tradycja ta nawiązuje do wiosennych słowiańskich obrzędów wypędzania zimy. Związana jest z nią legenda o pogańskiej świątyni w Lednicy Górnej, która stała nad źródełkiem w świętym gaju pod Kopcową Górą. Kapłanka, która strzegła w niej ognia, wychodziła raz do roku z nadejściem wiosny w poszukiwaniu następczyni. Wybrana przez nią dziewczyna nie mogła się wykupić, dlatego panny chowały się, gdzie mogły. Symbolizująca kapłankę Siuda Baba jest czarna od sadzy, bo przez cały rok pilnowania ognia kapłance nie było wolno ani przebrać się, ani myć lub - według innej wersji - ponieważ następczyni czerniono twarz. 
Wśród mieszkańców Lednicy Górnej nie ma zgody co do lokalizacji „świętego źródła”, o ten status konkurują dwa z trzech źródeł potoku Ledy, znajdujące się na terenie wsi. Źródła otoczone są nimbem tajemniczości i niechętnie pokazywane turystom, a dostęp do nich jest utrudniony ze względu na położenie na terenie prywatnych posesji.
Zwyczaj ten obecnie zachował się jedynie w okolicach Krakowa. Do legendy dodany został wątek chrześcijański i tradycyjnie co roku widowisko Siudej jest wystawiane w Poniedziałek Wielkanocny we wsi Lednica Górna. Wprawdzie można się na nie natknąć także w pobliskiej Wieliczce, jednak według mieszkańców Lednicy nie jest to prawdziwa Siuda Baba, mimo że naśladuje ją dosyć dokładnie. 
Zgodnie z tradycją Siuda Baba to mężczyzna przebrany za usmoloną, niechlujną kobietę w podartym ubraniu. Na szyi nosi sznury korali z kasztanów lub ziemniaków, a na plecach duży kosz owinięty płachtą. Postać pojawiająca się w Wieliczce nosi duży krzyż w dłoni, a w ręce bat unurzany w sadzy i nie towarzyszy jej orszak.
Siuda Baba chodzi od domu do domu w towarzystwie drugiego mężczyzny przebranego za Cygana oraz czterech chłopców, którzy powinni być przebrani w tradycyjne stroje krakowskie, chociaż nie zawsze przestrzega się tego wymogu. Siuda Baba (w Wieliczce) lub jeden z krakowiaków (w Lednicy Górnej) niesie „wózek” (wielkanocny ogródek) i zbiera datki. Nagabują przechodniów, czerniąc im twarze sadzą, według niektórych źródeł także oblewając wodą z sikawki.
Szczegółowy przebieg obrzędu.
W skład orszaku Siudej Baby wchodzi osiem (lub sześć) osób – młodych mężczyzn w wieku 20-24 lata: sześciu (lub czterech) Krakowiaków, Cygan oraz sama Siuda Baba. Zanim ruszą obchodzić domy we wsi, muszą się przygotować. Rano wszyscy spotykają się w domu Cygana, tam ubierają się w swoje stroje – Krakowiacy w stroje krakowskie, Siuda Baba w obdartą, brudną spódnicę i korale (kiedyś z ziemniaków, kasztanów, później drewniane), a także przewieszoną przez ramię chustę, w której trzyma pudełko z sadzą wymieszaną z kremem. Cygan natomiast w czarne spodnie z przyszytymi cienkimi skrawkami materiału, czarną bluzkę oraz czarny kapelusz. Jego niezbędnym rekwizytem jest bat, z którego strzela pojawiając się na posesjach mieszkańców wsi. Zarówno Cygan jak i Siuda Baba mają dokładnie wysmarowane sadzą dłonie i twarze. Niosą ze sobą zapas przygotowanej wcześniej mieszanki sadzy z kremem, aby smarować nią innych. Krakowiacy ubrani są w stroje krakowskie, które niegdyś szyte były w tradycyjny sposób przez miejscowych, a od lat 70. lub 80. XX wieku są to stroje kupowane w wytwórniach. Do ich rekwizytów należy „wózek” z figurką Jezusa, do którego chętni sąsiedzi będą mogli wrzucać swoje datki. Wózek przygotowywany jest przez miejscowe dziewczęta.
Orszak zazwyczaj ma zaplanowaną trasę, a prowadzi go Cygan. Zazwyczaj biegnie on na samym przedzie, aby jak najszybciej dotrzeć na kolejną posesję. Wizyta Siudej Baby rozpoczyna się od strzału batem Cygana. W zależności od tego, na ile chłopcy są zaprzyjaźnieni z danym domem, ich odwiedziny przebiegają odmiennie. Jeśli domownicy są przychylni lub są ich bliskimi znajomymi, chłopcy nie mają oporu, aby wkroczyć bez szczególnego pozwolenia. Zdarza się jednak, że trafiają do ludzi im nieznanych – wtedy Cygan, po strzale batem, uprzejmie pyta, czy domownicy życzą sobie ich odwiedzin. Odpowiedź odmowna czasem może mieć negatywne skutki – na przykład naznaczenie sadzą klamki od drzwi wejściowych lub skrzynki na listy czy innych obiektów w gospodarstwie. Gdy jednak domownicy zgadzają się na wizytę Siudej Baby, próg domu przekraczają Krakowiacy. Czasem cały obrzęd odbywa się na podwórzu, w ganku lub w progu. Po krótkim powitalnym zapytaniu: „"Czy przyjmujecie zmartwychwstałego Pana Jezusa?"” i pozytywnej odpowiedzi, Krakowiacy wyśpiewują pieśń Wielkanocną, potrząsając przy tym „wózkiem” i przypiętymi do pasa brzękadłami. 
W pieśń wpleciony jest wątek Siudej Baby. Na słowa „"Gdzie ta Siuda Baba…"” Siuda Baba wskakuje do domu i niekiedy z pomocą Cygana smaruje sadzą dłonie i twarze każdego domownika, ale przede wszystkim łapie lub szuka ukrytych młodych dziewcząt. Domownicy żegnają całą świtę, często obdarowując ją świątecznym ciastem lub innymi smakołykami, wrzucają też pieniężne podarki do „wózka”. Pochód trwa do późnego wieczora.
Za Siudą Babą biegają gapie i dzieci, wykrzykując:
Pochód Siudej Baby współcześnie.
Chłopcy organizujący pochód są w wieku od 20 do 24 lat, a motywacją do organizowania obrzędu jest dla młodych dobra zabawa, odwiedziny znajomych i możliwość uzyskania datków. Młodzież zaangażowana w organizację obrzędu (oprócz tego, że funkcje wśród nich są podzielone) ma pewne zasady – np. ci, którzy pierwszy raz chodzą w orszaku, zazwyczaj noszą wózek z podobizną Jezusa i potrząsają nim w czasie śpiewania pieśni. Cygani natomiast często są wybierani „po rodzinie”. Dzięki temu zachowana zostaje tajemnica sporządzania bata (chłopcy uważają, że istnieje specjalny sposób robienia bata, który znają tylko oni) i umiejętność widowiskowego nim strzelania. A dzięki temu, że często młodszy brat przejmuje „fuchę” po starszym bracie, który był Cyganem i na przykład się ożenił, uczy się od niego, jak należy z niego strzelać. Zasadą jest także to, że tylko kawalerowie mogą należeć do świty Siudej Baby.
W związku z migracjami ludności, także w Lednicy Górnej pojawiają się nowi mieszkańcy, którzy nie są zaznajomieni z miejscowymi zwyczajami. Niektórzy na wizytę Siudej reagują bardzo entuzjastycznie, traktując ją trochę jak atrakcję turystyczną. Inni natomiast nie odnoszą się do tego zwyczaju zbyt przychylnie i nie otwierają swoich drzwi. 
Wśród mieszkańców zaznajomionych z tradycją poczernienie twarzy przez Siudą Babę uznawane jest za dobrą wróżbę na kolejny rok, a pannie zwiastuje szybkie zamążpójście. Jeśli Siuda zobaczy, że wysmarowana osoba zetrze sadzę, wysmaruje ją ponownie jeszcze bardziej. W Lednicy Górnej działa Stowarzyszenie Wspierające Rozwój Wsi Lednica Górna „Ledniczanie”, które pomaga młodzieży w podtrzymywaniu tradycji. Siuda Baba funkcjonuje jako symbol wsi, co znajduje odzwierciedlenie w lokalnych wyrobach rękodzielniczych.

</doc>
<doc id="52096" url="https://pl.wikipedia.org/wiki?curid=52096" title="Wilczan">
Wilczan



</doc>
<doc id="52097" url="https://pl.wikipedia.org/wiki?curid=52097" title="Mojmir I">
Mojmir I

Mojmir I (czes. Mojmír I, słow. Mojmír I, zm. w 846 roku) – pierwszy historycznie znany władca państwa wielkomorawskiego, sprawujący władzę od ok. 820–830 do 846, założyciel dynastii Mojmirowiców.
Życiorys.
Księstwo morawskie jest wzmiankowane w źródłach po raz pierwszy w 822. Od 830 pojawia się imię księcia Mojmira I. Według źródeł utrzymywał przyjazne kontakty z państwem Franków, formalnie uznawał zwierzchnictwo cesarza Ludwika I Pobożnego. Wspomagał misję łacińskich księży wysyłanych na Morawy z Pasawy. W 831 został ochrzczony przez biskupa Pasawy Reginhara.
Ok. 833 Mojmir I zorganizował wyprawę przeciwko księstwu nitrzańskiemu, którego władcą był książę Pribina. Długo przypuszczano, że chodziło o sąsiedzki spór. Według Dušana Třeštíka Pribina był już zależny od księcia morawskiego, ale usiłował się usamodzielnić. Mojmir I zdobył nitrzańskie grody i Pribina został zmuszony do ucieczki. Następnie zaś dostał się pod ochronę Franków, ale ponieważ był poganinem – Frankowie nie mogli mu pomóc atakując chrześcijańskiego władcy Mojmira. W zamian za poprzednie księstwo Pribina otrzymał władzę w Księstwie Błatneńskim. Zjednoczenie księstw morawskiego i nitrzańskiego pod władzą Mojmira stało się doniosłym wydarzeniem w formowaniu jednolitego państwa wielkomorawskiego.
Księstwo nitrzańskie w ramach Wielkich Moraw zachowało wyjątkową pozycję, książę nitrzański zostawał później mianowany na następcę księcia wielkomorawskiego z dynastii Mojmirowiców.
O czasach władzy Mojmira I opowiada frankijskie źródło tzw. "Geograf Bawarski", w którym wymienia się, że Słowianie na terytorium dzisiejszej Słowacji mają 30, w dzisiejszych Morawach 11, w Czechach 15 i w Bułgarii 5 grodów. Liczby te zostały potwierdzone przez systematyczne prace archeologiczne.
Mojmirowi I udało się jeszcze rozszerzyć terytorium Rzeszy Wielkomorawskiej w kierunku do północnego brzegu rzeki Dunaj. W 846 Frankowie wprowadzili na tron książęcy Rościsława, bratanka zmarłego księcia Mojmira.

</doc>
<doc id="52101" url="https://pl.wikipedia.org/wiki?curid=52101" title="Gentoo (menedżer plików)">
Gentoo (menedżer plików)

gentoo – wolny menedżer plików dla GNU/Linuksa i innych systemów uniksowych i uniksopodobnych napisany przez Emila Brinka i wydany na licencji GNU General Public License.

</doc>
<doc id="52113" url="https://pl.wikipedia.org/wiki?curid=52113" title="Abulia">
Abulia

Abulia ( = brak woli) – objaw kliniczny pod postacią zaburzenia aktywności, polegający na chorobliwym niedostatku lub braku woli, który przejawia się w niemożności podejmowania decyzji i działania. Towarzyszy obniżeniu napędu psychoruchowego występującemu w niektórych zaburzeniach neurotycznych i psychotycznych. Objaw charakterystyczny dla depresji endogennej, schizofrenii oraz uszkodzenia płatów czołowych (zespół czołowy). Czasem zamiast terminu abulia używa się słowa hipobulia, podkreślając tym samym, że chodzi o obniżenie aktywności, a nie jej całkowity zanik.
Przeciwieństwem jest hiperbulia, wzmożona aktywność.

</doc>
<doc id="52116" url="https://pl.wikipedia.org/wiki?curid=52116" title="Infrared Data Association">
Infrared Data Association

Infrared Data Association (IrDA) – powstała w 1993 r. grupa, skupiająca około 50 producentów sprzętu komputerowego. Celem powstania było stworzenie i kontrolowanie międzynarodowych standardów transmisji danych w zakresie podczerwieni. Grupa ta opracowała firmowy system bezprzewodowej transmisji danych cyfrowych z wykorzystaniem promieniowania podczerwonego. Jego elementy przeznaczone są przede wszystkim do tworzenia sieci tymczasowych, w których znajdują się komputery przenośne (laptopy, palmtopy).
Standard ten charakteryzuje się:
Podstawowe usługi, wymienione w opisie systemu obejmują:
Technologia IrDA wykorzystuje skupioną wiązkę światła w paśmie podczerwonym. Warunkiem zastosowania IrDA jest posiadanie co najmniej dwóch urządzeń, pomiędzy którymi nie ma przeszkód, które by utrudniały ich wzajemną widoczność.
Implementacje.
Na początku XXI wieku standard ten był implementowany w większości komputerów przenośnych, telefonów komórkowych, a także niektórych modelach komputerów osobistych, drukarek czy aparatów cyfrowych. Obecnie wyparty został przez technologię Bluetooth. Standard ten składa się z kilku protokołów podzielonych na warstwy, korzystających wzajemnie ze swoich usług. Jednym z protokołów jest IrCOMM, pozwalający na emulację portu szeregowego lub równoległego. Następnym jest IrLAN – protokół dostępu do sieci lokalnej, który umożliwia: dołączenie komputera do sieci lokalnej poprzez urządzenie dostępowe – popularne np. w Japonii; połączenie do sieci lokalnej poprzez inny komputer już połączony – w tym przypadku oba komputery współdzielą adres MAC; komputer połączony za pomocą IrLAN jest widziany wtedy jako zasób na komputerze stacjonarnym; utworzenie sieci lokalnej z dwóch komputerów łączących się ze sobą. Są jeszcze protokoły: IrOBEX – do wymiany plików, TinyTP – zapewniający niezawodność transmisji. Wymienione protokoły, istotne z punktu widzenia użytkownika, są nieobowiązkowe implementuje się je zależnie od potrzeb, co pozwala zmniejszyć koszty rozwiązań.
Kompatybilność urządzeń zapewniają wspólne protokoły warstwy fizycznej i łącza danych.
Dzięki temu IrDA charakteryzuje się: łatwością dodawania nowych usług przez dodanie protokołu warstwy aplikacji, możliwością zwiększenia szybkości w następnych wersjach, bez utraty kompatybilności ze starszymi oraz możliwością uzyskania pewnych oszczędności przez implementowanie tylko części protokołów (np. aparat cyfrowy niekoniecznie musi mieć protokół IrLAN). Obecnie wykorzystywane są dwie wersje IrDA: 1.0 i 1.1. W pierwszej maksymalna prędkość transmisji wynosi 115 kb/s, a w drugiej 4 Mb/s. Najszybsza wersja pozwala na transmisję danych z szybkością 16 Mb/s. Urządzenia nawiązują połączenie z prędkością 9600 b/s oraz ustalają maksymalną prędkość transmisji. Każde połączenie jest typu punkt-punkt, przy czym maksymalna odległość między urządzeniami według specyfikacji wynosi 1 m, urządzenia muszą się widzieć, a szerokość wiązki wynosi minimum 30°. W ten sposób wiele połączeń IrDA może pracować obok siebie bez zakłóceń.
Parametry.
Standard łączności oparty na przesyłaniu danych za pomocą światła podczerwonego (IrDA), staje się obecnie szeroko dostępnym na komputerach osobistych oraz innych urządzeniach zewnętrznych, jest to niedroga oraz efektywna łączność między urządzeniami różnego typu. Standard IrDA rozwijał się bardzo szybko (w porównywaniu do innych standardów), a informacja dotycząca protokołów Irda znana jest już i stosowana na całym świecie. Obecnie specyfikacja IrDA uległa przyśpieszeniu ze względu przystosowania jej do standardu ISO. Komunikując się przy pomocy protokołu mamy do czynienia z wieloma zagadnieniami, powszechnie wykorzystuje się podstawowe warstwy protokołu. Jeśli jednak chcemy zapewnić bezpieczeństwo oraz elastyczność w przesyłaniu danych korzysta się także z innych warstw.
Warstwy protokołu IrDA.
"Wymagane warstwy w protokole IrDA obejmują:"
Warstwę fizyczną: którą specyfikuje optyczny nadajnik-odbiornik, oraz ma za zadanie odpowiednie kształtowanie sygnałów w podczerwieni włączając do tego kodowanie danych, oraz ich opakowanie, również specyfikacja optyczna oraz zakres prędkości.
Warstwę IrLAP: znajduje się ona bezpośrednio nad warstwą fizyczną, nazywana także Link Access Protocol, lub w skrócie LAP. IrLAP jest wymaganą warstwą w protokole IrDA, odpowiada warstwie łącza danych. IrLAP dostarcza godnego zaufania mechanizmu przesyłu danych, w skład którego wchodzą:
IrLAP jest oparty na protokole HDLC. Format ramki jest identyczny, a różnice dotyczą jedynie sposobu wskazywania początku i końca ramki oraz sposobu uzyskania transparentności protokołu.
Warstwę IAS: IAS lub inaczej informacja o dostępnych usługach, jest dla urządzeń IrDA, jak dla człowieka „żółte strony” w książce telefonicznej. Wszystkie usługi aplikacji dostępne dla nawiązywanych połączeń muszą mieć swoją pozycję w IAS, gdyż decydują o adresie usługi (Lsap Sel). IAS potrafi też odpowiadać na dodatkowe pytania o usługach. Pełna implementacja IAS składa się z klienta oraz serwera. Klient służy do przekazania informacji o usługach dla innego urządzenia lub składania zapytania używając Information Access Protocol (IAP – używany jest tylko przez IAS). Serwer wie natomiast w jaki sposób odpowiadać na pytania o informacje od klienta IAS. Serwer używa informacyjnej bazy obiektów uzupełnianej przez lokalne usługi oraz aplikacje.
Warstwę IrLMP: korzysta ona z pewnego kontaktu uzgodnionego i dostarczonego przez warstwę IrLAP. IrLMP jest ważną warstwą protokołu IrDA, i posiada cechy takie jak multiplexing, co pozwala różnym klientom IrLMP korzystać z pojedynczego łącza IrLAP. Przechwytywanie konfliktu adresu służy wychwyceniu urządzeń z identycznym adresem IrLaP oraz nakazanie wygenerowania nowego adresu.
Warstwy opcjonalne w protokole IrDA.
Warstwy opcjonalne w protokole IrDA mogą być użyte dowolnie w zależności od wymagań szczególnych danej aplikacji.
Do tych protokołów należy:
TinyTP – Tiny Transport Protocol: Jest to bardzo ważna funkcja, która jest wymagana w wielu wypadkach. Ttp dostarcza dwie ważne funkcje:
IrOBEX – The Object Exchange Protocol: jest opcjonalną warstwą protokołu IrDA zaprojektowaną, aby umożliwiać systemom dowolnych rozmiarów wymieniać szeroki zakres różnych danych oraz rozkazów za pomocą sprecyzowanych i standardowych modeli. Warstwa korzystająca z pojedynczych adresów wspólnych dla aplikacji na którymkolwiek PC albo w systemie operacyjnym: bierze dowolny obiekt danych (na przykład plik), i wysyła go do jakiegokolwiek urządzenia z portem podczerwieni. Dostarcza ta warstwa także kilku narzędzi umożliwiających obiektowi być rozpoznawanym i inteligentnie zarządzanym po stronie odbiorcy. Zakres obiektów jest szeroki, obejmuje nie tylko tradycyjne pliki, ale też telefoniczne wiadomości, cyfrowe obrazy, bazy danych. Wspólnym mianownikiem jest to, że aplikacja jeśli chce pobrać lub wysłać dane bez żadnych komplikacji da sobie z tym radę. Jest to metoda bardzo podobna do roli jaką odgrywa HTTP w Internecie.
IrCOMM – Emulacja szeregowego i równoległego portu: Kiedy standardy IrDA były rozwijane istniało silne zapotrzebowanie aby aplikacje PC, które używały szeregowych oraz równoległych portów mogły korzystać z połączenia IrDA bez zmieniania ich kodu. Mimo że, łączność za pomocą IrDA różni się znacząco od szeregowego lub równoległego sposobu łączności. Np.: zarówno szeregowe jak równoległe połączenie ma indywidualne obwody po których sygnały potrafią być nadawane niezależnie i jednocześnie, przeciwnie do światła podczerwonego które ma pojedynczy kierunkowy przesył danych i wszystkie informacje w ramce danych muszą być zgodne z warstwą LMP lub wyższą. Standard IrCOMM był rozwijany aby rozwiązywać te problemy i pozwolić aplikacjom korzystać z łączności za pomocą podczerwieni. Kluczową cechą IrCOMM jest definicja tak zwanego kanału sterującego. Warstwa protokołu, IrCOMM jest powyżej IrLMP oraz TinyTP. IrCOMM jest obieralną warstwą protokołu IrDA, która jest używana tylko do pewnych zastosowań. W ogóle, jeśli chodzi o nowe rozwiązania lepiej jest unikać warstwy IrCOMM i używać innych warstw protokołu IrDA w aplikacjach takich jak: IrOBEX, IrLAN, lub TinyTP. Ponieważ maska IrCOMM oraz inne cechy tej warstwy są przystosowane do niższych warstw protokołów. Mimo to, jego praca przekształca IrDA w szeregowe oraz równoległe medium które ma wygodne w użyciu cechy
jak automatyczne negocjacje najlepszych wspólnych parametrów oraz „żółte strony” dostępnych usług.
IrLAN – Local Area Network Access: Końcowym dowolnym protokołem jest IrLAN. Służy do wygodnego połączenia między przenośnymi PC a siecią lokalną. IrLAN oferuje trzy modele działania, umożliwiające:
IrDA w systemach rodziny Windows.
Windows do komunikacji wykorzystuje dwa rodzaje typów urządzeń:
SIR – szeregowe IrDA (115,2 Kbps) warstwy fizycznej. SIR jest zdefiniowany do krótkiego zasięgu (kilku stóp) dla podczerwonego asynchronicznego szeregowego przesyłania danych w trybie z jednym początkowym bitem startu, ośmioma bitami danych i jednym bitem stopu. Maksymalna szybkość to 115,2 Kbps (half duplex).
FIR – szybka IrDA warstwy fizycznej. Specyfikacja FIR definiuje dla krótkiego zasięgu potężny w działaniu do 4 Mbps (half duplex) sposób przesyłu danych. Wszystkie urządzenia FIR wspierają przesył SIR. Różne wersje systemu Windows na różnym poziomie mają zaimplementowane wspieranie warstw protokołu IrDA. W poniższej tabeli wyszczególniono wersje Windows wraz ze wspieranymi warstwami protokołu IrDA.
Ponieważ komputery wyposażone w urządzenia IrDA są zwykle uruchamiane w różnych lokalizacjach i konfiguracjach sieciowych, w ich przypadku tradycyjny schemat odwzorowania nazw nie sprawdza się. Konwencjonalne metody odwzorowania zakładają bowiem statyczny charakter zasobów, takich jak nazwa serwera. Rozwiązanie takie nie może być stosowane. Natomiast gniazdka „IrSock” mogą na poczekaniu przeglądać wszystkie dostępne zasoby, bez angażowania mechanizmów zarządzających całą siecią. Gniazdka IrSock nie korzystają ze standardowych usług nazewniczych interfejsu Winsock, ani nawet adresowania IP. Zamiast tego, usługa nazewnicza jest dołączona do strumienia komunikacyjnego, a nowa rodzina adresów jest przedstawiona usłudze obsługującej, związanej z szeregowymi portami na podczerwień.

</doc>
<doc id="52117" url="https://pl.wikipedia.org/wiki?curid=52117" title="Sylifikacja">
Sylifikacja

Sylifikacja, silifikacja, skrzemionkowanie, skrzemienienie (skał osadowych), skwarcowanie – naturalny proces polegający na wzbogaceniu skał, minerałów lub szczątków organicznych (na przykład drewna) krzemionką w postaci chalcedonu, kwarcu lub opalu.
Może się odbywać przez wytrącanie krzemionki w porach skały albo całkowite wyparcie pierwotnego materiału i zastąpienie go krzemionką. Sylifikacji mogą ulegać spoiwa skał. Może też się odbywać przy działaniu gorących roztworów pochodzenia magmowego. Skrzemienienie jest jednym z procesów fosylizacyjnych prowadzących do tworzenia się skamieniałości.
W przypadku sylifikacji skał osadowych lub szczątków organicznych proces ten związany jest z procesem diagenezy.

</doc>
<doc id="52121" url="https://pl.wikipedia.org/wiki?curid=52121" title="Figury podobne">
Figury podobne



</doc>
<doc id="52122" url="https://pl.wikipedia.org/wiki?curid=52122" title="Ken Doherty (snookerzysta)">
Ken Doherty (snookerzysta)

Ken Doherty (ur. 17 września 1969 w Dublinie) – irlandzki snookerzysta, mistrz świata z 1997 roku. Plasuje się na 21 miejscu pod względem zdobytych setek w profesjonalnych turniejach, ma ich łącznie 353.
Kariera.
W gronie profesjonalistów od 1990, pierwszy Irlandczyk z tytułem mistrza świata (1997, po zwycięstwie w finale nad Stephenem Hendrym). Był także w finałach mistrzostw świata w 1998 (przegrał z Johnem Higginsem) i 2003 (przegrał z Markiem Williamsem, w półfinale pokonał Paula Huntera).
W roku 2000, podczas finału turnieju Masters przeciw Matthew Stevensowi, atakując w 15 frejmie maksymalny break, spudłował ostatnią bilę – czarną stojącą na swym nominalnym punkcie otrzymując jedynie 140 punktów. Maksymalnego brejka wbił 24 sierpnia 2012 meczu z Julianem Treiberem w turnieju Paul Hunter Classic.
Do końca sezonu 2011/2012, zapisał na swoim koncie 285 breaków stupunktowych. Przez całą swoją karierę Ken Doherty zarobił (w turniejach) około 3 miliony funtów. Swojego pierwszego, oficjalnego w karierze zawodowej maksymalnego breaka (147 punktów) wbił w 2012 roku w odbywającym się w Berlinie turnieju Paul Hunter Classic.

</doc>
<doc id="52123" url="https://pl.wikipedia.org/wiki?curid=52123" title="Kompleks Pigmaliona">
Kompleks Pigmaliona

Kompleks Pigmaliona – kompleks ten ma w seksuologii dwa znaczenia:
Pierwsze badania kliniczne na ten temat zostały przeprowadzone przez Richard von Krafft-Ebinga i opisane w książce "Psychopathia Sexualis". Ebbing badał przypadek pigmalionizmu z 1877 roku u ogrodnika darzącego miłością statuę Wenus z Milo.
Powiązanie z mitologią.
Nazwa kompleksu odnosi się do mitologii greckiej. Król Cypru – Pigmalion – stworzył z kości słoniowej posąg idealnej kobiety (Galatei) i zakochał się w nim. Następnie modlił się do bogini Afrodyty, aby ożywiła jego posąg. Ta spełniła jego prośbę.

</doc>
<doc id="52125" url="https://pl.wikipedia.org/wiki?curid=52125" title="Kormoran zwyczajny">
Kormoran zwyczajny

Kormoran zwyczajny, kormoran, kormoran czarny ("Phalacrocorax carbo") – gatunek dużego ptaka wodnego z rodziny kormoranów (Phalacrocoracidae). Zamieszkuje wszystkie kontynenty, oprócz Ameryki Południowej i Antarktydy. Północne populacje są wędrowne. Nie jest zagrożony wyginięciem.
Podgatunki i zasięg występowania.
Kormoran zamieszkuje w zależności od podgatunku:
Podgatunek "lucidus" jest przez niektórych autorów (np. IOC) podnoszony do rangi gatunku. Proponowany podgatunek "lugubris" (wschodnia Afryka) uznany za synonim "lucidus".
W Polsce nieliczny ptak lęgowy w całej nizinnej części kraju (lokalnie liczny). Występuje tu podgatunek "P. carbo sinensis", jednak zimą pojawiają się osobniki z podgatunku "P. carbo carbo".
Charakterystyka.
Brak dymorfizmu płciowego w upierzeniu, jednak samce są większe od samic. Czarny z metalicznym połyskiem, w szacie godowej policzki białe, na głowie delikatny czub i biała plama na udzie (brak jej w upierzeniu spoczynkowym). Skóra wokół dzioba jest żółta i naga, przedłuża się w postaci białej plamy na podgardle. W szacie spoczynkowej tracą wszystkie białe plamy. "P. carbo carbo" ma szyję jednolicie czarną, podczas gdy "P. carbo sinensis" ma boki szyi białe z gęstym czarnym rysunkiem. Wiek można rozpoznać po źrenicy oka – u ptaka dorosłego jest szmaragdowozielona, u młodego brązowa.
Gdy pływa na wodzie, zanurza głęboko ciało, a głowę i szyję zadziera wysoko do góry. Kormorany, jak większość ptaków, posiadają gruczoł kuprowy, ale jego wydzielina nie daje piórom wodoodporności, jak ma to miejsce u innych ptaków wodnych, i po wyjściu na ląd kormorany muszą długo suszyć pióra. Przyjmują wtedy charakterystyczną pozycję z częściowo rozpostartymi skrzydłami. W locie sylwetka kormorana przypomina krzyż od wyciągniętej szyi i ogona. Głos jest przenikliwym krakaniem. Drugi europejski gatunek kormorana – kormoran czubaty jest całkowicie czarny, a w szacie godowej ma krótki czubek skierowany ku przodowi, co odróżnia go od kormorana czarnego.
Status i ochrona.
Międzynarodowa Unia Ochrony Przyrody (IUCN) uznaje kormorana zwyczajnego za gatunek najmniejszej troski (LC – "Least Concern") nieprzerwanie od 1988 roku. W 2015 roku liczebność światowej populacji, według szacunków organizacji Wetlands International, mieściła się w przedziale 1,4–2,1 miliona osobników. Globalny trend liczebności populacji uznawany jest za wzrostowy.
W Polsce objęty ochroną gatunkową częściową. Na mocy wcześniejszych przepisów objęty był ochroną częściową z wyłączeniem stawów rybackich uznanych za obręby hodowlane (gdzie mógł być zabijany bez specjalnych pozwoleń). Jednak od wejścia w życie nowelizacji ustawy o ochronie przyrody (15 listopada 2008 r.) ten wyjątek był sprzeczny ze zmienionym art. 52 ustawy. W załączniku 2 do rozporządzenia Ministra Środowiska z 12 października 2011 r. w sprawie ochrony gatunkowej zwierząt "Phalacrocorax carbo" wymieniony jest jako objęty ochroną częściową, bez wyjątków. W kolejnych rozporządzeniach z roku 2014 i 2016 jego status ochrony nie uległ zmianie. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków programu Monitoring Kormorana, w latach 2013–2018 krajowa populacja lęgowa liczyła 25 767 – 30 066 par.
W 2011 Szkoła Główna Gospodarstwa Wiejskiego w Warszawie opracowała projekt „Strategii zarządzania populacją kormorana w Polsce”. Projekt powstał głównie dzięki dofinansowaniu ze środków unijnych.
Kormoran w muzyce.
Kormoran stał się tytułowym bohaterem piosenki Piotra Szczepanika z 1965 roku (tekst: Andrzej Tylczyński) "Goniąc kormorany", gdzie ptak ten stał się symbolem polskich Mazur, odlatującym znad jezior pod koniec lata.

</doc>
<doc id="52135" url="https://pl.wikipedia.org/wiki?curid=52135" title="Kazimiera Zawiślak">
Kazimiera Zawiślak

Kazimiera Zawiślak (ur. 2 lipca 1925, zm. 11 kwietnia 2004 w Olsztynie) – polska naukowiec, profesor dr hab. nauk rolniczych.
Była wieloletnim pracownikiem naukowym Akademii Rolniczo-Technicznej w Olsztynie, w latach 1988–1995 kierownikiem Katedry Ogólnej Uprawy Roli i Roślin na Wydziale Rolniczym tej uczelni. Po przejściu na emeryturę (1995) nadal współpracowała z uczelnią, także po jej przekształceniu w Uniwersytet Warmińsko-Mazurski.
Autorka wielu publikacji naukowych, opiekunka i recenzentka prac dyplomowych. Wśród jej osiągnięć zawodowych należy podkreślić wkład w naukową szkołę płodozmianową. Była wyróżniona odznaczeniami państwowymi (m.in. Krzyżem Komandorskim z Gwiazdą Orderu Odrodzenia Polski w 1999) i naukowymi. Zmarła po długiej chorobie nowotworowej.

</doc>
<doc id="52136" url="https://pl.wikipedia.org/wiki?curid=52136" title="John Higgins">
John Higgins

John Higgins (ur. 18 maja 1975 w Wishaw) – szkocki snookerzysta. Mistrz świata w snookerze w latach 1998, 2007, 2009, 2011. Nie jest spokrewniony z Alexem Higginsem, innym znanym snookerzystą, pochodzącym z Irlandii Północnej. Od 2 maja do 2 listopada 2010 był zawieszony po prowokacji łapówkarskiej dziennikarzy. Odznaczony Orderem Imperium Brytyjskiego. Plasuje się na drugim miejscu rankingu wszech czasów pod względem zdobytych „setek” (934) w profesjonalnych turniejach.
Kariera zawodowa.
Higgins rozpoczął profesjonalną grę w wieku 17 lat, a więc w 1992 roku. Pierwsza wygrana przypadła na rok 1994, kiedy to w finale Grand Prix pokonał Dave’a Harolda 9-6. Jako pierwszy nastolatek w historii, w ciągu jednego sezonu (1994/95) odniósł zwycięstwo aż trzy razy: w Grand Prix (snooker) (1994), British Open (1995) i Scottish Open (1995).
Sezon 1995/1996 rok przyniósł Higginsowi zwycięstwa w German Open i Scottish Open (obroniony tytuł), i drugie miejsce w Skoda Grand Prix, Malta Grand Prix, Liverpool Victoria Charity Challenge i British Open. Osiągnięcia te poskutkowały awansem z 11. na 2. pozycję w światowym rankingu snookerowym na sezon 1996/1997.
W 1996 roku, Higgins razem ze Stephenem Hendrym i Alanem McManusem zdobyli historyczne, bo pierwsze zwycięstwo w rozgrywkach drużynowych znanych pod nazwą Puchar Narodów.
Zdobył tytuł mistrza świata w 1998, eliminując kolejno Jasona Fergusona, Anthony’ego Hamiltona, Johna Parrotta i Ronnie’ego O’Sullivana, a w finale pokonując obrońcę tytułu Kena Doherty’ego 18-12. John Higgins jest jednym z pięciu graczy, którym udało się wygrać Mistrzostwa świata i UK Championship w tym samym roku (1998). Poza nim dokonali tego Steve Davis, Stephen Hendry, John Parrott i Ronnie O’Sullivan.
Higgins, począwszy od roku 1998, pozostał na pierwszym miejscu w rankingu snookerowym przez dwa lata. Do umocnienia tej pozycji przysłużyło się zwycięstwo nad Markiem Williamsem w Grand Prix (1999). Pomimo wygranej w UK Championship w 2000 roku (drugi raz w karierze, z Markiem Williamsem 10-4 w finale), pod koniec sezonu został zepchnięty przez Walijczyka na drugą pozycję w rankingu. W tym samym roku ożenił się z Denise.
W 2001 roku John Higgins doszedł do finału Mistrzostw świata, tym razem ulegając tam Ronniemu O’Sullivanowi 14-18. Na początku sezonu 2001/2002 Higgins – po wygranej w trzech pierwszych turniejach indywidualnych (The Champions Cup, Scottish Masters i British Open) – powrócił na pierwsze miejsce. Warto zaznaczyć także zwycięstwo drużynowe w Pucharze Narodów razem ze Stephenem Hendrym i Alanem McManusem. Od tego czasu jednak Szkot zanotował spadek formy i nie odniósł żadnego znaczącego zwycięstwa przez trzy kolejne lata aż do wygrania po raz czwarty British Open w 2004 roku. Kłopoty z grą zbiegły się w czasie z narodzinami pierwszego syna Higginsa, Pierce’a, w 2001 roku. Wpłynęło to na Szkota, który ograniczył liczbę i intensywność treningów. Pod koniec 2004 roku, żona Johna – Denise – urodziła ich drugiego syna – Oliviera.
W październiku 2005 w finale Grand Prix (snooker) w Preston pokonał Ronnie’ego O’Sullivana 9-2, jako pierwszy zawodnik w historii turniejów rankingowych osiągając cztery breaki powyżej 100 punktów z rzędu; zdobył po kolei 494 punkty bez odpowiedzi ze strony rywala. Higgins pokazał się jeszcze w dwóch finałach w sezonie 2005/2006, nieznacznie przegrywając z Kenem Dohertym w Malta Cup i z Markiem Williamsem w China Open.
W 2007 roku, na drodze do pierwszego od sześciu lat finału Mistrzostw świata, eliminował kolejno Michaela Holta, Fergala O’Briena, Ronnie’ego O’Sullivana i Stephena Maguire’a. W finale pokonał Marka Selby’ego 18-13 zdobywając drugi w karierze tytuł mistrza świata. 5 maja 2007 roku w meczu półfinałowym Mistrzostw świata ze Stephenem Maguire’em wbił tysięcznego breaka stupunktowego w historii rozgrywania tego turnieju w Crucible Theatre.
Po wygranych mistrzostwach świata, John Higgins współorganizował Warsaw Snooker Tour – turniej, który odbył się w Polsce w czerwcu 2007 roku. W pierwszej rundzie Szkot zagrał z kilkukrotnym mistrzem polski Rafałem Jewtuchem, którego pokonał 4-2. W półfinale pokonał Steve’a Davisa 5-3. W finale spotkał się z Markiem Selbym, który miał okazję i zrewanżował się za przegraną w mistrzostwach pokonując Szkota 5-3. W następnym roku turniej przekształcił się w imprezę o szerszym zasięgu World Series of Snooker, która również była organizowana i firmowana przez Higginsa.
W sezonie 2008/2009 Higgins powiększył swój dorobek o kolejne tytuły. W sezonie tym doszedł do ćwierćfinału UK Championship oraz półfinałów Masters i Northern Ireland Trophy. Zagrał też w dwóch finałach – China Open, przegrywając z Peterem Ebdonem i Grand Prix, gdzie zwyciężył, pokonując Ryana Daya. Najważniejszym jednak osiągnięciem tego sezonu była dla Higginsa wygrana w snookerowych Mistrzostwach świata w 2009 roku. Po raz trzeci wygrał finał tych rozgrywek. Na drodze do tytułu mistrza świata pokonał kolejno Michaela Holta 10-5, Jamiego Cope’a 13-12, Marka Selby’ego 13-12, Marka Allena 17-13, pokonując w finale Shauna Murphiego 18-9.
2 maja 2010 roku ujawniono nagranie z prowokacji jaką przeprowadził brytyjski tabloid "The News of The World" w Kijowie. Na nagraniu widoczny jest Higgins wraz ze swoim menedżerem Patem Mooney na spotkaniu z dwoma innymi osobami, które miały przeprowadzić prowokację podając się za ukraińskich biznesmenów. W rozmowie Higgins zgadza się na przegranie czterech frejmów rozgrywanych w ramach World Series of Snooker w zamian za 300 tysięcy euro łapówki. Podczas rozmowy poruszane są szczegóły dotyczące płatności oraz ukrycia przychodu w zeznaniach podatkowych. Po uzgodnieniu szczegółów strony podają sobie ręce, a następnie wspólnie wznoszą toast. Prezes WPBSA Barry Hearn w specjalnym oświadczeniu ogłosił, że Pat Mooney złożył rezygnację z zarządu WPBSA, która została przyjęta ze skutkiem natychmiastowym. Udział Higginsa w przyszłych turniejach został zawieszony i wszczęte zostało śledztwo, które według Hearna powinno zostać zakończone w ciągu następnych tygodni. Higgins w swoim oświadczeniu wydanym tego samego dnia stwierdził m.in., że nie spodziewał się takiego przebiegu spotkania w Kijowie i w obawie o swoje życie postanowił wówczas grać swoją rolę, a jego sumienie jest czyste.
8 września 2010 firma arbitrażowa Sports Resolution wydała wyrok w sprawie prowokacji dotyczącej łapówki. Dwa najcięższe zarzuty zostały wycofane przez WPBSA, która wcześniej zgłosiła sprawę do arbitrażu. Do dwóch pozostałych zarzutów Higgins sam się przyznał tj. do „Świadomego sprawiania wrażenia względem innych osób wyrażenia zgody na działania naruszające zasady zakładów sportowych” oraz do „Nie zgłoszenia bezzwłocznie do federacji pełnej informacji o próbie nakłonienia go do działania z naruszeniem zakładów sportowych”. Szkot został ukarany przez sześciomiesięczne zawieszenie (licząc od 2 maja 2010) oraz 85 tysięcy funtów grzywny.
2 maja 2011 roku zdobył czwarty w swojej karierze tytuł mistrza świata, pokonując w finale 21-letniego Judda Trumpa 18-15.
Dnia 23 września, podczas pierwszej sesji finału Shanghai Masters 2012 przy stanie 0:5 wbił swojego 6 breaka maksymalnego w meczu przeciwko Juddowi Trumpowi.
5 grudnia, podczas turnieju UK Championship 2012, w meczu przeciwko Markowi Davisowi wbił siódmego w karierze breaka maksymalnego.
Statystyka zwycięstw.
Turnieje rankingowe.
Odniósł 31 zwycięstw w turniejach rankingowych:
Turnieje nierankingowe.
Zwyciężał także w innych turniejach:
Udział w MŚ.
1998 – pierwszy triumf w MŚ.
W roku 1998 John Higgins po raz pierwszy wygrał Mistrzostwa świata.
W drodze po trofeum wyeliminował:
1999 – półfinał.
W 1999 roku John Higgins nie obronił tytułu mistrza świata. Udało mu się jednak dojść do półfinałów tych zawodów:
Tę edycję mistrzostw wygrał Stephen Hendry, pokonując w finale M. Williamsa 18:11.
2007 – drugi triumf w MŚ.
W roku 2007 Higgins po raz drugi w karierze został Mistrzem świata w snookerze. Wyniki jego kolejnych meczów w tym turnieju:
2008 – druga runda.
W roku 2008 John Higgins nie obronił tytułu mistrza świata. W pierwszej rundzie tego turnieju spotkał się z walijskim zawodnikiem – Matthew Stevensem (który był w tej edycji MŚ nierozstawiony, jako iż po sezonie 2006/07 wypadł z czołowej 16). Mecz zakończył się wynikiem 10:5 na korzyść Szkota.
W drugiej rundzie tego turnieju Higgins spotkał się ponownie z reprezentantem Walii Ryanem Dayem. Pierwszą sesję wygrał 5:3 (do przerwy 4:0), drugą przegrał 3:5. Ostatnia odsłona tego pojedynku rozpoczęła się w porannej sesji 26 kwietnia 2008 roku od stanu 8:8. W niej jednak John Higgins zwyciężył tylko w jednej partii i przegrał ostatecznie mecz 9:13, a więc tym samym zakończył swój udział w turnieju.
2009 – trzeci triumf w MŚ.
W roku 2009 Higgins po raz trzeci w karierze został Mistrzem świata w snookerze. Wbił wówczas najwięcej (11) breaków stu punktowych.
Wyniki jego kolejnych meczów w tym turnieju:
2010 – druga runda.
W 2010 roku Higginsowi ponownie nie udało się obronić tytułu mistrza świata. Po wygranej 10:6 z Barrym Hawkinsem, w drugiej rundzie uległ Steve’owi Davisowi 11:13. W trakcie tego meczu Higgins wbił także swojego setnego stupunktowego breaka w mistrzostwach świata.
2011 – czwarty triumf w MŚ.
W 2011 roku Higgins zdobył czwarty tytuł mistrza świata.
Wyniki jego kolejnych meczów w tym turnieju:
2012 – druga runda.
W snookerowych mistrzostwach świata w 2012 roku Higginsowi nie udało się obronić tytułu mistrza świata wywalczonego w roku poprzednim. W pierwszej rundzie turnieju pokonał 10:9 reprezentanta Chin Lianga Wenbo, jednak w drugiej rundzie uległ swojemu rodakowi Stephenowi Hendry’emu 4:13.

</doc>
<doc id="52137" url="https://pl.wikipedia.org/wiki?curid=52137" title="Kanał Kiloński">
Kanał Kiloński

Kanał Kiloński (niem. "Nord-Ostsee-Kanal", w skrócie "NOK") – sztuczna droga wodna i morski kanał wodny, łączący Bałtyk (Zatokę Kilońską) z Morzem Północnym (estuarium Łaby). W terminologii międzynarodowej nazywany Kiel Canal.
Historia.
Wybudowany w latach 1887–1895, zaś oficjalnie otwarty 21 czerwca 1895 r. pod nazwą Kanał Cesarza Wilhelma. Użytkowany od 1 lipca 1895 r., w latach 1907–1914 rozbudowany i pogłębiony. W 1948 r. nadano mu obecną nazwę.
Liczy 98 260 m długości i 102,5 m minimalnej szerokości. Posiada 2 zestawy śluz, każdy po 2 równoległe komory, usytuowane na obydwu końcach kanału (stare śluzy z 1895 r. o komorach długości 125 m i nowe śluzy z 1914 r. o długości 310 m). Śluzy na zachodnim krańcu kanału znajdują się w miejscowości Brunsbüttel, zaś śluzy na krańcu wschodnim zlokalizowane są w dzielnicy Kilonii – Holtenau.
Kanał, zaprojektowany do bezpiecznego przepływu statków pomiędzy Bałtykiem, a Morzem Północnym, w razie wojny miał dodatkowo znacznie skrócić drogę okrętom, łącząc porty państw nadbałtyckich ze światem. Przejście przez kanał skraca drogę o około 250 mil morskich (około 460 km) w stosunku do tradycyjnej drogi przez Cieśniny Duńskie – wokół Półwyspu Jutlandzkiego. Kanał Kiloński jest sztucznie przekopany przez Szlezwik-Holsztyn.
Obecnie kanał przeznaczony jest dla statków o zanurzeniu 9,5 m, długości 160 m i szerokości 27 m lub 7 m zanurzenia dla statków o długości 235 m i 32,5 m szerokości. Średnia głębokość wody wynosi 11 m. Dwa brzegi kanału łączy 10 wysokich mostów kolejowych i drogowych. Minimalny gwarantowany prześwit pod mostami to 40 m. Obecnie na całej długości kanału zainstalowano sieć radarów i w czasie złej widzialności pilot otrzymuje ze stacji radarowej porady o istniejących zagrożeniach i położeniu statków. Wzdłuż kanału ustawione są stacje sygnałowe, które dbają o bezpieczeństwo ruchu. Większe statki mijają się na mijankach (11 takich mijanek), gdzie jeden ze statków stoi przy dalbach czekając na przejście drugiego.

</doc>
<doc id="52138" url="https://pl.wikipedia.org/wiki?curid=52138" title="Nigel Bond">
Nigel Bond

Nigel Bond (ur. 15 listopada 1965) − angielski snookerzysta. Plasuje się na 65 miejscu pod względem zdobytych setek w profesjonalnych turniejach, ma ich łącznie 128.
Kariera.
Występuje jako zawodowiec od 1989. W 1995 dotarł do finału mistrzostw świata, uległ jednak w decydującej rozgrywce Stephenowi Hendry’emu 9:18. 1996 odniósł swoje jedyne zwycięstwo w turnieju rankingowym, triumfował w British Open, pokonując w zaciętym i emocjonującym finale Johna Higginsa 9:8. Rok później wygrał ponadto prestiżowy Regal Masters.
19 kwietnia 2006 roku Nigel Bond pokonał w pierwszej rundzie Mistrzostw świata Stephena Hendryego 10:9. Mecz ten był bardzo nierówny – po pierwszej sesji Bond prowadził 6:2, jednak przewagę tę utracił i po 15 frame przegrywał 8:7 (należy dodać, iż seria zwycięskich framów dla Hendryego rozpoczęła się gdy Bond popełnił bardzo prosty błąd wbijając jednocześnie zieloną bilę z białą bilą – tracąc tym samym prawie już wygraną partię). Dalsza część meczu była popisem błędów z obu stron – co w rezultacie dało nieoczekiwane zwycięstwo Nigelowi Bondowi.
Do końca sezonu 2009/2010 na swoim koncie zapisał 95 breaków stupunktowych.
Życie osobiste.
Nigel Bond interesuje się piłką nożną. Jest wiernym kibicem zespołu Manchester City.

</doc>
<doc id="52140" url="https://pl.wikipedia.org/wiki?curid=52140" title="Magnus Bäckstedt">
Magnus Bäckstedt

Magnus Bäckstedt (ur. 30 stycznia 1975 w Linköping) – kolarz szwedzki. Specjalizuje się w sprintach z peletonu. Jeden z najcięższych kolarzy – waży 95 kg.
Od 1996 występuje w peletonie zawodowym, startował w grupach Collstrop (1996), Palmans (1997), Credit Agricole (1998-2001), Team Fakta (2002–2003), Alessio (2004), Liquigas-Bianchi (2005-2007), Team Slipstream (2008).
W 1998 jako pierwszy Szwed wygrał etap w Tour de France (był najlepszy na 19. odcinku). Na 7. etapie Tour de France 2005 z Lunéville do Karlsruhe zajął drugie miejsce. Wygrał klasyfikację Intergiro w Giro d’Italia 2003. 11 kwietnia 2004 triumfował w prestiżowym klasyku Pucharu Świata Paryż-Roubaix.

</doc>
<doc id="52142" url="https://pl.wikipedia.org/wiki?curid=52142" title="Puławy">
Puławy

Puławy – miasto w zachodniej części województwa lubelskiego w pobliżu granicy województwa mazowieckiego, siedziba powiatu puławskiego i gminy wiejskiej Puławy, położone nad Wisłą, na skraju Małopolskiego Przełomu Wisły, największe miasto nadwiślańskie między Krakowem a Warszawą, a przy tym największe miasto województwa lubelskiego niebędące miastem na prawach powiatu.
Ośrodek przemysłowy (przemysł chemiczny, budowlany, farmaceutyczny itp.), naukowy (6 instytutów naukowo-badawczych, szkolnictwo wyższe), turystyczno-kulturalny: będące częścią trójkąta turystycznego Puławy – Kazimierz Dolny – Nałęczów, ponadto ośrodek: muzealnictwa (pierwsze muzeum na ziemiach polskich, a zarazem najstarsze muzeum w Europie Środkowej), węzeł komunikacyjny (port rzeczny, 2 przeprawy mostowe, główne szlaki komunikacji drogowej i kolejowej).
Na terenie miasta znajduje się podstrefa Specjalnej Strefy Ekonomicznej Starachowice, obejmująca obszar 106,7 ha i zagospodarowana w ponad 26%.
Według danych GUS z 30 września 2021 r. miasto liczyło 45 267 mieszkańców.
Położenie.
Puławy leżą w zachodniej części województwa lubelskiego, na Nizinie Mazowieckiej tuż przy granicy z Wyżyną Lubelską, która przebiega przez Parchatkę (według Jerzego Kondrackiego), nad prawym brzegiem Wisły, niedaleko od najdalej wysuniętego na wschód jej zakola, w sąsiedztwie Kazimierskiego Parku Krajobrazowego. Historycznie położone były w Małopolsce (początkowo w ziemi sandomierskiej, a następnie w ziemi lubelskiej). W granicach miasta wpada do Wisły rzeka Kurówka. Miasto często bywa wiązane z pobliskimi Kazimierzem Dolnym i Nałęczowem, wspólnie określanymi mianem trójkąta turystycznego.
Powierzchnia miasta wynosi 50,49 km².
Struktura powierzchni.
Według danych z roku 2004 Puławy mają obszar 50,61 km², w tym:
Miasto stanowi 5,42% powierzchni powiatu.
Toponimia.
Pochodzenie nazwy miasta nie jest do końca jasne ani oficjalnie potwierdzone. Z racji pierwotnego usytuowania osady nad Wisłą, sądzi się, iż nazwa "Puławy" pochodzi od pojęć związanych z rzeką. Uważa się, iż słowo "Puławy" może pochodzić od nadwiślańskich łęgów zwanych "pulwami". Inne hipotezy zakładają, że nazwa pochodzi od staropolskiego słowa "pławy", co znaczy przeprawiać się przez rzekę, lub od słowa "pława", czyli boja oznaczającą mieliznę. Możliwe, iż nazwa "Puławy" wzięła się od słowa "pławia", co oznacza prąd rzeczny, nurt. Podobno po raz pierwszy nazwa "Pollavy" pojawiła się w formie pisanej już w XV wieku i miała oznaczać przejście przez rzekę, bród.
Nazwę miasta wyjaśnia też opowieść ludowa. Jak mówi legenda, Zawisza Czarny zmęczony podróżą zatrzymał się w osadzie, aby odpocząć. Kiedy usiadł na ławce, ta pod jego ciężarem złamała się na pół. Rycerz wtedy krzyknął:
– A niech to będzie pół ławy!
Historia miasta.
Historia nazwy.
Wieś Pollawy notowana była po raz pierwszy w 1489 r.
Opalińscy, Lubomirscy i Czartoryscy.
Wieś szlachecka położona była w drugiej połowie XVI wieku w powiecie lubelskim województwa lubelskiego.
Wieś wraz z folwarkiem wchodziła w 1662 roku w skład majętności końskowolskiej Łukasza Opalińskiego. Od 2. połowy XVII w. Puławy znajdowały się w posiadaniu Lubomirskich. Marszałek wielki koronny Stanisław Herakliusz Lubomirski w latach 1676–1679 wybudował tutaj swoją letnią rezydencję. Jego córka Elżbieta w 1687 r. wniosła Puławy jako wiano do małżeństwa z Adamem Mikołajem Sieniawskim, późniejszym hetmanem wielkim koronnym. Jego sympatia dla Augusta II Mocnego sprowadziła na Puławy w 1706 r. zniszczenia podczas tzw. „drugiego potopu szwedzkiego”.
W 1731 r. córka Sieniawskiego Maria Zofia wyszła za mąż za wojewodę ruskiego Aleksandra Augusta Czartoryskiego. Od tego momentu Puławy na 100 lat stały się własnością "familii", jak określano wtedy rodzinę Czartoryskich. W tym czasie miejscowość przeżyła swój złoty wiek. W 1761 r. syn Augusta, Adam Kazimierz, poślubił Izabelę Flemming, jedyną dziedziczkę majątku po podskarbim wielkim litewskim Janie Jerzym Flemmingu. W 1784 r., po śmierci Augusta, Adam i Izabela przenieśli się do Puław. W ciągu następnych lat powstało tutaj konkurujące ze stolicą centrum życia kulturalnego i politycznego. Miejscowość zyskała przydomek "Polskie Ateny". Na dworze puławskim przebywali niemal wszyscy znani przedstawiciele epoki: Grzegorz Piramowicz, Franciszek Dionizy Kniaźnin, Julian Ursyn Niemcewicz, Adam Tadeusz Naruszewicz, Jan Paweł Woronicz, Franciszek Karpiński, Franciszek Zabłocki, Jan Piotr Norblin, Marcello Bacciarelli, Kazimierz Wojnakowski. Okres rozbiorów przyniósł dla Puław kolejne zniszczenia. W odwecie za wsparcie udzielone Kościuszce przez Czartoryskich w 1794 r. wojska rosyjskie zniszczyły puławską rezydencję i splądrowały okoliczne wsie.
Odbudowę rozpoczęła w 1796 r. księżna Izabela. Wykorzystała przy tym talent architekta Piotra Aignera, przebudowując nie tylko rezydencję, ale też wznosząc szereg budowli ogrodowych w przylegającym do pałacu parku. Romantyczny charakter parku podkreślała m.in. obecność etatowego pustelnika mieszkającego w grocie, a wynajętego przez Izabelę Czartoryską. W jednej z budowli ogrodowych, w Świątyni Sybilli, w 1801 r. księżna założyła pierwsze w Polsce muzeum, gromadzące pamiątki narodowe. W 1816 roku księżna Maria Wirtemberska, siostra księcia Adama Jerzego Czartoryskiego, napisała w Puławach powieść "Malwina, czyli domyślność serca", uznawaną za pierwszą polską powieść psychologiczno-obyczajową, z wątkami autobiograficznymi.
W 1828 r. polski inżynier wojskowy gen. Ignacy Prądzyński proponował dowództwu wzniesienie fortyfikacji strzegących przepraw przez Wisłę w Puławach. Ostatecznie fortyfikacje wybudowano, ale w Dęblinie. Koniec złotego wieku Puław przyniosło powstanie listopadowe. Tutaj pułkownik Juliusz Małachowski dokonał brawurowego napadu na koszary rosyjskie, a także 2 marca 1831 roku rozegrała się zwycięska dla powstańców bitwa pod Puławami.
Po upadku powstania Czartoryscy zostali zmuszeni do emigracji, a majątek uległ konfiskacie. Puławy stały się spokojną, prowincjonalną miejscowością. W roku 1842 dla zatarcia śladów polskości, władze rosyjskie przemianowały Puławy na Nową Aleksandrię. Zapoczątkowany został rozwój placówek naukowo-oświatowych. Kolejno tworzono: w 1844 r. Instytut Wychowania Panien; w 1862 r. Instytut Politechniczny i Rolniczo-Leśny, zamknięty po upadku powstania styczniowego; w 1869 r. Instytut Gospodarstwa Wiejskiego i Leśnictwa.
XX wiek.
W 1906 r. Puławy otrzymały prawa miejskie. W roku 1915 miasto opuściły wojska rosyjskie, potem austriackie. W czasie I wojny światowej Puławy doznały znacznych zniszczeń. W okresie międzywojennym zaczął rozwijać się przemysł, oprócz tego w miejsce dawnego Instytutu Rolniczego, utworzono Państwowy Instytut Naukowy Gospodarstwa Wiejskiego. Miasto było etnicznie zróżnicowane, mieszkali tu Polacy, Żydzi i Rosjanie, wyznawcy chrześcijaństwa, prawosławia i judaizmu. Rozwój miasta przerwał wybuch II wojny światowej, w której zginęła trzecia część mieszkańców.
W 1944 roku Puławy zostały zdobyte przez Armię Czerwoną i przez współdziałających z nią żołnierzy Armii Krajowej. 24 kwietnia 1945 roku zgrupowanie organizacji Zrzeszenie Wolność i Niezawisłość pod dowództwem Mariana Bernaciaka ps. „Orlik” rozbiło miejscowy Powiatowy Urząd Bezpieczeństwa Publicznego. Ofiary z okresu II wojny światowej upamiętnia odsłonięty w 1963 na cmentarzu wojennym Pomnik Poległych i Pomordowanych autorstwa Adama Prockiego.
Powojenną historię zdominowała decyzja o budowie Zakładów Azotowych, podjęta przez polskie władze w 1960 roku. Po tej dacie nastąpił znaczny wzrost liczby ludności, zmienił się także charakter miejscowości. Z małego miasteczka Puławy stały się miastem przemysłowym.
Powierzchnię miasta kilkukrotnie powiększano. Już w 1907 roku włączono do niego pobliskie wsie: Mokradki oraz Puławską Wieś. 17 listopada 1933 przyłączono do niego z gminy Końskowola wsie: Włostowice i Wólkę Profecką, ponadto stację kolejową Puławy, część gruntów wsi Rudy i część lasu Ruda Czechowska. 1 stycznia 1951 roku w skład Puław weszły z gminy Końskowola: las państwowy Ruda Czechowska oraz gospodarstwo rolne Michałówka i las instytutowy Ruda Las. 31 grudnia 1964 roku obszar miasta powiększono kosztem gromady Gołąb, z której przyłączono 880 hektarów lasów państwowych oraz kosztem gromady Końskowola, z której przekazano 96 hektarów – część wsi Rudy.
W latach 1975–1998 Puławy należały administracyjnie do ówczesnego województwa lubelskiego.
Zabytki.
Burzliwe dzieje Puław pozostawiły po sobie liczne zabytki. W zasadzie wszystkie znajdują się w kompleksie pałacowo-parkowym, leżącym w pobliżu skarpy wiślanej.
Park.
Najbardziej okazały jest pałac Czartoryskich, wzniesiony pierwotnie przez Lubomirskich według barokowego projektu Tylmana z Gameren w latach 1676–1679. Do dzisiaj z tamtej budowli pozostało przyziemie od strony Łachy Wiślanej i sień na parterze za wejściem głównym. Spalony w 1706 r. przez Szwedów, pałac odbudowali w latach 1722–1736 Sieniawscy i Czartoryscy, według rokokowego projektu Jana Zygmunta Deybla. Ostatecznie w latach 1785–1810 pałac został przebudowany w stylu klasycystycznym przez Czartoryskich według projektu Chrystiana Piotra Aignera. Wnętrza centralnej – zabytkowej części pałacu w 2005 roku zostały udostępnione dla zwiedzających. Pałac Czartoryskich jest siedzibą Instytutu Uprawy, Nawożenia i Gleboznawstwa – Państwowego Instytutu Badawczego.
Pałac otacza park krajobrazowy o powierzchni 30 ha. Pierwotnie został założony przez Lubomirskich, jako park regularny, i od tamtego czasu podążał za zmianami stylu puławskiej rezydencji. W latach 1731–1736 przybrał styl francuski. W latach 1798–1806 księżna Izabela zmieniła go w ogród romantyczny w stylu angielskim, umieszczając w nim szereg budowli ogrodowych i rzeźb. W tym stanie park przetrwał do dzisiaj, aktualnie cały teren osady parkowo-pałacowej nazywa się Zespół Rezydencyjny Książąt Czartoryskich.
Najciekawsza budowla znajdująca się w parku to Świątynia Sybilli (d. "Świątynia Pamięci"), wybudowana w latach 1798–1801 według projektu Aignera na wzór antycznej świątyni Westy w Tivoli pod Rzymem. W roku 1801 Izabela Czartoryska założyła tutaj pierwsze w Polsce muzeum, mające pobudzać patriotyzm w okupowanej Polsce.
Niedaleko Świątyni Sybilli znajduje się Dom Gotycki, wybudowany w latach 1800–1809 również według projektu Aignera, otwarty z okazji pobytu w Puławach Józefa Poniatowskiego. Jest on obecnie siedzibą Muzeum Regionalnego PTTK. Obok Domku Gotyckiego stoi kopia rzeźby "Tankred i Klorynda".
Listę zabytków w parku uzupełniają:
Demografia.
Dane z 31 grudnia 2010:
Budżet.
Budżet na 2021 rok
Nauka.
Począwszy od połowy XIX wieku w Puławach lokowane były instytucje naukowe. Obecnie ich lista jest następująca:
Oddziały:
Od 1993 Zakład Doświadczalny Echo-Son SA (45% własność IPPT PAN, 55% pracownicy TECHPAN).
Obecnie Echo-Son zaangażowane są w konstruowanie wyrafinowanej aparatury ultrasonograficznej (USG).
W roku 2008 puławskie instytuty naukowo-badawcze, Urząd Miasta Puławy oraz Uniwersytet Technologiczno-Humanistyczny im. K. Pułaskiego w Radomiu wystąpiły z inicjatywą utworzenia Puławskiego Parku Naukowo-Technologicznego na terenie Puławskiej dzielnicy Azoty. W rezultacie podjętych działań powstaje nowoczesna baza naukowo-dydaktyczna, której koszt budowy wynosić będzie 79 mln złotych. Kompleks będzie mieścić w swoich murach m.in. 4 Wydziały UTH w Radomiu, na których będą prowadzone studia w formie stacjonarnej i zaocznej. Ostatecznie nie doszło do realizacji pomysłu utworzenia wydziałów UTH. W roku 2013 została podpisana umowa między Uniwersytetem Marii Curie Skłodowskiej a Zakładami Azotowymi o utworzeniu jednostki uczelnianej wraz z organizacją kierunku Chemia Techniczna oraz współpracy naukowej uczelni z puławskimi instytucjami naukowymi. W październiku 2014 roku studia rozpoczęli pierwsi studenci Wydziału Zamiejscowego UMCS w Puławach.
Edukacja.
W Puławach znajduje się 8 szkół podstawowych, 7 liceów ogólnokształcących, 8 zespołów szkół, jedna szkoła muzyczna I stopnia, Medyczne Studium Zawodowe oraz 5 szkół specjalnych. Ponadto w Puławach prowadzone są studia językowe w Nauczycielskim Kolegium Języków Obcych. Studia Doktoranckie prowadzone są m.in. w Państwowym Instytucie Weterynarii, Instytucie Uprawy Nawożenia i Gleboznawstwa etc.
W 2014 roku nastąpiło otwarcie na miejscu istniejącej w latach 1997–2014 Puławskiej Szkoły Wyższej przez Uniwersytet Marii Curie Skłodowskiej w Lublinie Wydziału Zamiejscowego UMCS w Puławach który kształci stacjonarnie i niestacjonarnie na kierunkach:
Wspólnoty wyznaniowe.
Na terenie Puław działalność religijną prowadzą następujące Kościoły i związki wyznaniowe:
Kultura.
W Puławach dzieciństwo spędził Bolesław Prus. W 1884 r. napisał "", jedną z najkrótszych swoich nowel, której akcję umieścił w pobliżu Świątyni Sybilli. W felietonie natomiast zatytułowanym "Kartki z podróży.Puławy" opisał "osadę Puławy".
W latach osiemdziesiątych XX wieku w Puławach istniała prężna scena punkrockowa. Tu działały m.in. zespoły Trafo i Siekiera. Jego pierwszy wokalista, Tomasz Budzyński, po odejściu z Siekiery założył m.in. zespół Armia.
Od 2000 r. Puławy mają swój własny hejnał miejski. Autorem melodii jest znany polski jazzman Henryk Majewski. W 2011 r. powstało Centrum Informacji Turystycznej znajdujące się obecnie na Skwerze Niepodległości, które przejęło funkcję rozwiązanego PTTK.
Internet bezpłatny.
Puławy dysponują bezprzewodowym, publicznym i bezpłatnym dostępem do internetu, jest on realizowany w technologii Wi-Fi 802.11g.
Aktualnie na infrastrukturę sieciową (o nazwie hotspot.um.pulawy.pl) składa się 20 nadajników w różnych częściach miasta.
Organizacje patriotyczne i pro-obronne.
W latach 1985–1990 w Puławach w budynku Puławskiego Ośrodka Kultury „Dom Chemika” działało Harcerskie Centrum Komputerowe, pierwsza w Polsce placówka tego typu.
Transport.
Kolej.
Przez Puławy przebiega ważna linia kolejowa nr 7 łącząca Warszawę z granicą państwa w Dorohusku, a dalej z Kijowem.
W mieście funkcjonują przystanki i stacje kolejowe:
W Puławach znajduje się stara wojskowa linia kolejowa nr 82. Prawdopodobnie jest to jedyna w kraju linia, która biegła po moście pontonowym przez Wisłę. W okresie PRL (w 1975 r. i 1985 r.) odbywały się ćwiczenia wojskowe. W ich trakcie budowano most kolejowo-drogowy, po którym przejeżdżał pociąg, a następnie most był rozbierany.
Drogi.
W granicach administracyjnych miasta przebiega droga krajowa nr 12 (S12) jako obwodnica Puław. W 2006 GDDKiA rozpoczęła budowę nowej przeprawy przez Wisłę, będącej elementem przyszłej obwodnicy. 12 lipca 2008 oddano do użytku nowy most im. Jana Pawła II w Puławach i całkowicie nową drogę od mostu do drogi krajowej nr 12 w miejscowości Zarzecze. Drugi etap obwodnicy od mostu do połączenia z drogą S17 na węźle „Kurów Zachód” ukończono w 2018 roku.
Przez Puławy przebiegają również drogi wojewódzkie nr 801, 824 i 874.
Zbudowany 1934 roku most drogowy most im. Ignacego Mościckiego po wybudowaniu obwodnicy stał się fragmentem drogi wojewódzkiej 874.
Komunikacja miejska.
Za komunikację miejską w Puławach i regionie puławskim odpowiada Miejski Zakład Komunikacji w Puławach. W Puławach funkcjonuje 19 zwykłych linii autobusowych (1, 2, 3, 4, 5, 6, 7, 8, 11, 12, 14, 15, 16, 17, 19, 20, 22 oraz M1, M2), 2 linie kursujące w dzień targowy (18 i 28) oraz 8 linii szkolnych (9, 23, J1, J2, K1, K2, K3 i S7). MZK Puławy odpowiada także za komunikację miejską w Dęblinie, gdzie kursuje linia nr 31.
Bezpieczeństwo publiczne.
Straż pożarna.
W Puławach działają 3 jednostki straży pożarnej:
Gospodarka.
Na terenie miasta działa Puławski Park Przemysłowy, który ma za zadanie przyciągnąć poprzez ulgi podatkowe inwestorów. Część terenów inwestycyjnych w Puławach, położonych w obrębie Zakładów Azotowych „Puławy” S.A. została także włączona do Starachowickiej Specjalnej Strefy Ekonomicznej.

</doc>
<doc id="52143" url="https://pl.wikipedia.org/wiki?curid=52143" title="Tula">
Tula

Tula (także "Tollan", "Tollan-Xicocotitlan") – zachowane ruiny miasta Tolteków, w środkowym Meksyku, w zachodniej części stanu Hidalgo. Miasto zostało założone w IX wieku, po upadku Teotihuacánu, jako Tollan ("Wśród sitowia" lub "Miejsce trzcin"). Miejsce założenia miasta miało charakter obronny, otoczone było z trzech stron ścianami wąwozu, którego dnem płynęła rzeka. Największy rozkwit przeżyło w X wieku, kiedy to liczyło dziesiątki tysięcy mieszkańców i zajmowało obszar 16 km2. Było centrum kulturowym Mezoameryki. Zniszczone w XII wieku przez plemiona Chichimeków. Przetrwało do podboju Meksyku przez Hiszpanów jako zależne od Azteków małe miasto-państwo. Obecnie znajduje się w nim park archeologiczny związany ze sztuką Tolteków.
Obiekty w Tuli.
Plac główny, wraz ze spektakularnymi platformami, schodami, ołtarzami, pałacami i boiskami do gry, mieścił się w najwyższym punkcie miasta.
Mity związane z Tulą.
W czasach świetności Tuli władza spoczywała w rękach kapłana noszącego imię legendarnego boga Mezoameryki – Quetzalcoatla. Z jego postacią i Tulą związanych jest wiele mitów opisujących samego kapłana i jego upadek. Wśród podań dotyczących siedziby kapłana dominują opisy charakteryzujące jego postać jako powszechnie szanowanego władcy, uważanego czasem za boga lub jego wcielenie. Osobę troszczącą się o dobrobyt swoich poddanych, filozofa poświęcającego czas na modły, rozmyślania i wewnętrzne doskonalenie się w celu osiągnięcia jedności z najwyższą, dla plemion Mezoameryki, zasadą świata – dwoistością, reprezentowaną przez boga Ometecuhtli. Człowieka dającego przykład wysoce etycznej postawy.
Za jego czasów w Tule panował dobrobyt (był to tzw. złoty wiek). Kapłan mieszkał w świątyni złożonej z czterech komnat: pierwsza z nich „złota” miała ściany obite złotą blachą, druga – komnata turkusów i szmaragdów ozdobiona była mozaiką złożoną z tych kamieni, trzecia wyłożona została srebrną blachą i muszlami morskimi, czwarta ściany miała ozdobione różnymi kamieniami, jaspisem i muszlami. Kapłan miał też drugi dom, zwany domem z piór. Jego cztery komnaty były ozdobione obiciami z piór: pierwsza z żółtych, druga z niebieskich, trzecia białych a czwarta z wielobarwnych piór (mieszkańcy Tuli uznawani byli za doskonałych rękodzielników).
W tym czasie nie składano ofiar z ludzi. Jednak taka postawa nie wszystkim odpowiadała. Według legend przeciwko Quetzalcoaltowi powstało trzech czarnoksiężników (szamanów) domagających się składania krwawych ofiar i opuszczenia Tuli przez najwyższego kapłana. Różne są wersje, według których plan czarnoksiężników się powiódł. Kronikarz Bernardino de Sahagún spisał historię, według której po wielu intrygach mających na celu zgładzenie jak największej liczby poddanych Quetzalcoalta, doszło do kompromitacji samego kapłana. Został on podstępem odwiedzony od przeprowadzenia porannych obrzędów. Według jednych wątków podano jemu pulque (napój alkoholowy) i kapłan zapomniało swoich powinnościach; są też wątki o dopuszczeniu się do czynu kazirodczego ze swoją siostrą Quetzapetlatl.
Zrozpaczony kapłan opuścił swoją siedzibę i udał się nad morze. Tam według jednych wersji zmarł a według innych udał się do miejsca Tlillan Tlapallan. Są też podania mówiące o dotarciu Quetzalcoalta do siedziby Majów na Jukatanie, bóg – wąż Majów nosił imię Kukulkan. Stamtąd, według niektórych wątków miał powrócić. Mit ten uważany jest za przyczynę dramatycznej pomyłki Azteków witających statki markiza del Valle, don Hernána Cortésa jako powracającego boga. Inna wersja (podawana przez Geronima de Mendieta) mówi o interwencji samego Tezcatlipoca – boga będącego odwiecznym antagonistą Quetzalcoalta. Miał on zstąpić z nieba i rozpocząć grę w piłkę. Podczas gry przemienił się w tygrysa. Przerażeni ludzie, uciekając w popłochu, wpadali do pobliskiego wąwozu ginąc w nim. Zrozpaczony Quetzalcoatl opuścił Tulę, a Tezcatlipoca podążył jego śladem. Kapłan dotarł aż do morza, gdzie zmarł a jego dusza przemieniła się w gwiazdę wschodzącą o świcie (planeta Wenus), stąd Quetzalcoalt nosił też imię Tlahuizcalpanteuctli).
Po odejściu Quetzalcoalta, władzę w Tuli sprawowali kolejni królowie-kapłani. Ostatnim z nich był Huemac. Z jego osobą związany jest inny mit rozgrywający się w Tuli. Zgodnie z przekazem, odbyły się zawody w pelotę pomiędzy samym królem i tlalokami (karłami boga deszczu Tlaloca). Zwycięzca miał otrzymać w nagrodę chalchihuite (zielone kamienie) i pióra kwezali (pióra używane do ozdoby stroju władców). Król wygrał, a tlalokowie przynieśli jemu wygraną w postaci kolb zielonej kukurydzy i liści kukurydzianych, w których zawiązują się kolby. Król nie tak wyobrażał sobie swoją nagrodę. Rozgniewał się na tlaloków i kazał im zabrać dary. Ci zabrali je i odeszli, mówiąc, że schowają je na cztery najbliższe lata. Po tej rozgrywce nastąpiły cztery lata nieurodzaju, które według podania poprzedziły przejęcie władzy przez Azteków.

</doc>
<doc id="52144" url="https://pl.wikipedia.org/wiki?curid=52144" title="Wierzenia Azteków">
Wierzenia Azteków

Religia Azteków – wierzenia plemion Mezoameryki nie są dokładnie znane. Brak przekazów pisemnych, nieodczytane wszystkie rodzaje zachowanych pism, wielowątkowość przekazów ustnych, nakładanie się kultur plemion wędrujących przez Wyżynę Meksykańską i inne, podobne zjawiska, stworzyły barwną mozaikę podań, często sprzecznych ze sobą, opowiadających różne historie o tych samych zjawiskach. Po podboju Ameryki przez hiszpańskich konkwistadorów, wiele śladów dawnej kultury zostało zniszczonych przez najeźdźcę. Miejscowej ludności została siłą narzucona religia chrześcijańska. Część mitów przetrwała w opowieściach do dnia dzisiejszego, ulegając różnym modyfikacjom. Jednym z pierwszych, którzy zaczęli spisywać dawne mity, był franciszkański zakonnik, kronikarz Bernardo de Sahagún, autor dzieła "Historia General de las Cosas de Nueva España". Jest to mitologia dotycząca przede wszystkim Azteków. Jednak, zdaniem wielu badaczy, Aztekowie przejęli wierzenia wcześniejszych cywilizacji, uzupełniając je wiarą w swojego plemiennego boga Huitzilopochtli (Uitsilopocztli, Vitzilopochtli, Huitzipustli). Wyznania Azteków też nie były jednorodne. Rozwarstwienie spowodowane było z jednej strony zróżnicowanymi normami i obrzędami dotyczącymi warstw społecznych, z drugiej wieloetniczną strukturą społeczeństwa podporządkowaną wojownikom przybyłym na tereny wcześniej zamieszkane przez inne plemiona. Na tę mozaikę nakłada się dążenie nielicznych jednostek do uporządkowania systemu religijnego. Jedną z głównych postaci tego nurtu był Nezalhualcoyotl, władca Texcoco, uczestnik trójprzymierza. Zmierzał on do zastąpienia powszechnego politeizmu religią henoteistyczną, czyli uznającą panteon bóstw, na którego czele stoi bóstwo najwyższe. Dążenia kapłanów do ujednolicenia religii zostały przerwane najazdem konkwistadorów.
Stworzenie świata.
Zgodnie z wierzeniami azteckimi, najwyższą władzę w azteckim panteonie sprawował Ometeotl (Dwa Bóg), dwoisty bóg-stwórca składający się z pierwiastka męskiego Ometecuhtli ("Pan Dwoistości") i żeńskiego Omecihuatl ("Pani Dwoistości" ). Zasiadali oni w najwyższym niebie – według wierzeń azteckich miało być 13 (według innych wersji 12 lub 9) poziomów nieba. Spłodzili czwórkę synów: najstarszy Tlatlauhqui Tezcatlipoca urodził się czerwony, drugi Yayauhqui Tezcatlipoca urodził się czarny, trzecim był Quetzalcoatl, albo Yohualli Ehecatl, najmłodszym zaś Huitzilopochtli (Omotecutli, Maquizcoatl), który urodził się leworęki i bez ciała (miał tylko kości). Pan i Pani Dwoistości powierzyli swoim synom stworzenie świata. Dwaj starsi synowie polecili wykonać pracę swoim młodszym braciom. Stworzyli zatem ogień i połowę słońca. Następnym ich dziełem był mężczyzna, któremu nakazali pracować w polu oraz kobieta, która w darze otrzymała ziarna kukurydzy i warsztat tkacki. Później stworzyli kalendarz, dzieląc go na miesiące i dni, bogów piekła, niższe poziomy nieba i bogów tam zamieszkujących. Następnie stworzyli wodę i rybę (według innych wersji kajmana). Z ryby uczynili ziemię. Słońce, którego była tylko połowa, nie ogrzewało dobrze ziemi. Zatem bogowie przystąpili do dzieła stworzenia jego drugiej połowy. Pierwszym słońcem ("Nahui Ocelotl") stał się Tezcatlipoca. Ziemię zamieszkiwali w tym czasie giganci. Tezcatlipoca był słońcem 13 razy po 52 lata. Po tym czasie Tezcatlipoca, uderzony kijem przez Quetzalcoatla, spadł do wody. Słońce przestało istnieć, giganci też zginęli. Trzeba było ponownie zaludnić ziemię. Kolejnym słońcem ("Nahui Ehecatl") został Quetzalcoatl. Jego epoka trwała tyle samo czasu, co epoka pierwszego słońca. Tym razem katastrofę spowodował Tezcatlipoca. Kopnął Quetzalcoatla i uczynił tak wielki wiatr, że znów trzeba było zaludnić ziemię od nowa. Trzecim słońcem ("Nahui Quiahuitl") został bóg deszczu Tlaloc. Ogień spuszczony z nieba znów spowodował kataklizm, czwartym słońcem ("Nahui Atl") była żona Tlaloca – Chalchiuhtlicue. Jej epokę zakończyła woda – opady deszczu były tak ogromne, że niebo spadło na ziemię. Bogowie stworzyli czterech ludzi i wraz z nimi podnieśli je. Idąc po niebie Tezcatlipoca i Quetzalcoatl uczynili drogę mleczną. Aby stworzyć kolejne, piąte już słońce, bogowie poświęcili swoje życie, oddając własną krew by wprawić je w ruch (jednak jako nieśmiertelni pojawiają się w dalszych mitach). Aby odrodzić człowieka Quetzalcoatl musiał zejść do podziemnego świata Mictlanu. Wędrówka ta łączyła się z wieloma niebezpieczeństwami. Tam otrzymał prochy zmarłych (według niektórych wersji ich kości). Z nich, ofiarując własną krew, powołał do życia człowieka na nowo. Jest wiele różnych wersji tych mitów, ale wszystkie mówią o poświęceniu się bogów przy tworzeniu świata. Zgodnie z wierzeniami azteckimi, żyli oni w piątej epoce. Kolejność epok, poszczególnych słońc, przyjmowana była w różny sposób. Wersja zachowana na azteckim kalendarzu, zwanym też Kamieniem Słońca (Piedra del Sol) przedstawiała się następująco:
Ofiary z ludzi.
Zgodnie z wierzeniami Azteków, byli oni narodem wybranym. Ciążył na nich obowiązek pełnienia odpowiedzialnej misji związanej z karmieniem słońca, by miało siły wędrować po niebie. Słońce karmione musiało być ludzką krwią i bijącymi jeszcze sercami. Był to zaszczytny i ciężki obowiązek, związany z wcześniejszym poświęceniem się bogów. Azteccy wojownicy, którzy napoili słońce krwią, w nagrodę mieli prawo przyłączyć się do orszaku swojego boga. Po kilku latach wracali na ziemię w postaci motyli lub kolibrów. Ofiarowywani byli zazwyczaj jeńcy wojenni. Aby ich liczba była wystarczająca, organizowane były tzw. wojny kwietne. Ci, którzy zmarli w inny sposób, trafiali do podziemnego świata, gdzie ulegali unicestwieniu. Wyjątek stanowili zmarli, których śmierć miała związek z wodą, ich dusze trafiały do raju Tlaloca, Tlalocanu. Dusze niemowląt trafiały do nieba. Słońce nie było jedynym bogiem oczekującym na ofiarę z życia człowieka. Bóg deszczu Tlaloc oczekiwał ofiar z życia dzieci. Łzy niemowląt miały sprowadzać deszcz. Obrzędy religijne Azteków związane były z wieloma rytuałami, poprzedzane tańcami, procesjami. Miały też odpowiednią oprawę w postaci wielobarwnych strojów, masek rytualnych. Aztekowie wierzyli, że wszystko co istnieje, swoje życie, jedzenie i picie, słońce i deszcz, zawdzięczają łaskawości bogów, ich poświęceniu. Bogowie przez swoją łaskę i ofiarę dali życie. Dlatego powinnością Azteków było oddawać im cześć i składać ofiary. Różni kronikarze rozmaicie szacują liczbę ofiar. Biskup Zumarraga, jeden z pierwszych dostojników kościelnych w Meksyku, podaje, że przed wizerunkami azteckich bóstw ginęło rocznie około 20 000 ludzi, jednak skala zjawiska jest trudna do oszacowania, gdyż źródła hiszpańskie mogą być bardzo przesadzone. Od 1990 roku w Calpulalpan archeolodzy odnaleźli ślady zamordowania i złożenia przez Azteków w ofierze 550 jeńców. Odnaleziono także ślady kanibalizmu na jeńcach .
Przy niektórych okazjach podrzynano ofiarom gardło, a potem rozcinano klatkę piersiową i wyrywano serce. Kiedy indziej serce wyrywano żyjącemu człowiekowi. Czasami zabitych obdzierano ze skóry, a w czasie niektórych uroczystości robiono to żyjącej ofierze.
Upuszczanie krwi i samookaleczenia.
Poza ofiarami z ludzi, przy wielu okazjach Aztekowie dokonywali upuszczania krwi. Zwykle dotyczyło to władcy lub kapłanów, ale przy niektórych okazjach upuszczali sobie krew wszyscy ludzie. Taka sytuacja miała miejsce co 52 lata, w momencie zrównania dwóch kalendarzy – "xiuhpohualli" i "tonalpohualli". W czasie uroczystości zwanej "toxiuh molpilia" – "zawiązują się nasze lata", wszyscy ludzie, włącznie z dziećmi i niemowlętami upuszczali sobie krew poprzez nacinanie płatków swych uszu. Dzieciom i niemowlętom uszy nacinali rodzice.
Przy innych okazjach nacinano sobie ramiona, uda, genitalia.
Aztekowie dokonywali też samookaleczeń za pomocą kolców agawy i innych ostrych narzędzi, m.in. obsydianowych lub krzemiennych noży.

</doc>
<doc id="52145" url="https://pl.wikipedia.org/wiki?curid=52145" title="Generał brygady">
Generał brygady

Generał brygady – wysoki stopień wojskowy. W Wojsku Polskim najniższy stopień generalski. Niższym stopniem jest pułkownik, a wyższym generał dywizji. 
Stopień generała brygady w Wojsku Polskim II Rzeczypospolitej wprowadzony został w 1922 roku.
Oznaczenia stopnia.
Oznaki w kolorze srebrnym: wężyk generalski i jedna gwiazdka na naramiennikach i otoku czapki; dwa galony na daszku; orzełki na kołnierzach kurtek od mundurów i płaszczy.
Zgodnie z przepisami ubiorczymi żołnierzy Wojska Polskiego z 1972 roku generał brygady na daszku czapki garnizonowej posiadał dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku.
Na taśmie otokowej czapki – wężyk generalski szerokości 3 cm i wysokości 3,5 cm. Ponadto na środku taśmy otokowej w przerwie wężyka jedna gwiazdka umieszczona na linii równoległej do krawędzi taśmy.
Na naramiennikach – wężyk generalski wysokości 3,5 cm umieszczony w poprzek całego naramiennika, w odległości 5 mm od wszycia rękawa oraz jedna gwiazdka umieszczona wzdłuż linii prostej biegnącej przez środek naramiennika, w odległości 1 cm od wężyka.
W Wojsku Polskim Królestwa Kongresowego oznaką stopnia były epolety z grubymi bulionami z 2 gwiazdkami.
W Armii Księstwa Warszawskiego oznaką stopnia były epolety z 2 gwiazdkami, haft (wężyk) na czapce, kołnierzu, mankietach i rabacie - pojedynczy.

</doc>
<doc id="52146" url="https://pl.wikipedia.org/wiki?curid=52146" title="Ronnie O’Sullivan">
Ronnie O’Sullivan

Ronnie O’Sullivan, właśc. Ronald Antonio O’Sullivan (ur. 5 grudnia 1975 w Wordsley) – angielski snookerzysta, siedmiokrotny mistrz świata. Oficer Orderu Imperium Brytyjskiego (OBE).
Zdobywca 15 breaków maksymalnych, w tym najszybszego breaka maksymalnego w trakcie turnieju snookerowego, od Masters 2015 rekordzista pod względem zdobytych setek w profesjonalnych turniejach, obecnie ma ich 1198. Jeden z dwóch zdobywców trzech breaków maksymalnych (drugim był Stephen Hendry) w mistrzostwach świata w snookerze.
Od momentu rozpoczęcia kariery w 1992 roku sześciokrotny lider światowej listy rankingowej na koniec sezonu. Uczestnik wszystkich mistrzostw świata od roku 1993. Zwycięzca 39 turniejów rankingowych, jest pod tym względem rekordzistą. Zwycięzca największej w historii liczby turniejów „Potrójnej Korony” (21), w tym rekordowych siedmiu turniejów UK Championship i rekordowych siedmiu turniejów Masters, dziesięciokrotny triumfator Premier League.
Życiorys.
Dzieciństwo, początek kariery.
Ojciec Ronniego O’Sullivana (Ronnie senior) został skazany na 18 lat pozbawienia wolności za zabójstwo czarnoskórego ochroniarza (więzienie opuścił w listopadzie 2010 roku). Po tym zdarzeniu nastoletni O’Sullivan popadł w depresję. Wówczas zaczęły się jego problemy z alkoholem i narkotykami. Jego ojciec jeszcze przed rozpoczęciem kary więzienia poprosił Raya Reardona, by ten poprowadził dalej dobrze zapowiadającą się karierę syna. O’Sullivan zerwał ze szkołą i całymi dniami przesiadywał w klubach snookerowych. W listopadzie 1993 w wieku 17 lat i 11 miesięcy wygrał UK Championship (do dziś jest najmłodszym zwycięzcą turnieju rankingowego). Rok później w więzieniu znalazła się jego matka Maria (za malwersacje finansowe). Wówczas O’Sullivan musiał się zająć swoją młodszą siostrą Danielle i doglądać rodzinnych biznesów. Z początku nie udało mu się temu podołać – popadł w coraz większe uzależnienia spowodowane nasilającą się depresją. Pomimo dużej odpowiedzialności i depresji nie przestał grać w snookera, rozstał się ze swoją dziewczyną Pippą, odwiedzał również ojca w więzieniu, który zachęcał go do kontynuowania gry. W 1995 roku, w wieku 19 lat i 69 dni został najmłodszym w historii triumfatorem turnieju Masters po pokonaniu w finale Johna Higginsa.
Lata 1996–2000.
W 1996 roku został skazany na dwa lata w zawieszeniu i karę pieniężną za napaść na osobę urzędową podczas mistrzostw świata w tymże roku. Również w 1996 na tym samym turnieju O’Sullivan zdecydował się zagrać lewą ręką podczas meczu z Alainem Robidoux (ostatecznie wygrał 10:3).
W 1997 zrobił najszybszego na świecie breaka maksymalnego. Jednak zaledwie rok później po wygraniu Irish Masters miał miejsce skandal z jego udziałem – testy na obecność narkotyków wykazały, iż w trakcie zawodów był pod wpływem marihuany. Stracił wówczas zdobyty tytuł.
W tym okresie Anglik trzykrotnie dochodził do półfinału mistrzostw świata, wygrał także UK Championship 1997 i dwukrotnie grał w finale turnieju Masters.
Lata 2001–2004.
W 2001 roku O’Sullivan zdobył najważniejsze snookerowe trofeum, czyli tytuł mistrza świata. Od tamtej pory zaliczany jest do ścisłej czołówki światowego snookera. Rok później podczas obrony tytułu doszło do scysji między O’Sullivanem i Hendrym. „The Rocket” oskarżał wówczas Szkota o "bad sportmanship" (złego ducha walki) w jego poprzednim meczu. Wówczas Ronnie powiedział, że jeżeli zostanie pokonany to powie Hendry’emu: "Well done" (i bardzo dobrze) oraz "go back to your sad little life" (wracaj do swojego małego smutnego życia). Obecnie Hendry uznaje ten incydent „za zamierzchłą przeszłość”. Tamtejszy półfinał pomiędzy zawodnikami zakończył się zwycięstwem Szkota.
W 2004 roku Ronnie O’Sullivan udowodnił, że w szczytowej formie może pokonać każdego zawodnika. Zwycięstwo 17:4 nad Stephenem Hendrym w półfinale mistrzostw świata pokazało przepaść między O’Sullivanem a resztą graczy (w finale O’Sullivan pokonał Graeme’a Dotta 18:8). W następnym sezonie 2004/2005 utrzymał pozycję numer jeden na liście światowego rankingu, wygrał także 4 turnieje – 3 rankingowe oraz Masters, ale nie udało mu się obronić tytułu Mistrza świata.
Lata 2005–2007.
Sezon 2005/2006 był natomiast pasmem porażek O’Sullivana. W GP w Preston zajął drugie miejsce, ale w finale gładko uległ Higginsowi, w UK Championship przegrał w pierwszym meczu z Markiem Kingiem. Podczas zawodów Masters dotarł do finału, gdzie w decydującej ostatniej (19.) partii pomylił się pod koniec frame’a i praktycznie wygrany mecz oddał ponownie Higginsowi. Następny turniej, w którym wziął udział (Welsh Open), również zakończył po pierwszym meczu, przegrywając 1:5 z Ianem McCullochem. W China Open również nie udało się mu przejść pierwszej rundy, tym razem oddając wszystkie (5) frame’ów w meczu z Jamesem Wattaną. To pasmo porażek strąciło go z pierwszego miejsca światowego rankingu, pomimo iż przez zbieg okoliczności (porażki Higginsa i Hendry’ego w pierwszej rundzie MŚ) miał szansę poprzez dojście do finału mistrzostw obronić tę pozycję. Przegrał jednak w bardzo niespodziewanych (oddanie wszystkich partii trzeciej sesji) okolicznościach i ostatecznie zakończył sezon na miejscu trzecim.
27 maja 2006 O’Sullivan wziął udział w przedsięwzięciu Soccer Aid, meczu charytatywnym na rzecz UNICEF-u. Mecz piłkarski (do którego zaproszono gwiazdy sportu i gwiazdy show-biznesu) przyniósł 3 miliony funtów.
W lipcu 2006 wziął udział w międzynarodowych zawodach w Poola (w Las Vegas). Doszedł do trzeciej rundy zawodów, ulegając w niej Quintenowi Hannowi, Coreyowi Deulowi oraz Francisco Bustamante, wygrał zaś tylko z Karlem Boyesem (system rozgrywek w Poola, ze względu na krótszy czas gry, jest nieco inny niż w snookerze, gracze dzieleni są w poszczególnych rundach na grupy, z których wychodzi określona liczba zawodników).
W turnieju Grand Prix w szkockim Aberdeen rozgrywanym w październiku 2006 roku odpadł w ćwierćfinale z Neilem Robertsonem.
W trakcie turnieju UK Championship rozgrywanym w Barbican Centre w Yorku O’Sullivan przy stanie 1:4 poddał mecz ze Stephenem Hendrym odbywający się na dystansie do dziewięciu wygranych partii. Po meczu Ronnie O’Sullivan przeprosił swoich fanów za swoje zachowanie:" I wish I could have played a better game today, but I had a bad day in the office" (chciałem zagrać dzisiaj lepszą partię, ale miałem kiepski dzień w pracy); powiedział również, że nie mógł się skupić na grze, ciągle uciekał myślami od stołu – co nie pozwalało mu kontynuować pojedynku. W późniejszych wypowiedziach O’Sullivan twierdził, iż jego postawa wynikła z traumy po śmierci Paula Huntera. W przeprosinach skierowanych do fanów zapowiedział, że wkrótce stanie na nogi i powróci do gry mocniejszy niż zawsze. Przyrzeczenie to zrealizował już w następnym bardzo prestiżowym turnieju Masters.
W trakcie turnieju Masters rozgrywanego w styczniu 2007 roku O’Sullivan dotarł do finału, gdzie zmierzył się z Ding Junhui 21 stycznia 2007 roku i zdobył tytuł, wygrywając 10:3. Pierwsza sesja meczu zakończyła się nieznaczną przewagą (5:3) O’Sullivana, ale w sesji drugiej (wieczornej) Anglik nie oddał Dingowi żadnej partii.
Kolejny rozgrywany turniej na Malcie O’Sullivan zakończył już w pierwszym swym meczu, przegrywając z Michaelem Holtem 3:5.
Turniej Welsh Open był dla niego bardziej udany, dotarł do ćwierćfinałów, lecz tam został pokonany przez Neila Robertsona 4:5 (po bardzo wyrównanym spotkaniu, Anglik prowadził w meczu 4:3, lecz przegrał dwa ostatnie frame’y).
W następnym turnieju – China Open Ronnie doszedł do półfinału. Przegrał w nim jednak wysoko (2:6) z Graeme Dottem.
Po sezonie 2006/2007 O’Sullivan spadł na piąte miejsce na liście rankingowej.
Sezon 2007/2008.
Sezon 2007/2008 O’Sullivan rozpoczął od absencji w turnieju Shanghai Masters. Nieobecność była spowodowana kontuzją – urazem pleców. Zawodnik był również nieobecny w jednodniowym turnieju Pot Black, z którego wycofał się na krótko przed rozpoczęciem zawodów. Sezon rozpoczął dopiero w turnieju Grand Prix w Aberdeen. W pierwszym meczu w grupie B tego turnieju pokonał 4:0 Marka Joyce’a. W drugim 4:3 Toma Forda, w trzecim 4:0 Dominica Dale, w czwartym 4:2 Gerarda Greene, a w piątym Steve’a Davisa 4:1. O’Sullivan wygrał swoją grupę tracąc w pięciu meczach zaledwie 6 frame’ów. W 1/8 finału tych zawodów wygrał zaś z Irlandczykiem Michaelem Judgem 5:2, a w ćwierćfinale pokonał Joego Swaila 5:3. W półfinale zawodów O’Sullivan zmierzył się z byłym Mistrzem świata – Shaunem Murphy. Mecz od początku źle układał się dla Ronniego, przed pierwszą przerwą przegrywał 1:3, zaś po kolejnych 3 frame’ach 2:5, ostatecznie jednak O’Sullivan wygrał mecz 6:5. W finale zawodów O’Sullivan doznał porażki z reprezentantem Hongkongu – Marco Fu. Anglik przegrał mecz finałowy 6:9 (po pierwszej sesji było 4:3)
W turnieju Northern Ireland Trophy rozgrywanym w listopadzie 2007 roku – O’Sullivan w drugiej rundzie zmierzył się z Tomem Fordem (O’Sullivan jako zawodnik rozstawiony nie grał w pierwszej rundzie tego turnieju). Mecz z Tomem Fordem miał niecodzienny przebieg – młodszy z Anglików prowadził po 4 frame’ach 1:3. Następna partię wygrał O’Sullivan, zaś kolejną Ford. Po sześciu frame’ach było 2:4. W siódmej partii „Rakieta” rozpoczął dobrze rokujący break – pomylił się on jednak na pozycjonowaniu i – nie mając pozycji do czarnej bili – zagrał ją impulsywnie. Zagrania tego nie można było nazwać Hit and hope ze względu na to, iż O’Sullivan wykonał zagranie zaraz po nieudanym pozycjonowaniu a czarna bila nie miała szansy na wpadnięcie do kieszeni. Tom Ford nie wykorzystał jednak zagrania Rakiety i również popełnił błąd w swoim breaku – po którym O’Sullivan już uspokojony powrócił do gry – wygrywając tego frame’a oraz następnego. W decydującej partii (przy stanie 4:4) „The Rocket” zbudował wysokiego breaka – i do wygrania meczu pozostały mu dwie bile. Spudłował on jednak zostawiając Tomowi Fordowi stosunkowo trudny układ do sczyszczenia (jedna czerwona bila była blisko bandy) – Anglik poradził sobie z kolejnymi bilami. Popełnił on jednak błąd na pozycjonowaniu do niebieskiej bili (na stole były wówczas trzy bile) – nie mając dobrej pozycji, Ford pomylił się – wystawiając niebieską bilę O’Sullivanowi. Ten wbił ją bez problemu i ostatecznie po wbiciu jeszcze różowej bili zwyciężył w meczu 5:4. W następnej rundzie O’Sullivan pokonał Aliego Cartera 5:2 – zdobywając w 5 partii (przy stanie 3:1) breaka maksymalnego. Ustanowił także swoisty rekord – wygrywając każdego frame’a breakiem powyżej 100 punktów. W ćwierćfinale tego turnieju przegrał on jednak z o wiele niżej notowanym Irlandczykiem Fergalem O’Brienem 2:5.
W pierwszej rundzie turnieju UK Championship (rozgrywanym w grudniu 2007) „The Rocket” zmierzył się z Michaelem Holtem, po pierwszej sesji prowadził O’Sullivan 5:3, zaś cały mecz wygrał 9:6. W drugiej rundzie tegoż turnieju zmierzył się z Markiem Kingiem, po pierwszej sesji prowadził 7:1, zaś druga sesja trwała zaledwie dwa frame’y, który wygrał O’Sullivan (wynik ostateczny: 9:1). W ćwierćfinale O’Sullivan grał z Jamiem Cope’em – po pierwszej sesji prowadził 6:2, w drugiej sesji rozegrano tylko trzy frame’y – i mecz zakończył się wysokim zwycięstwem O’Sullivana 9:2. Wartym odnotowania jest fakt, iż w 10 partii tego spotkania The Rocket próbował osiągnąć maksymalnego breaka – pomylił się jednak nieznacznie przy dublu na ostatniej czerwonej bili. W meczu półfinałowym z Markiem Selby O’Sullivan przegrywał 3:5 (po pierwszej sesji). W drugiej sesji półfinału UK Championship Ronnie O’Sullivan doprowadził do stanu 8:7 (następną partię wygrał Selby i był remis 8:8). W decydującym 17. framie O’Sullivan wbił swojego ósmego breaka maksymalnego (147 punktów) i wygrał mecz 9:8. Po tym wyczynie O’Sullivan powiedział, iż to było przyjemne „dać tłumowi powód do radości” w końcówce. Zwrócił również uwagę, że czuł się jakby „oszukał” ponieważ zagrał 16 słabych frame’ów, o których nikt nie będzie mówił, ze względu na breaka maksymalnego – dodał, iż wolałby wygrać ten mecz stosunkiem 9:3 grając solidnie i nie popełniając niewymuszonych błędów. Odnosząc się do breaka maksymalnego, powiedział, że dopiero po 40 wbitych punktach postanowił go wbić. Zapowiedział również, iż chce wbić następne breaki maksymalne w turniejach Masters i w trakcie MŚ – po to by sezon zakończyć z czterema breakami maksymalnymi.
W finale UK Championship „The Rocket” zagrał ze Stephenem Maguire’em. Przed meczem z nim powiedział, iż pomimo tego że bukmacherzy obstawiają go jako faworyta, on za faworyta uznałby Maguire’a. Dodał również, że jeżeli zagra w finale tak jak w półfinale, to Maguire go pokona, ponieważ „on jest zwycięzcą”. Serwisy bukmacherskie płaciły przed meczem za zwycięstwo O’Sullivana zaledwie 1,35 funta, zaś za Maguire’a prawie 3. Po pierwszej sesji tego pojedynku O’Sullivan prowadził 8:0 i był bliski dokonania po raz drugi w historii snookera Whitewash w finale turnieju rankingowego. Ostatecznie jednak mecz wygrał 10:2, zdobywając swoje 19. zwycięstwo w turnieju rankingowym. Po meczu O’Sullivan powiedział między innymi: „Publiczność była dla mnie przez cały tydzień świetna i dali mi mnóstwo wsparcia. Myślę, że ja dałem tym ludziom wiele moim sposobem gry. Przyniosłem tutaj dreszczyk emocji i może to jest tak samo dobre jak siedem tytułów Mistrza świata”. Była to aluzja do osiągnięć Stephena Hendry’ego, który zdobył właśnie tyle tych tytułów. Przy okazji zwycięstwa w finale UK Championship – O’Sullivan awansował na pierwsze miejsce prowizorycznego rankingu.
W turnieju Masters rozgrywanym w styczniu 2008 roku, O’Sullivan w pierwszej rundzie również zmierzył się z Maguire’em. Mecz przegrał 5:6. Spotkanie było bardzo zacięte – ostatni frame zakończył wynikiem 47:62.
O’Sullivan nie wystąpił w turnieju Malta Cup. Ronnie nigdy nie traktował tych zawodów poważnie, a ponadto od tego sezonu, przestały one być rankingowe.
Welsh Open, jak podkreślał zawodnik, był dla niego turniejem, w którym starał pokazać się od jak najlepszej strony. W pierwszych trzech meczach pokonał kolejno Judda Trumpa 5:3 (1R), Steve’a Davisa 5:3 (2R), oraz Allistera Cartera 5:4 (3R). Pojedynek ćwierćfinałowy był bardziej zacięty niż dwa poprzednie. Carter w decydującej partii spudłował przy próbie wbicia różowej do środkowej kieszeni. O’Sullivan wbił 55 punktów w breaku, doprowadzając do stanu 63-22, a następnie spudłował czarną bilę – ale był już w sytuacji, w której przeciwnik potrzebował dwóch snookerów. Carter, dobrze postawił pierwszego snookera, jednak przy próbie postawienia kolejnego, przypadkowo wbił czerwoną do narożnej kieszeni(po odbiciu od dwóch band). Jako że nie uzyskał pozycji na żadną kolorową bilę, poddał frame i całe spotkanie.
W półfinale Ronnie O’Sullivan pokonał (zachowując spory zapas frame’ów) Shauna Murphy’ego 6:3 i w finałowym pojedynku miał zmierzyć się z Markiem Selby. Pierwsza sesja decydującego spotkania była bardzo wyrównana i zakończyła się stanem 4:4. Drugą lepiej rozpoczął O’Sullivan doprowadzając do stanu 8:5. Wydawać by się mogło, że Ronnie w prosty sposób dołoży jeszcze jednego frame’a i zakończy spotkanie, jednak poprzez liczne błędy Rakiety, Selby doprowadził do remisu. Frame finałowy był bardzo zacięty. Lepszy w nim okazał się ostatecznie Selby, który wygrał finał i zdobył pierwszy w swoim życiu tytuł rankingowy.
Po Welsh Open Ronnie utrzymał pierwsze miejsce w rankingu prowizorycznym z przewagą 3200 punktów nad drugim Shaunem Murphym oraz 4925 – nad trzecim Stephenem Maguire’em.
W turnieju China Open O’Sullivan przegrał swój pierwszy mecz z Marco Fu 4:5. Anglik zmarnował szansę na wygranie meczu gdy nie trafił bili brązowej z jej nominalnego punktu.
28 kwietnia 2008 roku podczas mistrzostw świata Ronnie O’Sullivan wbił swojego dziewiątego breaka maksymalnego.
Zwieńczeniem sezonu 2007/2008 było sięgnięcie przez zawodnika po trzeci w karierze tytuł mistrza świata.
Sezon 2008/2009.
W pierwszej rundzie turnieju Northern Ireland Trophy O’Sullivan zmierzył się z nierozstawionym Kenem Dohertym. Mecz zakończył się rezultatem 5:4 na korzyść Anglika (O’Sullivan wygrał 3 ostatnie frame’y tego meczu). Po meczu Doherty powiedział: "I played well, but I didn’t have a chance in the last three frames" (Grałem nieźle, ale nie miałem szans w ostatnich trzech partiach). W drugiej rundzie tego turnieju Anglik zmierzył się z Joem Perrym, mecz zakończył się wynikiem 5:3 na korzyść O’Sullivana, po 4 partiach był remis 2:2, następnie O’Sullivan wygrał dwa frame’y, w siódmej partii zwyciężył Perry. W ćwierćfinale tego turnieju O’Sullivan wygrał z Barrym Hawkinsem 5:4 (w meczu tym prowadził już 4:1, jednak jego przeciwnik zdołał doprowadzić do ostatniego frame’a). W półfinale Anglik zmierzył się z wicemistrzem świata Allisterem Carterem. Mecz ten zakończył się w ostatniej 11 partii wynikiem 6:5 dla Ronnie O’Sullivana. Spotkanie było rozegrane w szybkim tempie, żaden z graczy nie uzyskał większej niż jedno frame’owej przewagi nad oponentem. W finale turnieju O’Sullivan pokonał 9:3 Dave’a Harolda (po pierwszej sesji było 6:1) i odniósł tym samym swoje 21 w karierze zwycięstwo w turnieju rankingowym. Po meczu powiedział: "I wanted to blow away a few cobwebs at this tournament, but to win it is a nice bonus" (chciałem zaprzeczyć kilku mitom w tym turnieju, ale wygrana to bardzo fajny bonus), Dave Harold powiedział o swoim rywalu: "Ronnie’s a class player, he punishes you every time you make a mistake." (Ronnie to klasowy zawodnik, zawsze ukarze Cię, kiedy popełnisz błąd).
W pierwszej rundzie turnieju Shanghai Masters Ronnie O’Sullivan pokonał Stuarta Pettmana 5:2, w drugiej zaś rundzie wygrał z Joem Perrym 5:3. W ćwierćfinale tego turnieju Anglik okazał się lepszy od Walijczyka Mark J. Williamsa, wynik tego meczu: 5:3. Po tym spotkaniu "The Rocket" powiedział: "I’m the oldest player in the tournament and there are many young and hungry players who can pot better than me. But my break-building’s there and if I get momentum I can be tough to beat." (Jestem najstarszym graczem w turnieju, tutaj jest wielu młodych i głodnych sukcesu graczy, którzy potrafią wbijać lepiej niż ja. Ale są też moje zbudowane breaki, jeżeli mi idzie to mogę być trudny do ogrania). Szkot Stephen Maguire był przeciwnikiem Anglika w półfinale. Mecz ten zakończył się dopiero w ostatniej 11 partii na korzyść Ronniego O’Sullivana (wysokim breakiem 145-punktowym). Po meczu powiedział: "I didn’t play as well as I can but Stephen made it tough, so it was nice to win those last two frames and get over the line" (Nie grałem tak dobrze jak potrafię, ale Stephen wysoko postawił poprzeczkę, więc to było niezłe, że udało mi się wygrać dwa ostatnie frame’y i cały mecz), dodał również: "It was tough at times out there, I couldn’t seem to find any rhythm, but my 145 in the last frame was a good way to finish the match" (Byłem myślami gdzie indziej, nie mogłem złapać żadnego rytmu, ale moje 145 punktów w ostatniej partii było niezłym zakończeniem tego meczu). W finale turnieju przegrał z nierozstawionym Rickym Waldenem 8:10, pomimo iż po pierwszej sesji prowadził 5:4. Po meczu powiedział między innymi: "I never put him under any pressure so I deserved to lose" (Nigdy nie wymusiłem na nim presji, więc zasłużyłem na porażkę).
14 października 2008 wygrał mecz 5:2 z Liangiem Wenbo, w pierwszej rundzie rankingowego turnieju Grand Prix 2008. W drugiej rundzie turnieju (po rozlosowaniu par) Anglik pokonał Marco Fu 5:1. Po tym spotkaniu powiedział: "I’m happier with that performance but surprised I won." (Jestem szczęśliwszy po takim występie i jednocześnie zaskoczony zwycięstwem). W ćwierćfinale turnieju Anglik spotkał się z 19-letnim wówczas Juddem Trumpem – młodszy zawodnik zaskoczył O’Sullivana ofensywnym stylem gry i w rezultacie mecz ten zakończył się wynikiem 4:5 na korzyść Trumpa.
O’Sullivan wycofał się z następnego w kalendarzu turnieju rankingowego – Bahrain Championship – z powodów zdrowotnych. Anglik miał się w nim zmierzyć (w pierwszej rundzie) ze Steve’em Davisem.
7 grudnia 2008 roku po raz ósmy w karierze triumfował w Premier League, pokonując w finale Marka Selby’ego 7:2.
13 grudnia 2008 pokonał 9:6 Anglika Rory’ego McLeoda w pierwszej rundzie UK Championship. Mecz ten charakteryzował się wieloma seriami wygranych partii z rzędu, bowiem O’Sullivan prowadził po 6 frame’ach 6:0, zaś po następnych 5 był wynik 6:5. W drugiej rundzie turnieju O’Sullivan zmierzył się z Joem Perrym. Mecz ten przegrał 5:9, pomimo iż po pierwszej sesji prowadził 5:3.
11 stycznia 2009 roku w pierwszym meczu turnieju Masters pokonał Joego Perry’ego 6:5, wykorzystując błędy rywala w końcówce meczu. W ćwierćfinale turnieju wygrał mecz 6:2 z Allisterem Carterem (do przerwy był remis 2:2, po powtórce piątej partii O’Sullivan uzyskiwał breaki wygrywające: 82, 128, 115 i 91 – zapewniając sobie tym samym awans do półfinału). Półfinał turnieju został rozegrany 17 stycznia 2009 roku, "The Rocket" zmierzył się w nim ze Stephenem Maguire’em. Mecz ten zakończył się wynikiem 6:1 dla O’Sullivana (jego przeciwnik wygrał tylko 3 partię tego spotkania). W finale (18 stycznia 2009) spotkał się z obrońcą tytułu Markiem Selbym. Po pierwszej sesji tego meczu był remis 4:4, zaś cały mecz zakończył się wynikiem 10:8 O’Sullivana. Po meczu powiedział: "I’m still not fully comfortable with the cue, but I’m managing to have a heart, be determined and play with the attitude to win" (Ciągle nie mam pełnego komfortu grając kijem, ale mam serce do gry, jestem zdeterminowany i gram po to by wygrywać).
18 lutego 2009 roku Ronnie O’Sullivan rozegrał mecz ze Steve’em Davisem, w pierwszej rundzie turnieju Welsh Open. Spotkanie to wygrał 5:2 (do przerwy był remis 2:2). Po meczu powiedział:"I was a bit rusty because I haven’t played much since the Masters, I can rely on my ability and some steady play to win a couple of matches." (Byłem trochę zaniedbany, ponieważ nie grałem wiele od Masters, mogąc polegać na moich zdolnościach oraz pewnej stabilności jestem w stanie wygrać kilka meczów). W drugiej rundzie turnieju "The Rocket" przegrał z Marco Fu 3:5, prowadząc do przerwy 3:1.
1 kwietnia 2009 roku w pierwszej rundzie China Open wygrał 5:3 z Fergalem O’Brienem. Dzień później wygrał w drugiej rundzie z Xiao Guodongiem 5:3. Po meczu O’Sullivan powiedział: "I made a lot of mistakes and he should have punished me more" (Popełniłem mnóstwo błędów i mój przeciwnik powinien był mnie bardziej ukarać), wspomniał również o problemach ze snem wynikających ze zmiany strefy czasowej. W ćwierćfinale "The Rocket" musiał uznać wyższość Johna Higginsa, z którym przegrał 4:5 po zaciętym i pełnym obustronnych pomyłek meczu. Po spotkaniu powiedział: "It was rubbish. We were both terrible. I didn’t feel like potting anything, let alone clearing up" (To było nonsensowne. Obaj byliśmy okropni. Czułem, że nie mogę nic trafić, nie mówiąc o wyczyszczeniu stołu).
Pomimo odpadnięcia w drugiej rundzie mistrzostw świata O’Sullivan obronił tytuł lidera listy rankingowej.
Sezon 2009/2010.
W pierwszym rankingowym turnieju w sezonie: Shanghai Masters O’Sullivan zwyciężył w pierwszej rundzie (9 września 2009 roku), pokonując 5:0 Graeme Dotta. W drugiej rundzie turnieju pokonał Marco Fu 5:2. W ćwierćfinale spotkał się z Dingiem Junhui, do przerwy spotkania był wynik 3:1 dla O’Sullivana, po wznowieniu gry O’Sullivan wygrał kolejną partię i wysunął się na prowadzenie 4:1, następne dwa frame’y zostały wygrane przez Junhui, ale ostatecznie Ronnie O’Sullivan wygrał mecz 5:3. Po spotkaniu powiedział: "I went into the match with the mentality that I had to raise my game and play better than I had in my first two matches" (Przystąpiłem do tego meczu mając na uwadze to, że muszę poprawić moją grę i grać lepiej niż w dwóch pierwszych meczach), dodał również: "Ding had been flowing and I knew I could lose. That helped keep my mind sharp. It was a strange game, Ding was first in the balls in every frame. He’ll be disappointed because he might feel he deserved to win." (Ding dopędzał mnie i wiedziałem, że mogę przegrać. To pomogło mi utrzymać bystrość umysłu. To była dziwna gra, Ding w każdej partii rozpoczynał wbijanie. On będzie rozczarowany, ponieważ może myśleć, że zasłużył na zwycięstwo). W półfinale Ronnie O’Sullivan zmierzył się z Mistrzem świata z roku 2009 – Johnem Higginsen. Mecz zakończył się po 7 partiach wynikiem 6:1 (4:0 do przerwy) dla O’Sullivana. Po meczu obaj zawodnicy wypowiadali się o finale turnieju, do którego awansował też Liang Wenbo, Higgins stwierdził, że O’Sullivan zagra lepszy mecz niż w półfinale. W finale O’Sullivan pokonał reprezentanta gospodarzy Lianga Wenbo 10:5. W tym meczu Anglik objął prowadzenie 3:0 i kontrolował przebieg wydarzeń. Lianng Wenbo zdołał doprowadzić do stanu 5:7, ale ostatnie trzy frame’y wygrał O’Sullivana, który zapewnił sobie 22. tytuł turnieju rankingowego w karierze. Po meczu powiedział m.in.: "It’s very satisfying to get a victory, especially here in China where snooker is so popular" (To jest bardzo satysfakcjonujące wygrać, szczególnie tutaj w Chinach, gdzie snooker jest taki popularny), zauważył również, że mógł grać ekstrawagancki snooker jedynie w dwóch, trzech partiach, pozostałe zdaniem O’Sullivana były trudne.
W drugim w sezonie turnieju rankingowym Grand Prix 2009 O’Sullivan wygrał w pierwszej rundzie z Jamiem Burnettem 5:3. W drugiej rundzie spotkał się z obrońcą tytułu sprzed roku – Johnem Higginsem, mecz ten przegrał 4:5, pomimo iż prowadził 4:3.
29 listopada 2009 roku przegrał w finale Premier League 3:7 z Shaunem Murphym.
W rozgrywanym od 5 grudnia 2009 roku rankingowym turnieju UK Championship zmierzył się w pierwszej rundzie z Matthew Stevensem. Mecz był rozgrywany 7 grudnia, po pierwszej sesji pojedynku w meczu do 9 wygranych partii prowadził 5:3. W sesji wieczornej tego spotkania frame’y wygrywał już tylko O’Sullivan, który ostatecznie zwyciężył w meczu 9:3. W następnym meczu (rozgrywanym 8 grudnia) Ronnie O’Sullivan zmierzył się z Peterem Ebdonem. Wygrał pierwsze cztery partie, zdobytą przewagę udało mu się zachować do końca sesji (6:2), po wznowieniu gry zostały rozegrane tylko cztery partie – O’Sullivan zwyciężył ostatecznie w meczu 9:3. W ćwierćfinale turnieju kolejnym rywalem był Mark Selby, spotkanie to (rozegrane 10 grudnia) miało podobny przebieg do poprzedniego meczu: pierwsza sesja zakończyła się wynikiem 6:2 dla O’Sullivana, po wznowieniu gry zostały rozegrane tylko cztery partie, mecz zakończył się wynikiem 9:3. W półfinale – 12 grudnia – O’Sullivan przegrał mecz z Johnem Higginsem 8:9. Higgins po pierwszej sesji prowadził 2:6, po wznowieniu powiększył przewagę do 2:8, jednak wtedy nastąpił zwrot w meczu – O’Sullivan wygrał sześć kolejnych partii i doprowadził do remisu 8:8. Ostatni frame został jednak wygrany przez Higginsa. Po tym turnieju O’Sullivan zwiększył stratę do Higginsa na prowizorycznym rankingu na sezon 2010/2011 do 7705 punktów, jednocześnie umocnił się na drugiej pozycji względem Neila Robertsona, którego wyprzedał o 4810 punktów.
W grudniu 2009 O’Sullivan, w związku z wyborem Barry’ego Hearna na stanowisko szefa WPBSA ("World Professional Billiards and Snooker Association"), zapowiedział definitywne kontynuowanie kariery. Przed turniejem Masters zawodnik zapowiedział, że jeżeli będzie grał kolejne 10 lub 12 lat to będzie w stanie zdobyć co najmniej 6 tytułów Masters, 6 tytułów UK Championship i 6 tytułów Mistrza świata.
12 stycznia 2010 roku w pierwszej rundzie turnieju Masters zawodnik spotkał się z Neilem Robertsonem. Do przerwy przegrywał 1:3, jednak zdołał doprowadzić do remisu 3:3, po którym obaj zawodnicy wygrali po jednej partii. W ostatnich dwóch frame’ach zwyciężył O’Sullivan, wygrywając tym samym mecz 6:4. W drugim meczu tego turnieju rozegrał spotkanie z Peterem Ebdonem. Mecz od początku kontrolował O’Sullivan, który po 4 partiach prowadził 4:0, Ebdonowi udało się wygrać trzy partie (wynik meczu 6:3). W półfinale turnieju O’Sullivan spotkał się z Markiem Williamsem. Williams wygrał dwa pierwsze frame’y, jednak do przerwy był remis 2:2, po wznowieniu gry żaden z zawodników nie uzyskał znaczącej przewagi – spotkanie rozstrzygnęło się na korzyść O’Sullivana w ostatniej, 11 partii (wynik meczu 6:5). W momencie, gdy O’Sullivan wbił brązową bilę, po której rywal potrzebował snookera pokazał gest triumfu w postaci zaciśniętej pięści (po spotkaniu za to zachowanie przeprosił swojego rywala). Po zakończeniu ostatniej partii i podaniu sobie rąk, obaj zawodnicy od razu opuścili Wembley Arenę, wymieniając ze sobą kilka zdań. Po meczu docenił on swojego rywala następującymi słowami: "If he plays like that Mark is a danger at the World Championships" (Jeżeli on będzie grał tak jak dzisiaj to będzie zagrożeniem podczas mistrzostw świata). W finale turnieju, rozgrywanym 17 stycznia 2010 O’Sullivan tak jak rok temu spotkał się z Markiem Selby. Po pierwszej sesji prowadził 5:3, po wznowieniu gry w sesji wieczornej kontrolował spotkanie, uzyskując prowadzenie 9:6, później jednak do meczu powrócił Selby i wygrał cztery kolejne frame’y rozstrzygając spotkanie na swoją korzyść (wynik spotkania 9:10).
W rozgrywanym w ostatnim tygodniu stycznia turnieju Welsh Open 2010 spotkał się w pierwszej rundzie ze Stuartem Binghamem. O’Sullivan od początku kontrolował spotkanie, wysuwając się prowadzenie 3:0, przed przerwą jego rywal zdołał odpowiedzieć jedną partią. Po wznowieniu gry – frame’y wygrywał już tylko O’Sullivan, który ostatecznie zwyciężył w tym meczu 5:1. W drugiej rundzie wygrał z Jamie Cope’em, potrzebując zaledwie 55 minut by ustanowić wynik 5:0, określany jako whitewash. W ćwierćfinale 29 stycznia zawodnik rozegrał mecz z Markiem Allenem. O’Sullivan doprowadził od stanu 1:2 do zwycięstwa 5:2, notując w 4 i 5 partii ataki na breaki maksymalne. W piątej partii wbił 122 punktów i pomylił się zielonej bili, pomimo dobrej do niej pozycji. W ostatniej siódmej partii po tym jak O’Sullivan zbudował wygrywającego breaka, jego rywal na końcu kija umieścił biały ręcznik, który symbolizował wywieszoną „białą flagę”. W półfinale O’Sullivan spotkał się z John Higgins. Był to czwarty mecz tych zawodników w sezonie 2009/2010 w turniejach rankingowych (w każdym turnieju rankingowym zawodnicy grali ze sobą). Do przerwy spotkania był remis 2:2, po przewie O’Sullivan doprowadził do wyniku 4:3, jednak kolejne frame’y wygrywał Higgins, ustanawiając wynik meczu na 4:6.
31 marca 2010 roku przegrał w pierwszej rundzie China Open z Tianem Pengfei 3:5.
Po sezonie 2009/2010 spadł na trzecie miejsce listy rankingowej na sezon 2010/2011.
Sezon 2010/2011.
Wziął udział w rozgrywanym od 27 do 30 czerwca turnieju Players Tour Championship (pierwszy turniej). Turniej ten zapoczątkował nową formułę zawodów, w której zawodowi snookerzyści toczą pojedynki z amatorami (w stosunku 96 profesjonalistów 32 amatorów). Ponownie wystąpił w czwartym turnieju tej serii (rozgrywanym od 14 do 16 sierpnia), dochodząc do finału, w którym przegrał 3:4 z Barry Pinchesem. We wcześniejszych meczach pokonał kolejno: Ryana Daya (4:0), Kena Doherty’ego (4:1), Marka Selby’ego (4:0), Judda Trumpa (4:0), Marco Fu (4:0) oraz Dominica Dale’a (4:1). Za zajęcie drugiego miejsca otrzymał 1600 punktów rankingowych.
Zawodnik z powodów osobistych nie bronił zdobytego w sezonie 2009/2010 tytułu Shanghai Masters.
20 września 2010 roku w 3 rundzie kwalifikacyjnej turnieju World Open 2010 wygrał 3:0 z Markiem Kingiem zdobywając w trzecim framie 10 w karierze breaka maksymalnego. Wydarzeniu temu towarzyszyły kontrowersje, ze względu na fakt iż zawodnik po wbiciu 8 pierwszy punktów polecił sędziemu – Janowi Verhaasowi sprawdzenia stawki za maksymalnego breaka, sędzia spotkania po zapytaniu kilku osób stwierdził, że nie jest pewien odpowiedzi. W trakcie rozgrywania breaka potwierdził O’Sullivanowi, iż przewidziano w tej fazie 4 tysiące funtów. Zawodnik po wbiciu 140 punktów podszedł do Kinga i podał mu dłoń zostawiając na stole czarną bilę, wbijając ją dopiero po zachęcie sędziego. W pierwszej rundzie tego turnieju wygrał 3:1 z Jimmym White’em, zaś w drugiej ze Stephenem Hendrym również 3:1. Takim samym wynikiem zakończył się mecz ćwierćfinałowy rozegrany ze Stephenem Maguire’em. W ostatnim dniu zawodów – 26 września – O’Sullivan rozegrał dwa mecze: półfinałowy z Peterem Ebdonem, w którym zwyciężył 3:1 oraz finał z Neilem Robertsonem, w którym przegrał 1:5.
30 października 2010 zwyciężył w pierwszym turnieju Power Snookera wygrywając kolejno trzy mecze: z Lucą Brecelem 338 – 196, Allisterem Carterem 490 – 234 i z Dingiem Junhui 572 – 258. Za zwycięstwo w turnieju otrzymał 35 tysięcy funtów. Zawodnik uczestniczył również w promowaniu turnieju (wykorzystano jego wizerunek między innymi na plakatach i bannerach reklamujących Power Snookera).
28 listopada 2010 zwyciężył po raz dziewiąty w rozgrywkach Premier League pokonując w finale broniącego tytułu Shauna Murphy’ego 7:1.
W turnieju UK Championship odpadł w pierwszej rundzie po porażce ze Stuartem Binghamem 6:9, pomimo prowadzenia w meczu 6:4.
Porażkę w pierwszej rundzie odnotował również w turnieju Masters, tym razem przegrywając 4:6 z Markiem Allenem.
W dniach 28–30 stycznia 2011 brał udział w turnieju Shoot-Out, w którym doszedł do półfinału – ulegając w nim Robertowi Milkinsowi.
Z rozgrywanego na początku lutego turnieju German Masters zawodnik wycofał się z powodu choroby. W tym samym miesiącu odpadł w pierwszej rundzie turnieju Welsh Open, przegrywając 2:4 z Ryanem Dayem.
30 marca przegrał kolejny pojedynek, tym razem w pierwszej rundzie turnieju China Open ponownie ulegając Dayowi (2:5).
Sezon 2011/2012.
26 sierpnia w turnieju Paul Hunter Classic, rozgrywanym w ramach rozgrywek PTC osiągnął 11 breaka maksymalnego w karierze w meczu z Adamem Duffym. W turnieju tym przegrał w półfinale w Markiem Selby 3:4.
6 września wygrał mecz 1. rundy w turnieju Shanghai Masters, pokonując 5:1 Jamesa Wattanę. W drugiej rundzie turnieju poniósł porażkę z nierozstawionym Anthony Hamiltonem 3:5.
11 października zwyciężył w siódmym turnieju z cyklu PTC, pokonując w finale Matthew Stevensa 4:2.
13 listopada zajął drugie miejsce w dziewiątym turnieju cyklu PTC, przegrywając w finale 3:4 z Juddem Trumpem, wcześniej pokonując między innymi Graeme Dotta i Neila Robertsona.
20 listopada zajął drugie miejsce w drugiej edycji turnieju Power Snooker, przegrywając w finale z Martinem Gouldem 256-286.
27 listopada zwyciężył po raz 10 w karierze w lidze Premier League, pokonując w finale 7:1 Ding Junhuia. Począwszy od 2001 roku O’Sullivan grał we wszystkich finałach tej imprezy, przegrywając tylko raz (w 2009 roku z Shaunem Murphym).
W turnieju UK Championship 2011, wyeliminował w pierwszej rundzie nierozstawionego Steve’a Davisa 6:1, następnie przegrał z Juddem Trumpem 5:6, który zwyciężył w całych zawodach.
W Masters wygrał swój pierwszy mecz z obrońcą tytułu – Dingiem Junhui 6:4, jednakże w kolejnym spotkaniu przegrał 2:6 z Juddem Trumpem.
5 lutego 2012 zwyciężył w finale German Masters wygrywając 9:7 ze Stephenem Maguire’em. Był to 23 tytuł rankingowy O’Sullivana w karierze. W pierwszej rundzie tego turnieju Anglik wygrał 5:4 ze Andrew Higginsonem, przegrywając w meczu 0:4. Również w finale odrabiał straty, przegrywając 3:6, a następnie doprowadzając do wyniku 8:6.
W turnieju Welsh Open 2012 zawodnik doszedł do półfinału, w którym przegrał 6:2 z Markiem Selbym, wcześniej eliminując Marco Fu, Marka Williamsa i Judda Trumpa.
Zawodnik wycofał się z turnieju World Open 2012 z powodu choroby, z którą miał się zmagać dłuższy czas. Zawodnik podkreślił, iż w poprzednich dwóch turniejach grał pomimo, tego iż lekarze mu to odradzali.
W marcu 2012 roku doszedł do ćwierćfinału China Open 2012, w którym to przegrał 4:5 ze Stephenem Maguire’em w decydującej partii, po dogrywce na czarnej bili. Wcześniej w turnieju wyeliminował kolejno Marcusa Campbella (5:4) i Marka J. Williamsa 5:1.
7 maja Ronnie O’Sullivan został po raz czwarty w karierze mistrzem świata. Po zakończeniu sezonu Światowa Federacja Snookera uznała zawodnika za „gracza roku” "World Snooker Player of the Year".
Sezon 2012/2013.
Zawodnik nie podpisał kontraktu z federacją przed rozpoczęciem sezonu, przez co nie mógł wziąć udziału w pierwszych turniejach sezonu 2012/2013 – wynikało to z chęci wzięcia półrocznej przerwy. 7 sierpnia "Worldsnooker" ogłosiło, iż Ronnie O’Sullivan podpisał umowę z federacją i automatycznie został przez to zakwalifikowany do dwóch turniejów rozgrywanych jesienią 2012 roku. Pomimo podpisania kontraktu wycofał się z rozgrywek w sezonie 2012/2013, tłumacząc to względami osobistymi. W trakcie turnieju pokazowego w Zielonej Górze ogłosił, iż kończy z zawodowym graniem w snookera.
26 lutego 2013 roku zawodnik ogłosił swój powrót i obronę tytułu podczas MŚ w 2013 roku. 6 maja obronił tytuł mistrzowski (zob. sekcję dotyczącą MŚ 2013).
Sezon 2013/2014.
Pomimo rozegrania tylko jednego turnieju rankingowego w sezonie 2012/2013 i zakończenia na pozycji 19 w rankingu światowym, O’Sullivan we wszystkich turniejach rankingowych, w których zdecyduje się zagrać będzie rozstawiony (w MŚ z numerem 1, w pozostałych imprezach z numerem dwa, za obrońcą danego tytułu).
W dniach 11–12 maja wziął udział w turnieju Snooker Legends Cup, w którym jego drużyna (Dennis Taylor, Steve Davis i Jimmy White) przegrała 14:18 z „Rest of The World” (w składzie: Cliff Thorburn, Tony Drago, Stephen Hendry, Neil Robertson).
25 sierpnia wygrał zawody z cyklu European Tour – Paul Hunter Classic w Fürth, pokonując w finale Gerarda Greene 4:0.
W październiku 2013 roku w swojej autobiografii ujawnił, iż w przeszłości proponowano mu ustawienie meczu Premier League, w zamian za 20 tysięcy funtów. Zawodnik jednak zdecydowanie odmówił, ponieważ jak stwierdził „naraziłoby to na szwank jego relację ze sportem, ludźmi oraz pozbawiło możliwości jakie daje zawodnikowi status profesjonalnego snookerzysty”. Wyznanie to miało związek z aferą z udziałem Stephena Lee, który został wykluczony na 12 lat z Main Touru za ustawianie meczów.
W rozgrywanym na przełomie października i listopada turnieju International Championship odpadł w drugiej rundzie, przegrywając 4:6 z Liangiem Wenbo, pomimo prowadzenia 4:1.
17 listopada zajął drugie miejsce w turnieju Antwerp Open, przegrywając w finale 3:4 z Markiem Selbym, pomimo prowadzenia 3:1.
24 listopada wygrał wznowiony po 33 latach turniej Champion of Champions, do którego zostali zaproszeni gracze, którzy w ostatnim sezonie wygrywali turnieje rankingowe. W finale O’Sullivan pokonał 10:8 Stuarta Binghama, zaś w rundach poprzedzających finał wygrał kolejno z Markiem Davisem, Dingiem Junhui i Neilem Robertsonem.
W rozgrywanym na przełomie listopada i grudnia turnieju UK Championship odpadł w ćwierćfinale (5 rundzie) przegrywając 4:6 ze Stuartem Binghamem.
W styczniu w turnieju Masters zawodnik pokonał w pierwszej rundzie 6:1 Roberta Milkinsa prowadząc 5:0. W ćwierćfinale tego turnieju – 17 stycznia (mecz rozpoczął się o godzinie 13 czasu lokalnego) O’Sullivan wygrał 6:0 z Rickym Waldenem – w meczu tym Walden zdobył tylko 39 punktów w 1 frejmie – w kolejnych pięciu nie zdobył już żadnego punktu, w każdym frejmie Ronnie O’Sullivan miał break powyżej 50 punktów, w tym jedną setkę (134 w partii 4). Całe spotkanie trwało zaledwie 58 minut – co było ewenementem w profesjonalnym snookerze, bowiem w turnieju Masters grają tylko i wyłącznie najwyżej rozstawieni zawodnicy w danym sezonie. Walden nie odpowiedział na 556 punktów rywala. Snookerzysta i komentator BBC – Ken Doherty nazwał występ O’Sullivana najlepszym jaki widział w Masters. W finale rozgrywanym 19 stycznia zawodnik wygrał 10:4 z Markiem Selbym i zdobył nagrodę – 200 tysięcy funtów, prowadząc po pierwszej sesji 7:1. Po turnieju, w którym to O’Sullivan we wszystkich meczach stracił tylko 7 frame’ów, wygrywając 28, Steve Davis stwierdził: „Dojrzewa jako zawodnik, jest mentalnie silniejszy niż kiedykolwiek”. Zdaniem BBC – tak grający O’Sullivan mógłby sięgnąć po kolejne tytuły, w tym mistrza świata i pokonać rekord Stephena Hendry’ego, który 7-krotnie wygrywał mistrzostwa świata.
1 marca awansował do finału Welsh Open po pokonaniu 6:2 Barry’ego Hawkinsa. Było to szóste spotkanie O’Sullivana w turnieju, który w ćwierćfinale pokonał 5:1 Higginsa, a w rundach 1-4 w każdym spotkaniu zwyciężał 4:1, a kolejnymi pokonanymi byli: Mitchell Travis, Barry Pinches, Xiao Guodong i Ricky Walden. W finale jego rywalem był Ding Junhui, który w półfinale pokonał Joego Perry’ego. Pierwsza sesja przebiegała całkowicie pod dyktando O’Sullivana i zakończyła się wynikiem 7-1. Sesja Wieczorna zaczęła się od zbudowania dwóch stupunktowych podejść Chińczyka, lecz następne partie przypieczętowały sukces Anglika. W ostatniej partii spotkania zawodnik wbił swojego dwunastego breaka maksymalnego. Ostatecznie finał zakończył się wynikiem 9-3 dla Anglika, za co otrzymał 60 tys. funtów brytyjskich oraz 5000 punktów rankingowych.
W marcu stacja telewizyjna Eurosport ogłosiła, iż Ronnie O’Sullivan został ambasadorem tejże stacji, wiąże się to z prowadzeniem przez zawodnika bloga na stronach stacji oraz emisją programu telewizyjnego poświęconego wyłącznie temu zawodnikowi.
W turnieju finałowym cyklu PTC rozgrywanym w końcówce marca, zawodnik odpadł w drugiej rundzie ulegając 3:4 Yu Delu, wcześniej w pierwszej rundzie pokonał 4:0 Scotta Donaldsona.
5 maja zdobył tytuł wicemistrza świata, po porażce w finale z Markiem Selbym 14:18 (zob. sekcję dt. MŚ w 2014 roku). W trakcie drogi do domu po turnieju O’Sullivan i jego syn ulegli wypadkowi samochodowemu, z którego wyszli jednak bez poważnych obrażeń. Po turnieju federacja zmieniła sposób liczenia punktów rankingowych, licząc zamiast zdobytych punktów zarobione pieniądze, w wyniku czego O’Sullivan znalazł się na 4 miejscu tego rankingu.
Sezon 2014/2015.
W turnieju Paul Hunter Classic (rozgrywanym od 20 do 24 sierpnia), który został zaliczony do cyklu European Tour, O’Sullivan dotarł do 1/8 finału. Przegrał z Tianem Pengfei 2:4 i nie obronił tytułu wywalczonego w 2013 roku. Turniej w Fürth był dla O’Sullivana pierwszym występem w sezonie 2014/2015.
8 września odpadł w pierwszej rundzie w turnieju Shanghai Masters 2014, przegrywając 3:5 z Alanem McManusem.
30 października O’Sullivan odpadł w ćwierćfinale turnieju International Championship 2014, ulegając 5:6 Markowi Williamsowi.
Na początku listopada zawodnik przystąpił do obrony tytułu zdobytego w nierankingowym turnieju Champion of Champions 2014 w Coventry. Zawodnik już w pierwszym spotkaniu pokazał się z dobrej strony, mimo początkowego prowadzenia rywala 1:2, w kolejnych trzech zawodnik osiągnął wysokie breaki: 88, 115, 103, które rozstrzygnęły spotkanie wynikiem 4:2 na korzyść O’Sullivana. W ćwierćfinale O’Sullivan pokonał Marco Fu 6:0. Zawodnik z Hongkongu w całym spotkaniu uzyskał 101 punktów. W półfinale tego turnieju O’Sullivan pokonał 6:4 Dinga Junhui, uzyskując dwa breaki powyżej 100 punktów (w 7 i 10 partii. W finale turnieju rywalem Ronniego był Judd Trump. Spotkanie finałowe zakończyło się wynikiem 10:7 na korzyść O’Sullivana, który podczas całego meczu ani razu nie przegrywał, pozwalając rywalowi tylko raz odrobić straty (do wyniku 2:2). W finale padło sześć breaków powyżej stu punktów, z czego cztery były autorstwa O’Sullivana, zawodnik ten w pierwszej partii ustanowił najwyższy break turnieju, kończąc podejście 137 punktami, następnie w partii ósmej poprawił ten rezultat wbijając w jednym podejściu 139 punktów. Za wygranie turnieju O’Sullivan otrzymał nagrodę w wysokości 100 tysięcy funtów.
W UK Championship 2014 rozgrywanym na przełomie listopada i grudnia w 1/64 pokonał Daniela Wellsa 6:2. W kolejnej rundzie jego rywalem był Peter Lines, który musiał uznać wyższość pięciokrotnego mistrza świata 3:6. W 1/16 Ben Woollaston uległ Ronniemu 2:6. W 1/8 Ronnie dwukrotnie atakował breaka maksymalnego, w piątym frejmie jego podejście zakończyło się przy 89 punktach, natomiast w szóstym frejmie atak okazał się skuteczny i Roonie mógł się cieszyć z trzynastego breaka maksymalnego w karierze. Cały mecz zakończył wynikiem 6:0, a jego rywał, Matthew Selt zdobył w całym spotkaniu zaledwie 85 punktów. W meczu ćwierćfinałowym opór Ronniemu próbował postawić Anthony McGill, ale i tym razem Ronnie wyszedł zwycięsko z tego pojedynku ostatecznie zwyciężając spotkanie wynikiem 6:4. W półfinale tego turnieju O’Sullivan zmierzył się ze Stuartem Binghamem. Bingham zdominował to spotkanie, prowadząc do przerwy 3:1, a następnie 4:1. O’Sullivan powrócił do spotkania i wyrównał na 4:4, by ostatecznie zwyciężyć cały mecz 6:5. W finałowym spotkaniu rywalem O’Sullivana był Judd Trump. O’Sullivan zdominował spotkanie w jego początkowej fazie wychodząc na prowadzenie 5:1, by ostatecznie wygrać pierwszą sesję 5:3. W drugiej sesji O’Sullivan zwiększył prowadzenie do 9:4, by następnie przegrać pięć kolejnych partii (do stanu 9:9), ostatecznie jednak zamykając spotkanie w ostatniej – 19 partii – na swoją korzyść i zdobywając 5 w karierze tytuł UK Championship.
Eliminacje do styczniowego turnieju German Masters 2015 przebiegły korzystnie dla pięciokrotnego mistrza świata. W pierwszym meczu pokonał George’a Pragnalla. Pomimo porażki w pierwszym frejmie, cztery kolejne partie wygrał O’Sullivan. W drugim frejmie wbił breaka w wysokości 77 punktów, lecz trzy kolejne partie zostały wygrane dzięki breakom powyżej 100 punktów: odpowiednio 117, 106 oraz 104. Mecz zakończył się wynikiem 5:2 na korzyść O’Sullivana. Druga runda to spotkania z Hindusem Adityą Mehtą, mecz zakończył się takim samym wynikiem jak mecz pierwszej rundy, mimo początkowych problemów Anglika. Po trzech frejmach prowadził Aditya 2:1, lecz cztery następne partie wygrał O’Sullivan. W całym spotkaniu nie padł break powyżej 100 punktów, a najwyższe podejście to break w wysokości 74 punkty w wysokości autorstwa Anglika.
W pierwszym meczu turnieju Masters Ronnie O’Sulivan pokonał Ricky’ego Waldena 6:4, po wcześniejszym prowadzeniu 5:1. W ostatniej partii tego spotkania O’Sullivan wbił swojego 775 breaka powyżej stu punktów (wysokość 775 breaka to 116 punktów) w karierze, wyrównując tym samym rekord Stephena Hedry’ego.
Ćwierćfinałowym rywalem O’Sullivana był Marco Fu. Azjata nie sprawił większych problemów faworytowi całych zawodów, łatwo ulegając Anglikowi 1:6. W pierwszym frejmie spotkania „The Rocket” wbijając breaka w wysokości 101 punktów wyprzedził Hendry’ego w klasyfikacji zawodników z największą ilością podejść 100+ w oficjalnych zmaganiach.
Pogromcą Anglika został Neil Robertson, który w spotkaniu półfinałowym oddał tylko jednego frejma obrońcy tytułu. Obaj zawodnicy zdobyli w tym spotkaniu po jednym breaku stupunktowym. Była to pierwsza porażka O’Sullivana w półfinale Masters, wcześniej Anglik dziesięciokrotnie docierał do tej fazy rozgrywek i dziesięciokrotnie awansował do finałów.
Ronnie wziął udział w rywalizacji 5 grupy CLS. W fazie grupowej musiał uznać wyższość wyłącznie Petera Ebdona, wygrywając pozostałych pięć spotkań, m.in. z Fergalem O’Brienem pozwalając mu jedynie na zdobycie jednego punktu oraz na siedem wizyt przy stole. W półfinale spotkał się także się Irlandczykiem wygrywając 3:2. W finale musiał natomiast uznać wyższość Marka Davisa 2:3. We wszystkich spotkaniach zdobył łącznie cztery podejścia 100+.
Na początku lutego Ronnie wziął udział w turnieju German Masters. W meczu pierwszej rundy jego rywalem był finałowy rywal z grupy 5 CLS – Mark Davis. Tym razem zwycięzcą został „The Rocket”, który pozwolił rywalowi na wygranie tylko jednego frejma. Mecz zakończył się wynikiem 5:1. Kolejnym rywalem Anglika był Joe Perry, który nie zdołał ugrać ani jednego frejma w spotkaniu drugiej rundy. Ronnie wygrał cały mecz wynikiem 5:0. Pogromcą O’Sullivana został jednak Shaun Murphy, który był jego rywalem ze spotkaniu ćwierćfinałowym. Ronnie pomimo prowadzenia 4:2, oddał kolejne trzy partie rywalowi i musiał pożegnać się z turniejem. W całych zawodach wbił trzy breaki 100+.
Następnym turniejem, w którym wziął udział Ronnie był Welsh Open 2015. Do turnieju przystąpił jako obrońca tytułu. W pierwszym spotkaniu trafił na Vinnie Calabrese i ograł go w stosunku 4:1. Kolejnym rywalem Anglika był Rory McLeod. Starszy Anglik początkowo prowadził w spotkaniu 2:0, lecz wtedy nastąpił powrót Ronniego i ostatecznie zakończył spotkanie po 6 frejmach. Kolejny mecz okazał się jego ostatnim, gdyż musiał uznać wyższość Matthew Stevensa, który pokonał obrońcę tytułu po "deciderze". W całych zawodach wbił jednego breaka 100+.
Na początku marca, Ronnie wystąpił w zaproszeniowym turnieju Snooker Shoot-Out. Stawiany w roli faworyta ze względu na swoją ofensywną grę, odpadł w meczu drugiej rundy, przegrywając w spotkaniu, w którym jego rywalem był Tom Ford.
Po kilku tygodniach powrócił do snookerowego stołu, biorąc udział w zmaganiach w nierankingowym turniju World Grand Prix. Po dwóch dniach rywalizacji, Ronnie podał do informacji, że brak mu motywacji do gry. Lecz nawet mimo braku chęci bez większych problemów dotarł do finału zawodów. W pierwszym meczu jego rywalem był Rod Lawler, który jako jedyny potrafił wygrać z Ronniem dwa frejmy w pierwszych czterech jego meczach. W trzech kolejnych meczach rywale byli w stanie wygrać zaledwie jednego frejma, a Ronnie kończył swoje spotkania bez wbicia choćby jednej setki. Mecz z Robertem Milkinsem zakończył bez straty frejma, tak samo jak półfinałowy pojedynek ze Stuartem Binghamem, ogrywając rywala 6:0. W finale zawodów jego rywalem był Judd Trump, który dwukrotnie w turnieju odrabiał duże straty, najpierw przegrywając w ostatniej partii meczu z Markiem Williamsem 49-36, a w meczu półfinałowym wygrywając spotkanie, w którym Martin Gould prowadził 5:1. Mecz ten zakończył się wygraną Trumpa 10:7.
Sezon 2015/2016.
Zawodnik zrezygnował z udziału we wszystkich turniejach pierwszej części sezonu (wyjątek stanowiła charytatywna impreza Pink Ribbon, rozgrywana w lipcu). Zapowiedział udział w turnieju nierankingowym Masters, w którym mógł zagrać dzięki zachowaniu wysokiej pozycji na liście rankingowej.
W pierwszej rundzie turnieju Masters O’Sullivan pokonał 6:5 Marka Williamsa, przegrywając w meczu 2:4. W ćwierćfinale wygrał 6:3 z Markiem Selby, prowadząc do przerwy 3:1 by ostatecznie zwyciężyć w dziewiątej partii, w której Selby miał zgromadzone 70 punktów, ale pozostający na stole układ pozwolił O’Sullivanowi zwyciężyć jednym podejściem (73-punktowym), bez potrzeby ustawienia snookera. W półfinale tego turnieju O’Sullivan pokonał Stuarta Binghama 6:3, prowadząc wcześniej w spotkaniu 5:1. W finale rozgrywanym 17 stycznia w dwóch sesjach, przeciwnikiem był Barry Hawkins. Mecz miał jednostronny przebieg, Hawkins wygrał tylko pierwszą partię, a następnie przegrał kolejne 10, przez co przegrał pierwszą sesję 1:7, drugą zaś 0:3, co ostatecznie dało rezultat 10:1 na korzyść O’Sullivana, który tym samym wygrał szósty w karierze turniej Masters.
21 lutego wygrał turniej Welsh Open, pokonując w finale Neila Robertsona 9:5 (przegrywając po pierwszej sesji 3:5). Wcześniej w tym turnieju O’Sullivan w pierwszych czterech rundach O’Sullivan stracił 2 partie, wygrywając 4:1 z Barrym Pinchesem, 4:0 z Tian Pengfei, 4:0 z Jimmym Robertsonem oraz 4:1 z Yu Delu. W ćwierćfinale pokonał 5:1 Marka Selby’ego, a w półfinale 6:3 Joego Perry’ego. W pierwszej rundzie tego turnieju (mecz z Pinchesem) był uwikłany w kolejną w swojej karierze kontrowersję: podczas ostatniego frame’a nie wykorzystał szansy na wbicie breaka maksymalnego, wbijając bilę różową po przedostatniej czerwonej i osiągając 146 punktów w podejściu. Po meczu stwierdził, że nagroda (10 tysięcy funtów) nie jest warta wbijania maksymalnego breaka. Barry Hearn określił takie zachowanie jako "wstyd" oraz "brak poszanowania widzów i fanów".
W rozgrywanym w drugim tygodniu marca turnieju World Grand Prix O’Sullivan odpadł w pierwszej rundzie, przegrywając 3:4 z Michaelem Holtem.
Sezon 2016/2017.
W turnieju Shanghai Masters we wrześniu 2016 roku O’Sullivan odpadł w drugiej rundzie przegrywając 2:5 z Michaelem Holtem.
Drugi występ Anglika w sezonie miał miejsce w European Masters. Dotarł do finału, gdzie uległ Juddowi Trumpowi 8:9, pomimo prowadzenia 8:6. Wcześniej pokonywał kolejno: Daniela Wellsa 4:0, Davida Gilberta 4:1, Marka Allena 4:2, Marka Davisa 4:1 i Neila Robertsona 6:0 (Australijczyk w sześciu frame’ach zdobył 80 punktów).
Już dwa dni później O’Sullivan zaczął występ w zaliczanym do cyklu Home Nations turnieju English Open, w którym za wygranie wszystkich czterech turniejów (English Open, Northern Ireland Open, Scottish Open, Welsh Open) czekała nagroda w wysokości miliona funtów. W pierwszej rundzie bez problemu pokonał Jimmy’ego Robertsona 4:0. W drugiej wygrał po trudnym meczu z 19-letnim Zhao Xintongiem 4:3. W meczu tym Chińczyk wbił breaki 130, 107 i 80. Po meczu Anglik pochwalił rywala i porównał go do Stephena Hendry’ego. W trzeciej rundzie nieoczekiwanie uległ Chrisowi Wakelinowi 3:4. Wakelin od stanu 0:2 wygrał 4 frame’y z 5 wykorzystując błędy O’Sullivana.
International Championship Anglik rozpoczął od pokonania 6:4 Xiao Guodonga. Następnie takim samym stosunkiem wygrał z Kurtem Maflinem. W 1/8 finału O’Sullivan uległ Michaelowi Holtowi 4:6; była to trzecia kolejna porażka z tym rywalem.
O’Sullivan po powrocie z Chin osiągnął trzeci w karierze finał turnieju Champion of Champions wygrywając kolejno: 4:2 z Robinem Hullem, 6:2 z Martinem Gouldem oraz 6:2 z Markiem Allenem. W nim spotkał się z Johnem Higginsem, któremu uległ 7:10. Mecz ten stał na bardzo wysokim poziomie, tylko w jednym frejmie nie padł break powyżej 50 punktów. W całym turnieju Anglik wbił sześć breaków stupunktowych, trzy w półfinale i po jednym w pozostałych rundach.
Z turnieju Northern Ireland Open 2016 O’Sullivan odpadł w 1/8 finału, gdzie pomimo powrotu od stanu 0:3 i wbicia trzech „setek” z rzędu przegrał 3:4 z Kyrenem Wilsonem.
W UK Championship 2016 Anglik w pierwszych trzech rundach przegrał zaledwie jednego frejma, ogrywając Boonyarita Keattikuna 6:0, Rhysa Clarka 6:0 i Michaela Georgiou 6:1. W 1/8 i 1/4 finału pokonał Walijczyków Matthew Stevensa i Marka Williamsa po 6:2. W półfinale wygrał z Marco Fu 6:5, wykorzystując kick rywala w 10 frejmie i pudło na zielonej bili i wbijając 130 punktów w ostatnim frejmie. W finale spotkał się z mistrzem świata i liderem rankingu Markiem Selbym. Selby wygrał pierwszą sesję 6:2, następnie powiększył przewagę do 7:2. Od tego momentu Ronnie odrobił straty do wyniku 8:7, jednak dwie ostatnie partie wygrał Mark, zamykając mecz wynikiem 10:7. W ostatnich 6 frejmach padło 5 setek i break 82-punktowy, ponadto obaj finaliści mieli najwięcej „paczek” w turnieju (po 10). O’Sullivan osiągnął również 100 setek w historii występów w UK Championship wbijając 130 punktów w 14 partii finału.
Podczas Scottish Open 2016 O’Sullivan pokonał m.in. Polaka Adama Stefanowa 4:1 (był to dla Anglika pierwszy w karierze profesjonalny mecz przeciwko jakiemukolwiek Polakowi), pozostałe mecze, przeciwko Matthew Seltowi, Jimmy’emu White’owi i Markowi Allenowi, wygrywał po 4:2. W ćwierćfinale przegrał z Johnem Higginsem 2:5.
15 stycznia 2017 roku w pierwszej rundzie turnieju Masters zawodnik wygrał 6:5 z Liangiem Wenbo. Przez dłuższy czas tego spotkania O’Sullivan kontrolował rozwój wypadków, prowadząc 2:0, a później 4:2, jego rywal odrobił straty i wysunął się na prowadzenie 5:4. W 10 partii Liang mógł zamknąć mecz na ostatniej czarnej bili, na którą dobrze wyszedł. Chiński zawodnik spudłował to wbicie, zostawiając czarną przy kieszeni. W ostatniej partii dominował Anglik, który breakiem 121-punktowym rozstrzygnął spotkanie na swoją korzyść. W ćwierćfinale po dość przeciętnym spotkaniu wygrał z Neilem Robertsonem 6:3, wykorzystując dwa szczęśliwe wbicia w partiach numer 7 i 8, które wybiły Australijczyka z rytmu. Półfinałowym przeciwnikiem Anglika był zwycięzca Scottish Open Marco Fu. Do ósmej partii zawodnicy wygrywali frejmy na przemian, zaś od stanu 4:4 "The Rocket" nie oddał już partii i awansował do swojego dwunastego finału Masters po zwycięstwie 6:4.
W finale przeciwnikiem Ronniego był debiutujący na tym etapie rozgrywek Joe Perry. Pojedynek lepiej rozpoczął starszy z Anglików, który prowadził 4:1 i miał szansę na prowadzenie 5:1, jednak pierwsza sesja zakończyła się remisem 4:4. Drugą sesję O’Sullivan rozpoczął od wygrania czterech partii i wyjścia na prowadzenie 8:4, na co Perry odpowiedział breakami 117 i 92. "Rakieta" wytrzymał ten kontratak i po rozstrzygnięciu 17. partii na kolorach wygrał mecz 10:7. Tym samym O’Sullivan po raz siódmy wygrał w turnieju Masters, zostając samodzielnym rekordzistą tych rozgrywek. Został też pierwszym od czasów Paula Huntera zawodnikiem, który obronił ten tytuł, a także dzięki zarobieniu 200 tys. funtów wyprzedził Stephena Hendry’ego na liście zawodników z największymi zarobkami w karierze, zostając liderem tej klasyfikacji.
1 lutego w German Masters 2017 O’Sullivan zanotował jedyną w sezonie porażkę w pierwszej rundzie, przegrał z Markiem Kingiem 4:5, pomimo prowadzenia 4:1. Następne dwa turnieje (World Grand Prix i Welsh Open) O’Sullivan zakończył w drugiej rundzie: w Preston pokonał go Neil Robertson 4:1, zaś w Cardiff przegrał pomimo prowadzenia 3:0 w meczu z Markiem Davisem 3:4.
Ronnie nie wystąpił w turniejach Snooker Shoot-Out 2017 i Gibraltar Open 2017, pojawił się natomiast w Players Championship 2017, do których zakwalifikował się jako siódmy zawodnik na rocznej liście rankingowej. Dotarł do ćwierćfinału, gdzie Judd Trump pokonał go 5:3.
Sezon 2017/2018.
W zaproszeniowym turnieju Hong Kong Masters 2017 uległ w finale Neilowi Robertsonowi 3:6. W pierwszym rankingowym występie w sezonie, podczas China Championship 2017 dotarł do ćwierćfinału, gdzie przegrał 4:5 z późniejszym zwycięzcą turnieju, Lucą Brecelem.
O’Sullivan następnie pojawił się dopiero na turnieju English Open rozpoczynającym drugi cykl Home Nations Series. Rozpoczął od wygranej 4:1 ze Zhangiem Andą, jednak wywołał kontrowersje, pojawiając się na meczu w fioletowych sportowych butach. Przyczyną tego okazała się być zwichnięta kostka. World Snooker zezwoliło O’Sullivanowi na grę w sportowym obuwiu, wymogło jednak czarny kolor butów. W kolejnych rundach pokonywał kolejno: 4:1 Marka Davisa, 4:1 Zhanga Yonga i 4:3 Johna Higginsa. W ćwierćfinale wyeliminował Jacka Lisowskiego wynikiem 5:2, w półfinale zaś wygrał z Anthonym McGillem 6:4. W finale spotkał się z Kyrenem Wilsonem. W meczu tym O’Sullivan osiągnął skuteczność wbić na poziomie 98%, pudłując tylko 6 prób wbicia. Mecz zakończył się wynikiem 9:2, co dało Ronniemu 29. w karierze tytuł rankingowy. W turnieju wbił 12 breaków stupunktowych (średnio 1 na 3 wygrane partie), w tym 4 w finale.
Następny turniej, International Championship 2017 zakończył w pierwszej rundzie po porażce 1:6 z Yanem Bingtao. W Champion of Champions 2017 z kolei osiągnął finał, gdzie przegrał 8:10 z Shaunem Murphym. W piątym frejmie półfinału z Anthonym Hamiltonem wbił swojego 900. breaka stupunktowego w karierze.
W turnieju Shanghai Masters 2017 O’Sullivan rozegrał 4 mecze w ciągu 2 dni ze względu na udział w Champion of Champions. Rozpoczął od pokonania 5:2 Gary’ego Wilsona i 5:1 Joego Perry’ego w środę 15 listopada, w czwartek wygrał 5:0 z Barrym Hawkinsem i 5:1 z Markiem Williamsem. W półfinale wyeliminował Johna Higginsa wynikiem 6:2. Tym samym "The Rocket" po raz trzeci w przeciągu czterech turniejów dotarł do finału, gdzie trafił na Judda Trumpa. Mecz zaczął się od prowadzenia O’Sullivana 7:0, a ostatecznie zakończył się wynikiem 10:3. Dało to O’Sullivanowi 30. w karierze tytuł rankingowy i zapewniło awans na 4. miejsce rankingu. W następnym turnieju, Northern Ireland Open 2017 przegrał w trzeciej rundzie z Elliotem Slessorem 1:4.
30 listopada przystąpił do turnieju UK Championship 2017. W pierwszej rundzie pokonał amatora, Jacksona Page 6:3. W dwóch kolejnych rundach wygrywał 6:1, kolejno z Michaelem Georgiou i Michaelem White’em. W 1/8 finału spotkał się z Akanim Songsermsawadem; w meczu tym przegrywał 0:2, 2:4 i 4:5, jednak ostatecznie wygrał w decydującej partii. W ćwierćfinale zwyciężył z Martinem Gouldem 6:3, prowadząc wcześniej 5:0. Zwycięstwo 6:4 ze Stephenem Maguire’em w półfinale dało O’Sullivanowi trzeci kolejny finał UK Championship, w którym brał udział (nie wystąpił bowiem w tym turnieju w 2015 roku). Finałowym przeciwnikiem "Rakiety" był, podobnie jak w Champion of Champions, Shaun Murphy. Pierwsza sesja zakończyła się remisem 4:4. Po dwóch pierwszych frejmach drugiej sesji nadal widniał wynik remisowy 5:5, jednak od tego czasu O’Sullivan wygrał pozostałe partie i cały mecz 10:5. Było to jego szóste zwycięstwo w mistrzostwach Wielkiej Brytanii, czym wyrównał rekord Steve’a Davisa. Wygrana przesunęła O’Sullivana na drugie miejsce listy rankingowej.
Scottish Open 2017 był dla "Rakiety" podobny jak zeszłoroczny, ponownie przegrał w ćwierćfinale z Johnem Higginsem, tym razem 0:5. Niedługo po tym wycofał się z eliminacji do German Masters (miał w nich grać z Rorym McLeodem). O’Sullivan nie zdołał wygrać trzeciego turnieju Masters z rzędu, po pokonaniu 6:0 Marco Fu przegrał w drugiej rundzie 1:6 z późniejszym zwycięzcą turnieju, Markiem Allenem.
25 lutego O’Sullivan wygrał swój czwarty rankingowy tytuł w sezonie – World Grand Prix 2018, pokonując w finale Ding Junhuia 10:3. Wcześniej, w drugiej rundzie turnieju wygrał 5:0 z Xiao Guodongiem, wbijając w meczu cztery breaki stupunktowe i osiągając skuteczność wbić na poziomie 99%. W turnieju Welsh Open 2018 po walkowerze w pierwszej rundzie z Robinem Hullem i wygraniu kolejnych trzech meczów do zera przegrał w ćwierćfinale 1:5 z Johnem Higginsem. W Players Championship 2018 ponownie okazał się najlepszy, zwyciężał kolejno z Graemem Dottem, Ding Junhuiem i Juddem Trumpem, by w finale pokonać Shauna Murphy’ego 10:4. W ostatnim turnieju przed mistrzostwami świata, China Open 2018 przegrał w pierwszej rundzie z Elliotem Slessorem 2:6; w meczu tym wbił czternastego w karierze breaka maksymalnego.
Pomimo odpadnięcia w drugiej rundzie mistrzostw świata, sezon 2017/18 był pod wieloma względami dla "Rakiety" najlepszym w karierze. Pobił w nim osobiste rekordy, dotyczące jednego sezonu: wygranych turniejów rankingowych (pięć, wyrównanie rekordów Ding Junhuia, Marka Selby’ego i Stephena Hendry’ego), breaków stupunktowych (74) i zarobionych pieniędzy (852 tys. funtów). Wygrywając UK Championship, O’Sullivan wyrównał też należący do Hendry’ego rekord wygranych turniejów „Potrójnej Korony” (18 turniejów).
Sezon 2018/2019.
We wrześniu 2018 roku zawodnik przystąpił do turnieju Shanghai Masters 2018, gdzie bronił tytułu zdobytego w poprzedniej edycji. W 2018 roku zawody w Szanghaju zmieniły formułę i z turnieju rankingowego rozgrywanego w latach 2007–2017 stały się imprezą nierankingową. O’Sullivan skutecznie obronił tytuł, wygrywając w finale 11:9 z Barrym Hawkinsem, w półfinale pokonując 10:6 Kyrena Wilsona.
W drugiej rundzie English Open 2018 w ostatniej partii meczu z Allanem Taylorem po raz piętnasty wbił breaka maksymalnego (był to drugi taki break w turnieju, pierwszego zdobył Thepchaiya Un-Nooh). Po wygranych w kolejnych rundach z Matthew Stevensem i Edenem Sharavem w ćwierćfinale zagrał z Luo Honghao. O’Sullivan zaczął od prowadzenia 2:0, po czym niespodziewanie prowadzenie objął 18-letni Chińczyk. W szóstej partii przy stanie 13:21 dla Luo Anglik wbijając czerwoną bilę z przyrządu popełnił faul, ruszając kijem inną czerwoną. Faulu nie dostrzegła sędzia meczu Tatiana Woollaston ani sam O’Sullivan, który wygrał frejma, a potem cały mecz 5:3. W półfinale "The Rocket" uległ Markowi Davisowi 1:6.
W listopadzie 2018 roku zawodnik wygrał turniej Champion of Champions 2018, pokonując w finale Kyrena Wilsona 10:9. We wcześniejszych rundach wygrał ze Stuartem Binghamem 4:2, Johnem Higginsem 6:3 oraz Shaunem Murphym 6:3. O’Sullivan wystąpił następnie w Northern Ireland Open 2018, gdzie do półfinału przegrał zaledwie 4 frejmy na 25 rozegranych. W półfinale wygrał z Markiem Selbym 6:5, zwyciężając decydującą partię na czarnej bili, zaś w finale przegrał 7:9 z Juddem Trumpem.
W turnieju UK Championship 2018 zawodnik w pierwszej rundzie pokonał Luke’a Simmondsa 6:1, w drugiej rundzie wygrał 6:5 z Kenem Dohertym (przegrywając w meczu 1:4). W następnych rundach pokonał kolejno: Zhou Yuelonga 6:0, Jacka Lisowskiego 6:1, Martina O’Donnella 6:1 i Toma Forda 6:1, by ostatecznie zmierzyć się w finale z Markiem Allenem. O’Sullivan rozstrzygnął mecz na swoją korzyść, wygrywając 10:6 (6:2 po pierwszej sesji) i wygrywając siódmy tytuł UK Championship i 19. Potrójnej Korony, zostając samodzielnym rekordzistą obu klasyfikacji. W kolejnym turnieju Potrójnej Korony – Masters 2019 także dotarł do finału (trzynastego w karierze), ulegając Juddowi Trumpowi 4:10.
Po dwóch słabszych turniejach (porażka w pierwszej rundzie World Grand Prix 2019 i trzeciej rundzie Welsh Open 2019) O’Sullivan wygrał Players Championship 2019, wygrywając w finale 10:4 z Neilem Robertsonem. W ostatniej partii meczu Anglik zbudował swojego tysięcznego breaka stupunktowego (w wysokości 134 punktów).
Drugie miejsce na rocznej liście rankingowej dało Ronniemu awans do turnieju dla najlepszej ósemki sezonu – Tour Championship 2019, gdzie w ćwierćfinale pokonał 9:3 Stuarta Binghama. Mecz półfinałowy z Juddem Trumpem miał dramatyczny przebieg: "The Rocket" od stanów 2:6 i 5:8 doprowadził do decydującej partii. W niej Trump prowadził 54-4, jednak wtedy oddał stół rywalowi. O’Sullivan zdobył 31 punktów, po czym spudłował ostatnią czerwoną. Młodszy z Anglików wbił czerwoną i niebieską, ale nie trafił żółtej, która zapewniłaby mu wygraną w meczu. Ostatecznie O’Sullivan wbił wszystkie bile kolorowe i awansował do siódmego finału w sezonie. W finale ponownie pokonał Robertsona, tym razem 13:11. Zwycięstwo to dało mu 36. tytuł rankingowy, czym wyrównał kolejny rekord Stephena Hendry’ego, a także pozwoliło – po dziewięciu latach przerwy – powrócić na pierwsze miejsce listy rankingowej.
Do China Open 2019 Anglik nie przystąpił, zaś w Mistrzostwach Świata przegrał w pierwszej rundzie z występującym ze statusem amatora Jamesem Cahillem (8:10). Pomimo tego sezon zakończył na pierwszym miejscu listy rankingowej, mistrz świata z tego roku, Judd Trump stracił do O’Sullivana 30000 punktów. W całym sezonie zarobił 922 tys. funtów, jeszcze bardziej śrubując swój rekord z poprzedniego sezonu.
Sezon 2019/2020.
O’Sullivan nie wziął udziału w pierwszych dwóch turniejach rankingowych w sezonie – Riga Masters 2019 i International Championship 2019. W rezultacie 7 sierpnia stracił prowadzenie na światowej liście rankingowej na rzecz Judda Trumpa.
Sezon rozpoczął dopiero we wrześniu od turnieju Shanghai Masters 2019, w którym bronił tytułu wywalczonego w latach 2017 i 2018. Turniej rozpoczął od wygranej 6:0 ze Zhangiem Yi. W kolejnych rundach pokonał Kyrena Wilsona 6:5 (powracając do meczu od stanu 1:5) i Neila Robertsona 10:6. W finale O’Sullivan pokonał 11:9 Shauna Murphy’ego i zdobył trzeci z rzędu tytuł w Szanghaju.
W swoim pierwszym występie w turnieju rankingowym w sezonie – English Open 2019 dotarł do 1/8 finału, gdzie przegrał 3:4 z Mei Xiwenem. Następnie przystąpił do turnieju World Open 2019, w którym przegrał w rundzie kwalifikacyjnej przesuniętej do fazy telewizyjnej z Dominikiem Dalem 3:5. W następnym tygodniu zagrał w turnieju Champion of Champions 2019, gdzie wygrał swoją grupę pokonując (po powrocie od stanu 0:3) Jimmy’ego White’a 4:3 i Johna Higginsa 6:3. W półfinale został pokonany przez Neila Robertsona 5:6, co oznaczało, że po raz pierwszy w karierze "Rakieta" nie dotarł do finału turnieju Champion of Champions.
W połowie listopada Anglik wziął udział w turnieju Northern Ireland Open 2019, w którym awansował do finału z Juddem Trumpem, eliminując kolejno: Olivera Linesa (4:2), Lei Peifana (4:2), Stuarta Carringtona (4:1), Yuana Sijuna (4:1), Shauna Murphy’ego (5:1) i Joe Perry’ego (6:1). Finał zakończył się identycznym wynikiem, co ubiegłoroczny – Trump wygrał 9:7.
Z końcem listopada przystąpił do obrony tytułu UK Championship sprzed roku. W pierwszych dwóch meczach pokonał rywali whitewashem, wygrywając z Rossem Bulmanem i Tianem Pengfei 6:0. W trzeciej rundzie pokonał Noppona Saengkhama 6:2, ale w 1/8 finału – w dzień swoich 44. urodzin odpadł z turnieju po porażce 4:6 z Ding Junhuiem. Dwa dni po porażce z Dingiem zawodnik ogłosił, że nie zagra w styczniowym turnieju Masters, pojawił się natomiast w Scottish Open 2019, gdzie w pierwszej rundzie zmierzył się z Dominikiem Dalem. O’Sullivan ostatecznie zwyciężył w tym meczu 4:3. Kolejne dwa pojedynki (z Jamesem Cahillem i Martinem Gouldem) wygrał do zera, zaś w 1/8 finału pokonał 4:2 Joe Perry’ego. W ćwierćfinale po decydującej partii przegrał z Markiem Selbym, pomimo wbicia trzech breaków stupunktowych.
Pierwszym dla O’Sullivana występem w 2020 roku było World Grand Prix 2020. W turnieju tym dotarł do ćwierćfinału, w którym został pokonany 3:5 przez Graeme’a Dotta. Anglik wystąpił też w następnym turnieju – Welsh Open 2020. W pierwszych czterech rundach eliminował kolejno Zhang Jiankanga, Stuarta Carringtona, Anthony’ego Hamiltona i Soheila Vahediego. W ćwierćfinale zrewanżował się Markowi Selby’emu za porażkę w Scottish Open, wygrywając 5:1, a w półfinale uległ Kyrenowi Wilsonowi 5:6. W turnieju Snooker Shoot-Out 2020 przegrał w drugiej rundzie z Billym Castlem. W tym momencie sezonu O’Sullivan zajmował miejsce poza czołową szesnastką sezonowej listy rankingowej, przez co nie zakwalifikował się do turnieju Players Championship 2020, gdzie miał bronić tytułu. Z racji nieznalezienia się w czołowej ósemce rocznej listy nie wystąpi także w Tour Championship 2020.
Po przerwie spowodowanej pandemią COVID-19 O’Sullivan powrócił do gry 5 czerwca podczas fazy grupowej Championship League Snooker 2020. Anglik wygrał swoją grupę, pokonując Michaela Georgiou, Chrisa Wakelina i Kishana Hiraniego po 3:0. W drugiej fazie grupowej wygrał 3:0 z Harveyem Chandlerem i 3:1 z Samem Craigiem, jednak w trzecim pojedynku uległ 0:3 Stuartowi Binghamowi i nie awansował do grupy finałowej.
Na zakończenie sezonu w przełożonych z kwietnia mistrzostwach świata O’Sullivan wywalczył swój szósty tytuł mistrza świata (zob. sekcję dt. MŚ w 2020 roku). Był to zarazem 37. tytuł rankingowy w karierze Anglika, co pozwoliło mu objąć samodzielne prowadzenie na liście wszech czasów pod tym względem.
Sezon 2020/2021.
Sezon 2020/2021 O’Sullivan rozpoczął od European Masters (pierwszy rankingowy turniej zaplanowany w kalendarzu), gdzie przegrał w drugiej rundzie (w pierwszej wygrał walkowerem po dyskwalifikacji Daniela Wellsa) z 18-letnim Aaronem Hillem w decydującej partii (4:5). W połowie października przegrał w trzeciej rundzie turnieju English Open 2020, ulegając 1:4 Matthew Stevensowi, na początku listopada przegrał 3:6 z Markiem Allenem w turnieju Champion of Champions 2020 w ćwierćfinale (będącego 2 rundą turnieju).
W turnieju Northern Ireland Open 2020 O’Sullivan osiągnął pierwszy w sezonie finał, w drodze do niego pokonując kolejno: Jamiego O’Neilla i Elliota Slessora po 4:1, Matthew Stevensa i Thepchaiyę Un-Nooha 4:2, Ding Junhuia 5:2 i Allistera Cartera 6:3. W finale Northern Ireland Open po raz trzeci z rzędu zmierzył się z Juddem Trumpem i po raz trzeci z rzędu mecz finałowy zakończył się wynikiem 9:7 dla Trumpa.
W rozgrywanym na przełomie listopada i grudnia UK Championship 2020 zawodnik odpadł w drugiej rundzie przegrywając 5:6 z Alexandrem Ursenbacherem.
W turnieju Scottish Open 2020, który był rozgrywany w pierwszej połowie grudnia, zawodnik doszedł do finału w którym przegrał 3:9 z Markiem Selbym. Wcześniej w półfinale w meczu z Li Hang udało mu się powrócić od stanu 1:4, by wygrać wszystkie kolejne partie i zwyciężyć 6:4. Dzięki wcześniejszym występom O’Sullivan zakwalifikował się do ostatniego turnieju w 2020 roku (World Grand Prix 2020) jako piąty zawodnik na sezonowej liście rankingowej. W turnieju tym przegrał w półfinale 1:6 z Juddem Trumpem.
Rok 2021 Anglik rozpoczął od występu w Masters, gdzie w pierwszej rundzie pokonał 6:5 Ding Junhuia, przegrywając wcześniej w meczu 0:3 i 3:5. W ćwierćfinale uległ 3:6 Johnowi Higginsowi. Po tym turnieju wziął udział w Championship League Snooker 2021, gdzie po wyjściu z grupy przegrał 2:3 z Kyrenem Wilsonem.
W turnieju Welsh Open 2021 O’Sullivan dotarł do finału, w drodze do niego przegrywając zaledwie dwa frejmy na 24 rozegrane. "The Rocket" pierwsze 3 rundy (z Robbiem Williamsem, Jimmym White’em i Martinem Gouldem) wygrał do zera, w 1/8 finału pokonał 4:1 Zhou Yuelonga, zaś w półfinale wyeliminował Marka Williamsa wynikiem 6:1 (w ćwierćfinale otrzymał walkower ze względu na problemy zdrowotne jego przeciwnika, Alego Cartera). W finale zmierzył się z notowanym na 81. miejscu w rankingu Jordanem Brownem. Po pierwszej sesji meczu rozgrywanego do 9 wygranych partii Anglik przegrywał 3:5. W sesji wieczornej O’Sullivan prowadził 6:5, by następnie przegrywać 7:8, po czym breakiem 119-punktowym doprowadził do decydującej partii. W niej lepszy okazał się Irlandczyk z Północy, który tym samym stał się najniżej notowanym od 1993 roku zwycięzcą turnieju rankingowego.
Zawodnik zakwalifikował się do Players Championship 2021 dzięki czwartemu miejscu na rocznej liście rankingowej. W turnieju tym pokonywał Ding Junhuia 6:5, Jacka Lisowskiego 6:1 (osiągnął wówczas skuteczność wbić na poziomie 99%, pudłując zaledwie dwie próby wbicia w całym meczu) i Barry’ego Hawkinsa 6:4, awansując do finału, gdzie zmierzył się z Johnem Higginsem. Mecz ten zakończył się wysokim zwycięstwem Szkota 10:3, co oznaczało dla O’Sullivana czwarty przegrany finał w sezonie 2020/21.
O’Sullivan zakwalifikował się do Tour Championship 2021 z piątego miejsca na rocznej liście rankingowej. W meczu ćwierćfinałowym pokonał 10:8 Higginsa, zaś w półfinałowym 10:9 Barry’ego Hawkinsa (odrabiając straty od wyniku 6:9), dzięki czemu awansował do finału, gdzie zmierzył się z Neilem Robertsonem. Po pierwszej sesji finału był remis 4:4, w drugiej Australijczyk wygrał wszystkie rozegrane frejmy i cały mecz 10:4. O’Sullivan we wszystkich frejmach drugiej sesji meczu zdobył zaledwie 26 punktów.
Na koniec sezonu odpadł w drugiej rundzie mistrzostw świata i sezon zakończył na trzecim miejscu na liście rankingowej.
Sezon 2021/2022.
O'Sullivan swój trzydziesty sezon w zawodowym snookerze rozpoczął od występu w Northern Ireland Open 2021, gdzie przegrał 3:4 z Yanem Bingtao w 1/8 finału. W kolejnych dwóch turniejach ulegał Johnowi Higginsowi, kolejno 5:6 w półfinale English Open 2021 i 1:6 w ćwierćfinale Champion of Champions 2021.
Następnym występem w sezonie dla Anglika był turniej UK Championship 2021, w którym zaliczył ćwierćfinał, w którym po decydującej partii przegrał 5:6 z Kyrenem Wilsonem. Niedługo po zakończeniu tego turnieju wziął udział w Scottish Open 2021, gdzie osiągnął półfinał, w którym ponownie uległ Higginsowi 1:6.
19 grudnia O'Sullivan wygrał swój 38. w karierze tytuł rankingowy, pokonując w finale World Grand Prix 2021 Neila Robertsona 10:8. W drodze do finału wygrywał kolejno z Andym Hicksem, Hosseinem Vafaeiem, Jimmym Robertsonem i Stuartem Binghamem. Robertson zrewanżował się za tę porażkę w ćwierćfinale Masters 2022, eliminując Anglika wynikiem 6:4 (wcześniej O'Sullivan pokonał 6:1 Jacka Lisowskiego). Anglik i Australijczyk spotkali się ponownie w ćwierćfinale Players Championship 2022 i tu ponownie lepszy okazał się Robertson, który wygrał ten mecz 6:3. Wcześniej odbył się także turniej German Masters 2022, do którego O'Sullivan nie zdołał się zakwalifikować.
Drugi finał w sezonie "Rakieta" osiągnął podczas turnieju European Masters 2022. W pierwszej rundzie wygrał 5:4 z Zhangiem Andą, kolejne rundy przeszedł jednak pewniej. Wygrywał kolejno z Wu Yize 5:1, Ashleyem Hugillem 5:2, Tomem Fordem 5:1 i Liangiem Wenbo 6:2. W finale zmierzył się z debiutującym na tym etapie turnieju, notowanym na 80. miejscu w rankingu Fanem Zhengyi, z którym przegrał 9:10.
Podczas Welsh Open 2022 O'Sullivan dotarł do 1/8 finału, w którym został pokonany 3:4 przez Ricky'ego Waldena, z kolei udział w kolejnym turnieju (Gibraltar Open 2022) zakończył po pierwszej rundzie po porażce w tym samym stosunku z Benem Woollastonem. W ostatnim turnieju przed Mistrzostwami Świata, Tour Championship 2022 (do którego awansował jako trzeci zawodnik na rocznej liście rankingowej) oba mecze kończył wynikami 10:9. W ćwierćfinale wyeliminował takim rezultatem Marka Williamsa, z kolei w półfinale został pokonany przez Neila Robertsona. O'Sullivan podczas Tour Championship został pierwszym w historii snookerzystą, który wbił pięć breaków stupunktowych w dwóch kolejnych meczach. Po tym turnieju odzyskał również prowadzenie na światowej liście rankingowej.
Sezon zakończył się dla O'Sullivana zdobyciem siódmego w karierze tytułu Mistrza Świata (zob. sekcję dt. MŚ w 2022 roku).
Sezon 2022/2023.
Na początku sezonu Anglik zwyciężył w dwóch turniejach nierankingowych: Hong Kong Masters 2022, gdzie w finale pokonał reprezentanta gospodarzy Marco Fu 6:4 oraz Champion of Champions 2022, w którym zwyciężył 10:6 z Juddem Trumpem. Trump w ósmym frejmie finału zbudował breaka maksymalnego; był to drugi w historii i pierwszy od 25 lat taki break wbity przeciwko O'Sullivanowi w oficjalnych rozgrywkach.
Maksymalne breaki.
Piętnastokrotnie osiągnął w meczach turniejowych najwyższy break snookerowy – 147 (w tym najszybszy 147-punktowy break wykonany na mistrzostwach świata w Sheffield w 1997 roku w czasie 5 minut i 8 sekund) – wpisany jako rekord do Księgi Rekordów Guinnessa. Jest pod tym względem rekordzistą. W sezonie 2007/2008 wbił trzy breaki maksymalne.
Lista breaków maksymalnych (w nawiasie podany sędzia meczu):
Zarobki.
Łączna suma, jaką zarobił O’Sullivan podczas występów w oficjalnych turniejach, wynosi ponad 12 milionów funtów, tym samym jest najlepiej opłacanym zawodnikiem w historii i pierwszym, który osiągnął ośmiocyfrowe zarobki „przy zielonym stole”.
Styl gry.
Jego styl charakteryzuje się dużą dynamiką, przez co zyskał przydomek "The Rocket". Jest uznawany powszechnie przez ekspertów za najlepiej budującego breaki zawodnika w historii. Gra bardzo ofensywnie, starając się wbijać bile nawet w trudnych pozycjach, jednak jest również solidny taktycznie. Zdarza mu się wyrażać swoje emocje poprzez przeróżne miny, uśmieszki, a także niekonwencjonalne (często odbierane jako niegrzeczne) zachowania: takie jak zakrywanie głowy białym ręcznikiem czy rzucanie przyrządów pod nogi przeciwnika.
W opinii niektórych komentatorów poziom gry O’Sullivana jest stosunkowo nierówny. Na poparcie tej tezy warto przytoczyć występy w sezonie 2005/2006, kiedy to O’Sullivan w niektórych turniejach odpadał po bezbarwnej grze w pierwszej rundzie (wysoko przegrywając), a w innych dochodził do finału. Bardzo często mecze O’Sullivana składają się z kilku wygranych lub przegranych z rzędu frame’ów. Dobrze dysponowany O’Sullivan potrafi wygrać bardzo wysoko z wysoko notowanymi zawodnikami w meczach o bardzo dużą stawkę, dowodem tego było na przykład pokonanie Stephena Hendry’ego 17:4 w półfinale mistrzostw świata w 2004, Barry’ego Hawkinsa w finale Masters 10:1 lub Stephena Maguire’a w finale UK Championship 10:2.
"Rakieta" nie lubi oddawać inicjatywy w trakcie meczu, najczęściej bardzo ciężko jest mu się podnieść po przegraniu paru frame’ów z rzędu; z drugiej strony jest uważany za najlepszego "front-runnera" w grze – po wyjściu na wysokie prowadzenie rzadko je traci. Niezależnie jednak od dyspozycji – The Rocket zawsze stara się zaskoczyć publiczność jakimś niebanalnym zagraniem, co sprawia, że jest jednym z najchętniej oglądanych zawodników.
O’Sullivan jest zawodnikiem oburęcznym – najczęściej używa prawej ręki, ale czuje się pewnie przy zagraniach również z lewej ręki. Daje mu to przewagę przy przymierzaniu się do bil, do których inni zawodnicy musieliby sięgać z przyrządów. Bilę czerwoną na 100 punktów w tysięcznym stupunktowym breaku O’Sullivan wbił lewą ręką, mimo pierwotnego mierzenia z prawej ręki.
Osiągnięcia.
Główne turnieje.
Udział w mistrzostwach świata.
Premier League.
Ronnie O’Sullivan dziesięciokrotnie (najwięcej ze wszystkich graczy) triumfował w Premier League. W turnieju tym startuje 7 -graczy. Każdy zawodnik ma na pojedyncze uderzenie tylko 25 sekund – co zdecydowanie premiuje szybko grających graczy (w tym przede wszystkim O’Sullivana). Różnicą w stosunku do innych turniejów jest fakt, że w fazie grupowej Premier League – gracze (grający w systemie każdy z każdym) mogą remisować pojedynki.
Inne osiągnięcia.
Jako jedyny, obok Stephena Hendry’ego, wbił trzy breaki maksymalne w Crucible Theatre (miejscu, gdzie są rozgrywane mistrzostwa świata). Jest ponadto jedynym zawodnikiem, który osiągnął w profesjonalnych turniejach ponad 1000 breaków stupunktowych. W sezonach: 2003/04, 2004/05 i 2021/22 Rakieta zarobił najwięcej ze wszystkich graczy pieniędzy (za osiągnięcia w turniejach) oraz wbił najwięcej ze wszystkich graczy breaków 100-punktowych. Najwięcej setek osiągnął również w sezonie 2017/18.
Statystyki.
Osiągnięcia w liczbach:
Miejsca w światowym rankingu.
Ponieważ od sezonu 2010/11 ranking jest kilkakrotnie rewidowany w trakcie sezonu, w tabeli pokazane są miejsca z początku sezonu.
Udział w mistrzostwach świata.
Od 1993 Ronnie nieprzerwanie występuje w mistrzostwach świata. W trakcie swojej kariery 7-krotnie zdobywał tytuł Mistrza Świata. Tylko raz, w 2014 roku musiał uznać wyższość rywala w finale, jego pogromcą okazał się Mark Selby, który pokonał starszego rodaka 18:14, powracając do gry od stanu 10:5 na korzyść Ronniego. 5-krotnie przegrywał w spotkaniach półfinałowych, w tym dwukrotnie ze Stephenem Hendrym. Siedem razy odpadał w ćwierćfinałach. W sześciu przypadkach odpadał w II rundzie. Czterokrotnie musiał żegnać się z czempionatem już po pierwszym spotkaniu.Łącznie w Crucible Theatre rozegrał 97 spotkań, z których wygrał 74. Daje mu to efektywność na poziomie 76,29%.Podczas mistrzostw świata rozegrał w sumie 2 007 frejmów, wygrywając w 1 089, co daje efektywność na poziomie 58,89%.W historii mistrzostw świata jest także rekordzistą pod względem ilości wbitych breaków 100+. Łącznie wbił ich 199, w tym trzykrotnie breaka maksymalnego (1997, 2003, 2008). Break maksymalny z 1997, wbity w meczu 1. rundy przeciwko Mickowi Price’owi, to najszybszy maks w historii snookera (5 minut i 8 sekund).
1993.
Ronnie O’Sullivan odpadł w pierwszej rundzie, ulegając 7:10 Szkotowi Alanowi McManusowi.
1994.
W pierwszej rundzie The Rocket zmierzył się z Irlandczykiem Dennisem Taylorem. Mecz zakończył się wynikiem 10:6 na korzyść Anglika. W drugiej rundzie (1/8 finału) "Rakieta" musiał uznać wyższość Johna Parrotta, który pokonał go aż 13:3.
1995.
W pierwszym meczu Ronnie O’Sullivan pokonał Dave’a Harolda 10:3. W 1/8 finału Anglik okazał się lepszy od Walijczyka Darrena Morgana 13:8. W ćwierćfinale przegrał z Hendrym 8:13. Dojście do tej fazy rozgrywek było dużym sukcesem dla Anglika, który 3 lata wcześniej w 1992 roku rozpoczął karierę zawodowego gracza.
1996.
Ronnie O’Sullivan w 1996 roku dotarł do półfinałów. Wyniki meczów, w których występował Anglik, były następujące:
1997.
W pierwszym meczu O’Sullivan wyeliminował Micka Price’a 10:6. W tym meczu Ronnie zrobił najszybszego breaka maksymalnego (147) w historii snookera – dokonał tego w 5 minut i 8 sekund. W 1/8 finału przegrał z Darrenem Morganem 12:13.
1998.
W roku 1998 O’Sullivan dotarł do półfinałów. Oto wyniki wszystkich jego spotkań:
1999.
W pierwszej rundzie The Rocket pokonał 10:3 Leo Fernandeza z Irlandii. W 1/8 finału okazał się lepszy (13:8) od Joego Perry’ego. W ćwierćfinale wyeliminował Johna Parrotta 13:9. W półfinale O’Sullivan musiał uznać wyższość Stephena Hendry’ego – mecz zakończył się wynikiem 17:13 dla Szkota. W tym pojedynku Anglik był bardzo blisko uzyskania breaka maksymalnego; przy 134 punktach spudłował różową bilę (cięcie do lewej środkowej kieszeni).
2000.
Ronnie O’Sullivan odpadł w pierwszej rundzie, po porażce 9:10 z Davidem Grayem, pomimo wbicia pięciu breaków stupunktowych (został pierwszym zawodnikiem, który dokonał tego w pierwszej rundzie mistrzostw).
2001 – zdobycie pierwszego tytułu w karierze.
W roku 2001 O’Sullivan zdobył tytuł mistrza świata. Oto wyniki meczów, które wygrał The Rocket:
2002.
W pierwszym meczu O’Sullivan wygrał 10:5 z Drew Henrym, w drugiej rundzie po jednostronnym meczu wygrał z Robertem Milkinsem 13:2, w ćwierćfinale wyeliminował Stephena Lee 13:10. Swój udział w mistrzostwach The Rocket zakończył w półfinale, gdzie przegrał z Hendrym 13:17.
2003.
W 2003 roku Ronnie O’Sullivan odpadł w pierwszej rundzie, przegrywając 6:10 z Marco Fu. W tym meczu wbił swojego drugiego w Crucible Theatre maksymalnego breaka.
2004 – zdobycie drugiego tytułu w karierze.
W pierwszej rundzie The Rocket pokonał Stephena Maguire’a 10:6, później Anglika Andy’ego Hicksa 13:11, w ćwierćfinale wysoko wygrał 13:3 z Anthony Hamiltonem.
Półfinał zakończył się bardzo niespodziewanym, jednostronnym wynikiem – O’Sullivan bowiem pokonał Hendry’ego 17:4. Tym samym "The Rocket" ustanowił swoisty rekord – najwyższej wygranej (trzynastoma partiami) w półfinałach MŚ. Wcześniejszy rekord należał do Stephena Hendry’ego, który pokonał 16:4 Terry’ego Griffithsa w 1992 roku.
W finale spotkał się z Graeme Dottem, wygrywając 18:8. Dott rozpoczął mecz od przewagi 5:0, jednak później zdołał wygrać tylko 3 frame’y.
Tym samym O’Sullivan zapewnił sobie pozycję numer jeden na liście rankingowej oraz zdobył drugi w swojej karierze tytuł Mistrza świata.
2005.
W 2005 roku O’Sullivan w pierwszej rundzie pokonał Stephena Maguire’a 10:9. W 1/8 finału wygrał z Allisterem Carterem 13:7. W ćwierćfinale uległ 11:13 Peterowi Ebdonowi po bardzo długim spotkaniu. Mecz ten charakteryzował się nerwową atmosferą, a także wieloma spięciami, które wynikały głównie ze sporej różnicy w sposobie gry obu zawodników. Peter Ebdon stosuje defensywną, powolną grę, która bardzo nie odpowiada O’Sullivanowi.
2006.
W 2006 roku pierwszym przeciwnikiem O’Sullivana był Dave Harold, mecz zakończył się wynikiem 10:4. W 1/8 finału spotkał się z Ryanem Dayem, pokonując go po dosyć wyrównanym meczu (druga sesja zakończyła się 7:9 na korzyść Daya) 13:10. W ćwierćfinale O’Sullivan trafił na dwukrotnego mistrza świata Marka Williamsa. Po dość zaciętym pojedynku "The Rocket" ostatecznie wygrał 13-11 (4-4,10-6,13-11). Mecz półfinałowy z Graeme Dottem miał bardzo niespodziewany przebieg: pierwszą sesję O’Sullivan wygrał 5:3, drugą w takim samym stosunku przegrał, zaś w trzeciej oddał wszystkie osiem frame’ów. Czwarta sesja rozpoczęła się zatem przy wyniku 16:8 dla Dotta, O’Sullivanowi udało się wygrać tylko trzy partie i mecz ostatecznie przegrał 11:17.
Przed finałami O’Sullivan sparował z Peterem Ebdonem. Mecze te miały nauczyć Anglika cierpliwości i opanowania. Drabinka turniejowa przewidywała mecz tych dwóch zawodników jedynie w finale, co było jedną z przyczyn, dla których zdecydowali się oni na wspólne treningi.
Przed zawodami, jak i w ich trakcie, O’Sullivan był faworytem zakładów bukmacherskich. Po pierwszej sesji półfinałowej z Dottem (wynik 5:3 dla Anglika) bukmacherzy dawali za zwycięstwo O’Sullivana w tym meczu nie więcej niż 1,15 za jednego postawionego funta.
2007.
Kontrowersje.
Niedługo przed rozpoczęciem po tym, jak okazało się, że rozegra pierwszy mecz właśnie z Dingiem Junhui, O’Sullivan zarzucił, że losowanie zostało ustawione. Na zarzut ten odpowiedział rzecznik Światowej Organizacji Snookera, twierdząc że to nieprawda, ponieważ losowanie odbywało się przez dwóch prezenterów BBC, przy niezależnej widowni.
1. runda.
W pierwszej rundzie Ronnie O’Sullivan wyeliminował Chińczyka Ding Junhuia. Ding był drugim po O’Sullivanie kandydatem do zwyciężenia turnieju (według bukmacherów). Mecz zakończył się wynikiem 10:2 dla O’Sullivana (pierwsza sesja zakończyła się wynikiem 8:1).
2. runda.
W drugiej rundzie, która rozgrywana była 29 i 30 kwietnia, O’Sullivan zmierzył się z Neilem Robertsonem. Pierwsza sesja, rozegrana 29 kwietnia zakończyła się wynikiem 6:2 na korzyść R. O’Sullivana. Druga sesja tego pojedynku zakończyła się remisem 8:8. Trzecią sesję wygrał natomiast O’Sullivan 5:2, zwyciężając w całym meczu 13:10. Przebieg ostatniej sesji mógł wskazywać na to, iż mecz będzie zacięty do samego końca, gdyż zawodnicy na przemian wygrywali frame’y w pierwszej części trzeciej sesji (wyniki poszególnych frame’ów trzecieh sesji):
Ćwierćfinał.
W ćwierćfinale Rakieta zmierzył się z Johnem Higginsem. Po pierwszej sesji tego pojedynku, rozegranej 1 maja, był remis 4:4. Druga sesja rozegrana 2 maja o godzinie 11 (polskiego czasu) zakończyła się wynikiem 7:1 dla Szkota – a więc było 5:11. Trzecia sesja tego pojedynku została rozegrana wieczorem tego samego dnia, zakończyła się po 6 frame’ach – Higgins zwyciężył w tym meczu 13:9.
2008 – trzecie zdobycie tytułu w karierze.
Ronnie O’Sullivan w opinii bukmacherów jest faworytem mistrzostw. Niezależne od siebie serwisy bukmacherskie typowały go na długo przed rozpoczęciem zawodów na Mistrza świata.
1. runda.
W pierwszej rundzie O’Sullivan zmierzył się z reprezentantem Chin Liu Chuangem. Pierwszą sesję tego meczu rozgrywaną o 15:30 23 kwietnia 2008 roku wygrał O’Sullivan 5:4 (do przerwy Anglik prowadził 3:1). Druga sesja rozgrywana 24 kwietnia zakończyła się wynikiem 5:1 dla O’Sullivana (do przerwy 3:1), a więc wygrał on mecz 10:5.
2. runda.
W drugiej rundzie Ronnie O’Sullivan grał z reprezentantem Walii Markiem Williamsem. Pierwsza odsłona tego pojedynku rozgrywana w sesji wieczornej (26 kwietnia 2008 roku) zakończyła się wynikiem 5:3 dla Anglika. Druga sesja zakończyła się remisem (rozgrywana wieczorem 27 kwietnia) 4:4. W ostatniej sesji rozgrywanej 28 kwietnia 2008 frame’y wygrywał już tylko O’Sullivan – ostatecznie zwyciężając w meczu 13:7. Podczas ostatniej 20 partii wbił swojego dziewiątego w życiu turniejowego breaka maksymalnego.
Zawodnik po zdobyciu breaka maksymalnego powiedział między innymi: "Obviously it’s more important to win the game but that money gives me a few options in the summer. I’ll be getting a Bentley Convertible now – I’ve been dying to get one!" (Oczywistym jest, że to jest ważniejsze by wygrać grę, ale te pieniądze dają mi kilka opcji na lato. Będę miał teraz Bentleya Convertible – mordowałem się po to by go zdobyć).
Dodał również: "The difference between this season and the last 13 seasons is that I’ve stumbled across a couple of things and kept my discipline with it and stayed patient." (Różnica między tym sezonem a trzynastoma wcześniejszymi jest taka, że teraz natknąłem się na parę rzeczy i utrzymałem dyscyplinę dzięki temu oraz byłem cierpliwy).
Ćwierćfinał.
W ćwierćfinale „The Rocket” zmierzył się z Liangem Wenbo. Pierwsza odsłona tego pojedynku miała miejsce w sesji popołudniowej 29 kwietnia, zakończyła się ona remisem 4:4. Dzień później w sesji porannej O’Sullivan wygrał 7 frame’ów oddając tylko jeden, tym samym wysunął się na sześcioframe’owe prowadzenie 11:5. W decydującej trzeciej sesji O’Sullivan zakończył mecz po 4 partiach, ostatecznie wygrywając całe spotkanie 13:7.
Po meczu O’Sullivan wypowiadał się w następujący sposób:" I’m pleased to be through, it was alright. I could have played better, I could have scored bit more heavily, I could have been a bit more sharp in the safety department. My long ball potting could have been a bit better, but overall it was ok. I suppose." (Jestem zadowolony, że sobie poradziłem, bez problemów. Mogłem grać lepiej, mogłem wbijać punkty lepiej, mogłem być trochę bardziej inteligentny w moich odstawnych, moje wbicia długich bil mogły być lepsze, ale generalnie myślę iż było dobrze).
Zapytany o Stephena Hendry’ego O’Sullivan powiedział m.in.: "[...] it’s just good to be playing in the semis against a fantastic player, we all know that. [...] He’s there because Stephen’s a great player." (To jest dobrze grać w półfinale z tak fantastycznym graczem, wszyscy to wiemy. On jest tutaj, ponieważ jest świetnym graczem).
O’Sullivan wypowiadał się również ciepło o publiczności. O meczu z Hendrym powiedział, iż to będzie okazja by obaj gracze zagrali na maksimum swoich możliwości.
„The Rocket” zapewnił po meczu z Wenbo (w wywiadzie dla BBC), iż jest w Sheffield po to by sięgnąć po tytuł. Przed meczem z Hendrym, Bukmacherzy jednoznacznie wskazywali „Rakietę” jako faworyta tego spotkania.
Półfinał.
W półfinale Ronnie O’Sullivan grał ze zdobywcą siedmiu tytułów Mistrza świata – Stephenem Hendrym. Mecz miał być rozgrywany od 1 do 3 maja, ale zakończył się już 2 maja po trzech sesjach.
Po pierwszej sesji tego pojedynku był remis 4:4 (1:3 do przerwy). Druga odsłona tego meczu, która miała miejsce o godzinie 11, została zdominowana przez O’Sullivana – który wygrał wszystkie osiem zaplanowanych na tę sesję frame’ów i wysunął się na prowadzenie 12:4. Tego samego dnia została rozegrana trzecia sesja tego pojedynku, w której to „The Rocket” potrzebował wygrać 5 z 8 możliwych do rozegrania partii by zakończyć mecz w trzech sesjach. Udało mu się zwyciężyć 5 z 7 partii i tym samym wygrać mecz 17:6. Czwarta sesja tego pojedynku nie została więc rozegrana.
Szkot w tym meczu po raz pierwszy w historii swoich udziałów w MŚ oddał wszystkie 8 frame’ów jednej sesji.
Po meczu O’Sullivan powiedział: "I’m really pleased. There were times when I felt really good and in control and did everything perfectly. It was a great feeling." (Jestem naprawdę zadowolony. To był ten czas kiedy ja czułem się naprawdę dobrze i miałem kontrolę oraz robiłem wszystko perfekcyjnie. To było niesamowite uczucie.)
O wyniku pierwszej sesji powiedział: "It was a complete result. I thought 6-2 down would be ok, if it had gone 7-1 I would have struggled. I didn’t want to give him a big lead. At 4-4 I was delighted, I felt like I’d won the session 7-1." (To był kompletny rezultat. Myślałem, że 6-2 w plecy będzie ok. Gdybym przegrywał 7-1 musiałbym się borykać. Nie chciałem dać mu dużej przewagi. 4-4 było wyśmienite, czułem się jakbym wygrał 7-1 tę sesję.)
Hendry powiedział O’Sullivanie, iż był najlepszym graczem który kiedykolwiek grał przeciwko niemu. "The Rocket" na to odpowiedział: "That compliment means more to me than anything anyone could give me. I remember watching him when I was 14 and he was God, and he still is to all of us snooker players." (Ten komplement znaczy dla mnie więcej niż cokolwiek innego co mógłbym otrzymać. Pamiętam, oglądałem go kiedy miałem 14 lat i on był „Bogiem” i ciągle jest dla wszystkich snookerowych graczy.)
Hendry powiedział również o O’Sullivanie: "When you let him get a lead on you he’s unstoppable. He’s a different animal when you put pressure on him, but I didn’t." (Kiedy wypuścisz go na prowadzenie, on jest nie do zatrzymania. Jest zupełnie innym zwierzakiem, kiedy wywrzesz na niego presję, ale ja tego nie zrobiłem)
Finał – zdobycie tytułu.
O’Sullivan spotkał się w swoim trzecim w życiu finale mistrzostw świata z innym Anglikiem – Allisterem Carterem. Mecz został rozegrany w czterech sesjach 4 i 5 maja.
Pierwsza sesja została rozpoczęta o godzinie 16 4 maja. Zakończyła się ona wynikiem 6:2 dla Ronniego O’Sullivana (3:1 do przerwy). Druga odsłona tego meczu miała miejsce tego samego dnia o godzinie 21 i również zakończyła się zwycięstwem "The Rocket" 5:3. Anglik tym samym wysunął się na prowadzenie w meczu 11:5.
Trzecia sesja rozgrywana 5 maja o godzinie 16 zakończyła się również zwycięstwem O’Sullivana 5:3. Tym samym w całym meczu prowadził on po trzech sesjach 16:8.
W sesji czwartej Ronnie nie oddał już żadnego frame’a, wygrywając całe spotkanie 18:8 i zdobywając kolejny tytuł mistrza świata w snookerze.
Wyniki wszystkich frame’ów tego meczu prezentowały się następująco: 81:56, 127:0, 99:0, 0:104, 86:4, 62:76, 65:18, 73:0, 78:0, 36:60, 86:4, 28:93, 45:80, 123:0, 77:32, 110:5, 66:48, 74:0, 25:64, 85:0, 0:84, 58:42, 4:89, 68:39, 75:32, 61:16.
Po turnieju O’Sullivan powiedział m.in.: "It’s a real buzz to win it. There is no bigger tournament, this is our pinnacle, it’s our greatest stage," (To jest naprawdę odlotowo wygrać ten turniej. Nie ma większych zawodów, to jest nasz szczyt, to jest nasz najlepszy etap).
O następnych zwycięstwach zawodnik powiedział: "I’ve got three now and I would like to win more. I wouldn’t like to put a number on it because that would be very foolish of me." (Mam teraz trzy tytuły i chciałbym wygrać więcej. Nie chciałbym jednak się o to zakładać ponieważ to by było głupie z mojej strony).
O meczu z Carterem: "I think everybody had expectations of me just blowing Ali away after I won my semi final so well." (Myślę, że wszyscy spodziewali się, że załatwię Aliego po tym jak wygrałem w taki ładny sposób półfinał).
Podobnie jak cztery lata wcześniej (finał MŚ O’Sullivan – Dott) – przed rozpoczęciem sesji na arenę wbiegł ekshibicjonista. Został jednak unieszkodliwiony przez służby porządkowe.
Powrót na pierwsze miejsce światowego rankingu po MŚ.
Dzięki zwycięstwu w ćwierćfinale i jednoczesnym odpadnięciu w tej rundzie Stephena Maguire’a O’Sullivan zapewnił sobie pierwszą pozycję na liście rankingowej na następny sezon. Pozostający wówczas w turnieju Hendry, Carter, Perry – mieli przed turniejem odpowiednio 13375, 15075, 17225 straty do Anglika.
Przed MŚ O’Sullivan był drugi na liście rankingowej ze stratą do 100 punktów do Shauna Murphy’ego – ten jednak za dojście tylko do drugiej rundy otrzymał tylko 3,8 tysiąca punktów i nie utrzymał pierwszego miejsca.
2009.
O’Sullivan był faworytem MŚ w opinii bukmacherów. Brytyjski serwis William Hill na około 1,5 miesiąca przed rozpoczęciem zawodów płacił za ewentualne zwycięstwo Anglika 3 funty (za jednego postawionego).
1. runda.
W pierwszej rundzie turnieju Ronnie O’Sullivan zmierzył się ze Stuartem Binghamem. Obie sesje pojedynku były rozgrywane 18 kwietnia 2009 roku (poranna i wieczorna). Po pierwszej sesji O’Sullivan prowadził 6:3 (2:2 do przerwy), zaś drugą sesję zakończył w sześciu partiach wygrywając całe spotkanie 10:6.
2. runda.
W drugiej rundzie O’Sullivan zmierzył się z Markiem Allenem. Pierwsza sesja tego pojedynku zakończyła się remisem 4:4, druga zwycięstwem O’Sullivana (stan meczu po sesji: 9:7). W ostatniej sesji rywal O’Sullivana wygrał 6 partii i to on awansował do następnej rundy. Ostateczny wynik meczu 11:13. Po meczu O’Sullivan powiedział, że jego rywal grał doskonale, zauważył, że tak grający Allen ma szansę wygrać cały turniej. Po odpadnięciu z turnieju O’Sullivan zadeklarował, że chce spędzić czas z rodziną i swoim ojcem, który otrzymał przepustkę z więzienia. Pomimo porażki w drugiej rundzie, O’Sullivan utrzymał 1. miejsce na liście rankingowej.
2010.
1. runda.
W pierwszej rundzie O’Sullivan zmierzył się z Liangiem Wenbo. Mecz ten został rozegrany 19 i 20 kwietnia. Po pierwszej sesji O’Sullivan prowadził 7:2. Następnego dnia doprowadził do stanu 9:3, jednak jego przeciwnik zdołał odrobić część strat – ostatecznie O’Sullivan wygrał 10:7.
2. runda.
W drugiej rundzie spotkał się z Markiem Williamsem. Mecz był rozgrywany przez trzy dni, 24, 25 i 26 kwietnia. Po pierwszej sesji był remis 4:4. Remisem zakończyła się również kolejna sesja (8:8). W decydującej odsłonie pojedynku inicjatywę przejął jednak Ronnie O’Sullivan, który wysunął się na prowadzenie 11:9. Williams odpowiedział tylko jedną partią doprowadzając do stanu 11:10. Następnie dwie kolejne partie wygrał O’Sullivan (w obu zdobywając breaki ponadstupunktowe), ustalając wynik meczu na 13:10.
Ćwierćfinał.
W ćwierćfinale rozgrywanym 27 i 28 kwietnia O’Sullivan zmierzył się z Markiem Selby. Pierwszą sesję zremisował 4:4, po drugiej prowadził 9:7. Ostatecznie jednak przegrał to spotkanie 11:13 po tym, jak jego przeciwnik wygrał cztery ostatnie partie w meczu.
2011.
Kontrowersyjne wypowiedzi przed turniejem.
Przed turniejem udzielił kontrowersyjnego wywiadu dla Daily Mail, w którym stwierdził, że zrobił dla snookera więcej niż wszyscy inni zawodnicy razem wzięci. Chwalił się również tym, że ma fanów na całym świecie, którzy wybaczają mu jego wybryki. Uznał również, że podczas mistrzostw tylko jeden lub dwóch graczy nie będzie przerażonych pojedynkiem z nim. Podczas tego wywiadu dawał również do zrozumienia, że może odejść ze snookera lub zrobić sobie przerwę w grze.
1. runda.
W pierwszej rundzie zmierzył się z Dominikiem Dale’em. Mecz ten rozpoczął się od prowadzenia 2-0 O’Sullivana, Dale wygrał wówczas dwie kolejne partie, które jednocześnie były jedynymi frame’ami, które zdobył w tym meczu. Pierwsza sesja pojedynku zakończyła się wynikiem 7-2, a cały mecz 10-2.
2. runda.
W drugiej rundzie zmierzył się z Shaunem Murphym. Pojedynek rozpoczął się od prowadzenia O’Sullivana 3-0, Murphy odpowiedział dwiema partiami. Następne 3 partie wygrał O’Sullivan, wygrywając sesję 6-2. W drugiej odsłonie pojedynku, rozgrywanej 24 kwietnia Murphy zmniejszył prowadzenie O’Sullivana do 9-7.
Decydująca odsłona meczu rozgrywana w sesji wieczornej 25 kwietnia rozpoczęła się od dominacji O’Sullivana, który doprowadził do statu 12-8. Murphy był w stanie odrobić już tylko dwie partie, ostatecznie przegrywając 10-13.
Ćwierćfinał.
W ćwierćfinale O’Sullivan zmierzył się z liderem rankingu, Johnem Higginsem. Po pierwszej sesji był remis 4-4. Druga sesja zakończyła się również remisem (wynik meczu 8-8), pomimo prowadzenia O’Sullivana 8-5. W ostatniej sesji lepszy okazał się Higgins, który ustanowił wynik spotkania na 13-10.
2012 – czwarty tytuł w karierze.
1. runda.
W pierwszej rundzie O’Sullivan spotkał się z Peterem Ebdonem, który to musiał się kwalifikował do turnieju głównego. Pierwsza sesja tego pojedynku rozgrywana 23 kwietnia (w sesji popołudniowej) miała jednostronny przebieg. Od stanu 1:1 O’Sullivan zwyciężył 6 kolejnych partii i wysunął się na prowadzeniu 7:1. Ostatnią partię sesji wygrał Ebdon, zmniejszając stratę do pięciu partii.
W drugiej sesji spotkania, rozgrywanej w sesji popołudniowej 24 kwietnia gracze podzielili się pierwszymi czterema partiami. W 14 partii break rozpoczął Peter Ebdon, nie mniej jednak nie udało mu się skonstruować wygrywającej przewagi i pozostawił stół rywalowi, ten z kolei doprowadził do wyniku, w którym to rywal potrzebował już kilku snookerów. Peter Ebdon nie był w stanie ich ustawić, przez co O’Sullivan wygrał partię i mecz 10:4.
2. runda.
W drugiej rundzie spotkał się z Markiem Williamsem. Spotkanie miało jednostronny przebieg: pierwszą sesję wygrał O’Sullivan 5:3, drugą 6:2, co dało mu prowadzenie w meczu 11:5. Ostatecznie zwyciężył 13:6.
Ćwierćfinał.
W ćwierćfinale rywalem O’Sullivana był Neil Robertson, który wygrał pierwszą sesję 5:3. Później jednak rozpoczęła się dominacja O’Sullivana – zwyciężył on drugą sesję 6:2, ustanawiając wynik 9:7. W trzeciej odsłonie pojedynku kontrolował spotkanie, ostatecznie zwyciężając 13:10. Po meczu jego przeciwnik powiedział: "If he approaches all his matches [in the same way], he’ll run away with this tournament easily." (Jeżeli zagra w kolejnych meczach w ten sam sposób, to z łatwością wygra te zawody).
Półfinał.
Rywalem O’Sullivana w półfinale był walijski zawodnik Matthew Stevens. Mecz rozpoczął się od dominacji angielskiego snookerzysty, który wygrał pierwsze cztery partie, a następnie całą sesję 5:3. W drugiej sesji przewaga została zwiększona do 11:5. Trzecia odsłona meczu zakończyła się remisem 4:4:, co ustanowiło wynik meczu na 15:9. Wieczorem tego samego dnia (5 maja) rozegrano już tylko 3 partie, czyli całe spotkanie zakończyło się zwycięstwem 17:10 O’Sullivana, który awansował do czwartego w karierze finału.
Finał.
Finał został zaplanowany na 6 i 7 maja. Rywalem był Allister Carter. Spotkanie rozpoczęło się od wygranych dwóch partii przez Ronniego O’Sullivana, jego rywal zdołał doprowadzić do remisu 2:2, jednak cała sesja zakończyła się wynikiem 5:3 dla O’Sullivana. Drugą sesję rozegrano tego samego dnia i w niej także zwyciężył Ronnie O’Sullivan 5:4, wysuwając się na prowadzenie 10:7. Następnego dnia po wznowieniu zawodów, O’Sullivan doprowadził do stanu 14:7, ale ostatecznie całą sesję wygrał 5:3, co ustanowiło wynik na 15:10 po 3 z 4 sesji. W ostatecznej sesji rozegrano już tylko 4 partie, z których 3 wygrał O’Sullivan, przez co zwyciężył w finale 18:11 i zdobył czwarty w karierze tytuł. Po zakończeniu spotkania oznajmił, iż pozostaje w snookerze. Podczas ceremonii wręczenia pucharu i wywiadu pomeczowego towarzyszył mu syn – Ronnie Jr.
2013 – piąty tytuł w karierze.
Pomimo rozegrania tylko jednego spotkania w sezonie 2012/2013 oraz wypadnięcia z czołowej 16 O’Sullivan będzie rozstawiony w tym turnieju z numerem jeden, w przypadku obrony tytułu zyska on prawo do gry we wszystkich turniejach sezonu 2013/2014 niezależnie od miejsca zajmowanego na liście rankingowej.
1. runda.
W 1 rundzie (20 kwietnia) O’Sullivan wygrał 10:4 z Marcusem Campbellem, prowadząc po pierwszej sesji 7:2.
2. runda.
W 2 rundzie zawodnik zmierzył się z Allisterem Carterem. Mecz był rozgrywany w dniach 27–29 kwietnia. Po pierwszej sesji O’Sullivan prowadził 5:3, po drugiej 9:7, by ostatecznie wygrać to spotkanie 13:8.
Ćwierćfinał.
W ćwierćfinale O’Sullivan grał ze Stuartem Binghamem. Mecz od początku miał jednostronny przebieg po tym, jak O’Sullivan wygrał 7 pierwszych partii, by ostatecznie zwyciężyć w sesji 7:1. W drugiej sesji Bingham przegrywał 1:12, jednak zdołał odrobić trzy partie i doprowadzić do trzeciej sesji, w której rozegrano 1 partię. Spotkanie zakończyło się wynikiem 13:4.
Półfinał.
W półfinale rozgrywanym w dniach 2–4 maja wygrał 17:11 z Juddem Trumpem. Pierwsza sesja pojedynku zakończyła się remisem 4:4, w każdej kolejnej wygrał O’Sullivan (5:3, 5:3, 3:1). W meczu tym padł tylko jeden break stupunktowy, autorstwa Trumpa. W sesji trzeciej O’Sullivan dostał ostrzeżenie od sędzi tego pojedynku, pani Michaeli Tabb, za (jej zdaniem) „obsceniczne gesty”.
Finał.
W finale pokonał 18:12 Barry’ego Hawkinsa, broniąc tytuł mistrza świata. W tym meczu, jedyny raz w całym turnieju O’Sullivan miał stratę we frejmach do rywala – było to pierwszej sesji, przy stanie 3:2 dla Hawkinsa. Ponadto Barry Hawkins był jedynym zawodnikiem, który wygrał z O’Sullivanem w tych zawodach frejma otwierającego sesję. Udało się mu to aż trzykrotnie – podczas drugiej, trzeciej i czwartej sesji. Mecz finałowy toczony był na wysokim poziomie i w szybkim tempie (średnio około 15 minut na frejma, szybciej było tylko w 1992 roku, gdy grali Stephen Hendry i Jimmy White). W meczu tym padły lub zostały wyrównane następujące rekordy:
– ilość brejków stupunktowych w karierze danego zawodnika wbitych w Crucible – 131 takich osiągnięć ma O’Sullivan, poprzedni rekordzista – Stephen Hendry – miał ich 127.
– ilość brejków stupunktowych wbitych przez jednego gracza w finale MŚ – 6 autorstwa O’Sullivana
– ilość brejków stupunktowych wbitych przez jednego gracza w pojedynczym meczu na MŚ – 6 autorstwa O’Sullivana, co jest wyrównaniem osiągnięcia Marka Selby’ego z 2011 z meczu drugiej rundy przeciwko Stephenowi Hendry’emu.
– ilość brejków stupunktowych wbitych przez obu graczy w finale MŚ – 8 (6 autorstwa O’Sullivana, 2 autorstwa Hawkinsa), co jest wyrównaniem osiągnięcia z 2002 roku z finału Petera Ebdona i Stephena Hendry’ego, kiedy obaj gracze wbili po 4 brejki stupunktowe. O’Sullivan wygrywając finał został też pierwszym od 1996 roku, a trzecim w historii graczem, któremu udało się obronić tytuł mistrza świata na turnieju rozgrywanym w Crucible Theatre w Sheffield.
2014 – wicemistrzostwo świata.
Jako obrońca tytułu, zawodnik zostanie rozstawiony z numerem jeden. Według bukmacherów jest faworytem zawodów, brytyjski bukmacher William Hill za zwycięstwo O’Sullivana płaci 11:8 (kurs dziesiętny 2.37).
1. runda.
W pierwszym dniu zawodów (19 kwietnia) O’Sullivan wygrał z Robinem Hull. Po pierwszej sesji prowadził 7:2, by całe spotkanie zakończyć wynikiem 10:4. W całym spotkaniu padły dwa breaki stupunktowe, po jednym w wykonaniu obu zawodników.
2. runda.
W drugiej rundzie, która była rozgrywana w dniach 24–26 kwietnia O’Sullivan zmierzył się z Joem Perrym. Mecz zdominował Perry, który wygrał partię otwarcia, następnie odskoczył na 4:1 by zakończyć pierwszą sesję wynikiem 5:3. W drugiej sesji Perry utrzymywał przewagę, ostatecznie zachowując przewagę z dnia poprzedniego (wynik po drugiej sesji 9:7). W trzeciej sesji, która rozgrywana była w sesji porannej 26 kwietnia, Perry po czterech pierwszych frame’ach dalej kontrolował spotkanie prowadząc 11:9. Po wznowieniu gry do głosu doszedł O’Sullivan, który najpierw doprowadził do remisu 11:11, by następnie wygrać cały mecz 13:11 wbijając breaki stupunktowe w ostatnich dwóch partiach. Perry w dwóch ostatnich partiach nie zdobył ani jednego punktu.
Ćwierćfinał.
W ćwierćfinale, który był rozgrywany w dniach 29–30 kwietnia O’Sullivan zagrał z Shaunem Murphym. Murphy wygrał dwie pierwsze partie w spotkaniu i miał szansę wygrać trzecią (O’Sullivan potrzebował snookera), jednak ostatecznie przegrał pierwszą sesję 2:6. Druga sesja zakończyła się wynikiem 7:1 na korzyść O’Sullivana, co zakończyło spotkanie wynikiem 13:3, tym samym trzecia sesja spotkania, która miała zostać rozegrana wieczorem 30 kwietnia – nie doszła do skutku.
Półfinał.
Półfinał, w którym rywalem O’Sullivana był Barry Hawkins miał zostać rozegrany w dniach 1–3 maja, jednak ostatecznie mecz został zamknięty w 3 sesjach, które miały miejsce w dniach 1–2 maja. Hawkins w pierwszej sesji spotkania zdobył prowadzenie na 2:1 i było to jego pierwsze i ostatnie prowadzenie w meczu, ponieważ całą sesję przegrał 2:6. W drugiej sesji O’Sullivan rozpoczął od wygrania czterech partii z rzędu, ostatecznie wygrywając sesję wynikiem 5:3 i prowadząc w meczu 11:5. W pierwszej odsłonie 3 sesji zawodnicy podzielili równo się czterema partiami, co doprowadziło do wyniku 13:7, po wznowieniu sesji wszystkie kolejne partie wygrał O’Sullivan i zwyciężył w meczu 17:7, zdobywając w całym spotkaniu 4 breaki powyżej stu punktów.
Finał.
W finale O’Sullivan zmierzył się z Markiem Selbym. Mecz rozpoczął się od dominacji O’Sullivana, który prowadził w pierwszej sesji 3:0 i ostatecznie zamknął ją wynikiem 5:3, w drugiej sesji zwiększył prowadzenie do 10:7. W kolejnym dniu Mark Selby zdominował spotkanie, odrabiając wszystkie straty, a następnie wysuwając się na prowadzenie 12:11 po trzeciej sesji (po spudłowaniu łatwej bili różowej na frame w końcowej partii sesji przez O’Sullivana). Mecz został wznowiony o godzinie 20 czasu polskiego, Mark Selby zdołał powiększyć swoją przewagę i utrzymać ją do końca spotkania, ostatecznie wygrywając 18:14. Był to pierwszy finał mistrzostw świata przegrany przez O’Sullivana.
2015.
1. runda.
W pierwszej rundzie O’Sullivan pokonał 10:3 Craiga Steadmana, prowadząc po pierwszej sesji 7:2. Podczas spotkania O’Sullivan rozegrał fragment jednego frame’a boso, ze względu na obcierającego go obuwie.
2. runda.
W drugiej rundzie O’Sullivan wygrał 13:5 z Matthew Stevensem, prowadząc po pierwszej sesji 5:3 (pomimo przegrania dwóch pierwszych partii), a po drugiej 12:4.
Ćwierćfinał.
W ćwierćfinale zawodnik uległ Stuartowi Binghamowi 9:13. Początek meczu zdominował Bingham, który prowadził po pierwszej sesji 5:3, w drugiej odsłonie pojedynku Ronnie O’Sullivan miał szansę wyjść na prowadzenie, ostatecznie jednak odrobił jedynie straty i doprowadził do remisu 8:8. Na początku trzeciej sesji O’Sullivan prowadził 9:8, jednak od tego stanu przegrał pięć kolejnych partii, w których dominował Bingham. Komentatorzy podkreślali, iż zwycięzca tego spotkania był w „genialnej dyspozycji”.
2016.
1. runda.
W pierwszej rundzie O’Sullivan pokonał Dave’a Gilberta 10:7.
2. runda.
W drugiej rundzie O’Sullivan przegrał z Barrym Hawkinsem 12:13. Po pierwszej sesji O’Sullivan przegrywał 3:5, po drugiej 7:9. W decydującej sesji Hawkins prowadził 12:9, ale mecz rozstrzygnął się dopiero w ostatniej 25 partii, w której to O’Sullivan przegrał przez przypadkowy faul, polegający na wbiciu białej do kieszeni. Hawkins mając białą z ręki zdobył potrzebne mu do zwycięstwa punkty.
2017.
1. runda.
Swój 25. z rzędu występ na Mistrzostwach Świata O’Sullivan rozpoczął od pokonania 10:7 Gary’ego Wilsona (po pierwszej sesji było 5:4). Tym samym po raz 14. z rzędu Anglik awansował do 1/8 finału, wyrównując rekord Terry’ego Griffithsa.
2. runda.
W drugiej rundzie trafił na Shauna Murphy’ego. Pierwsza sesja zakończyła się wynikiem 6:2 dla starszego z Anglików, po drugiej było 10:6, a ostatecznie O’Sullivan wygrał 13:7.
Ćwierćfinał.
Ding Junhui był rywalem O’Sullivana w ćwierćfinale. Po dwóch sesjach tego meczu było 10:6 dla Chińczyka, zaś mecz skończył się wynikiem 13:10. W 20 partii Ronnie osiągnął najwyższy break turnieju, wynoszący 146 punktów.
2018.
1. runda.
Będąc rozstawionym z numerem drugim, zawodnik rozpoczął turniej od meczu ze Stephenem Maguire’em. Po pierwszej sesji był wynik 6:3 dla Maguire’a, który prowadził 4:0 do przerwy. W drugiej sesji O’Sullivan doprowadził do remisu 6:6, by ostatecznie wygrać cały mecz 10:7, oddając tylko jedną partię drugiej sesji.
1/8 finału.
W drugiej rundzie spotkał się z Alim Carterem, który nigdy wcześniej nie pokonał O’Sullivana w turnieju rankingowym. Carter po pierwszej sesji prowadził 5:3, po drugiej było 9:7 po tym, jak O’Sullivan odrobił straty od wyniku 8:3. W trzeciej sesji na przerwę zawodnicy zeszli przy stanie 11:9 dla Cartera. W 21. frejmie O’Sullivan próbował doprowadzić do wyniku 11:10, jednak przy stanie 10:54 spudłował łatwą niebieską z punktu. Carter odpowiedział breakiem 51 i wykradł tę partię, a także wygrał następną, zwyciężając w całym meczu 13:9.
2019.
W 2019 roku O’Sullivan zakończył turniej w pierwszej rundzie po porażce 8:10 z Jamesem Cahillem występującym na turnieju ze statusem amatora. Była to dla Anglika pierwsza porażka w pierwszej rundzie mistrzostw od 2003 roku.
2020 – szósty tytuł w karierze.
1. runda.
W pierwszej rundzie Anglik pokonał Taja Thepchaiyę Un-Nooha 10:1, prowadząc po pierwszej sesji 8:1. Mecz ten trwał 108 minut, stając się najkrótszym spotkaniem w historii fazy głównej mistrzostw.
2. runda.
W 1/8 finału przeciwnikiem O’Sullivana był Ding Junhui. Pierwsza sesja zakończyła się remisem 4:4. Po drugiej sesji na tablicy wyników nadal widniał wynik remisowy 8:8, pomimo wcześniejszego prowadzenia Dinga 7:5. W trzeciej sesji Anglik rozstrzygnął mecz na swoją korzyść, wygrywając ostatecznie całe spotkanie 13:10.
Ćwierćfinał.
Rywalem "Rakiety" w ćwierćfinale był Mark Williams. Pierwsza sesja zakończyła się zwycięstwem Williamsa 6:2. Do przerwy w drugiej sesji Walijczyk utrzymywał czterofrejmowe prowadzenie, jednak po przerwie wszystkie partie sesji wygrał O’Sullivan, doprowadzając do remisu 8:8. Trzecia sesja zaczęła się od czterech partii wygranych na przemian przez obu zawodników. Po przerwie O’Sullivan wygrał pozostałe frejmy meczu i zwyciężył ostatecznie 13:10, konstruując w całym spotkaniu pięć breaków stupunktowych.
Półfinał.
W półfinale O’Sullivan zmierzył się z Markiem Selbym. Pierwszą sesję "The Rocket" wygrał 5:3. Druga sesja zakończyła się wynikiem 2:6 na korzyść Marka Selby’ego, w efekcie czego młodszy z Anglików objął prowadzenie 9:7. W trakcie trzeciej sesji O’Sullivan przegrywał 9:13, jednak wygrał dwa ostatnie frejmy sesji, zmniejszając straty do wyniku 11:13. W decydującej sesji meczu na przerwę zawodnicy zeszli przy prowadzeniu Selby’ego 15:13, po czym obaj zawodnicy wygrali po jednym frejmie. Od stanu 14:16 O’Sullivan zdołał wygrać dwa kolejne frejmy breakami w wysokości 138 i 71 punktów, doprowadzając do decydującej partii. W niej "Rakieta" wbił 64 punkty, po czym oddał stół Selby’emu. "The Jester from Leicester" zdołał zdobyć 34 punkty, po czym doszło do wymiany na odstawne na ostatniej czerwonej, którą ostatecznie wbił O’Sullivan. Po wbiciu kilku kolejnych bil Anglik zapewnił sobie zwycięstwo 17:16 i tym samym awansował do siódmego w karierze finału mistrzostw.
Finał.
Finałowym przeciwnikiem O’Sullivana był debiutujący na tym etapie rozgrywek Kyren Wilson. O’Sullivan wygrał pierwszą sesję tego meczu 6:2. Sesją tą ustawił przebieg całego meczu, ponieważ do końca spotkania nie oddał już prowadzenia. Druga zakończyła się wynikiem 5:4 na korzyść Wilsona, w efekcie po pierwszym dniu zmagań było 10:7. Wilson wygrał także pierwszą partię trzeciej sesji, jednak pozostałe frejmy tej sesji wygrał O’Sullivan, wychodząc na prowadzenie 17:8 i zbliżając się na jedną partię do tytułu. W czwartej sesji rozegrano tylko jednego frame’a, który wygrał Ronnie breakiem 96-punktowym, pieczętując tym samym zdobycie szóstego w karierze tytułu mistrza świata. Wynik 18:8 to najwyższe zwycięstwo w finale Mistrzostw Świata od 1993 roku (wtedy Hendry pokonał Jimmy’ego White 18:5), wynikiem 18:8 kończyły się także finały w latach 2004 i 2008 roku, wówczas zwyciężał w nich także O’Sullivan, pokonując kolejno Graeme Dotta i Allistera Cartera.
2021.
1. runda.
Na inaugurację turnieju O'Sullivan pokonał debiutującego w mistrzostwach Marka Joyce'a 10:4, wbijając trzy breaki stupunktowe w trzech ostatnich frejmach meczu.
2. runda.
W drugiej rundzie Anglik natrafił na Anthony'ego McGilla. O'Sullivan mecz rozpoczął od prowadzenia 4:1, jednak po pierwszej sesji było ostatecznie 4:4. Drugą sesję Szkot wygrał 6:2, obejmując prowadzenie w meczu 10:6. Na początku trzeciej sesji O'Sullivan odrobił straty i wyszedł na prowadzenie 11:10, jednak McGill zdołał doprowadzić do decydującej partii, którą ostatecznie wygrał, eliminując obrońcę tytułu z mistrzostw.
2022 – siódmy tytuł w karierze.
1. runda.
W pierwszej rundzie O'Sullivan pokonał Davida Gilberta 10:5, pomimo początkowego prowadzenia przeciwnika 3:0.
2. runda.
W drugiej rundzie Anglik zmierzył się z Markiem Allenem. Pierwsze dwie sesje O'Sullivan wygrywał po 6:2, co dało mu prowadzenie 12:4. W trzeciej sesji zwyciężył w jedynej rozegranej wówczas partii i zamknął mecz wynikiem 13:4.
Ćwierćfinał.
Stephen Maguire był przeciwnikiem "Rakiety" w 1/4 finału. Mecz rozpoczął się od prowadzenia Szkota 2:0, jednak pozostałe frejmy sesji wygrywał O'Sullivan, obejmując prowadzenie 6:2. W drugiej sesji podwyższył przewagę na 11:5, zaś w trzeciej domknął spotkanie, wygrywając dwa potrzebne do awansu frame'y.
Półfinał.
W półfinale O'Sullivan grał z Johnem Higginsem. Higgins na początku meczu objął prowadzenie 3:0, O'Sullivan zdołał odrobić straty i po pierwszej sesji był remis 4:4. Drugą sesję Anglik wygrał 6:2, zaś trzecią – 5:3, dzięki czemu objął prowadzenie 15:9. Czwarta sesja zakończyła się po czterech frejmach – O'Sullivan zwyciężył tym samym w meczu 17:11 i po raz ósmy wszedł do finału mistrzostw.
Finał.
O tytuł O'Sullivan rywalizował z Juddem Trumpem. Pierwszy dzień finału przebiegał pod dyktando O'Sullivana, który wygrał pierwszą sesję 5:3, zaś drugą – 7:2, dzięki czemu na jego zakończenie prowadził 12:5. W popołudniowej sesji drugiego dnia Trump odrobił część strat, doprowadzając do wyniku 14:11. W ostatniej sesji O'Sullivan zdołał zamknąć mecz po sześciu rozegranych partiach i triumfował 18:13, zapewniając sobie siódmy w karierze tytuł.
W czasie trwania turnieju O'Sullivan pobił lub wyrównał następujące rekordy:
Porównanie z innymi zawodnikami.
Liczba tytułów Mistrza świata (modern era).
Pogrubioną czcionką zostali zapisani zawodnicy, którzy nie zakończyli zawodowej kariery
Kontrowersje.
W trakcie swojej kariery O’Sullivan był uwikłany w liczne kontrowersje. Podczas mistrzostw świata w 1996 zaatakował fizycznie Mike’a Ganleya, ówczesnego przedstawiciela mediów, za co został ukarany dwuletnim zakazem gry w zawieszeniu. W tym samym turnieju w meczu z Alainem Robidoux wykonał kilka zagrań lewą ręką, przez co Kanadyjczyk oskarżył go o brak respektu i nie podał mu ręki po meczu. O’Sullivan odpowiedział wówczas: „Gram lepiej lewą ręką, niż on prawą”.
Na konferencji prasowej po turnieju China Open 2008 słuchając pytań chińskich dziennikarzy czynił niewybredne uwagi oraz lekceważące gesty. Transmisja z konferencji została umieszczona w internecie, między innymi w portalu youtube.com. Po powrocie do Anglii O’Sullivan na swojej oficjalnej stronie zamieścił notkę zawierającą przeprosiny (w języku angielskim i chińskim). Zobowiązał się w niej również osobiście przeprosić (na żywo w chińskiej telewizji) gospodarzy konferencji oraz osoby tam obecne. Notkę zakończył słowami: "I had a great time playing in the tournament and always enjoy my time in China, and I am greatly looking forward to the next time I return." (Spędziłem wspaniale czas w grając w turnieju i zawsze dobrze się bawię będąc w Chinach, wyczekuję również następnej okazji, by tam wrócić). Za to zachowanie zawodnikowi odjęto 700 punktów, które zdobył w tym turnieju oraz nakazano zapłaty grzywny w wysokości 2750 funtów. O’Sullivan zgodził się z orzeczoną karą.
W latach 10. XXI w. O’Sullivan stał się głównym krytykiem rządów Barry’ego Hearna w World Snooker Tour. Anglikowi nie podobało się między innymi zredukowanie nagród za maksymalne breaki, zmodernizowana struktura turniejów zmuszająca czołowych zawodników do gry z nisko notowanymi snookerzystami (wobec których używał obraźliwego określenia "numpty") czy nieodpowiednie miejsca do gry. Ostatnie oskarżenie w głównej mierze dotyczyło K2 Leisure Centre w Crawley, które nazwał „śmierdzącym piekłem”. W 2020 roku podczas mistrzostw świata skrytykował młodych snookerzystów twierdząc, że „musiałby stracić rękę i nogę, aby wypaść z czołowej pięćdziesiątki rankingu”.
Podczas turniejów kilkukrotnie poddawał frejmy w sytuacji, gdy nie potrzebował punktów z fauli przeciwników. Miało to miejsce między innymi w meczach z Markiem Selbym podczas China Open 2002, Markiem Kingiem w turnieju UK Championship 2005, Graemem Dottem podczas Malta Cup 2005 czy Joe Perrym w trakcie UK Championship 2008. W kilku przypadkach odmawiał też wbijania breaków maksymalnych ze względu na niedostateczne nagrody za nie. Miało to miejsce np. w meczach z Markiem Kingiem w World Open 2010 (w tym przypadku jednak dobił ostatnią czarną bilę po zachęcie Jana Verhaasa), Barrym Pinchesem w Welsh Open 2016 czy Rossem Bulmanem podczas UK Championship 2019.
Życie prywatne.
Jako dziecko był juniorem w klubie piłkarskim Tottenham Hotspur.
W 1995 roku został ukarany grzywną w wysokości 1200 funtów za jazdę z prędkością 133 mph (ok. 212 km/h) samochodem marki BMW.
Zawodnik borykał się z depresją, miał również szereg problemów z używkami.
Ma trójkę dzieci, jedno (Taylor Ann Magnus) – ze związku z Sally Magnus. Z Jo Langley, którą poznał podczas spotkań Anonimowych Narkomanów, ma córkę Lilly (urodzoną 19 lutego 2006) oraz syna Ronniego (urodzonego 12 czerwca 2007 roku).
W 2004 roku chciał dokonać konwersji na islam, jednak wycofał się z tego pomysłu.
Zawodnik uprawia biegi długodystansowe, tygodniowo przebiega kilkadziesiąt kilometrów. Twierdzi, że sport ten pozwolił mu się oderwać od problemów z nałogami.
W młodości nie przykładał się do nauki. Na pytanie, co było jego ulubionym przedmiotem w szkole, odpowiedział, iż nigdy nie koncentrował się na nauce i od zawsze wiedział, że jego sposobem na życie będzie snooker. Na pytanie, czy podobnie jak inny snookerzysta Dennis Taylor chciałby wystąpić w programie typu reality show, odpowiedział, że zależałoby to od fabuły programu, ale jednocześnie zastrzegł, że nie widzi siebie zamkniętego w domu Wielkiego Brata – mimo że lubi takie programy oglądać.
Mierzy 5′11″, co można przeliczyć na około 180 cm.
Oprócz snookera grywa również w golfa (wystąpił w turnieju "Dunlop Masters") oraz pool bilarda.
Na początku 2016 roku O’Sullivan oskarżył biznesmena Matthew Balme’a o wyłudzenie 125 tysięcy funtów. Zawodnik stwierdził, iż przez te straty finansowe nie mógł się skupić na snookerze, przez co ucierpiała jego gra. Balme stwierdził, iż oskarżenia są pomówieniami, w związku z tym skierował sprawę na drogę prawną, dodając iż z powodu rzekomego oszustwa zaczął dostawać pogróżki i życzenia śmierci. Sam O’Sullivan na swoim profilu na Twitterze wielokrotnie zamieścił zdjęcie Balme’a, pisząc iż tak wygląda oszust, z którym policja nie może nic zrobić, prosząc również swoich fanów by rozpowszechniali wizerunek Balme’a, który zdaniem O’Sullivana mógłby oszukać kolejne osoby.
Obecność w Internecie.
Zawodnik korzysta z serwisu Twitter, gdzie pod nickiem "ronnieo147" publikuje swoje krótkie przemyślenia na temat snookera oraz informacje o życiu prywatnym. Posiada również oficjalny profil w chińskim serwisie społecznościowym Weibo (konto: ronnie147grove). W 2014 roku dołączył do grona użytkowników Facebooka, a od 2017 roku posiada też konto na Instagramie (nick: ronnie).

</doc>
<doc id="52147" url="https://pl.wikipedia.org/wiki?curid=52147" title="Peter Ebdon">
Peter Ebdon

Peter Ebdon (ur. 27 sierpnia 1970 w Kettering w Northamptonshire) – angielski snookerzysta, mistrz świata z 2002 roku. Dwukrotnie zajął trzecie miejsce na światowej liście rankingowej, w rankingu 2008/2009 uplasował się na pozycji 9. W gronie zawodowych graczy znajduje się od roku 1991. Zwycięzca 9 turniejów rankingowych oraz trzech nierankingowych. Zdobywca dwóch turniejowych breaków maksymalnych. Plasuje się na 17 miejscu pod względem zdobytych setek w profesjonalnych turniejach, ma ich łącznie 377.
30 kwietnia 2020 roku ogłosił zakończenie profesjonalnej kariery.
Kariera snookerowa.
Udział w turniejach snookerowych z podziałem na lata.
Aby zobaczyć wyniki Ebdona w Mistrzostwach świata w snookerze, zobacz sekcję "→Udział w Mistrzostwach świata".
Początki kariery zawodowej – lata 1991-1994.
Siedem lat po rozpoczęciu trenowania snookera, w 1991, Peter Ebdon rozpoczął grę zawodową, poświęcając swoją naukę na studiach. Seria sukcesów sprawiła, że w stosunkowo krótkim czasie znalazł się w gronie dobrych graczy w snookera. Do sukcesów tych zalicza się zwycięstwo w Grand Prix w 1993.
Wcześniej, w 1992 Ebdon zakwalifikował się do Mistrzostw świata, gdzie doszedł do ćwierćfinałów. W tym samym roku jego mecze obfitowały w wysokie breaki, to właśnie w tamtym roku zdobył oba maksymalne breaki.
Sezon 1994/1995.
W sezonie 1994/1995 Peter Ebdon nie wygrał żadnego turnieju rankingowego. Jego największym osiągnięciem było drugie miejsce w turnieju Dubai Classic w 1994; w finale przegrał z Alanem McManusem wynikiem 6:9.
W Grand Prix w 1994 Ebdon doszedł do trzeciej rundy, a w UK Championship aż do półfinałów, ulegając tam Stephenowi Hendremu 8:9. Występ Ebdona, zaliczany do najsłabszych miał miejsce na European Open, przegrywając 3:5 z Dave’em Haroldem swój pierwszy mecz w pierwszej rundzie.
W turnieju Welsh Open Ebdon doszedł do półfinałów, przegrywając ze Steve’em Davisem 3:6. Ten sam zawodnik wyeliminował go 5:2 w trzeciej rundzie w następnym turnieju, International Open. W Thailand Open Ebdon odpadł w ćwierćfinałach, ponosząc porażkę z Ronnie O’Sullivanem 5:1. W British Open Ebdon doszedł do trzeciej rundy, przegrywając z Jamesem Wattaną.
Sezon 1995/1996.
W sezonie 1995/1996 Peter Ebdon zaliczył trzy razy drugie miejsce w turniejach rankingowych (w tym jedno na Mistrzostwach świata), lecz nie udało mu się wygrać żadnych z nich. Wygrał jednak wówczas trzy nierankingowe turnieje – Irish Masters, Malta Grand Prix oraz Scottish Masters.
Na początku sezonu, w turnieju Thailand Classic Peter Ebdon odpadł w drugiej rundzie, wygrywając jeden mecz. W Grand Prix odpadł z kolei w trzeciej rundzie, ponosząc porażkę 3:5 z Joem Swailem.
Występ w UK Championship zakończył osiągając drugie miejsce. W drodze do finału pokonał m.in. Nigela Bonda, Stephena Lee czy Andy’ego Hicksa. W finale przegrał 3:10 ze Stephenem Hendrym.
W Welsh Open Ebdon odpadł w ćwierćfinałach, przegrywając 3:5 z Markiem Williamsem. Najgorszy występ w sezonie zaliczył w turnieju International Open, przegrywając już w pierwszej rundzie 4:5 z Joem Johnsonem. Nadrobił to jednak turniejem European Open, rozgrywanym na Malcie, gdzie doszedł aż do finału, w którym przegrał z Johnem Parrottem wynikiem 7:9. W turnieju Thailand Open doszedł do półfinałów.
Sezon 1996/1997.
W sezonie 1996/1997 Ebdon zdobył drugie w swojej karierze zwycięstwo w turnieju rankingowym. Wygrał on turniej Thailand Open w 1997, pokonując w finale 9:7 Nigela Bonda. W drodze do finału Peter Ebdon wyeliminował m.in. Johna Parrotta wynikiem 5:0 (w ćwierćfinałach) oraz Ronnie’ego O’Sullivana wynikiem 5:1 (w półfinałach).
Poza turniejem Thailand Open, sezon ten należał do jednego z najbardziej nieudanych w karierze Ebdona. W Grand Prix oraz UK Championship odpadł w pierwszej rundzie, a w German Open – już w kwalifikacjach. W Welsh Open odpadł w drugiej rundzie, przegrywając 4:5 z Fergalem O’Brienem.
W pozostałych turniejach tego sezonu, Ebdon zaprezentował lepszą formę. W International Open oraz British Open doszedł do półfinałów, a w European Open odpadł w ćwierćfinałach, przegrywając z Kenem Dohertym wynikiem 3:5.
Sezon 1997/1998.
W tym sezonie największym osiągnięciem Petera Ebdona (oprócz Mistrzostw świata) było dojście do półfinałów turnieju Welsh Open, gdzie przegrał 1:6 z Paulem Hunterem. Doszedł również do ćwierćfinałów turnieju Thailand Open, w których został wyeliminowany przez Johna Parrotta – przegrał wynikiem 0:5.
W UK Championship 1997 Ebdon odpadł w trzeciej rundzie, przegrywając 5:9 z Jasonem Prince’em. W turnieju Scottish Open odpadł w czwartej rundzie po porażce 3:5 z Fergalem O’Brienem.
Drugi rok z rzędu nie udało się mu zakwalifikować do turnieju German Open. Na Grand Prix, przegrał swój pierwszy mecz wynikiem 3:5 z Jonathanem Birchem.
Sezon 1998/1999.
W tym sezonie największym osiągnięciem Petera Ebdona było osiągnięcie ćwierćfinałów w Grand Prix, gdzie przegrał 3:5 z Marco Fu, oraz w turnieju British Open, gdzie przegrał 4:5 z Fergalem O’Brienem.
W pozostałych turniejach Ebdon zaprezentował się następująco:
Sezon 1999/2000.
W sezonie 1999/2000 Ebdon wypadł najlepiej w turnieju British Open, osiągając drugie miejsce. W finale przegrał ze Stephenem Hendrym wynikiem 5:9.
Poza tym sukcesem reszta sezonu była niekorzystna; w China Open odpadł w pierwszej rundzie, w UK Championship przegrał 3:5 z Barrym Pinchesem w trzeciej rundzie. W trzeciej rundzie odpadł również w Grand Prix, tym razem ponosząc porażkę z Pakistańczykiem Shokatem Alim.
W rezultacie, w sezonie 1998/1999 Ebdon zaliczył spadek w światowym rankingu snookera o 6 miejsc, z pozycji 7 na 13.
Sezon 2000/2001.
W tym sezonie Peter Ebdon zdobył dwa zwycięstwa w rankingowych turniejach. Pierwsze w turnieju British Open, gdzie w finale pokonał Jimmy’ego White’a wynikiem 9:6. W ćwierćfinałach pokonał Ronnie’ego O’Sullivana wynikiem 5:3, a w półfinałach wygrał 6:2 ze Szkotem Alanem McManusem.
Drugie zwycięstwo zdobył w turnieju Scottish Open – w finale odniósł zwycięstwo 9:7 z Kenem Dohertym. W drodze do finału pokonał m.in. Graeme Dotta, Marka Williamsa oraz Alana McManusa.
W Grand Prix Ebdon odpadł w trzeciej rundzie, przegrywając wynikiem 2:5 z Brianem Morganem. W UK Championship 2000 odpadł w siódmej rundzie po porażce 9:4 z Johnem Higginsem, a w turnieju China Open w drugiej rundzie, 2:5 ze Stephenem Hendrym.
W nierankingowym turnieju Masters wygrał tylko jeden mecz i odpadł w ćwierćfinałach, po przegranym meczu z Paulem Hunterem, wynikiem 3:6. W turnieju Thailand Open Ebdon przegrał swój pierwszy mecz z Adrianem Gunnellem, wynikiem 5:1.
Sezon 2001/2002.
Sezon 2001/2002 okazał się dla Ebdona bardzo korzystny (ze względu m.in. wygrania Mistrzostw świata).
Peter Ebdon w LG Cup zajął drugie miejsce (w finale przegrywając 4:9 ze Stepenem Lee. W drodze do finału Ebdon pokonał Anthony’ego Hamiltona wynikiem 5:4, następnie tym samym wynikiem pokonał Paula Huntera. W ćwierćfinałach wygrał z Ronnie O’Sullivanem, również 5:4, a w półfinałach rozegrał zwycięski mecz z Joem Swailem, który zakończył się wynikiem 6:3.
Również drugie miejsce zaliczył w turnieju Irish Masters. W ćwierćfinałach wygrał mecz z Markiem Williamsem wynikiem 6:4, a w półfinałach wygrał 6:3 z Kenem Dohertym. W finałowym meczu zmierzył się z Johnem Higginsem, przegrywając wynikiem 10:3.
W pozostałych turniejach Peter Ebdon zaprezentował się następująco:
Sezon 2002/2003.
W sezonie 2002/2003 Peter Ebdon nie wygrał żadnego turnieju, osiągając w turniejach snookerowych następujące wyniki:
Sezon 2003/2004.
W sezonie 2003/2004 Peter Ebdon odniósł zwycięstwo w turnieju rankingowym Irish Masters. Odnosił zwycięstwa kolejno: w pierwszej rundzie nad Ianem McCullochiem 5:2, w drugiej rundzie 5:3 nad Nigelem Bondem, a w ćwierćfinałach 6:2 z Ronnie O’Sullivanem. W półfinałach, po zaciętym meczu pokonał Quintena Hanna wynikiem 6:5, a w finale wygrał 10:7 z Markiem Kingiem. Było to jego dziewiąte zwycięstwo w turnieju snookerowym, w tym szóste w snookerowym turnieju rankingowym.
Kolejnym udanym występem Petera Ebdona był udział w turnieju Daily Record Players Championship, w którym doszedł aż do półfinałów. Po zaciętej walce z Jimmym White’em przegrał ostatecznie 5:6. Wcześniej pokonał Marka Williamsa, Graeme Dotta oraz Stuarta Binghama.
W nierankingowym turnieju Masters Ebdon pokonał australijskiego gracza Quintena Hanna i doszedł do ćwierćfinałów, przegrywając w nim z Jimmym White’em wynikiem 4:6.
W pozostałych turniejach Ebdon nie odniósł większych sukcesów. W European Open odpadł w pierwszej rundzie, po meczu przegranym ze Stephenem Maguire’em wynikiem 4:5. W Welsh Open odpadł w trzeciej rundzie, przegrywając tym samym wynikiem, 4:5, z Alanem McManusem. Podczas turnieju UK Championship przegrał w trzeciej rundzie z Quintenem Hannem wynikiem 6:9. W British Open odpadł w trzeciej rundzie (po porażce 3:5 z Matthew Stevensem), a w LG Cup przegrał z Barrym Hawkinsem w drugiej rundzie (wynikiem 4:5).
Sezon 2004/2005.
W tym sezonie Peter Ebdon nie wygrał żadnego turnieju ani nie zajął drugiego miejsca w żadnym turnieju. Największym jego sukcesem było dojście do półfinałów nierankingowych zawodów Masters. Pokonał go tam John Higgins wynikiem 3:6. Przed tym Ebdon wyeliminował w ćwierćfinałach Steve’a Davisa wynikiem 6:1, a w drugiej rundzie pokonał 6:0 Davida Graya.
W turnieju Welsh Open Ebdon doszedł do ćwierćfinałów, przed tym pokonawszy Joego Perry’ego wynikiem 5:4 oraz Davida Graya 5:3. Przegrał z Barrym Hawkinsem wynikiem 3:5.
Podczas snookerowego Grand Prix Ebdon odpadł w trzeciej rundzie, po meczu przegranym z Markiem Selbym wynikiem 3:5. W British Open niespodziewanie przegrał swój pierwszy mecz z Barrym Hawkinsem, również wynikiem 3:5. Odpadł w trzeciej rundzie turnieju UK Championship, po wyrównanym, lecz przegranym 8:9 meczu ze Stephenem Lee. W Malta Cup odpadł w drugiej rundzie po porażce 5:2 z Johnem Higginsem.
W Irish Masters Ebdon odpadł w pierwszej rundzie, po meczu przegranym 5:4 z Dave’em Haroldem. W ostatnim turnieju w sezonie (pomijając Mistrzostwa świata), China Open, Ebdon poniósł porażkę w pierwszej rundzie przegrywając 0:5 z młodym, dopiero wkraczającym w świat profesjonalnego snookera chińskim zawodnikiem Dingiem Junhui.
Sezon 2005/2006.
W sezonie 2005/2006 największym sukcesem Ebdona było drugie miejsce na Mistrzostwach świata ("→Udział w Mistrzostwach świata"). W pozostałych turniejach snookerowych Anglik zaprezentował się następująco:
Sezon 2006/2007.
W sezonie 2006/2007 Peter Ebdon zdobył zwycięstwo w turnieju rankingowym UK Championship.
W trzeciej rundzie pokonał on 9:4 Stuarta Binghama, a następnie w ćwierćfinałach wygrał z faworytem turnieju, Dingiem Junhui wynikiem 9:5. W półfinale zmierzył się ze Szkotem Johnem Higginsem i wygrał 9:7, przechodząc do finału. W finałowym meczu spotkał się ze szkockim snookerzystą, Stephenem Hendrym. Pierwsza sesja meczu była wyrównana i zakończyła się wynikiem 4:4. W drugiej sesji słabsza forma Stephena Hendrego pozwoliła Ebdonowi wygrać cztery frejmy z rzędu, doprowadzając do stanu 8:4. Hendry zrewanżował się później wygrywając dwa kolejne frejmy, jednak seria błędów Hendry’ego spowodowała, że Ebdon wygrał mecz 10:6.
W turnieju Northern Ireland Trophy Ebdon odpadł już w drugiej rundzie, w meczu z Dominikiem Dale’em, który zakończył się wynikiem 5:3 na korzyść Walijczyka. W jednodniowym Pot Black Ebdon odpadł w półfinałach – w ćwierćfinałach wygrał 61:20, a później przegrał 81:0 z Johnem Higginsem. W Grand Prix Peter Ebdon nie wyszedł z grupy. W zaproszeniowym turnieju Masters Ebdon przegrał 3:6 w drugiej rundzie z chińskim snookerzystą Dingiem Junhui, który zrewanżował się za ćwierćfinały UK Championship.
W Malta Cup Ebdon doszedł do półfinałów, gdzie przegrał 3:6 z Walijczykiem Ryanem Dayem. Przedtem, w drugiej rundzie Ebdon wygrał 5:2 ze Stephenem Maguire’em, a w ćwierćfinałach pokonał Irlandczyka Kena Doherty’ego wynikiem 5:3.
W Welsh Open Peter Ebdon odpadł w drugiej rundzie przegrywając z Dave’em Haroldem. Mecz odbył się na wyrównanym poziomie i w dziewiątym frejmie, przy stanie 4:4 i przy wyrównanym stanie punktowym, Peter Ebdon ustawił snookera za czarną bilą, jednak niespodziewanie wpadła mu bila zielona i musiał on sam wyjść z własnego snookera. Nie udało mu się, popełnił faul i Dave Harold wygrał mecz 5:4.
W China Open Ebdon przegrał w swoim pierwszym meczu z Joem Swailem 3:5.
Sezon 2007/2008.
W sezonie 2007/2008 Peter Ebdon nie wygrał żadnego turnieju, osiągając następujące wyniki:
Ponadto Ebdon wziął udział w 2 innych turniejach nierankingowych. W Malta Cup zajął trzecie miejsce w swojej grupie i nie awansował do półfinałów, natomiast w jednodniowym Pot Black przegrał w swoim pierwszym meczu z Shaunem Murphym
Sezon 2008/2009.
Peter Ebdon podczas ostatniego frejma w meczu z Copem (podczas 2 rundy Grand Prix) położył się na chwilę na podłodze (na plecach). Był to gest odnoszący się do faktu, iż Cope będąc w pozycji snookera, odpowiedział przypadkowo innym snookerem. Po podniesieniu się z podłogi, Ebdon nie potrafił wyjść z tej sytuacji i zostawił grę Cope’owi a ten wygrał mecz.
5 kwietnia 2009 roku Ebdon wygrał rankingowy turniej China Open pokonując w finale Johna Higginsa 10:8.
Sezon 2009/2010.
Początek sezonu 2009/2010 nie był dla Ebdona udany. W turnieju Shanghai Masters odpadł już w pierwszej rundzie rozgrywek ulegając Liangowi Wenbo 1-5. Turniej Grand Prix był bardziej udany. Tutaj Peter Ebdon doszedł do ćwierćfinału pokonując kolejno Lianga Wenbo i Marka Davisa, ulegając jednak Dingowi Junhuiowi 2-5. W UK Championship zaś doszedł do drugiej rundy, pokonując Judda Trumpa 9-4, przegrywając później z Ronnie O’Sullivanem 3-9.
W pierwszej połowie stycznia, Ebdon brał udział w nierankingowym, lecz bardzo prestiżowym turnieju Masters. Doszedł w nim do ćwierćfinału, w którym przegrał z Ronnie O’Sullivanem 3-6. W pierwszej rundzie zaś pokonał Australijczyka Neila Robertsona.
Występu w turnieju Welsh Open 2010 na pewno nie można zaliczyć do udanych. Peter Ebdon przegrał w nim już w pierwszej rundzie ulegając Barry’emu Hawkinsowi 0-5.
W turnieju China Open Ebdon doszedł do ćwierćfinału eliminując w pierwszej rundzie Judda Trumpa 5:4, w drugiej pokonując Neila Robertsona 5:1 (Robertson zdobył w tym meczu breaka maksymalnego). W ćwierćfinale przegrał z Dingiem Junhuiem 2:5.
Po zakończeniu sezonu Ebdon spadł na 18. miejsce na liście rankingowej na sezon 2010/2011 – tym samym stracił automatyczną kwalifikacje do wszystkich turniejów rankingowych tego sezonu.
Zwycięstwa w turniejach.
Peter Ebdon łącznie wygrał osiem turniejów rankingowych oraz trzy nierankingowe (wszystkie trzy w sezonie 1995/1996). Poniżej znajduje się ich chronologiczna lista.
Udział w mistrzostwach świata.
1992-1999.
Po raz pierwszy Peter Ebdon zakwalifikował się do mistrzostw świata w 1992, co było udanym debiutem; doszedł wówczas do ćwierćfinału. Rok później odpadł w pierwszej rundzie po grze z tym samym graczem, co poprzednim razem – Steve’em Davisem. W 1995 doszedł do ćwierćfinału; wygrał 29 000 funtów.
Na mistrzostwach świata w 1996 Peter Ebdon zdobył drugie miejsce, pokonawszy szereg dobrych zawodników. Dzięki temu, że osiągnął wówczas również najwyższy break mistrzostw (144), łącznie zainkasował nagrodę w wysokości 128 500 funtów. Koniec lat 90 XX wieku nie był dla Anglika udany; w 1998 roku doszedł do ćwierćfinału, w którym przegrał z Markiem Williamsem.
2000–2009.
W 2000 roku Ebdon odpadł w pierwszej rundzie, pokonany przez Dominica Dale’a, by w 2001 dojść do ćwierćfinału, w którym Ronnie O’Sullivan zrewanżował mu się za półfinał z 1996 roku.
Rok później, w 2002 roku, Peter Ebdon został mistrzem świata. Rozegrał wówczas dwa długie i wyrównane pojedynki. W półfinale po 33 frejmach udało mu się pokonać Matthew Stevensa 17:16. W finale Peter Ebdon wygrał ze Szkotem Stephenem Hendrym ostatnim frejmem (ostateczny wynik – 18:17), rewanżując się tym samym za finał mistrzostw w 1996. Była to dla Ebdona udana rozgrywka także dlatego, że zaliczył cztery ponadstupunktowe breaki – 140, 134, 111 oraz 103.
W następnym roku Anglikowi nie udało się obronić tytułu – po bardzo wyrównanym spotkaniu zatrzymał go wówczas Paul Hunter. 2004 rok okazał się jeszcze mniej udany, ponieważ Ebdon odpadł w pierwszej rundzie, przegrawszy z Ianem McCullochem 8:10. W 2005 roku były mistrz świata pokazał dobrą formę; pokonany został dopiero w półfinale przez przyszłego mistrza świata Shauna Murphy’ego. Ebdon zrewanżował się za tę porażkę rok później – pokonał Murphy’ego w ćwierćfinale. Odpadł dopiero w finale, w którym przegrał z Graemem Dottem. Podczas finałowej rozgrywki zdobył dwa stupunktowe breaki (117 i 100) oraz jeden break 99-punktowy. W 2007 roku odpadł w drugiej rundzie; pokonał go przyszły finalista, Mark Selby.
W 2008 w pierwszej rundzie Ebdon wygrał po zaciętym pojedynku z debiutującym w Crucible Theatre Jamiem Cope’em 10:9, a odpadł w ćwierćfinale, po przegranej 9:13 z Allisterem Carterem. W tym pojedynku Ebdon atakował break maksymalny, ale zakończył podejście po 113 punktach (spudłował piętnastą czarną bilę). W następnym frejmie break ten został osiągnięty przez Cartera.
W mistrzostwach 2009 roku Peter Ebdon odpadł w pierwszej rundzie, po przegranej z nierozstawionym Nigelem Bondem. Ebdon przegrał w tym meczu pierwszą sesję 3:5 (została ona przerwana po ośmiu partiach ze względu na wolne tempo meczu). W drugiej sesji wygrał dwa pierwsze frejmy, ale potem jego przeciwnik wygrał pięć frejmów z rzędu, zwyciężając tym samym 5:10.
2010.
W 2010 roku Ebdon odpadł z turnieju o tytuł mistrza świata w pierwszej rundzie (przegrana 5:10 z Graeme Dottem). Pierwsza sesja tego meczu zakończyła się wynikiem 7:2 dla Dotta. W drugiej odsłonie pojedynku Ebdon nie był w stanie zniwelować tej straty.
Styl gry.
Peter Ebdon prezentuje specyficzny styl gry, nazywany przez część fanów snookera – „ebdoniarskim”. Ebdon znany jest z wolnego stylu gry, także w stosunku do prostych zagrań. Preferuje rozgrywkę defensywną, a jego zagrania są przemyślane i układają się w taktyczną całość. Dzięki takiej grze Ebdon nierzadko wygrywa nawet kilka frejmów z rzędu. Potrafi również odrobić sporą stratę w meczu, w sytuacji, gdy jego przeciwnikowi brakuje tylko jednej partii do zwycięstwa.
Wolny styl gry Peter Ebdon stosował także podczas meczu z Ronnie O’Sullivanem na Mistrzostwach świata 2005. Ebdon potrzebował 5 minut na wbicie zaledwie dwunastopunktowego breaka, natomiast Ronnie O’Sullivan w czasie 5 minut i 20 sekund wbił jednego ze swoich maksymalnych (147-punktowych) breaków. Średni czas wykonania jednego zagrania przez Ebdona waha się od 25 do 30 sekund, podczas gdy czas innych zawodników wynosi najczęściej kilka sekund.
Peter Ebdon jest jednym z nielicznych graczy, który podczas zagrania nie patrzy, ani na zagrywaną bilę, ani na bilę białą tylko na kieszeń, do której zagrywana bila ma wpaść.
Krytyka.
Na Mistrzostwach świata w 2005 posądzano Petera Ebdona, że celowo swoim zachowaniem próbował wyprowadzić z równowagi obrońcę tytułu Ronnie’ego O’Sullivana. Udało mu się to i wyeliminował go w ćwierćfinale.
Zarobki.
Peter Ebdon podczas wszystkich turniejów snookerowych łącznie zdobył sumę 3 639 502 funtów.

</doc>
<doc id="52149" url="https://pl.wikipedia.org/wiki?curid=52149" title="Jimmy White">
Jimmy White

Jimmy White, właśc. James Warren White (ur. 2 maja 1962 w Londynie) – angielski snookerzysta. Sześciokrotny wicemistrz świata. Odznaczony Orderem Imperium Brytyjskiego. Plasuje się na 25 miejscu pod względem zdobytych setek w profesjonalnych turniejach, ma ich łącznie 325.
W snookerze zawodowym od 1980. Jest zawodnikiem grającym w sposób widowiskowy, cieszy się dużą popularnością wśród kibiców (wyraża się to m.in. dopingowaniem White’a w sposób bliższy boiskom piłkarskim niż salom snookerowym). Wielu fachowców nazywa Jimmy’ego White’a „najlepszym graczem w historii snookera spośród tych, którzy nie zdobyli mistrzostwa świata”, przegrywał finały mistrzostw świata aż sześciokrotnie. White jest uważany też za jednego z największych specjalistów jeśli chodzi o grę z przyrządów.
W 1984 w decydującej rozgrywce nie sprostał najlepszemu graczowi lat 80., Steve’owi Davisowi. W latach 1990–1994 nieprzerwanie dochodził do finału – cztery raz lepszy okazał się Stephen Hendry, raz – John Parrott (1991).
Znany jest także ze swojego burzliwego życia pozasportowego. Znany jest przypadek, podczas którego wyciągnął swojego zmarłego na raka brata, Martina White’a, z kostnicy i zabrał do pubu na jego „ostatnią imprezę”.
Zwycięstwa w turniejach rankingowych.
W latach 1986–1992 wygrał 9 turniejów rankingowych. Były to:
Przez następne 12 lat nie udawało mu się wygrać turnieju; dokonał tego 11 kwietnia 2004, kiedy w finale turnieju Players Championships w Glasgow pokonał Paula Huntera 9:7.
Spadek na liście rankingowej.
Ostatni raz w pierwszej dziesiątce rankingu plasował się w sezonie 2005/2006, kiedy to zajmował 8. miejsce. Od sezonu 2007/2008 przez 8 sezonów zajmował miejsca w szóstej lub siódmej dziesiątce. Po sezonie 2015/2016 jest notowany w okolicach setnej pozycji.
Inne zajęcia.
Jimmy White nie tylko gra w snookera, ale również w pokera, gdzie odnosi małe sukcesy. Podobnie jak w przypadku snookera, gra bardzo widowiskowo.

</doc>
<doc id="52155" url="https://pl.wikipedia.org/wiki?curid=52155" title="Charles Baudelaire">
Charles Baudelaire

Charles Pierre Baudelaire (wym. []) (ur. 9 kwietnia 1821 w Paryżu, zm. 31 sierpnia 1867 tamże) – francuski poeta i krytyk, parnasista zaliczany do grona tzw. „poetów wyklętych”. Znany z przekładów utworów m.in. Edgara Allana Poego. Prekursor symbolizmu i dekadentyzmu.
Jego − epatująca śmiałą erotyką, brzydotą, obrazami zła i profanacji − twórczość wywoływała w swoim czasie kontrowersje, a autora wielokrotnie oskarżano o obrazę moralności. Baudelaire często podejmował tematy prostytucji, dewiacji, życia na marginesie społecznym oraz buntu przeciwko tradycji i religii. W jego twórczości widoczne są akcenty mizoginiczne oraz gnostyckie.
W młodości Charles Baudelaire przyjaźnił się z takimi pisarzami jak Honoré de Balzac, Gérard de Nerval czy Theophile Gautier.
Życiorys.
Urodził się w Paryżu w rodzinie byłego księdza rzymskokatolickiego, a następnie urzędnika François Baudelaire'a i Caroline z domu Dufays. W wieku sześciu lat stracił ojca. Ponieważ matka wyszła ponownie za mąż za oficera Jacques'a Aupicka w 1828 przeniósł się razem z rodziną do Lyonu, gdzie jego ojczym służył jako dowódca batalionu w stopniu pułkownika. Początkowo uczył się w Collège Royale w Lyonie. Od 1836 przebywał ponownie w Paryżu jako uczeń Collège Louis-le-Grand. W tym okresie powstały jego pierwsze wiersze, pisane w języku francuskim i po łacinie. W 1839 został usunięty ze szkoły. Zdał jednak z powodzeniem egzamin maturalny w trybie eksternistycznym. W 1840 rozpoczął studia prawnicze. Obracał się w towarzystwie bohemy Paryża. Zaczął często odwiedzać prostytutki i w tym okresie mógł zarazić się rzeżączką i syfilisem. Zaczął też zadłużać się, głównie za ubrania. Zbulwersowana jego zachowaniem rodzina postanowiła go od tego środowiska odseparować. W 1841 ojczym wysłał go na rok do Indii, pragnąc wdrożyć go do pracy w handlu.
Baudelaire nie dotarł tam jednak. W 1842 jego statek z powodu sztormu na Oceanie Indyjskim musiał zakończyć rejs na Mauritiusie.
Po powrocie z podróży Baudelaire jako pełnoletni otrzymał spadek po ojcu, osiadł w Paryżu i zerwał kontakty z rodziną. Rozpoczął życie bogatego dandysa. Wstąpił do kół literackich i kontynuował pracę twórczą. Przed 1845 powstała pierwsza część zbioru "Sztuczne raje" oraz niektóre utwory włączone następnie do "Kwiatów zła". W 1848 wziął udział w rewolucji lutowej, pragnąc w ten sposób przede wszystkim wyrazić bunt przeciwko rodzinie (ojczymowi). W tym samym roku rozpoczął pracę nad tłumaczeniem utworów Edgara Allana Poe.
W 1855 osiemnaście jego utworów poetyckich zostało wydrukowanych w „Revue des deux Mondes”, dwa lata później miała miejsce pierwsza publikacja "Kwiatów zła". Treść niektórych zawartych w tomie wierszy stała się przyczyną wytoczenia poecie procesu o obrazę moralności publicznej, który zakończył się obłożeniem go karą grzywny i konfiskatą niektórych tekstów.
W 1860 opublikował tom "Sztuczne raje", rok później rozszerzone wydanie "Kwiatów zła" z nowymi utworami. Od 1864 przebywał na stałe w Brukseli pracując nad poematami prozą, które zostały wydane pośmiertnie, jako "Paryski spleen".
Strój był dla niego rodzajem autokreacji: ubierał się na czarno, nosił lakierki, jasnoróżowe rękawiczki i czerwony krawat. Postulując programowe próżniactwo, sam ciężko pracował, przeważnie żyjąc w biedzie. Jego stan zdrowia pogarszały modne wśród ówczesnej paryskiej cyganerii narkotyki (eter, opium, haszysz). W 1864 roku uciekł przed wierzycielami do Belgii, gdzie jego stan zdrowia znacznie się pogorszył. Rok przed śmiercią sparaliżowany i niezdolny do mówienia przewieziony został do Paryża.
Dzieła.
Baudelaire był autorem jednych z pierwszych przekładów na język francuski literatury Egdara Allana Poego, którego dzieła wypromował we Francji. Jego tłumaczenia zostały zebrane w "Histoires extraordinaires".
Odniesienia w kulturze.
Jednym z polskich interpretatorów twórczości Baudelaire'a jest Wojciech Płocharski, który na płycie "Cyfry" duetu Przyjaciele wykonuje piosenki do wierszy "Zapach egzotyczny" oraz "Zaproszenie do podróży".

</doc>
<doc id="52156" url="https://pl.wikipedia.org/wiki?curid=52156" title="John Parrott">
John Parrott

John Parrott MBE (ur. 11 maja 1964 w Liverpoolu) – angielski snookerzysta. Plasuje się na 39 miejscu pod względem zdobytych setek w profesjonalnych turniejach, ma ich łącznie 221.
Kariera zawodowa.
Występuje jako zawodowiec od 1983. Wygrał w karierze 9 turniejów rankingowych (ostatni w 1996), w 2000 razem z Ronniem O’Sullivanem, Jimmym White'em i Stephenem Lee zdobył jako reprezentant Anglii Puchar Narodów.
Dwukrotnie wystąpił w finale mistrzostw świata. W 1989 był tłem dla Steve’a Davisa, któremu uległ 3:18. Znacznie lepiej poradził sobie dwa lata później; w 1991 pokonał „wiecznie drugiego” White’a 18:11 i zdobył swój jedyny tytuł mistrza świata. Jako jedyny w historii MŚ wygrał 10:0 w pierwszej rundzie w roku 1991 w meczu z Eddiem Charltonem.
W 1996 roku został odznaczony Orderem Imperium Brytyjskiego.
W 2010 roku zapowiedział swoje odejście z profesjonalnego snookera. Po 2 latach powrócił w kwalifikacjach do mistrzostw świata w 2012 roku, ale odpadł w pierwszej rundzie kwalifikacji.

</doc>
<doc id="52157" url="https://pl.wikipedia.org/wiki?curid=52157" title="Cebula zwyczajna">
Cebula zwyczajna

Cebula ("Allium cepa" L.) – zwyczajowa nazwa warzywa należącego do rodziny amarylkowatych. Prawidłowa nazwa botaniczna to czosnek cebula, jest to bowiem gatunek należący do rodzaju czosnek. W użyciu jest jednak głównie nazwa cebula. Inne używane nazwy to: cebula ogrodowa, cebula zwyczajna, dymka, skulibaba.
Historia uprawy.
Obecnie cebula nie występuje już w stanie dzikim, jako warzywo natomiast uprawiana jest niemal we wszystkich krajach. Pochodzi prawdopodobnie z Azji Środkowej, uprawiana jest od bardzo dawna. Rysunki cebuli znajdowane są na wykopaliskach w Palestynie pochodzących z epoki brązu sprzed około 5000 lat p.n.e. Nie wiadomo, czy była wówczas uprawiana, czy tylko zbierana, większość naukowców jest jednak zdania, że mogła być uprawiana już wówczas: jest bowiem łatwa do uprawy i przechowywania. Na pewno była uprawiana w Starożytnym Egipcie co najmniej 3200 lat p.n.e. Malowidła na płaskorzeźbach egipskich oraz teksty na grobowcach wskazują, że spożywano ją w dużych ilościach. Podczas budowy piramidy Cheopsa na zakup cebuli dla robotników wydano 1600 talentów, co było kwotą ogromną. Resztki cebuli znajdowane są pomiędzy zwojami bandaży, którymi w Starożytnym Egipcie owijano mumie, a czasami w oczodołach mumii. Cebula miała wówczas bardzo duże znaczenie gospodarcze, często znajduje się na egipskich wykazach podatkowych. Również starożytni Rzymianie regularnie jedli cebulę i uprawiali ją w swoich ogrodach. W Ameryce cebulę przywiezioną przez osadników z Europy zaczęto uprawiać od 1648 r., później okazało się, że Indianie wcześniej już znali i zjadali różne dzikie gatunki miejscowych cebul.
Biologia.
Roślina dwuletnia, rzadziej bylina.
Wartość odżywcza i lecznicza.
W roślinie, a w szczególności w cebuli (część morfologiczna) występują olejki lotne, m.in. dwusiarczek alilo-propylowy o charakterystycznym zapachu oraz inne siarczki i związki alkilowe. Oprócz substancji podanych w tabeli powyżej występują ponadto: enzymy, saponiny, flawonoidy (izoramnetyna, kwercetyna), pektyna, sole krzemu. Cebula ma silne właściwości fitoncydowe, stąd szeroko wykorzystywana jest w medycynie ludowej i fitoterapii. W leczeniu wykorzystuje się całe świeże cebule, liście oraz sok. Dla celów leczniczych można wykorzystywać cebulę przez cały jej okres wegetacyjny.
Działanie: dezynfekujące, obniżające ciśnienie tętnicze krwi, moczopędne, poprawiające przemianę materii, wykrztuśne. Zawarta w cebuli kwercetyna ma działanie antyoksydacyjne, przeciwalergiczne, przeciwwirusowe, przeciwzapalne i stymuluje układ odpornościowy.
Łzawienie przy krojeniu.
Cebula zawiera enzym LFS, który po zmieszaniu z zawierającymi siarkę kwasami sulfonowymi przekształca je w lakrymator LF. Lakrymator samorzutnie przekształca się w 1-sulfinylopropan, który wydzielony do powietrza przy krojeniu cebuli podrażnia śluzówkę oczu, a to powoduje łzawienie.
Wewnątrz komórek cebuli znajdują się prekursory kwasu sulfenowego, które po uszkodzeniu komórek i zetknięciu z obecnymi w wakuolach cząsteczkami alliiny tworzą lotną substancję drażniącą oczy.
Wybrane odmiany.
Odmiany uprawne:
Odmiany botaniczne:
Mieszańce międzygatunkowe:
Inne:

</doc>
<doc id="52158" url="https://pl.wikipedia.org/wiki?curid=52158" title="Stephen Lee">
Stephen Lee

Stephen Lee (ur. 12 października 1974 w Trowbridge, hrabstwo Wiltshire) – angielski snookerzysta. Plasuje się na 44 miejscu pod względem zdobytych setek w profesjonalnych turniejach, ma ich łącznie 184.
Kariera.
W gronie zawodowych snookerzystów od 1992 roku.
Uchodzi za jednego z najlepiej technicznie grających zawodników. Mistrz Anglii amatorów, w 1992 został snookerzystą zawodowym. Do 2010 odniósł cztery zwycięstwa w turniejach rankingowych; wygrał Grand Prix 1998 (pokonał w finale Marco Fu), pierwszą edycję LG Cup 2001 (w finale z Peterem Ebdonem), Regal Scottish 2002 (w finale z rewelacją turnieju, Davidem Grayem), Welsh Open 2006 (w finale z Shaunem Murphym).
Wygrał także turniej Millenium Cup w Hongkongu w 1999, po zwycięstwach nad Stephenem Hendrym w półfinale oraz Ronniem O’Sullivanem w finale. W 2000 był składzie angielskiej reprezentacji, która zdobyła Puchar Narodów.
W 2003 po raz pierwszy dotarł do półfinału mistrzostw świata, pokonawszy po drodze Steve’a Davisa, Jimmy’ego White’a i Marca Fu; uległ późniejszemu zwycięzcy, Markowi Williamsowi. W 2008 Lee zagrał w finale rankingowego turnieju SAGA Masters, w którym uległ Markowi Selby’emu.
Dyskwalifikacja.
Po przesłuchaniach, które miały miejsce przed komisją dyscyplinarną WPBSA Stephen Lee został uznany winnym naruszenia regulaminu tej organizacji z powodu brania udziału w ustawianiu wyników meczów ze swoim udziałem i czerpania z tego tytułu korzyści finansowych. Zarzuty dotyczyły siedmiu meczów rozegranych pomiędzy 2005 i 2008 w następujących turniejach:
W dniu 24 września 2013 roku Stephen Lee został skazany na 12 lat dyskwalifikacji licząc od 12 października 2012 roku oraz zwrot kosztów postępowania dyscyplinarnego w kwocie 40 000 GBP. Oznacza to, iż do gry będzie mógł powrócić w dniu swoich 50 urodzin.
Statystyka zwycięstw.
Turnieje drużynowe.
Puchar Narodów z drużyną Anglii – 2000

</doc>
<doc id="52159" url="https://pl.wikipedia.org/wiki?curid=52159" title="Matthew Stevens">
Matthew Stevens

Matthew Stevens (ur. 11 września 1977) – walijski snookerzysta. Dwukrotny wicemistrz świata (2000, 2005). Plasuje się na 22 miejscu pod względem zdobytych setek w profesjonalnych turniejach, ma ich łącznie 342.
Kariera zawodowa.
Od 1994 snookerzysta zawodowy; do 2005 odniósł tylko jedno zwycięstwo w turnieju rankingowym, jest jednak znanym zawodnikiem, dwukrotnym finalistą mistrzostw świata.
Od 2007 roku notuje systematyczny spadek na oficjalnej liście rankingowej; w sezonie 2009/2010 zajmuje 26. miejsce.
W 2000 w finale mistrzostw świata pokonał go rodak, Mark Williams; Stevens nie wykorzystał prowadzenia 13:7 oraz korzystnego układu w kolejnej partii. W kolejnych latach wypadał w mistrzostwach również udanie – przegrywał dopiero w półfinałach, w 2001 z Johnem Higginsem 15:17, w 2002 z Peterem Ebdonem (późniejszym mistrzem) 16:17. W 2005 przegrał w finale z Shaunem Murphym 16:18.
W 2003 wygrał turniej UK Championship, wcześniej zaś dwukrotnie przegrywał w finale tego turnieju: w 1998 z Higginsem, a w 1999 z Williamsem. W 2005 przegrał w finale Irish Masters z Ronnie O’Sullivanem. Wygrał w 2000 niezaliczany do turniejów rankingowych Benson and Hedges Masters. W 2005 wygrał nierankingowy turniej Northern Ireland Trophy. Był bliskim przyjacielem zmarłego snookerzysty Paula Huntera.
W 2008 roku po ponad trzech latach przerwy ponownie dotarł do finału imprezy rankingowej, Bahrain Championship, gdzie przegrał z Neilem Robertsonem 7:9.
Do końca sezonu 2011/2012, na swoim koncie zapisał 220 breaków stupunktowych.
15 grudnia 2011 roku w pojedynku z Michaelem Wasleyem podczas pierwszej rundy PTC 12 wbił brejka maksymalnego.
Statystyka zwycięstw.
Turnieje rankingowe.
UK Championship – 2003
Turnieje nierankingowe.
Masters – 2000

</doc>
<doc id="52160" url="https://pl.wikipedia.org/wiki?curid=52160" title="Kwiaty zła">
Kwiaty zła

Kwiaty zła (fr. "Les Fleurs du mal") – tom poetycki Charles’a Baudelaire’a wydany w 1857 w Paryżu w wydawnictwie „Poulet-Malassis et de Broise”.
Od 1845 Baudelaire zapowiadał wydanie zbioru wierszy pod nazwą "Lesbijki" ("Les Lesbiennes"), później miał on nosić tytuł "Otchłań" ("Les Limbes") i opisywać siedem grzechów głównych, którymi rządzi Nuda, co zapowiada pierwszy wiersz zbioru – "Do czytelnika". Zbiór, dedykowany Théophile'owi Gautierowi, dzieli się na sześć części, pogrupowanych tematycznie:
Bezpośrednio po wydaniu "Kwiatów zła" przeciwko autorowi wytoczono proces o obrazę dobrych obyczajów dotyczący 13 ze 100 wierszy. W wyniku procesu Baudelaire musiał zapłacić grzywnę 300 franków (zmniejszoną później do 50 franków) i usunąć sześć wierszy. W drugim wydaniu (1861) autor pominął zakazane sześć wierszy, dodał 32 wiersze i nową część "Obrazy paryskie". W trzecim, pośmiertnym wydaniu (1868) z przedmową poety Théophile’a Gautiera, przywrócono zakazane wiersze i dodano 25 wierszy, w tym zawartość zbioru "Épaves" ("Szczątki"), wydanego w Brukseli w 1868.
Na język polski "Kwiaty zła" (także jako "Kwiaty grzechu") przekładali m.in. Antoni Lange i Zofia Trzeszczkowska ("Kwiaty grzechu", 1894), Wiktor Gomulicki, Stanisław Korab-Brzozowski, Czesław Jastrzębiec-Kozłowski, Bohdan Wydżga, Marian Piechal, Bronisława Ostrowska (kilka wierszy), Krzysztof Jeleń, Marcin Ciura.

</doc>
<doc id="52161" url="https://pl.wikipedia.org/wiki?curid=52161" title="Bogdan Wołkowski">
Bogdan Wołkowski

Bogdan Wołkowski (ur. 1957 w Kostuchnie) – polski mistrz trików bilardowych i snookerowych.
6-krotny mistrz świata w trikach snookerowych (1999–2004), 5-krotny mistrz świata w trikach pool-bilardowych (1998–2000, 2004, 2008), 2-krotny mistrz świata (2000–2001) i Europy (2001–2002) w trikach artystycznych. 4-krotny mistrz Polski.
Jest nie tylko wykonawcą, ale również twórcą wielu pokazowych zagrań.

</doc>
<doc id="52163" url="https://pl.wikipedia.org/wiki?curid=52163" title="Kisielice">
Kisielice

Kisielice () – miasto w woj. warmińsko-mazurskim, w powiecie iławskim, położone nad Gardęgą, na Pojezierzu Iławskim, siedziba gminy miejsko-wiejskiej Kisielice. Przez miasto przechodzi droga krajowa nr 16.
Według danych z 30 czerwca 2012 r. miasto miało 2191 mieszkańców.
Położenie.
Pod względem historycznym miasto leży w Prusach Górnych, na obszarze dawnej Pomezanii, a także na Powiślu.
Toponimia.
Polskie nazwy miasta ("Kisielice", "Kisielic") wywodzą się zapewne z nazwy staropruskiej. Na mapie rękopiśmiennej z XV wieku Sędziwoja z Czechła widnieje nazwa "Kysselecz alias Dreystath civitas". Niemiecka nazwa Kisielic brzmi "Freystadt", często pisana jako "Vrienstadt".
Warunki naturalne.
Kisielice i jego okolice leżą na terenach morenowych i sandrowych, wyróżniających się urozmaiconymi formami rzeźby. W obrębie miasta występuje jezioro o niewielkiej powierzchni. Niedaleko miasta położone jest jezioro Rakowe, które jest kąpieliskiem mieszkańców niewielkiej miejscowości. W okolicach miasta, na terenach sandrowych, znajdują się jeziora, głównie rynnowe, otoczone znacznymi kompleksami leśnymi m.in. jezioro Goryńskie i Trupel.
Przyroda.
W okolicy Kisielic znajduje się:
Architektura i zabytki.
Zabudowa miasta to w większości budynki nowoczesne, ponieważ większość cegły z zabudowy niemieckiej zostało wywiezionych po wojnie na odbudowę stolicy.
Rewitalizacja układu urbanistycznego starego miasta jest planowana w przyszłości.
Podczas II wojny światowej została zniszczona większa część zabudowy starego miasta ówczesnych Kisielic. Zachowanymi rejestrowanymi zabytkami miasta są:
Inne obiekty w mieście to m.in.:
Gospodarka.
W Kisielicach występuje tylko jeden rodzaj gospodarki – spożywczy. Obecnie nie rozwija się inny podział gospodarki obok wymienionego. Gmina Kisielice jako pierwsza w Polsce osiągnęła samowystarczalność energetyczną, co zapewniły jej 54 turbiny wiatrowe o łącznej mocy prawie 100 MW (stan z IV 2015).
Demografia.
Według danych powierzchnia miasta wynosi 3,37 km, lokuje miasto na czterdziestej czwartej pozycji w woj. warmińsko-mazurskim oraz czterdziestym piątym co do liczby mieszkańców.
Dane z 30 czerwca 2012:
Turystyka i sport.
Obiekty sportowe w mieście to stadion miejski, hala sportowa (w zespole szkół), boisko do siatkówki plażowej i kompleks boisk „Moje boisko – Orlik 2012 (boisko do siatkówki, kort tenisowy, boisko do piłki nożnej) otwarte w czerwcu 2011.
W mieście działa Międzyzakładowy Ludowy Klub Sportowy „Olimpia” z sekcjami piłki nożnej i siatkówki. W sezonie zimowym odbywa się Halowa Liga Piłki Nożnej.
Walory turystyczne: polodowcowe jeziora rynnowe w okolicach Gorynia i Trupla, lasy, pofałdowany teren. W pobliżu – Kwidzyn z zamkiem i katedrą; Prabuty z ruinami zamku Biskupów Pomezańskich i gotycką katedrą;Szymbark z ruinami zamku; Kamieniec z ruinami pałacu, gdzie w czasie kampanii 1806–1807 mieszkał Napoleon Bonaparte z Marią Walewską oraz Ogrodzieniec (niem. "Neudeck") z ruinami pałacu pruskiego rodu Hindenburg. W okolicach miasta występuje kąpielisko miejskie na jeziorze Rakowym.
W mieście wybudowano promenadę widokową wokół jeziora miejskiego. Otwarcie miało miejsce w czerwcu 2011 roku.
Szlaki turystyczne.
Szlaki turystyczne przechodzące przez miasto:
Stowarzyszenia, do których należy miasto.
– z racji istniejącej od 2007 roku elektrowni wiatrowej nieopodal Łodygowa, która rozwija się po dzień dzisiejszy w kierunku Jędrychowa i elektrowni opalanej biomasą, oraz planom biogazowi.
Wspólnoty religijne.
Na terenie miasta działalność religijną prowadzą następujące kościoły i związki wyznaniowe:
Administracja.
Kisielice mają status miasta. Mieszkańcy Kisielic wybierają do swojej Rady Gminy 15 radnych. Organem wykonawczym władz jest burmistrz. Siedzibą władz miasta jest Urząd Miasta i Gminy mieszczący się przy ulicy Ignacego Daszyńskiego.
Władze.
Stan na 2019 r.:
Transport.
Znaczący węzeł drogowy województwa warmińsko-mazurskiego. W mieście krzyżują się następujące drogi krajowe i wojewódzkie:
Dworzec w Kisielicach obsługuje PKS Iława.

</doc>
<doc id="52164" url="https://pl.wikipedia.org/wiki?curid=52164" title="Terry Griffiths">
Terry Griffiths

Terry Griffiths OBE (ur. 16 października 1947 w Llanelli), snookerzysta walijski.
Zdobył mistrzostwo amatorów Walii (1975) i Anglii (1977, 1978). Po niepowodzeniu w mistrzostwach świata amatorów zdecydował się rozpocząć karierę zawodową. Już w swoim drugim występie w gronie profesjonalistów zdobył sensacyjnie mistrzostwo świata (1979); pokonał po drodze Perriego Mansa i Alexa Higginsa, a w finale Dennisa Taylora 24:16.
Wystąpił ponadto w finale mistrzostw świata w 1988, uległ jednak Steve'owi Davisowi. Ma na koncie wiele innych sukcesów, wygrywał prestiżowe turnieje, jak B&amp;H Masters 1980, UK Championship 1982, Lada Classic 1982 i inne. 1985, 1986 i 1988 mistrz Walii zawodowców.
Występował do 1997, następnie zajął się pracą trenerską; współpracował m.in. ze Stephenem Hendrym oraz swoimi rodakami – Markiem Williamsem i Matthew Stevensem. Zainicjował utworzenie Walijskiej Młodzieżowej Akademii Snookera.

</doc>
<doc id="52169" url="https://pl.wikipedia.org/wiki?curid=52169" title="Bromoform">
Bromoform

Bromoform ("tribromometan"), CHBr3 – organiczny związek chemiczny z grupy halogenków alkilu, bromowa pochodna metanu.
Właściwości.
Bromoform jest bezbarwną cieczą, bardzo ruchliwą i lotną, o nieprzyjemnym zapachu zbliżonym do chloroformu. Pod wpływem światła ulega rozkładowi i dlatego należy ją przechowywać w naczyniach z ciemnego szkła.
Mieszalny z alkoholem etylowym, toluenem, eterem i innymi rozpuszczalnikami organicznymi.
Bromoformem należy posługiwać się pod wyciągiem, gdyż powoduje on podrażnienie błon śluzowych i działa na ośrodki nerwowe.
Regeneracja.
Regeneracji bromoformu z jego roztworu alkoholowego dokonuje się przez dodanie wody do mieszaniny. Przez wstrząsanie powstaje emulsja, a alkohol zmieszany z wodą tworzy po pewnym czasie przeźroczystą warstwę nad bromoformem. Jeżeli przy dalszym dodawaniu wody nie tworzy się emulsja, oznacza to że regeneracja bromoformu została zakończona.
Otrzymywanie.
Działanie bromem na aceton lub alkohol etylowy w środowisku silnie alkalicznym (roztwór wodorotlenku sodu (NaOH) lub potasu (KOH). Inną metodą jest katalityczne bromowanie metanu.
Zastosowanie.
Bromoform jest ważnym odczynnikiem przemysłowym. Można go również znaleźć w chlorowanej wodzie pitnej – powstaje w niej w wyniku reakcji chemicznej pomiędzy chlorem a związkami naturalnymi rozpuszczonymi w wodzie i zawierającymi w swojej strukturze jony bromkowe. W wodach niechlorowanych bromoform również występuje, ale w zdecydowanie mniejszym stopniu. Bromoform jest głównym halogenozwiązkiem produkowanym z wody morskiej w wyniku chlorowania.
Bromoform jest wykorzystywany w rozdzielaniu minerałów. Przy pomocy tej techniki separacji dwa minerały mogą zostać rozdzielone w jednej probówce. Górna warstwa zawierać będzie lżejszy minerał, który można łatwo oddzielić od minerału cięższego znajdującego się na dnie.
W medycynie znajduje zastosowanie w leczeniu chorób spazmatycznych jak astma, czkawki. Nagły atak astmy może zostać złagodzony poprzez podskórną iniekcję odpowiedniej ilości bromoformu.

</doc>
<doc id="52171" url="https://pl.wikipedia.org/wiki?curid=52171" title="ORP Warszawa (1968)">
ORP Warszawa (1968)

ORP Warszawa (stały numer burtowy: 271) – polski niszczyciel rakietowy projektu 61MP (w kodzie NATO: typu "Modified Kashin"), pełniący służbę w Marynarce Wojennej w latach 1988–2003; poprzednio radziecki Smiełyj, wodowany w 1968 roku i służący w marynarce wojennej ZSRR od 1969 roku. Był drugim niszczycielem rakietowym, a trzecim okrętem o tej nazwie. Był okrętem flagowym polskiej Marynarki Wojennej i jej ostatnim niszczycielem.
Historia.
Budowa i służba w ZSRR.
Drugi niszczyciel rakietowy o nazwie ORP „Warszawa” został zbudowany w stoczni nr 445 im. 61 komunardów w Mikołajowie (ówczesna Ukraińska SRR) i początkowo pełnił służbę w radzieckiej marynarce pod nazwą „Smiełyj” (odważny), jako duży okręt zwalczania okrętów podwodnych (BPK – "bolszoj protiwołodocznyj korabl"). Położenie stępki miało miejsce 15 listopada 1966 roku, a wodowanie 6 lutego 1968 roku. Budowę prowadzono pod numerem stoczniowym 1711. Został wciągnięty na listę floty ZSRR 20 grudnia 1968, a wszedł do służby 27 grudnia 1969 roku. 
9 stycznia 1970 roku „Smiełyj” wszedł w skład Floty Czarnomorskiej. W 1972 roku odbył służbę bojową w 5. Eskadrze Operacyjnej na Morzu Śródziemnym. Między 11 grudnia 1972 a 31 grudnia 1974 roku został zmodernizowany w macierzystej stoczni w Mikołajowie do projektu 61MP, otrzymując m.in. cztery wyrzutnie rakiet woda-woda, cztery kierowane radarowo działka kalibru 30 mm AK-630 i lepszą stację hydrolokacyjną Płatina z anteną holowaną. Kontynuował następnie służbę we Flocie Czarnomorskiej, operując również na Morzu Śródziemnym. We wrześniu 1976 roku odwiedził Mesynę, w kwietniu 1978 roku Algier, a w kwietniu 1979 roku Rijekę w Jugosławii. W 1981 roku „Smiełyj” po kolejnej służbie bojowej na Morzu Śródziemnym przeszedł na Bałtyk i został przeniesiony do Floty Bałtyckiej. Od grudnia 1982 do stycznia 1985 przeszedł remont kapitalny w Rydze. W bliżej nieokreślonym czasie dwie wyrzutnie pocisków przeciwlotniczych Wołna zostały zmodernizowane do standardu Wołna-P, z dodatkowym kanałem optycznym (przyjętego na uzbrojenie w 1976 roku). W październiku 1987 roku okręt przybył do Polski w celu przekazania, lecz został skreślony formalnie z listy floty ZSRR dopiero 5 marca 1988 roku.
Służba w Polsce.
W tym czasie polska Marynarka Wojenna poszukiwała nowego okrętu flagowego, w związku z wycofaniem poprzedniego niszczyciela projektu 56 ORP „Warszawa”. Zakładano zakup w ZSRR dozorowca (fregaty) projektu 1135, lecz kryzys gospodarczy spowodował odstąpienie od tych planów (cena w 1986 roku miała wynosić 5,28 mld zł). Zamiast tego, ZSRR zgodził się wydzierżawić Polsce dosyć już stary okręt przeciwpodwodny projektu 61MP, przy czym czynsz miał wynosić 346,6 mln zł rocznie. 6 października 1987 roku zawarto umowę siedmioletniej dzierżawy dla Polski niszczyciela „Smiełyj”. W połowie października okręt został przyprowadzony przez radziecką załogę, po czym do 27 listopada trwało przeszkalanie załogi, a w grudniu odbywał się proces przekazywania okrętu. „Warszawa” stała się pierwszym w historii Marynarki Wojennej okrętem wyposażonym w lądowisko dla śmigłowca oraz sonar z anteną holowaną.
Uroczyste podniesienie polskiej bandery oraz nadanie nowej nazwy ORP „Warszawa” i numeru burtowego 271 nastąpiło 9 stycznia 1988 w Porcie Wojennym Gdynia. Matką chrzestną była Krystyna Antos, pracownica Huty Warszawa. Trzon załogi stanowiła kadra zawodowa służąca na poprzednim niszczycielu „Warszawa”, w tym dowódca kmdr ppor. Jerzy Wójcik. Początkowo okręt zaklasyfikowano jako duży okręt zwalczania okrętów podwodnych, a dopiero po 9 miesiącach zmieniono klasyfikację na niszczyciel rakietowy. Wchodził w skład 3 Flotylli Okrętów jako samodzielny pododdział. Stał się okrętem flagowym Marynarki Wojennej. 13 lipca 1988 roku z niszczyciela odpalono pierwsze rakiety w polskiej służbie, na poligonie radzieckim pod Bałtyjskiem. W połowie 1989 roku „Warszawa” weszła w skład Zjednoczonej Eskadry Okrętów Floty Bałtyckiej Układu Warszawskiego, z okrętami radzieckimi i NRD, biorąc następnie udział w ćwiczeniu "Poligon '89". 9 kwietnia 1990 roku odbyło się w Gdyni pierwsze lądowanie śmigłowca PZL W-3 Sokół na pokładzie „Warszawa”, będące prawdopodobnie pierwszym lądowaniem śmigłowca na pokładzie okrętu Marynarki Wojennej. Okręt odbył kilka wizyt zagranicznych w 1989 i 1992 roku, w tym pierwszą od 13 lat wizytę polskiego okrętu w Londynie 9-12 maja 1989 roku i pierwszą wizytę polskiego okrętu w porcie zachodnioniemieckim – Kilonii 7-10 kwietnia 1992 roku. Na przełomie 1992 i 1993 Polska odkupiła niszczyciel od Rosji za niską cenę, w zamian za anulowanie rosyjskich długów względem Stoczni Marynarki Wojennej w Gdyni (razem z okrętami podwodnymi ORP „Dzik” i „Wilk”).
Jesienią 1993 roku okręt rozpoczął remont średni w Stoczni Marynarki Wojennej w Gdyni, trwający do 1995, połączony z wymianą radarów nawigacyjnych Wołga na polskie. Pomimo spekulacji wyrażanych w piśmiennictwie, dotyczących celowości wymiany rakiet przeciwlotniczych i przeciwokrętowych na nowocześniejsze oraz zabudowy hangaru dla stale bazującego śmigłowca ZOP w miejsce wieży rufowej, nie doszło z przyczyn finansowych do żadnej większej modernizacji w polskiej służbie. Niszczyciel w dalszym okresie nie był intensywnie używany. Między innymi w dniach 23-28 maja 1999 roku brał udział w ćwiczeniach Marynarki "Pirania ′99". Z większych manewrów międzynarodowych, wziął tylko udział 2-3 sierpnia 1999 roku w ćwiczeniach na Bałtyku z NATO-wskim zespołem Stałych Sił Morskich Atlantyku STANAVFORLANT, podczas którego m.in. na pokładzie „Warszawy” lądowały śmigłowce z innych okrętów. Po raz ostatni niszczyciel opuścił biało-czerwoną banderę 5 grudnia 2003 w macierzystym porcie, kończąc tym samym swoją niemal 16-letnią służbę w polskiej Marynarce Wojennej. Skreślony z listy floty został 1 grudnia 2003, a 5 grudnia opuszczono banderę.
W polskiej służbie okręt przeszedł prawie 40 000 Mm, wystrzelił ćwiczebnie m.in. 48 pocisków plot (w tym dwa przed formalnym przekazaniem 15 grudnia 1987), 8 pocisków przeciwokrętowych, 32 torpedy. Marynarka Wojenna posiadała 22 pociski przeciwlotnicze W-601 po pierwszym niszczycielu „Warszawa” i dodatkowo dokupiła 70.
Wobec nieznalezienia nabywcy przez Agencję Mienia Wojskowego, został w 2005 roku sprzedany na złom. 29 sierpnia 2005 został przeholowany z Gdyni do Gdańska, a następnie zezłomowany na terenie byłej Stoczni Gdańskiej.
Wizyty zagraniczne (od 1989 r.).
Źródło:
Dowódcy.
Źródło:
Moneta NBP.
26 kwietnia 2013 roku Narodowy Bank Polski wydał monetę okolicznościową 2 zł, w serii „Polskie Okręty”: Niszczyciel rakietowy „Warszawa”. Dane techniczne:

</doc>
<doc id="52172" url="https://pl.wikipedia.org/wiki?curid=52172" title="ORP Warszawa (1957)">
ORP Warszawa (1957)

ORP Warszawa (w służbie 1970-1986) – polski niszczyciel rakietowy "projektu 56AE" (kod NATO: "Kotlin SAM"), w PMW nr burtowy 275. Był drugim okrętem o tej nazwie w Polskiej Marynarce Wojennej.
Historia.
Okręt – ex radziecki „Sprawiedliwyj”, został kupiony w ZSRR 2 października 1969 roku. Podniesienie polskiej bandery, nadanie nowej nazwy i numeru burtowego - 275 nastąpiło w dniu 25 czerwca 1970 w Porcie Wojennym Gdynia. 28 maja 1971 roku miało miejsce pierwsze w Marynarce Wojennej ćwiczebne strzelanie rakietami przeciwlotniczymi, na radzieckim poligonie pod Bałtyjskiem. W czerwcu 1975 roku okręt wziął udział w ćwiczeniach o kryptonimie Posejdon-75. W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83.
Ostatnie opuszczenie „biało-czerwonej” bandery miało miejsce 31 stycznia 1986. Okręt został następnie złomowany w Świnoujściu (Ognicy). Zachowano z okrętu tylko jedną wyrzutnię rakietowych bomb głębinowych RGB-2500.
Pod polską banderą przepłynął ponad 77 tys. mil morskich, odbył rejsy do portów ZSRR, Finlandii, Wielkiej Brytanii, Francji, Danii i Szwecji. Wystrzelił ćwiczebnie między innymi 28 pocisków przeciwlotniczych W-601 (zakupiono ich ogółem 52) i 2662 pociski głównego kalibru.

</doc>
<doc id="52174" url="https://pl.wikipedia.org/wiki?curid=52174" title="ORP Warszawa (1920)">
ORP Warszawa (1920)

ORP Warszawa – monitor rzeczny Marynarki Wojennej II RP.
Budowa i historia.
Monitor zbudowany został w 1920 roku w Stoczni Gdańskiej, wraz z trzema bliźniaczymi jednostkami typu "B" (tzw. monitory „gdańskie”): OORP „Pińsk”, „Toruń” (eks-„Mozyrz”) i „Horodyszcze”. 30 kwietnia 1920 roku Minister Spraw Wojskowych nadał mu nazwę „Warszawa”. 13 sierpnia 1920 roku wszedł do służby w I Dywizjonie Flotylli Wiślanej. W kwietniu 1922 roku wraz z ORP „Mozyrz” przydzielony został do Flotylli Pińskiej. W następnym roku wszedł w skład I Dywizjonu Bojowego tej flotylli. W latach 1925–1928 wszystkie monitory zostały przezbrojone w dwa działa kalibru 75 mm i haubicę kal. 100 mm. Kolejna modernizacja w roku 1930 polegała na zdjęciu lewoburtowej wieżyczki ckm oraz na przystosowaniu pozostałych wieżyczek do obrony przeciwlotniczej. W latach 1935–1937 w monitorze zastosowano dodatkowe zestawy pływaków zmniejszające dotychczasowe zanurzenie do 0,6 m. Od 1934 roku przystąpiono do głębokiej modernizacji monitorów. Prawdopodobnie ORP „Warszawa”, jak i ORP „Horodyszcze” przed wrześniem 1939 roku nie zostały w pełni zmodernizowane. Modernizacja polegała tylko na wymianie silników na jednostki o mocy 100 KM.
W 1939 okręt przydzielono do Oddziału Wydzielonego „Prypeć”. Z powodu niskiego stanu wód nie osiągnął on jednak wyznaczonego mu rejonu Mostów Wolańskich. 18 września 1939 roku zatopiony został przez własną załogę w rejonie ujścia rzeki Cna, na wschód od Mostów Wolańskich.
11 października 1939 roku został wydobyty przez Rosjan i po remoncie w Kijowie wcielony do służby pod nazwą „Witebsk”, formalnie wciągnięty na listę Flotylli Dnieprzańskiej już 24 października 1939 roku. Został przezbrojony w trzy działa kal. 76,2 mm i cztery karabiny maszynowe kal. 7,62 mm. Od 17 lipca 1940 roku wchodził w skład radzieckiej Flotylli Pińskiej. Po ataku Niemiec na ZSRR walczył od lipca 1941 roku pod Bobrujskiem na Berezynie, na Desnie oraz na Dnieprze (pod Domantowem, Suchołuczem i w obronie Kijowa). Wobec niemożności ewakuacji, 18 września 1941 roku został samozatopiony przez załogę w rejonie Chotników pod Kijowem (według niektórych polskich źródeł, zatopiony przez Luftwaffe).
W sierpniu 1944 roku został podniesiony przez Rosjan, po czym złomowany w Kijowie.
Po II wojnie światowej w Polskiej Marynarce Wojennej służbę pełniły dwa okręty noszące nazwę „Warszawa”. Były to niszczyciel projektu "56AE" i niszczyciel projektu "61MP".
Dowódcy:
Dane taktyczno-techniczne.
Uzbrojenie:
Opancerzenie

</doc>
<doc id="52176" url="https://pl.wikipedia.org/wiki?curid=52176" title="Cerata">
Cerata

Cerata – tkanina bawełniana (w rodzaju flaneli) lub lniana, dość gruba, powlekana z jednej strony grubą warstwą substancji impregnującej i dodatkowo zadrukowana wzorem oraz lakierowana.
Cerata jest materiałem tanim, a jednocześnie wytrzymałym mechanicznie oraz odpornym na wodę i większość produktów stosowanych w kuchni, gospodarstwie domowym, obejściu gospodarczym czy na działce. Dzięki gładkiej powierzchni jest bardzo dobrze zmywalna przy zachowaniu odporności na typowe środki czyszczące. Jej dekoracyjnej powłoce nie szkodzi nawet stały kontakt z wodą, można ją jednak uszkodzić (zmyć) niektórymi rozpuszczalnikami organicznymi, jak aceton czy pochodne benzenu. impregnatem jest masa, na którą składają się: zagęszczony olej roślinny utwardzający się od tlenu atmosferycznego (pokost) oraz duża ilość mineralnego wypełniacza (np. kaolin).
Stosowana na serwety, obrusy, ubrania robocze, fartuchy, okrycia przeciwdeszczowe, materiał pokryciowy do obijania i oklejania blatów stołów, pulpitów, taboretów oraz innych sprzętów używanych zarówno w pomieszczeniach, jak i na zewnątrz. Wobec dekorowania szeroką gamą kolorowych i wzorzystych nadruków może być nawet wykorzystywana jako prosty materiał ozdobny, m.in. imitujący wygląd powierzchni innego rodzaju.

</doc>
<doc id="52179" url="https://pl.wikipedia.org/wiki?curid=52179" title="Rachunek różniczkowy">
Rachunek różniczkowy



</doc>
<doc id="52182" url="https://pl.wikipedia.org/wiki?curid=52182" title="Gaz bojowy">
Gaz bojowy



</doc>
<doc id="52187" url="https://pl.wikipedia.org/wiki?curid=52187" title="Multimetr">
Multimetr



</doc>
<doc id="52188" url="https://pl.wikipedia.org/wiki?curid=52188" title="Radio Maryja">
Radio Maryja

Radio Maryja – polska rozgłośnia radiowa o charakterze społeczno-katolickim, założona 8 grudnia 1991 w Toruniu przez zakonników ze Zgromadzenia Najświętszego Odkupiciela (redemptorystów) z o. Tadeuszem Rydzykiem na czele. Jest rozgłośnią religijną o największym zasięgu w Polsce. Część emitowanych audycji pokrywa się z równoległą transmisją w Telewizji Trwam.
Lokalizacja.
Siedziba radia znajduje się w północnej części miasta, w dzielnicy Chełmińskie Przedmieście, przy ul. Żwirki i Wigury 80.
Sytuacja własnościowa i prawna.
Radio funkcjonuje jako kościelna osoba prawna należąca do Kościoła rzymskokatolickiego; posiadaczem koncesji jest zakon katolicki – Zgromadzenie Najświętszego Odkupiciela (redemptoryści), podlegający kanonicznie papieżowi. Dyrektorem Radia jest o. Tadeusz Rydzyk. W dokumentach przedstawionych KRRiT o. Rydzyk figuruje jako "jednoosobowy organ nadzorczy, jednoosobowy organ zarządzający i jednoosobowy organ kontrolny" Radia Maryja.
Radio Maryja nadaje na podstawie ogólnopolskiej koncesji nr 003/K/2008-R z dnia 9 maja 2008. udzielonej Warszawskiej Prowincji Redemptorystów, która jest ważna do 2018. Koncesja określa program Radia Maryja jako program o charakterze społeczno-religijnym, przedstawiającym zagadnienia wiary chrześcijańskiej oraz problemy życia społecznego z punktu widzenia wiary i społecznej nauki Kościoła katolickiego. W lipcu 2018 koncesja została przedłużona na kolejne 10 lat, czyli do 2028.
Historia.
10 lutego 1990 w sanktuarium Bożego Miłosierdzia w Łagiewnikach o. Tadeusz Rydzyk wraz z Iwano Pietrobellim podjęli decyzję stworzenia Radia Maryja. W marcu 1991 prowincjał oo. redemptorystów w Polsce zgodził się na start radia. 9 czerwca 1991 stacja otrzymała pierwsze pozwolenia na stacje nadawcze w Toruniu i Bydgoszczy. Środki na postawienie pierwszego masztu nadawczego Tadesz Rydzyk uzyskał od Vassuli Ryden.
Radio Maryja rozpoczęło nadawanie programu radiowego 9 grudnia 1991, działając jako stacja lokalna. Statut radiu nadał prowincjał oo. redemptorystów. Rozgłośnia otrzymała następnie 117 koncesji lokalnych nie przystępując do konkursu na koncesję ogólnokrajową. Dodatkowo w 1993 niektóre diecezje udostępniły Radiu Maryja otrzymane przez nich od KRRiT częstotliwości radiowe. 23 czerwca 1994 Krajowa Rada Radiofonii i Telewizji zmieniła to na siedmioletnią koncesję ogólnokrajową i obiecała 80% pokrycia powierzchni kraju.
Radio Maryja w 1993 uzyskało status nadawcy społecznego – w zamian za zobowiązanie się do rezygnacji z emisji reklam, opłata koncesyjna została zredukowana o 80% (dla stacji ogólnokrajowej wynosi ona w granicach 7 mln 640 tys. złotych rocznie).
27 marca 1993 Radio Maryja rozpoczęło nadawanie za pośrednictwem satelity Eutelsat II.
28 czerwca 1994 Radio zostało zaproszone przez ówczesnego prezydenta Rzeczypospolitej Polskiej, Lecha Wałęsę, do Pałacu Prezydenckiego, gdzie odpowiadał on na pytania słuchaczy.
27 października 1994 Radio Maryja rozpoczęło nadawanie programu za pośrednictwem satelity Galaxy VII na obszar Ameryki Północnej i Środkowej, a 20 lipca 1995 za pośrednictwem satelity Hot Bird 1. Od 23 sierpnia do 24 września nadawało próbną transmisję na falach krótkich, przeznaczoną dla Polaków na Wschodzie.
W grudniu 1998 roku powstała strona internetowa Radia Maryja pod adresem URL www.radiomaryja.pl, która w maju 2000 roku przekształciła się w portal internetowy stacji radiomaryja.pl.
Od 2 maja 2006 nadzór nad programem i treściami emitowanymi w radiu sprawuje 8-osobowa Rada Programowa, w której skład wchodzi 4 członków powoływanych przez Episkopat Polski oraz 4 członków powoływanych przez zakon redemptorystów. Jej pierwszym przewodniczącym został ks. prof. Wacław Depo, obecnie metropolita archidiecezji częstochowskiej.
24 czerwca 2006 Konferencja Episkopatu Polski zatwierdziła umowę z Warszawską Prowincją Redemptorystów odnośnie do funkcjonowania Radia Maryja, a także statut Radia Maryja i regulamin Rady Programowej.
28 marca 2007 w Warszawie odbył się Marsz Dla Życia, którego głównym organizatorem było Radio Maryja i Telewizja Trwam.
5 stycznia 2008 Radio Maryja wraz z Telewizją Trwam i "„Naszym Dziennikiem”" zostały uhonorowane medalem "Milito pro Christo" za „chwalebne i zaszczytne pełnienie misji pasterskiej, dając świadectwo najwyższym wartościom, jakimi są prawda i umiłowanie Ojczyzny”, odebrane z rąk biskupa polowego Wojska Polskiego Tadeusza Płoskiego w warszawskiej katedrze polowej Wojska Polskiego.
25 listopada 2016 Poczta Polska wprowadziła do obiegu okolicznościowy znaczek z okazji 25-lecia radia. Walor wydrukowano techniką rotograwiurową, na papierze fluorescencyjnym, w formacie 43x31,25 mm. Nakład wyniósł 360.000 sztuk. Autorem projektu była Marzanna Dąbrowska.
Elementy programu.
Głównymi elementami programu rozgłośni są: ewangelizacja, modlitwa, medytacja, muzyka religijna oraz publicystyka społeczno-polityczna. Radio emituje programy, takie jak: "Rozmowy niedokończone", w których porusza się różnorodne tematy, "Aktualności dnia", "Audycje dla małżonków i rodziców", "Audycje dla młodych", "Audycje dla rolników", "Porady", "Katechezy" oparte na Katechizmie Kościoła Katolickiego, nauczaniu papieży i biskupów, odmawianiu brewiarza, różańca, koronki do Miłosierdzia Bożego, godzinek. Codziennie transmitowana jest msza święta oraz apel jasnogórski z Częstochowy. Retransmitowany jest serwis informacyjny Radia Watykańskiego. Transmitowane są wszystkie pielgrzymki papieskie oraz cotygodniowa modlitwa Anioł Pański. Radio emituje też m.in. następujące programy: "Mogę, chcę pomóc", audycje dla dzieci, "Radiowa lektura" (cykliczny program, w którym czytane są książki), "Muzyka mistrzów" (program o muzyce poważnej).
Krytyka i kontrowersje.
Radio Maryja wywołało wiele kontrowersji i jest często krytykowane zarówno w kraju, jak i za granicą. Biskup Tadeusz Pieronek, były sekretarz generalny Episkopatu Polski, powiedział, że Radio Maryja jest "prawdziwym i narastającym problemem", dodając, że stacja "oferuje ograniczone spojrzenie na chrześcijaństwo", które jest "wyjątkowo kompromitujące i wstydliwe, chore i niebezpieczne".
Obawy Watykanu.
Watykan wyraził zaniepokojenie tą stacją , a Episkopat Polski ostrzegł Radio Maryja przed zaangażowaniem się w "transmisję polityczną". Kardynał Stanisław Dziwisz z Krakowa i ówczesny prymas kraju, kardynał Józef Glemp, wezwali biskupów do podjęcia natychmiastowych działań przeciwko stacji . W 2002 r. prymas nakazał Radiu Maryja zakończyć działalność w swojej archidiecezji . Komentatorzy prasowi sugerowali, że może dojść do schizmy, ale grupa polskich biskupów odrzuciła te spekulacje, które, jak twierdzili, "nie miały żadnego związku z rzeczywistością". W 2005 kardynał Józef Glemp powiedział, że Radio Maryja powoduje rozłam w Kościele .
W 2006 nuncjusz papieski w Polsce, arcybiskup Józef Kowalczyk, napisał do polskich biskupów z prośbą o pomoc w "przezwyciężeniu trudności spowodowanych niektórymi przekazami i poglądami prezentowanymi przez Radio Maryja". Ostrzegł także przed sankcjami za działalność "uważaną za niezgodną z prawem lub szkodliwą dla Kościoła". Według oficjalnej watykańskiej strony internetowej "Radio Maryja, ogólnopolski system radiowy zorganizowany przez Ojców Redemptorystów, znacznie bardziej zaangażował się w szerzenie ryzykownej polityki niż w głoszenie Ewangelii". Papież Benedykt XVI ostrzegł Radio Maryja, aby przestało angażować się w politykę.
Podziały w polskim Kościele.
Polscy biskupi pozostają jednak podzieleni w stosunku do Radia Maryja, biorąc pod uwagę jego znaczny wpływ wśród głównych odbiorców, którzy są w przeważającej części starszymi osobami. Podczas gdy niektórzy biskupi skrytykowali Radio Maryja za rozpowszechnianie opinii niezgodnych z oficjalnym nauczaniem Kościoła katolickiego, inni popierają tę stację. Krytycy zauważają, że polscy biskupi od dawna są podzieleni przez Radio Maryja.
Lech Wałęsa, laureat Nagrody Nobla i były prezydent Polski, stwierdził, że Radio Maryja "kłamie, jeśli uważa się za stację katolicką". Według artykułu z 2013 w liberalnym katolickim tygodniku Tygodnik Powszechny przyczyną chorób Kościoła w Polsce jest Radio Maryja.
Zarzuty dotyczące antysemityzmu.
Według Ligi Przeciwko Zniesławieniu i innym krytykom radio od samego początku promowało nacjonalizm i antysemityzm. Zarzuty antysemityzmu skierowane przeciwko Radiu Maryja zwróciły na stację uwagę całego świata .
W styczniu 2000 Radio Maryja przeprowadziło wywiad między Ryszardem Benderem, historykiem z Katolickiego Uniwersytetu Lubelskiego, a Dariuszem Ratajczakiem, skazanym za negację Holokaustu, który twierdził, że Auschwitz było raczej obozem pracy niż obozem zagłady.
W kwietniu 2006 znany polski eseista Stanisław Michalkiewicz – główna postać w Telewizji Trwam, stwierdził, że "mężczyźni z Judei ... próbują nas zaskoczyć od tyłu" i nawiązuje do Światowego Kongresu Żydów jako "główna firma w branży holokaustu" .
W lipcu 2007 ponad siedmiuset polskich intelektualistów katolickich, dziennikarzy, księży i aktywistów podpisało publiczny list protestacyjny potępiający antysemickie uwagi Radia Maryja. Rada Etyki Mediów określiła "słabo udokumentowane oskarżenia" stacji przeciwko Żydom jako "prymitywny antysemityzm" i potępiła Radio Maryja .
Departament Stanu USA w raporcie z 2008 r. określił Radio Maryja „jedną z najbardziej ewidentnie antysemickich rozgłośni w Europie”. Raport Rady Europy stwierdził, że Radio Maryja "od kilku lat otwarcie nawołuje do antysemityzmu".
31 stycznia 2009 w trakcie audycji prowadzonej m.in. przez Jerzego Roberta Nowaka, z rozgłośnią połączył się Bogusław Wolniewicz. Jego ponad 8-minutowa wypowiedź zawierała w sobie wiele treści antysemickich – napisali do prokuratury działacze stowarzyszenia Otwarta Rzeczpospolita . Jako przykład tego rodzaju treści przytoczyli opinie na temat przedwojennego pisarza Brunona Schulza. Gość toruńskiej rozgłośni protestował przeciwko działaniom władz państwowych, które – jego zdaniem – zbytnio zajmują się promowaniem kultury żydowskiej kosztem polskiej. Zaznaczył przy tym, że według niego problem dotyczy zarówno rządu, jak i głowy państwa. Gdy działacze stowarzyszenia zapowiedzieli działania w sprawie wypowiedzi Wolniewicza, spotkało się to z natychmiastową reakcją toruńskiej rozgłośni. W jej imieniu zaatakował w czwartek organizację prof. Jerzy Robert Nowak, który długo i obszernie wyliczał, kto z członków rady programowej Otwartej Rzeczpospolitej w przeszłości sympatyzował z poglądami forsowanymi przez władze PRL, bądź – według niego – otwarcie je popierał.
W styczniu 2017 w raporcie opublikowanym przez Ligę Antydefamacyjną w USA oskarżono Radio Maryja o "25 lat antysemityzmu".
W 2017 o. Tadeusz Rydzyk, z pomocą szefa fundacji From The Depths Jonny’ego Danielsa – zaprosił grupę izraelskich polityków, w tym wiceprzewodniczącego Knesetu Yiehela Bara i izraelskiego ministra komunikacji Ayoub Kara, na uroczystość upamiętniającą Radio Maryja w Toruniu poświęconą na temat "Pamięci i nadziei". Wydarzenie odbyło się w kaplicy Pamięci, znajdującej się w kościele Matki Bożej Gwiazdy Nowej Ewangelizacji i św. Jana Pawła II, i rzekomo odbyło się na cześć polskich Sprawiedliwych wśród Narodów Świata, którzy uratowali Żydów z niemieckich obozów śmierci podczas II wojny światowej.
Wizyta delegacji izraelskiej została silnie zaatakowana przez niektórych komentatorów, zwłaszcza w izraelskich mediach, którzy oskarżyli członków delegacji o przymykanie oczu na długą historię antysemityzmu Radia Maryja i jej dyrektora.
Zaangażowanie w politykę.
Jarosław Kaczyński, były premier Polski, był stałym gościem Radia Maryja, podobnie jak inni prawicowi i skrajnie prawicowi politycy, tacy jak Andrzej Lepper, Roman Giertych i Zbigniew Ziobro. Gdy dowiedział się o służbie stacji dla partii konserwatywnych, Watykan zażądał, by "porzuciła politykę". Zapytany, czy ks. Rydzyk sam stworzy partię, biskup Pieronek odpowiedział, że nie wyobraża sobie księdza zakładającego organizację polityczną. W wywiadzie dla Rzeczpospolitej Bp. Pieronek narysował analogię, mówiąc, że Adolf Hitler wykorzystywał także religię do swoich celów politycznych, stosując motto "Gott mit uns".
Radio Maryja zdecydowanie sprzeciwiło się przystąpieniu Polski do Unii Europejskiej w 2004. Stacja promowała program polityczny partii Prawo i Sprawiedliwość, który wraz z Lechem Kaczyńskim dążył do wprowadzenia kary śmierci w Polsce i całej Europie. Poparcie dla kary śmierci silnie kontrastuje z głównymi naukami Kościoła rzymskokatolickiego.
W lutym 2006 Prawo i Sprawiedliwość podpisały kluczowe porozumienie z dwiema innymi partiami politycznymi, na które zaproszono tylko ks. Rydzyk i dziennikarze Telewizji Trwam – którzy czynnie wspierali Prawo i Sprawiedliwość podczas wyborów – zostali wpuszczeni do pokoju podczas podpisywania. Przewodnicząca Krajowej Rady Radiofonii i Telewizji Elżbieta Kruk oświadczyła, że nie ma uprawnień do działania w związku z tymi skargami, ponieważ została powołana przez Prezydenta RP Lecha Kaczyńskiego, członka Prawa i Sprawiedliwości. Krytycy twierdzili, że rząd obawiał się wyobcowania oddanej publiczności Radia Maryja, która stanowi znaczną część bazy politycznej Prawa i Sprawiedliwości.
Rada Etyki Mediów negatywnie zaopiniowała zasadność nałożenia 22 marca 2006 roku 500 000 zł kary na Telewizję Polsat za program Kuby Wojewódzkiego wyemitowany 26 lutego 2006, w którym zaproszona Kazimiera Szczuka, krytyk literacki i osobowość telewizyjna, szydziła (zdaniem wielu widzów skarżących się do Krajowej Rady Radiofonii i Telewizji) z niepełnosprawnej redaktorki Radia Maryja, Magdaleny Buczek, która często odmawia modlitwy, jednocześnie jak Szczuka twierdziła nie wiedząc, że porusza się na wózku inwalidzkim. Pomimo publicznych przeprosin Szczuki, Krajowa Rada Radiofonii i Telewizji uznała ją za winną "obrażania osoby niepełnosprawnej i kpienia z jej religii". Jedyny odrębny członek Rady, Wojciech Dziomdziora, spekulował, że związki Radia Maryja z Prawem i Sprawiedliwością były "prawdziwym powodem" kary Szczuki, zauważając, że Szczuka została zmuszona do zapłacenia sztywnej grzywny, podczas gdy Radio Maryja mogło bezkarnie dyskredytować inne religie.
We wrześniu 2012 Radio Maryja i Telewizja Trwam zorganizowały demonstrację pod hasłem "Przebudźcie się, Polsko!" z udziałem Prawa i Sprawiedliwości w celu protestu wobec rzekomej próby centralnego uciszenia przez rząd obu stacji poprzez niewłączenie ich do multipleksu telewizji cyfrowej w tym kraju. Demonstracja doprowadziła do ponownej krytyki upolitycznionego przesłania stacji przez wysokiej rangi duchownych katolickich. Biskup Piotr Jarecki, wiceprzewodniczący Komisji Episkopatów Wspólnoty Europejskiej, powiedział w wywiadzie, że działania stacji były "niezgodne z doktryną Kościoła" i powiedział, że "przystępują do niebezpiecznej ścieżki zamieszania".
Uwagi na temat Lecha i Marii Kaczyńskich.
W 2007 pierwsza dama Maria Kaczyńska spotkała się z pięćdziesięcioma dziennikarkami na Dzień Kobiet; kobiety podpisały oświadczenie, aby zaprotestować przeciwko zaostrzeniu polskich przepisów dotyczących aborcji. O. Rydzyk wywołał kontrowersje, gdy opisał spotkanie jako "szambo". Później gazeta Wprost opublikowała nagranie z jednego z wykładów o. Rydzyka, w którym nazwał Kaczyńską "czarownicą, która powinna wykonać eutanazję na sobie". Twierdził także, że prezydent Lech Kaczyński "oszukał" go; nazwał "oszustem, który skłonił się pod naciskiem lobby żydowskiego". O. Rydzyk zasugerował, że taśmy zostały przerobione i nazwał tę historię "fikcyjną".
Arcybiskup Józef Michalik powiedział, że nie zostaną podjęte żadne działania dyscyplinarne przeciwko dyrektorowi Radia Maryja: "Nie można osądzać osoby na podstawie jednego stwierdzenia lub na podstawie pewnego braku taktu".
W 2012 Radio Maryja, od dawna krytykujące rzekomą masonerię, wyemitowało wywiad, w którym twierdził, że katastrofa polskiego Tu-154 w Smoleńsku – wśród "wielu innych czynów" – była wynikiem "masońskiego spisku" przeciwko partii Prawo i Sprawiedliwość.
Zniesławianie ekologów.
Radio Maryja jest znane też z licznych kontrowersyjnych wypowiedzi skierowanych przeciwko ekologom.
Nieprawidłowości w gospodarce finansowej.
Prokuratura Rejonowa w Toruniu i Prokuratura Rejonowa Bydgoszcz-Południe prowadziły w 1995 r. sprawę dotyczącą zaginięcia z prywatnego mieszkania 200 tysięcy marek niemieckich, należących do toruńskiego Radia Maryja i przeznaczonych na zakup za granicą sprzętu radiowego. Śledztwo w sprawie kradzieży zostało umorzone z powodu niewykrycia sprawcy. Przy okazji tego śledztwa okazało się, że mieszkający w Bydgoszczy Piotr R. prawdopodobnie użyczał Radiu Maryja swojego konta walutowego i wywoził za granicę dewizy w gotówce bez zezwoleń bankowych. Prokuratorzy bydgoscy nie znaleźli w dokumentach celnych śladu zagranicznych zakupów lub darowizn dla Radia Maryja. Na tej podstawie uznali, że zachodzi podejrzenie nieprawidłowości finansowych w radiostacji, a ponieważ mieści się ona w Toruniu - tam przekazali sprawę.
Zwolennicy i ich reakcja na krytykę.
Entuzjaści stacji twierdzą, że Radio Maryja jest celem mediów, które przeprowadziły "kampanię oszczerstw" i że wypowiedzi transmitowane przez stację są bardzo rzadkie i pochodzą od słuchaczy, a nie od pracowników. Były gabinet Jarosława Kaczyńskiego otwarcie poparł Radio Maryja. W grudniu 2006 Kaczyński dołączył do obchodów 15-lecia Radia Maryja i chwalił stację jako źródło "pocieszenia i nadziei".
Po międzynarodowej krytyce w 2006 polska konferencja biskupów chwali Radio Maryja. Wsparcie dla Radia Maryja jest często wyrażane w Naszym Dzienniku, który jest związany ze stacją.
Zasięg.
Polska.
Radio Maryja nadaje z 126 nadajników UKF na terenie całego kraju. Jest ich zdecydowanie więcej niż innych stacji ogólnopolskich, ponieważ nadają one z mniejszą mocą niż stacje komercyjne czy publiczne. Poza tym stacja obecna dostępna jest w trzech multipleksach DAB+.
Zagranica.
Sygnał stacji przekazywany jest przez satelity do Europy i Ameryki Północnej, poprzez wynajmowanie czasu w kilku rozgłośniach w Stanach Zjednoczonych i Kanadzie (do 2020 roku) oraz przez Internet. Do 2003 emitowano ją również z nadajników krótkofalowych wynajmowanych w Rosji.
Statystyki słuchalności.
W latach 2001–2009 średni udział w czasie słuchania stacji "Radio Maryja" wyniósł 2,52% czasu antenowego dając jej stabilną, piątą pozycję wśród ogólnopolskich rozgłośni radiowych. Według danych za okres od września do listopada 2012 udział w czasie słuchania rozgłośni wyniósł 2,90%.
We wrześniu 2011 "Radio Maryja" zajęło trzecią pozycję wśród najbardziej opiniotwórczych stacji radiowych. Na informacje pochodzące z toruńskiej rozgłośni media powoływały się łącznie 92 razy, dla porównania w tym samym okresie na Radio Zet powołano się 97, natomiast na lidera rankingu – RMF FM – 417 razy.
Według badania Radio Track (wykonane przez Millward Brown SMG/KRC) za okres grudzień 2013 – luty 2014, wskaźnik słuchalności radia Maryja wynosi 2,5 proc., co daje tej stacji 5. pozycję w Polsce.
Społeczność.
Rodzina Radia Maryja.
Wspólnota słuchaczy i osób identyfikujących się z poglądami prezentowanymi w Radiu Maryja tworzy tzw. Rodzinę Radia Maryja. Organizacyjnie tworzy ona struktury działające przy parafiach za zgodą proboszczów:
Od 1993 corocznie w drugą niedzielę lipca odbywają się pielgrzymki Rodziny Radia Maryja (słuchaczy Radia Maryja) na Jasną Górę. Na XIII Pielgrzymce Rodziny Radia Maryja 9–10 lipca 2005 na Jasną Górę przybyło ok. 500 tysięcy wiernych identyfikujących się z Rodziną Radia Maryja. Podobne pielgrzymki organizowane są dla kół młodzieżowych i Podwórkowych Kółek Różańcowych Dzieci. Rodzina Radia Maryja spotyka się ponadto na cotygodniowych spotkaniach regionalnych oraz na dniach skupienia.
Fundacja Nasza Przyszłość wydaje miesięcznik "Rodzina Radia Maryja".
Ponadto co roku od końca lat 90. XX w. w siedzibie rozgłośni w Toruniu odbywa się coroczny zjazd słuchaczy i miłośników rozgłośni – "Zlot Słuchaczy Radia Maryja".
W 1997 powstała organizacja Zespół Wspierania Radia Maryja mająca na celu wspieranie Radia Maryja i jego programów. Co roku 7 grudnia podczas obchodów rocznicy powstania Radia Maryja Zespół Wspierania Radia Maryja przedstawia komunikat podsumowujący działalność rozgłośni.
14 marca 2012 Konferencja Episkopatu Polski zatwierdziła statut Rodziny Radia Maryja.
Po objęciu władzy przez partię Prawo i Sprawiedliwość i jej koalicjantów jesienią 2015, w działalność Radia włączają się przedstawiciele Rady Ministrów. Uczestniczą w publicznych wydarzeniach organizowanych przez Radio. Np. 1 grudnia 2018 podczas uroczystej mszy z okazji 27. rocznicy powstania Radia wystąpił z przemówieniem premier Mateusz Morawiecki, który modlił się w słowach: „Matko Boska Nieustającej Pomocy, to jest moja wielka prośba, wielkie zawołanie: Miej w opiece naród cały. Również tych, którzy nie kochają Polski aż tak mocno jeszcze, póki co, tak jak my tutaj, tak jak cała rodzina Radia Maryja”. Czynny udział w tym nabożeństwie wzięli także udział m.in. Mariusz Błaszczak, Antoni Macierewicz, Joachim Brudziński, Beata Kempa i Jan Szyszko.
W 2019 roku odbyły się 28. urodziny Radia Maryja. Odbyły się w Arena Toruń. Przyjechało wiele wiernych z całego kraju, a także politycy m.in. Zbigniew Ziobro i Mariusz Błaszczak. Wokół tego wydarzenia narosło wiele kontrowersji ze względu na sposób uciszania wiernych przez o. Tadeusza Rydzyka.
Krajowy Sekretariat SOS dla Radia Maryja.
Organizacja założona w 1999 przez prof. Ryszarda Bendera, której udało zebrać się 7 milionów podpisów zwolenników przyznania koncesji dla Radia Maryja. Organizacja działa nadal i zabiera głos w sprawach dotyczących głównie Radia Maryja, inicjatyw przy nim powstałych i o. Tadeusza Rydzyka. W skład komitetu oprócz Ryszarda Bendera wchodzą jeszcze dwie osoby: Anna Sobecka i Jan Szafraniec.
Osoby związane z rozgłośnią.
Prowadzący audycje.
Większość audycji prowadzą ojcowie z zakonu warszawskiej prowincji redemptorystów, część zaś osoby świeckie (w tym studenci Wyższej Szkoły Kultury Społecznej i Medialnej). Najbardziej znani prowadzący to:
Niekiedy audycje prowadzi sam o. Tadeusz Rydzyk, są to najczęściej poranne katechezy albo programy wieczorne. Dawniej z Radiem Maryja współpracowali: o. Jan Mikrut i o. Tomasz Jurkiewicz.
Stali publicyści i komentatorzy.
Dawniej do najbardziej znanych felietonistów należeli:
Niektórzy felietoniści występują w cyklicznej audycji pt. "Myśląc Ojczyzna". Częstymi komentatorami bieżących wydarzeń są także dziennikarze "Naszego Dziennika".
Fundusze.
Głównym źródłem finansowania są dobrowolne składki radiosłuchaczy. Wsparcia radiu i innym przedsięwzięciom dyrektora radia udzielał również Jan Kobylański, biznesmen polskiego pochodzenia oraz prezes największej organizacji polonijnej (USOPAŁ) w Ameryce Południowej.
Stacja współorganizowała duże, ogólnopolskie zbiórki finansowe na cele, których nie zrealizowała (wykup Stoczni Gdańskiej, wykup spółki Tormięs). Reagując na liczne zarzuty w mediach zaoferowała w okresie późniejszym, poprzez komunikaty na swojej antenie, zwrot przelewów oraz innych darowizn osobom, które takich zwrotów mogły się słusznie domagać. Między innymi dlatego 12 maja 2006 Prokuratura Krajowa, podobnie jak prokuratura okręgowa, nie znalazła podstaw by wszcząć śledztwo w tej sprawie.
Inne przedsięwzięcia medialne.
Pokrewnymi przedsięwzięciami zainicjowanymi przez o. Tadeusza Rydzyka są: Telewizja Trwam, "Nasz Dziennik", wydawnictwo Fundacji Nasza Przyszłość oraz Wyższa Szkoła Kultury Społecznej i Medialnej.
Należąca do o. Tadeusza Rydzyka i dwóch innych redemptorystów Fundacja Lux Veritatis jest instytucją świecką i nie ma bezpośrednich powiązań z władzami kościelnymi, podobnie jak spółka wydająca gazetę "Nasz Dziennik" formalnie należąca do jej redaktor naczelnej – Ewy Nowiny-Konopka.

</doc>
<doc id="52189" url="https://pl.wikipedia.org/wiki?curid=52189" title="Mongolska Partia Ludowa">
Mongolska Partia Ludowa

Mongolska Partia Ludowa (, "Mongol Ardyn Nam"), w 1924–2010 nosiła nazwę Mongolska Partia Ludowo-Rewolucyjna (, "Mongol Ardyn Chuwsgalt Nam") – partia polityczna w Mongolii. Często używane skróty tej nazwy to: MPL (polski), MPP (angielski) oraz МАН (fonetyczny zapis mongolski); do 2010. używane skróty MPLR (polski), MPRP (angielski) oraz МАХН (fonetyczny zapis mongolski).
Partia ta rządziła Mongolią od 1921 do 1996 (do 1990 była jedyną działającą w kraju partią), od 2000 do 2004 oraz od 2006 w koalicji. W Wielkim Churale Państwowym partia ta zajmuje 46 miejsc (60,5%). Partia obecnie wchodzi w skład rządzącej koalicji. Przewodniczącym partii w latach 2007–2010 był Sandżaagijn Bajar.
Historia.
Partia została założona w 1921 roku i uważa się ją za pierwszą partię polityczną w tym kraju. Początkowo jej nazwa brzmiała "Mongolska Partia Ludowa", lecz później, na zjeździe w 1924 roku dodano przymiotnik "Rewolucyjna". Organizacja partii była bardzo podobna do organizacji KPZR; MPLR wzorowała się na swojej radzieckiej odpowiedniczce.
Działalność MPLR wzbudza wiele kontrowersji, często związanych ze stosunkiem Mongolii do ZSRR; frakcja antysowiecka została odsunięta od władzy, zaś część przeciwników partii najprawdopodobniej zginęła. Miało to związek z nastaniem stalinizmu, gdy ster partii objął Chorlogijn Czojbalsan.
Czojbalsan został następnie zastąpiony przez Jumdżagijna Cedenbala, który piastował urząd premiera przez 22 lata. Jego styl rządzenia był łagodniejszy, równolegle z dojściem w ZSRR do władzy Nikity Chruszczowa.
W związku z pieriestrojką w ZSRR również Mongolia zaczęła unowocześniać swój ustrój polityczno-gospodarczy. Na zjazdach MPLR w latach 1988, 1990 oraz 1992 członkowie partii zadecydowali o wprowadzeniu pluralizmu politycznego, reform gospodarczych, a także odrzuceniu filozofii materialistycznej na rzecz tradycji ludowej i buddyzmu. U władzy MPLR pozostała do roku 1996, kiedy to do władzy doszła Partia Demokratyczna, zdobywając 50 na 76 miejsc w Wielkim Churale Państwowym. Pod przewodnictwem Nambaryna Enchbajara partia określiła swoją ideologię jako socjaldemokratyczną. W wyborach 2000 roku MPLR odniosła wyraźne zwycięstwo i powróciła do władzy.
Wybory parlamentarne, które odbyły się 27 czerwca 2004 roku, były rekordowe, jeśli chodzi o frekwencję – uznano je za wielką porażkę MPLR. Partia utrzymała niewielką przewagę na pozostałymi partiami, ale nie dysponując w parlamencie większością, nie mogła samodzielnie sprawować rządów. Od sierpnia 2004 r. do 25 stycznia 2006 tworzyła koalicję, nie dysponując już urzędem premiera. 26 stycznia 2006 premierem został Mijeegombyn Enchbold, polityk MPLR, który kierował rządem do 22 listopada 2007. Po decyzji kongresu partii dotyczącej zmiany przewodniczącego, podał się do dymisji, a zastąpił go Sandżaagijn Bajar.
Wstępne wyniki kolejnych wyborów parlamentarnych, które miały miejsce 29 czerwca 2008, wskazały na zwycięstwo MPLR. Spowodowało to protesty zwolenników Partii Demokratycznej, którzy (w liczbie ok. 6000) zorganizowali wiec w centrum Ułan Bator. Wiec przerodził się w zamieszki, w których pięć osób zginęło, a ponad 300 zostało rannych. Prezydent Mongolii Nambaryn Enchbajar zadecydował o wprowadzeniu stanu wyjątkowego.
W 2010 roku zmieniła nazwę na Mongolska Partia Ludowa. Na początku 2011 roku były prezydent Mongolii Nambaryn Enchbajar (był przeciwko przemianowaniu partii) założył nową Mongolską Partię Ludowo-Rewolucyjną.
Poparcie.
Poparcie w wyborach do Wielkiego Churału Państwowego w okresie istnienia Mongolskiej Republiki Ludowej (1924–1990):
Poparcie w wyborach do Wielkiego Churału Państwowego od 1992:

</doc>
<doc id="52190" url="https://pl.wikipedia.org/wiki?curid=52190" title="Pomorzanie">
Pomorzanie

Pomorzanie – wielkie plemię słowiańskie, z grupy plemion lechickich zasiedlające południowy brzeg Bałtyku. W skład wielkiego plemienia Pomorzan wchodzili między innymi: Kaszubi, Pyrzyczanie, Wolinianie, Brzeżanie i Słowińcy. Główne grody to: Szczecin, Wolin, Kołobrzeg, Białogard, Nakło, Pyrzyce, Stargard, Gdańsk, Starogard Gdański, Tczew. 
Od dawnych Pomorzan wywodzą się współcześni Kaszubi.
W dużej części opracowań Pomorzanie są zaliczani do tzw. plemion polskich obok Polan, Wiślan, Mazowszan i Ślężan.
Od zachodu z czasem wypierani i pochłaniani przez ekspansję niemiecką.

</doc>
<doc id="52193" url="https://pl.wikipedia.org/wiki?curid=52193" title="Hymn Mongolii">
Hymn Mongolii

Mongol ulsiin törijn duulal (, tłum. „Hymn narodowy Mongolii”) – hymn Mongolii przyjęty w 1950 roku. Tekst napisał Cendijn Damdinsüren, zaś muzykę skomponowali Bilegijn Damdinsüren oraz Luwsandżambyn Mördordż. Pieśń została zaprezentowana po raz pierwszy w roku 1950, co oznaczało uznanie za hymn Mongolii. Tekst hymnu był zmieniany kolejno w 1961 i 1992. Najnowszą zmianę w tekście hymnu wprowadzono w 2006 roku.

</doc>
<doc id="52194" url="https://pl.wikipedia.org/wiki?curid=52194" title="Bügd Nairamdakh Mongol">
Bügd Nairamdakh Mongol



</doc>
<doc id="52195" url="https://pl.wikipedia.org/wiki?curid=52195" title="Bitwa morska pod Mylae">
Bitwa morska pod Mylae

Bitwa morska pod Mylae (obecne Milazzo) – bitwa morska, która rozegrała się między flotą rzymską pod wodzą Gajusza Duiliusza a flotą kartagińską dowodzoną przez Hannibala Gisco w 260 p.n.e. podczas I wojny punickiej.
Bitwa.
Przygotowania.
Hannibal ze swoją flotą, liczącą 130 okrętów, wypłynął z Panarmos i po dotarciu do przylądka Mylae, zaczął pustoszyć tereny północno-wschodniej Sycylii. Zamiarem jego było sprowokowanie przeciwnika do walnej bitwy morskiej i w jej rezultacie zniszczenie świeżo wybudowanej floty rzymskiej.
Na wieść o obecności okrętów Hannibala z Messany (obecna Mesyna) wypłynęła eskadra rzymska, licząca 103 okręty, pod wodzą wodza Duiliusza.
Bitwa.
Na widok wroga Kartagińczycy, przekonani o swojej przewadze ilościowej i jakościowej, ruszyli do ataku. Pierwsze uderzenie wykonało 30 okrętów dowodzonych osobiście przez Hannibala Gisco. Wówczas Rzymianie po raz pierwszy użyli swojej nowej broni - opuszczanych z okrętów pomostów bojowych, tzw. "kruków", które przerzucane na pokład wroga umożliwiały dostanie się legionistom na obcy okręt (abordaż) i prowadzenie walki wręcz, w której mieli przewagę nad Kartagińczykami. Zaskoczone tym wynalazkiem załogi kartagińskie ginęły lub poddawały się, mogąc przeciwstawić na jednym okręcie jedynie 50 swoich żołnierzy przeciwko 120 żołnierzom rzymskim. Sam Hannibal musiał ratować się ucieczką na łodzi.
Nadpływająca reszta eskadry kartagińskiej starała się zmienić wynik bitwy, lecz wszędzie natykała się na groźnie sterczące "kruki" i w końcu zrażona niemożnością stawienia czoła Rzymianom, wycofała się z licznymi stratami.
Straty.
Straty Kartagińczyków to: 60 utraconych okrętów, 14 zatopionych, 3 000 zabitych i 7 000 wziętych do niewoli żołnierzy i marynarzy. Straty rzymskie nie są znane. Dowodzący flotą kartagińską Hannibal Gisco został następnie skazany na śmierć za brak kompetencji w bitwie.
Znaczenie bitwy.
Bitwa ta miała olbrzymie znaczenie dla Rzymian. Była to pierwsza wygrana przez nich bitwa morska. Zwycięstwo to pozwoliło im nabrać pewności siebie i wiary w odniesienie sukcesu w działaniach morskich. Stanowiło także ostrzeżenie dla Kartagińczyków, że właśnie powstała nowa potęga morska, z którą należy się liczyć.

</doc>
<doc id="52196" url="https://pl.wikipedia.org/wiki?curid=52196" title="Walter Donaldson (snookerzysta)">
Walter Donaldson (snookerzysta)

Walter Donaldson (ur. 1907 w Coatbridge, zm. 1973 w Buckinghamshire) – szkocki snookerzysta.
Czołowy zawodnik na świecie na przełomie lat 40. i 50., zdobywca dwóch tytułów mistrza świata. W latach 1947–1954 nieprzerwanie brał udział w decydującej rozgrywce o tytuł mistrzowski, a jego przeciwnikiem był Fred Davis. W 1947 Donaldson niespodziewanie zdobył tytuł, jako dopiero drugi snookerzysta w historii, po erze absolutnej dominacji Joe Davisa.
1948 i 1949 przegrywał finały mistrzostw z Fredem Davisem, wziął udany rewanż w 1950, odzyskując na rok tytuł. W kolejnych latach zwyciężał już tylko F.Davis, najpierw w tradycyjnym turnieju w 1951, następnie w latach 1952–1954 w nowym cyklu rozgrywek – World Matchplay Championship.
W połowie lat 50. Donaldson zakończył karierę snookerową.

</doc>
<doc id="52199" url="https://pl.wikipedia.org/wiki?curid=52199" title="Rokosz">
Rokosz

Rokosz – pierwotnie "zjazd szlachty", później bunt, zbrojne powstanie szlachty (polskiej, bądź węgierskiej) przeciw królowi elektowi w celach politycznych. Rokoszem nazywana jest także konfederacja, skierowana przeciwko królowi.
Słynne historyczne rokosze to m.in. wojna kokosza, rokosz Zebrzydowskiego, rokosz Lubomirskiego i rokosz łowicki. Słowo pochodzi z węgierskiego od słowa „"Rákos /rákos-mezei parlament"” oznaczającego tłum.
Słowo węgierskie pochodzi z kolei od pola pod Pesztem, gdzie zbierała się konno szlachta węgierska w celu wyboru monarchy.
Prawo do występowania poddanych przeciwko władcy gwarantował artykuł "de non praestanda oboedientia" konfederacji warszawskiej w 1573 roku, wysnuty z przywileju mielnickiego z 1501, gdzie zapewniano senatorom prawo do uznania króla, który przekroczył swoje uprawnienia, za tyrana.

</doc>
<doc id="52202" url="https://pl.wikipedia.org/wiki?curid=52202" title="Fred Davis (snookerzysta)">
Fred Davis (snookerzysta)

Fred Davis, MBE (13 sierpnia 1913 koło Chesterfield, Derbyshire, zm. 16 kwietnia 1998) – angielski snookerzysta .
Młodszy brat legendarnego mistrza, Joe. Śladem brata rozpoczynał karierę od mistrzostwa Anglii w bilardzie do lat 16 (1929), następnie zajął się zawodowym snookerem. Debiutował na mistrzostwach świata w 1937, odpadł jednak już w pierwszej rundzie; nauczony doświadczeniem, kontynuował karierę używając okularów (jego problemem była krótkowzroczność).
W 1938 dotarł do półfinału mistrzostw, ponownie rok później (porażka z bratem). W 1940 przegrał z Joe w finale, było to jednak najniższe ze wszystkich zwycięstw brata w finałach mistrzowskich (37:36). Okres II wojny światowej spędził w armii; w 1946 ponownie dotarł do półfinału snookerowych mistrzostw świata. W tym samym roku swój ostatni tytuł zdobył Joe Davis i zdecydował się na zakończenie kariery. Młodszy brat uchodził w oczach wielu fachowców za faworyta do zajęcia jego miejsca, jednak w finale 1947 lepszy okazał się Szkot Walter Donaldson. Kolejne lata to seria pojedynków F. Davis-Donaldson o mistrzostwo świata; jeszcze tylko raz, w 1950, triumfował Donaldson, pozostałe mecze wygrywał Davis (mistrz świata 1948, 1949, 1951). Donaldson był także jego przeciwnikiem w pierwszych edycjach nowej formuły mistrzostw, tzw. World Matchplay Championship (1952–1954); również te pojedynki przynosiły tytuły mistrzowskie Davisowi. W latach 1955–1956 Davis zdobył swoje ostatnie tytuły, tym razem jego przeciwnikiem był John Pulman.
Szansę na odzyskanie tytułu, utraconego na rzecz Pulmana w 1957, Davis otrzymał dopiero w 1964; w kolejny raz zmienionej formule walki o tytuł (obrońca stawał do pojedynków z pretendentami) walczył z Pulmanem trzykrotnie – 1964, 1965 i 1966. Wszystkie mecze przegrał.
Po powrocie organizatorów do formuły turniejowej mistrzostw świata jeszcze trzykrotnie dochodził do półfinałów mistrzostw świata, po raz ostatni w 1978; ostatni występ w mistrzostwach zanotował w 1982, w wieku 68 lat, a karierę zakończył dopiero w 1992, kiedy artretyzm uniemożliwiał mu już sprawne poruszanie się przy stole snookerowym. Był w tym momencie, jako 78-latek, prawdopodobnie najstarszym aktywnym sportowcem świata.
Po wprowadzeniu rankingu światowego w 1976 był notowany jako nr 4; pozostawał w czołowej szesnastce do 1981. Jako kapitan reprezentacji Anglii w Pucharze Świata doprowadził zespół do finału tych rozgrywek w 1979.
W 1980 i 1981 zdobył również mistrzostwo świata zawodowców w bilardzie. Za zasługi dla snookera i bilarda otrzymał w 1977 Order Imperium Brytyjskiego.

</doc>
<doc id="52205" url="https://pl.wikipedia.org/wiki?curid=52205" title="Phil Mickelson">
Phil Mickelson

Philip Alfred Mickelson (ur. 16 czerwca 1970 w San Diego, Kalifornia) – golfista amerykański, nazywany również Lefty od jego odwróconego zamachu golfowego typowego dla graczy leworęcznych mimo iż on sam jest praworęczny. Rozpoczął grę w golfa gdy miał zaledwie 18 miesięcy. 
Jako amator reprezentował barwy Uniwersytetu Stanowego Arizona i zdobył mistrzostwo USA amatorów oraz mistrzostwo międzyuczelniane w 1990.
Od 1992 zawodowiec. W kwietniu 2004 wygrał golfowy turniej wielkoszlemowy Masters w Augusta (Georgia). Łącznie do tej pory wygrał 41 zawodów z cyklu PGA Tour.

</doc>
<doc id="52206" url="https://pl.wikipedia.org/wiki?curid=52206" title="Mike Weir">
Mike Weir

Michael Richard Weir, Mike Weir (ur. 12 maja 1970 w Sarnii, Ontario) – golfista kanadyjski.
Studiował w USA, na Brigham Young University w Provo (Utah). Jego największym sukcesem jest wygrana w wielkoszlemowym turnieju Masters w Augusta (Georgia) w kwietniu 2003; było to drugie w historii zwycięstwo Kanadyjczyka w golfowym turnieju najwyższej rangi (Sandy Sommerville wygrał US Amateur, jednak turniej ten utracił w późniejszym okresie status wielkoszlemowego).
W czerwcu 2003 na US Open podzielił 3. miejsce. Odniósł do 2004 siedem zwycięstw w zawodowym golfowym cyklu PGA Tour:

</doc>
<doc id="52207" url="https://pl.wikipedia.org/wiki?curid=52207" title="Bitwa nad rzeką Krimissos">
Bitwa nad rzeką Krimissos

Bitwa nad rzeką Krimissos – starcie zbrojne, które miało miejsce w roku 340 p.n.e. w trakcie wojen Kartagińczyków z Syrakuzami (kampania przeciwko korynckiemu wodzowi Timoleonowi).
Armia kartagińska pod wodzą Hazdrubala i Hamilkara liczyła 10 000 Kartagińczyków, z czego 3 000 służyło w elitarnym Świętym Zastępie. Wojska te uzupełniały zastępy najemnych Iberów, Ligurów i Celtów (łącznie 20 000 zbrojnych). Timoleon zgromadził 12 000 wojowników.
Po przekroczeniu przez Kartagińczyków rzeki Krimissos wojska Hamilkara zostały zaatakowane niespodziewanie z pobliskich wzgórz przez Greków. Wozom bojowym Hazdrubala udało się odeprzeć szarżę konnicy przeciwnika, były jednak bezsilne wobec najeżonej włóczniami falangi hoplitów greckich. Gdy część wojsk kartagińskich znalazła się już na drugim brzegu rzeki i włączała się do walki, nic nie wskazywało na ich porażkę. Wówczas rozpętała się ogromna burza gradowa, w wyniku której potonęło wielu Kartagińczyków. Wojsko Hazdrubala rozpoczęło odwrót. Grecy ścigali przeciwnika dokonując jego masakry. Wyginął cały Święty Zastęp i około 10 000 innych punickich wojów. Timoleon zdobył obóz kartagiński i cenne łupy, które odesłał do Koryntu.
Porażka pod Krimissos na szczęście dla Kartagińczyków nie zadecydowała o losach wojny, ponieważ po ich stronie stanęli tyrani miast graeckich na Sycylii wrodzy Timoleonowi. Mimo to możnowładcy kartagińscy skazali na śmierć Hazdrubala winnego klęski swoich wojsk. Nowa armia pod wodzą Giskona wysłana wkrótce na Sycylię rozbiła 2 oddziały Timoleona pod Iaitos i Messaną, ale równocześnie Timoleon zwyciężył wspieranych przez oddziały kartagińskie najsilniejszych tyranów. W tej patowej sytuacji Timoleon i Giskon zawarli pokój (339 p.n.e.) — Kartagina utrzymywała swoje posiadłości na Sycylii (i Timoleon zobowiązał się ich nie naruszać), ale równocześnie zobowiązała się do niewspierania w żaden sposób przeciwników Timoleona w pozostałej części Sycylii.

</doc>
<doc id="52208" url="https://pl.wikipedia.org/wiki?curid=52208" title="Kormoran czubaty">
Kormoran czubaty

Kormoran czubaty ("Gulosus aristotelis") – gatunek dużego ptaka wodnego z rodziny kormoranów (Phalacrocoracidae).
Podgatunki i zasięg występowania.
Kormoran czubaty zamieszkuje morskie wybrzeża, w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje kormorana czubatego za gatunek najmniejszej troski (LC – "Least Concern") nieprzerwanie od 1988 roku. W 2015 roku liczebność światowej populacji, według szacunków organizacji Wetlands International, wynosiła 230–240 tysięcy osobników. Globalny trend liczebności populacji uznawany jest za spadkowy, choć niektóre populacje są stabilne.
W Polsce objęty ścisłą ochroną gatunkową.

</doc>
<doc id="52222" url="https://pl.wikipedia.org/wiki?curid=52222" title="Młodszy chorąży marynarki">
Młodszy chorąży marynarki

Młodszy chorąży marynarki (mł. chor. mar.) – wojskowy stopień podoficerski w polskiej Marynarce Wojennej, odpowiadający młodszemu chorążemu w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Termin „chorąży” został zapożyczony przez floty wojenne z wojsk lądowych. Początkowo, podobnie jak i inne stopnie wojskowe "chorąży" był tytułem i dotyczył funkcji sprawowanych na okręcie. W hierarchii został umiejscowiony pomiędzy bosmanem, a porucznikiem. Chorążowie sprawowali funkcje nawigatorów, artylerzystów, kapelanów, cyrulików, płatników oraz zajmowali inne pomocnicze stanowiska na okrętach. W XVII wieku tytuł "chorążego" przekształcił się w stopień wojskowy.
Użycie.
W Polsce stopień "młodszego chorążego marynarki" powstał w 1967, w związku z rozbudowaniem korpusu chorążych. Od momentu utworzenia umiejscowiony jest między "starszym bosmanem sztabowym", a "chorążym marynarki". W 2004 zlikwidowano korpus chorążych, a jego stopnie przeniesiono do korpusu podoficerów. Od momentu powstania "młodszy chorąży marynarki" jest odpowiednikiem "młodszego chorążego". 
Stopień wojskowy "młodszego chorążego marynarki" jest zaszeregowany dla grupy uposażenia nr 7, a w kodzie NATO określony jest jako OR-07.

</doc>
<doc id="52223" url="https://pl.wikipedia.org/wiki?curid=52223" title="Bitwa nad rzeką Longanos">
Bitwa nad rzeką Longanos

Bitwa nad rzeką Longanos – starcie zbrojne, które miało miejsce w roku 269 p.n.e. pomiędzy wojskami syrakuzańskiego wodza Hierona a jednym z ludów południowej Italii – Mamertynami.
Celem Hierona (byłego dowódcy z armii Pyrrusa) było zdobycie Messany i ukaranie kampańskich rzezimieszków Mamertynów. W tym celu pomógł on wojskom rzymskim w zdobyciu sprzymierzonego z Mamertynami Rhegion.
Po zdobyciu miasta Hieron postanowił wykorzystać sytuację i doprowadzić do zniszczenia Mamertynów. Doprowadził do bitwy, w której rozgromił swoich przeciwników. Główny jego cel – Messana nie wpadła jednak w jego ręce, gdyż po stronie pokonanych stanął wódz kartagiński Hannibal, syn Giskona. Wkrótce wśród Mamertynów nastąpił rozłam w wyniku czego zwrócili się oni z pomocą do Rzymian. Dało to początek I wojnie punickiej.

</doc>
<doc id="52224" url="https://pl.wikipedia.org/wiki?curid=52224" title="Chorąży marynarki">
Chorąży marynarki

Chorąży marynarki (chor. mar.) – wojskowy stopień podoficerski w polskiej Marynarce Wojennej, odpowiadający chorążemu w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Termin „chorąży” został zapożyczony przez floty wojenne z wojsk lądowych. Początkowo, podobnie jak i inne stopnie wojskowe "chorąży" był tytułem i dotyczył funkcji sprawowanych na okręcie. W hierarchii został umiejscowiony pomiędzy bosmanem, a porucznikiem. Chorążowie sprawowali funkcje nawigatorów, artylerzystów, kapelanów, cyrulików, płatników oraz zajmowali inne pomocnicze stanowiska na okrętach. W XVII wieku tytuł "chorążego" przekształcił się w stopień wojskowy.
Użycie.
W 1932 roku w polskiej Marynarce Wojennej stopień podoficerski "chorążego marynarki" został przekształcony z istniejącego wcześniej stopnia wojskowego "bosman floty". W latach 1932–1957 znajdował się pomiędzy "starszym bosmanem", a podporucznikiem marynarki. Od 1945 do 1957 był najniższym stopniem oficerskim w „ludowej” Marynarce Wojennej. W 1957 zniesiono stopień wojskowy "chorążego marynarki", a od 1963 pojawił się on ponownie w związku z utworzeniem korpusu chorążych. Został umiejscowiony między "starszym bosmanem", a "starszym chorążym marynarki". W 1967 poniżej "chorążego marynarki" utworzono w hierarchii stopnień "młodszego chorążego marynarki". W 2004 zlikwidowano korpus chorążych, a jego stopnie przeniesiono do korpusu podoficerów. Od momentu powstania "chorąży marynarki" jest odpowiednikiem "chorążego". 
Stopień wojskowy "chorążego marynarki" jest zaszeregowany dla grupy uposażenia nr 8, a w kodzie NATO określony jest jako OR-08.

</doc>
<doc id="52226" url="https://pl.wikipedia.org/wiki?curid=52226" title="Starszy chorąży marynarki">
Starszy chorąży marynarki

Starszy chorąży marynarki (st. chor. mar.) – wojskowy stopień podoficerski w polskiej Marynarce Wojennej, odpowiadający "starszemu chorążemu" w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Termin „chorąży” został zapożyczony przez floty wojenne z wojsk lądowych. Początkowo, podobnie jak i inne stopnie wojskowe "chorąży" był tytułem i dotyczył funkcji sprawowanych na okręcie. W hierarchii został umiejscowiony pomiędzy bosmanem a porucznikiem. Chorążowie sprawowali funkcje nawigatorów, artylerzystów, kapelanów, cyrulików, płatników oraz zajmowali inne pomocnicze stanowiska na okrętach. W XVII wieku tytuł "chorążego" przekształcił się w stopień wojskowy.
Użycie.
W Polsce stopień "starszego chorążego marynarki" powstał w 1963, w związku z utworzeniem korpusu chorążych. Został umiejscowiony między "chorążym marynarki", a "podporucznikiem marynarki". W 1967 ponad "starszym chorążym marynarki" utworzono w hierarchii stopień "chorążego sztabowego marynarki". W latach 1997-2004 pomiędzy tymi stopniami istniał jeszcze stopień wojskowy "młodszego chorążego sztabowego marynarki". W 2004 zlikwidowano korpus chorążych, a jego stopnie przeniesiono do korpusu podoficerów. Od momentu powstania "starszy chorąży marynarki" jest odpowiednikiem "starszego chorążego". 
Stopień wojskowy "starszego chorążego marynarki" jest zaszeregowany dla grupy uposażenia nr 9, a w kodzie NATO określony jest (wraz ze "starszym chorążym sztabowym marynarki") jako OR-09.

</doc>
<doc id="52227" url="https://pl.wikipedia.org/wiki?curid=52227" title="Stopnie generalskie i admiralskie">
Stopnie generalskie i admiralskie

Stopnie generalskie i admiralskie — najwyższe stopnie wojskowe przeznaczone dla najważniejszych dowódców.
Generał (łac. "generalis" – główny, nadrzędny) – wprowadzony do obiegu w XVI w. we Francji. W Polsce od XVII w., początkowo jako stopień dowódczy wojsk zaciężnych, później także na oznaczenie dowódców artylerii (generał artylerii).
We współczesnym Wojsku Polskim istnieją cztery stopnie generalskie w Wojskach Lądowych i Siłach Powietrznych:
Insygniami generała są gwiazdki na pagonach i czapce (odpowiednio od jednej do czterech) oraz wężyki generalskie tak na pagonach, jak i na otoku czapki. Dodatkowo na klapach marynarek i płaszczów znajdują się orzełki generalskie.
Admirał (arab. "amir al bahr" – dowódca morski) – wprowadzony do obiegu jako dowódca floty w XII w. przez Wenecjan i Genueńczyków.
Stopnie admiralskie w Polskiej Marynarce Wojennej są równorzędnymi odpowiednikami stopni generalskich:
Insygniami admirała na pagonach są galony z pętelkami, galony proste (odpowiednio od jednego do czterech) i wężyk admiralski (akselbant) oraz na czapce gwiazdki (odpowiednio od jednej do czterech) na pasku otokowym i wężyk admiralski na łuku daszka. Dodatkowo na klapach marynarek i płaszczów znajdują się orzełki admiralskie.

</doc>
<doc id="52229" url="https://pl.wikipedia.org/wiki?curid=52229" title="Berło">
Berło

Berło (gr. "sképtron", łac. "sceptrum" – "kij") – ozdobna pałka będąca jednym z trzech najczęściej spotykanych symboli władzy królewskiej, obok korony i jabłka.
Berło to godło i symbol najwyższej władzy króla lub cesarza. Znane było w starożytności jako laski osób starszych i pasterzy. Motyw króla-pasterza obecny był już u Sumerów - przedstawia się tak choćby Gudea, władca Lagasz. W okresie nowoasyryjskim symbolem władzy była maczuga z okrągłą głowicą. Ten archetyp przejął judaizm, a następnie chrześcijaństwo. Dało to początek pastorałowi biskupiemu jako symbolowi obrony „owieczek” (wiernych), a w kontekście świeckim - poddanych.
U ludów pozaeuropejskich bywał obrzędowym atrybutem określającym pozycję społeczną. W Europie było zazwyczaj zwieńczone u góry okrągłą gałką (symbol świata), a u dołu zakończone kwiatem irysa (symbol światła i oczyszczenia), głową orła (w berłach rzymskich i buławach wojskowych). 
Berła jako broń bojowa były znane i stosowane w starożytności w formie metalowej maczugi z kulą wyodrębnioną poniżej wierzchołka i z drewnianym uchwytem. W średniowieczu pełniły już raczej tylko rolę jednego z insygniów władzy suwerena. Władca mógł używać berła do ułaskawiania więźniów i skazańców.

</doc>
<doc id="52230" url="https://pl.wikipedia.org/wiki?curid=52230" title="Jabłko królewskie">
Jabłko królewskie

Jabłko królewskie (łac. "globus cruciger") – jeden z trzech symboli władzy monarszej, obok korony i berła.
Jabłko Królewskie, jedno z insygniów władzy królewskiej, ma kształt kuli ziemskiej, wykonane ze złota lub pozłacanego srebra, często zdobione drogimi kamieniami.
W starożytnym Rzymie, do końca IV wieku, na szczycie kuli znajdował się wizerunek bogini zwycięstwa Nike, później wyparty przez krzyż (najczęściej grecki) w czasach chrześcijańskich. Pierwotnie prawo używania jabłka ("globusa") przysługiwało wyłącznie cesarzom rzymskim, rzymsko-frankijskim i rzymsko-niemieckim. Było symbolem ich władzy nad całym zamieszkanym światem. Poczynając od XI wieku, kiedy rozpoczął się upadek idei cesarskiego uniwersalizmu, jabłka zaczęli używać także europejscy królowie, aby zaznaczyć swoją niezależność od cesarza.
Trzymane w ręku króla symbolizuje umiłowanie wiary chrześcijańskiej. Kulisty kształt dawał wyobrażenie całości. Trzymany w lewej ręce – po stronie serca. Krzyż przypominał, że monarcha jako tzw. pomazaniec boży rządził w imieniu Chrystusa. Używane (trzymane przez króla lub cesarza) było podczas koronacji i najważniejszych uroczystości jak przyjmowanie hołdów, a także wkładane do grobów królewskich.
W Polsce wśród regaliów koronacyjnych jabłko pojawia się po raz pierwszy podczas koronacji Przemysła II w 1295 roku, później wyrzeźbiono je na sarkofagu Władysława Łokietka, a następne znaleziono w grobach Kazimierza Wielkiego, królowej Jadwigi i Kazimierza Jagiellończyka.
Wizerunek jabłka królewskiego umieszczany był na monetach, w ikonografii chrześcijańskiej w rękach Chrystusa, Matki Bożej, także aniołów i regaliach królewskich. Jeden z symboli astronomicznych Ziemi.
Do czasów współczesnych w Polsce zachowało się jabłko Augusta III z 1733 roku, które wraz z koroną i berłem znajdują się w Muzeum Narodowym w Warszawie.

</doc>
<doc id="52232" url="https://pl.wikipedia.org/wiki?curid=52232" title="Ściskanie">
Ściskanie

Ściskanie – pojęcie z wytrzymałości materiałowej dotyczące sposobu działania ujemnych obciążeń zewnętrznych na materiał.
Ściskanie osiowe.
Ściskanie osiowe – w wytrzymałości materiałów definiuje się dwa podstawowe przypadki osiowego ściskania pręta:
gdzie formula_3 oznacza pole przekroju poprzecznego pręta.
Ściskanie ma najczęściej miejsce w przypadku prętów lub kolumn.
Rozwiązanie zagadnienia czystego ściskania.
Rozwiązanie zagadnienia liniowej teorii sprężystości w przypadku czystego ściskania jest następujące:
UWAGA: Symbole formula_1 i formula_5 we wszystkich wzorach podanych poniżej nie uwzględniają znaku „formula_6”. Operując tymi symbolami, należy pamiętać, że ponieważ siły zewnętrzne zwrócone są przeciwnie do normalnej zewnętrznej powierzchni pręta, to zarówno te siły, jak i występujące w pręcie siły przekrojowe, mają wartości ujemne, a co za tym idzie, odkształcenia i przemieszczenia również są inne. Chodzi o to, żeby we wzorach podstawiać za wielkości formula_1 i formula_5 wartości ujemne. Dzięki temu widać prostą analogię z rozciąganiem.
Tensor naprężeń:
Tensor odkształceń
gdzie:
Wektor przemieszczeń formula_13
Stałe formula_17 wylicza się na podstawie kinematycznych warunków brzegowych (tj. tego, jak pręt jest utwierdzony).
Warunki projektowania.
Pręty ściskane projektuje się ze względu na możliwość wystąpienia dwóch stanów niebezpiecznych:
Ponadto pręt nie może ulec wyboczeniu.
Przykładowe dane.
Poniższa tabela prezentuje przykładowe dane dotyczące wytrzymałości ciał stałych na ściskanie:
gdzie: formula_23 – wytrzymałość na ściskanie.
Ściskanie mimośrodowe.
Powyżej omówiono przypadki dokładnie osiowego działania siły podłużnej formula_24 co skutkowało brakiem występowania momentów zginających w przekroju poprzecznym pręta. W praktyce występują jednak najczęściej takie przypadki ściskania, w których siła formula_25 działa mimośrodowo względem środka ciężkości przekroju poprzecznego i powoduje w ogólności dwuosiowe zginanie pręta.
Oznaczając jego oś przez formula_26 a mimośrody działania siły formula_25 odpowiednio przez formula_28 i formula_29 otrzymuje się na naprężenia normalne wzór
w którym formula_31 formula_32 są tzw. promieniami bezwładności przekroju poprzecznego.
Rdzeń przekroju.
Osią obojętną przekroju poprzecznego nazywana jest prosta będąca miejscem geometrycznym punktów, w których spełniony jest warunek formula_33 Równanie tej prostej ma postać
z której wynika, że w zależności od wartości mimośrodów formula_35 formula_36 prosta ta może albo 1) przekrój przecinać albo też 2) leżeć poza tym przekrojem. W przypadku 1) część przekroju jest ściskana, a druga – rozciągana. Przypadek 2) zachodzi, gdy cały przekrój jest ściskany (lub rozciągany). Przy projektowaniu konstrukcji z materiałów o niskiej lub żadnej wytrzymałości na rozciąganie (np. sklepienia łukowe lub mury oporowe budowane z kamieni lub cegieł bez zaprawy) dąży się właśnie do tego, aby jej przekroje pracowały tylko na ściskanie.
Rdzeniem przekroju nazywa się miejsce geometryczne punktów o takich wartościach współrzędnych formula_35 formula_36 punktów przyłożenia siły formula_25 w przekroju poprzecznym pręta, które spełniają warunek formula_40 (lub formula_41).
Rdzeń przekroju jest wielokątem wypukłym, którego wierzchołki odpowiadają liniom ograniczającym kształty konturu przekroju poprzecznego. Boki tego wielokąta – z kolei – odpowiadają wierzchołkom konturu przekroju.
Linia ciśnień.
Przy projektowaniu łuków i murów oporowych z materiałów o niskiej lub żadnej wytrzymałości na rozciąganie dąży się do tego, aby we wszystkich projektowanych przekrojach położenie działającej siły osiowej formula_25 (określone przez mimośrody formula_28 i formula_36) znajdowało się wewnątrz lub na brzegu rdzenia przekroju. Linia będąca miejscem geometrycznym punktów o współrzędnych formula_28 i formula_36 nosi nazwę "linii ciśnień".
Wyboczenie.
Błędem byłoby przypuszczać, że różnica między ściskaniem i rozciąganiem sprowadza się tylko do uwzględnienia znaku „formula_6” w odpowiednich wielkościach. W rzeczywistości rzadko zachodzi sytuacja, w której projektowany ściskany pręt zostanie zniszczony na skutek przekroczenia jego wytrzymałości na ściskanie. Wcześniej zachodzi zjawisko wyboczenia polegające na tym, że z powodu niedokładnego wykonania (którego nie da się w praktyce uniknąć), pręt jest ściskany mimośrodowo, lub też w wyniku zaburzenia struktury samego materiału pręt zaczyna się wyginać. Wtedy w tensorze naprężeń pojawiają się dodatkowe składowe o wartościach niezerowych i mamy do czynienia z zagadnieniem innym niż czyste ściskanie.

</doc>
<doc id="52234" url="https://pl.wikipedia.org/wiki?curid=52234" title="Kormoran mały">
Kormoran mały

Kormoran mały ("Microcarbo pygmaeus") – gatunek średniej wielkości ptaka wodnego z rodziny kormoranów (Phalacrocoracidae), zamieszkujący południową i południowo-wschodnią Europę oraz zachodnią i środkową Azję. Zalatuje do Polski. Nie jest zagrożony.
Systematyka.
Takson ten bywał niekiedy łączony w jeden gatunek z kormoranem skromnym ("M. niger"). Nie wyróżnia się podgatunków. Dawniej stosowany epitet gatunkowy "pygmeus" został zastąpiony przez poprawną formę "pygmaeus".
Zasięg występowania.
Kormoran mały zamieszkuje plamowo dolinę Padu, Półwysep Bałkański, Bliski Wschód (w tym Azję Mniejszą), Kaukaz, deltę Wołgi i Azję Środkową (po Tadżykistan i rejon Jeziora Aralskiego). Populacje północne zimują w południowej części zasięgu. Dawniej występował także w północnej Afryce.
Do Polski zalatuje – do 2021 roku odnotowano 199 stwierdzeń, łącznie obserwowano 440 osobników.
Morfologia.
Długość ciała 45–55 cm, rozpiętość skrzydeł 80–90 cm; masa ciała 565–870 g. Upierzenie godowe – głowa ciemnobrązowa, ciało czarne z metalicznym zielono-czerwonym połyskiem i białymi cętkami. W upierzeniu spoczynkowym na podgardlu biała plama i brak cętek na ciele. Charakterystyczny, dłuższy niż u innych kormoranów ogon. Osobniki młodociane brązowe z wierzchu i jasne od spodu.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody kormoran mały od 2005 roku klasyfikowany jest jako gatunek najmniejszej troski (LC – "Least Concern"); wcześniej, od 1994 roku uznawano go za gatunek bliski zagrożenia (NT – "Near Threatened"). W 2015 roku liczebność światowej populacji, według szacunków organizacji Wetlands International, mieściła się w przedziale 48–137 tysięcy osobników. Globalny trend liczebności populacji uznawany jest za wzrostowy.
W Polsce podlega ścisłej ochronie gatunkowej.

</doc>
<doc id="52235" url="https://pl.wikipedia.org/wiki?curid=52235" title="Ścinanie">
Ścinanie

Ścinanie – odkształcenie postaciowe ciała spowodowane naprężeniami stycznymi. Skutkiem ścinania jest zmiana kształtu ciała bez żadnej zmiany jego objętości.
Ścinaniu zazwyczaj towarzyszą inne odkształcenia, przy innych typach stanów obciążenia, na przykład docisku. Dzieje się tak, między innymi, w połączeniach nitowych, klinowych i wpustowych.
Istnieje również przypadek czystego ścinania, w którym naprężenia normalne są równe zero, a naprężenia styczne są różne od zera. Przypadek taki ma miejsce w złożonym stanie naprężenia, gdy materiał jest rozciągany wzdłuż jednego kierunku i ściskany wzdłuż drugiego (prostopadłego) kierunku. Naprężenia normalne działające w tych kierunkach mają wtedy jednakowe wartości bezwzględne.
Obliczenia wytrzymałościowe.
Rozkład naprężeń stycznych w przekroju poprzecznym jest silnie nieliniowy.
W przypadku zginania poprzecznego, pręta pryzmatycznego rozkład ten określony jest wzorem
w którym
W szczególnym przypadku pręta o przekroju prostokątnym formula_13 otrzymuje się: formula_14
Zgodnie z hipotezą wytężeniową naprężenie ścinające musi spełniać warunek:
gdzie:

</doc>
<doc id="52238" url="https://pl.wikipedia.org/wiki?curid=52238" title="Mieczysław Krawicz">
Mieczysław Krawicz

Mieczysław Krawicz (ur. 2 lutego 1892 w Warszawie, zm. 17 września 1944 tamże) – polski reżyser filmowy, scenograf, kierownik produkcji. Był jednym z najbardziej wszechstronnych twórców w okresie międzywojennym.
Życiorys.
Urodził się 1 stycznia 1893 w Warszawie, w katolickiej rodzinie Juliusza i Antoniny (1857–1941). Ukończył szkołę średnią i Wyższe Kursy Handlowe w Warszawie. Po powrocie do kraju ze studiów w Niemczech podjął współpracę z wytwórnią filmową „Sfinks”. Zajmował się początkowo sprawami biurowymi, później projektowaniem dekoracji filmowych, organizacją zdjęć i produkcją, kończąc na reżyserii. W 1926 wystąpił w roli Brochwicza w ekranizacji "Trędowatej". W 1930 wraz ze Stanisławem Szebego oraz Zbigniewem Gniazdowskim założyli wytwórnię filmową „Blok”, w której początkowo pełnił rolę kierownika produkcji, a następnie reżysera. Od 1930 był wiceprezesem Związku Producentów Filmowych. Sekretarz generalny Naczelnej Rady Przemysłu Filmowego w Polsce.
W latach 30. współpracował z wieloma producentami i reżyserami żydowskiego pochodzenia, co wzbudziło plotki, jakoby sam Krawicz miał być Żydem. W październiku 1939 antysemicka jednodniówka "W natarciu" opublikowała te pogłoski jako fakt. Pomimo tego reżyserowi udało się podczas okupacji pokazać w kinach filmowane przed wojną filmy "Sportowiec mimo woli" i "Ja tu rządzę". W okupowanej Warszawie Krawicz prowadził sklep filatelistyczny przy ul. Marszałkowskiej 114. Był podejrzewany o współpracę z Abwehrą i szpiegowany, jednak śledztwo w tej sprawie z 1951 wykazało, że Krawicz ukrywał w swoim mieszkaniu Stanisława Szebego, Żyda. Sugeruje się, że to dla odsunięcia podejrzeń o tę działalność reżyser miał utrzymywać poprawne stosunki z Niemcami.
Mieczysław Krawicz był szefem operatorów, którzy filmowali powstanie warszawskie. 13 września 1944 r. został ciężko ranny w głowę po wybuchu bomby, kiedy znajdował się na balkonie swojego mieszkania przy ul. Lwowskiej 8. Zmarł 4 dni później w szpitalu polowym na skutek odniesionych ran. Został pochowany w zbiorowej mogile powstańczej przy ul. Lwowskiej 13; po ekshumacji – na cmentarzu Powązkowskim (kwatera 304-6-13).
Mało wiadomo o jego życiu prywatnym - wiadomo, że był żonaty, ale według meldunków polskiego kontrwywiadu "żona odeszła od niego, gdy stwierdziła, że jest homoseksualistą”.

</doc>
<doc id="52241" url="https://pl.wikipedia.org/wiki?curid=52241" title="Tugrik">
Tugrik

Tugrik (a także "Tögrög", ) (MNT, ₮) – waluta używana w Mongolii. Jeden tugrik równa się 100 möngöm. Istnieją monety o wartości jednego tugrika, a poza tym banknoty o wartości 1, 5, 10, 20, 50, 100, 500, 1000, 5000, 10000, 20000 tugrików. W obiegu funkcjonują banknoty od 10 tugrików wzwyż. Międzynarodowy symbol tugrika to MNT. Nazwa pochodzi od słowa "dughurik", oznaczającego koło.
Stopa wymiany (30 października 2016):1 USD = 2 263 MNT1 EUR = 2 486 MNT1 PLN = 573 MNT100 MNT = 0,1686 PLN

</doc>
<doc id="52243" url="https://pl.wikipedia.org/wiki?curid=52243" title="Myslovitz">
Myslovitz

Myslovitz – polski zespół rockowy, założony w 1992 roku w Mysłowicach przez Artura Rojka, Wojciecha Powagę, Jacka Kuderskiego oraz Wojciecha Kuderskiego.
Historia.
Zespół powstał w 1992 z inicjatywy Artura Rojka i początkowo działał pod nazwą "The Freshman", zainspirowaną amerykańskim filmem o tym samym tytule (pol. "Nowicjusz") z Marlonem Brando w roli głównej. Pierwszy koncert grupy odbył się w 1993 w studenckim klubie „Olimp” przy AWF Katowice, jako support formacji Generał Stilwell. Po zdobyciu drugiej nagrody w konkursie „Garaż '94” w Częstochowie uczestniczyli w swoich pierwszych, profesjonalnych sesji nagraniowych w studiu Radia Łódź. W tym czasie zwyciężyli również na przeglądzie Mokotowska Jesień Muzyczna, dzięki czemu w 1994 podpisali kontrakt z wytwórnią MJM Music PL, po czym rozpoczęli nagrywanie pierwszego albumu, którego producentem był Ian Harris. W październiku 1995 została wydana, już pod nową, aktualną nazwą zespołu, debiutancka płyta pt. "Myslovitz".
W 1995 otrzymali nagrodę radia RMF FM – Niedocenieni '95. W 1996 do Myslovitz dołączył trzeci gitarzysta i klawiszowiec – Przemysław Myszor. Grupa podpisała kontrakt z wytwórnią Sony Music Polska i pod jej szyldem wydała swój drugi album, zatytułowany "Sun Machine". Znalazły się na nim m.in. przeboje „Z twarzą Marilyn Monroe” i „Peggy Brown”, cover zaprzyjaźnionej mysłowickiej grupy z tekstem irlandzkiego „barda narodowego”, Turlougha O’Carolana, w tłumaczeniu polskiego poety i tłumacza Ernesta Brylla. Rok ten przyniósł grupie również pierwszą nominację do nagrody Fryderyk w kategorii Debiut roku. Rok później grupa wydała trzeci album pt. "Z rozmyślań przy śniadaniu".
Zainteresowanie grupy kinem przejawia się również w pisaniu ścieżek z muzyką filmową. W 1998 zespół nagrał utwór „To nie był film” do filmu "Młode wilki ½". Jego tekst nawiązywał do fali brutalnych zbrodni popełnionych przez nieletnich przestępców, dyskutowanej szeroko w polskich mass mediach w połowie lat 90. XX wieku. Wystąpili również po raz pierwszy za granicą: w Szwecji, Niemczech oraz w USA.
Wydany w 1999 czwarty album studyjny Myslovitz, zatytułowany "Miłość w czasach popkultury", uzyskał certyfikat platynowej płyty (100 tys. sprzedanych egzemplarzy). W 2000 muzycy znowu przyczynili się do powstania muzyki filmowej, pisząc i nagrywając utwór „Polowanie na wielbłąda” do filmu "Duże zwierzę" w reżyserii Jerzego Stuhra, jak również singel i dwa dotychczas niepublikowane utwory do filmu Waldemara Szarka "To my". W 2003 kontynuowali współpracę ze Stuhrem, komponując piosenkę tytułową do jego filmu "Pogoda na jutro", a także występując w epizodycznej roli jako zespół franciszkański.
W okresie przerw w nagrywaniu muzycy Myslovitz udzielali się w innych zespołach. Artur Rojek występował w zespole Lenny Valentino i współpracował z Andrzejem Smolikiem. Przemysław Myszor grał w zespole Delons, a Wojciech Kuderski w rock and rollowej kapeli Penny Lane. W 2002 Myslovitz wydał album pt. "Korova Milky Bar", którego tytuł nawiązuje do ekranizacji powieści Anthony’ego Burgessa "Mechaniczna pomarańcza" w reżyserii Stanleya Kubricka. Gitarzysta Przemysław Myszor w wywiadzie dla Montreal Mirror powiedział: "Dla nas Korova Milky Bar [z 'Mechanicznej pomarańczy' Kubricka] jest miejscem, gdzie coś odmiennego może przydarzyć się twojemu umysłowi. To miejsce jest jak dzisiejsza Polska. Wiesz, Polska jest miejscem, w którym z twoim umysłem dzieją się bardzo dziwne rzeczy. To miejsce pełne kryzysów i wszystko wokół ciebie jest bardzo smutne, bardzo mroczne, bardzo popieprzone. Dlatego teksty na naszej płycie są smutne. Śpiewamy dużo o byciu w dziwnym stanie ducha". Myslovitz wystąpił z materiałem z "Korova Milky Bar" na kilku europejskich festiwalach, m.in. na największym niemieckim festiwalu muzyki alternatywnej "Das" "Bizarre-Festival" i "Montreux Jazz Festival". Tego samego roku supportował również Iggy’ego Popa i Simple Minds w ich europejskich trasach koncertowych. Grupa otrzymała ponadto nagrodę "MTV Europe Music Award" w kategorii "Best Polish Act", do której byli nominowani już dwukrotnie w poprzednich latach. W listopadzie 2002 podpisali kontrakt z polskim oddziałem EMI, Pomatonem. Pierwszym albumem nagranym pod nowym szyldem była angielskojęzyczna wersja "Korova Milky Bar", która została wydana w 27 krajach (m.in. w Niemczech, Holandii, Belgii, Szwajcarii, Francji, Hiszpanii, Rosji, Turcji i RPA). Poza materiałem z "Korova Milky Bar" album ten zawierał również angielskojęzyczne wersje starszych utworów. „Długość dźwięku samotności” pojawiła się na singlu, jako „Sound of Solitude” (wcześniejszą angielską wersję, zatytułowaną „The Length of the Solitude Sound”, można znaleźć na stronie B wydanego w Polsce singla). Teledysk do „Sound of Solitude” został wyreżyserowany przez Janusza Kamińskiego, operatora filmowego i reżysera polskiego pochodzenia, który odrzucił wtedy ofertę Martina Scorsese, aby móc pracować z Myslovitz. Określił się „fanem” zespołu, mówiąc: "Pracuję tylko dla Spielberga i dla Myslovitz [...] Pieniądze nie odgrywają tutaj żadnej roli. Czego się nie robi dla swoich idoli!" Teledysk pokazywano często w MTV Europe. Emisje radiowe utworu były jednak sporadyczne i w dużej mierze ograniczone do audycji z muzyką alternatywną (takich jak Johna Peela w Wielkiej Brytanii). W związku z tym Myslovitz jak dotąd nie udało się wejść na szczyty list przebojów poza Polską.
W 2003 wystąpili z zespołem Travis oraz Skin na festiwalu "The Road to Edinburgh" w Royal Albert Hall oraz po raz kolejny zostali nagrodzeni Europejską Nagrodą Muzyczną dla najlepszego polskiego wykonawcy. Również w 2003 wytwórnia Sony Music wydała obowiązkową w związku z wygaśnięciem kontraktu kompilację zatytułowaną "The Best Of". Promujący ją singel „Kraków” został nagrany z gwiazdą polskiej poezji śpiewanej, Markiem Grechutą i jego zespołem Anawa.
W 2004 grupa wydała album DVD z teledyskami i wywiadami grupy. Bonusem były fotografie z sesji zdjęciowych zespołu. Latem wyruszyli w trasę koncertową po Europie, rozpoczynając ją koncertem dla niemieckiego radia i telewizji publicznej Westdeutscher Rundfunk (WDR) w przeddzień rozszerzenia Unii Europejskiej. Poza uświetnieniem kilku mniejszych imprez i krótkimi występami na festiwalach (m.in. na największym szwajcarskim festiwalu plenerowym w Sankt Gallen), grupa otworzyła koncerty Iggy’ego Popa i The Stooges w Europie oraz The Corrs w Wielkiej Brytanii. W grudniu 2004 EMI wydała album Myslovitz pt. "Skalary, mieczyki, neonki", zawierający niepublikowany wcześniej materiał z sesji nagraniowych "Korova Milky Bar".
Kolejnym albumem zespołu był "Happiness Is Easy", którego premiera odbyła się 19 maja 2006. Znalazło się na nim 13 utworów, a pierwszy singel „Mieć czy być” trafił do rozgłośni radiowych w marcu 2006. Album uzyskał przeciętne recenzje wśród dziennikarzy. 23 maja 2007 zespół zapowiedział, że w 2008 planuje przerwę w działalności koncertowej, a wolny czas jego członkowie planują spędzić z rodzinami. Na stronie zespołu pojawiła się informacja, że przerwa ma potrwać rok. Zespół wznowił swoją działalność koncertem w Toruniu 28 grudnia 2008 roku. 27 lutego 2009 zespół wydał reedycję swojego albumu z 1999 roku – "Miłość w czasach popkultury". W skład reedycji wchodziły dwie płyty: na pierwszej oryginał płyty z 1999 roku, a na drugiej dema piosenek z tej płyty.
30 października 2009 roku ukazała się pierwsza biografia zespołu, zatytułowana "Myslovitz. Życie to surfing" (). Jej autorem jest dziennikarz Leszek Gnoiński. 8 kwietnia 2010 roku zespół zapowiedział wydanie nowego albumu. Na początku tego samego roku nagrał demo płyty. Jej producentem był Marcin Bors. Zespół na czas nagrywania otworzył blog, na którym można było śledzić postępy prac. 13 stycznia 2011 roku ogłoszono oficjalnie datę wydania nowej, niezatytułowanej jeszcze, płyty. 31 maja 2011 roku płyta ukazała się pod tytułem "Nieważne jak wysoko jesteśmy...". Promował ją singel pt. „Ukryte”, który do rozgłośni radiowych trafił 28 marca 2011 roku.
20 kwietnia 2012 roku zespół Myslovitz oświadczył zgodnie, że postanowił zakończyć współpracę w dotychczasowym składzie. Wojciech Powaga, Jacek Kuderski, Wojciech Kuderski i Przemysław Myszor postanowili występować dalej z nowym wokalistą, Michałem Kowalonkiem, dotychczas znanym z zespołu Snowman. Z kolei Artur Rojek zapowiedział solową działalność artystyczną. 4 kwietnia 2014 roku ukazał się jego pierwszy album, zatytułowany "Składam się z ciągłych powtórzeń". 
W grudniu 2012 roku zespół opublikował pierwszy utwór w składzie z Michałem Kowalonkiem. Nosił on tytuł „Trzy sny o tym samym”. Oficjalna premiera nowej płyty pod tytułem "1.577" miała 28 maja 2013 roku .
22 grudnia 2014 ukazał się singiel pt. "Tysiąc żurawi". W oficjalnym oświadczeniu zespół podał: "Piosenka jest prezentem dla rodzin górników poszkodowanych w katastrofie w kopalni "Mysłowice - Wesoła". Całkowity dochód z jej sprzedaży będzie przeznaczony na pomoc dla nich i na utworzenie funduszu edukacyjnego dla dzieci". Utwór można było zakupić w serwisie Bandcamp.
W latach 2015–2018 zespół ograniczył się do działalności koncertowej, aby Kowalonek mógł zająć się nagraniem i promocją płyty Snowman pt. "Gwiazdozbiór". W grudniu wystąpił na koncercie charytatywnym w Mysłowicach wraz z uczniami mysłowickiego Liceum Ogólnokształcącego im. Tadeusza Kościuszki i lokalną młodzieżą, bez udziału Kowalonka.
19 kwietnia 2018 roku zespół wydał oświadczenie, informując o zakończeniu współpracy z wokalistą. Dalsze koncerty grupa zagrała z gościnnym udziałem wokalisty Lorein – Łukaszem Lańczykiem. Lańczyk współpracował z Myslovitz do 2019 roku, a nowym wokalistą zespołu został wybrany Mateusz Parzymięso, dotyczchas znany z występów w zespołach KID A oraz Granatowy Prawie Czarny, m.in. razem ze swoimi braćmi Michałem i Maciejem.
3 lutego 2023 roku zespół ogłosił, że 3 marca 2023 roku ukaże się ich dziesiąty album zatytułowany "Wszystkie narkotyki świata", który w 2022 roku promowały single "Miłość", "19" oraz "Pakman". Produkcją płyty zajął się Aleksander Kaczmarek, gitarzysta zespołu Lorein. 10 lutego 2023 roku ukazał się singiel z piosenką tytułową z nadchodzącego albumu. Na datę premiery albumu zapowiedziano również singiel z piosenką pt. "Latawce", w której gościnnie wystąpiła Kasia Gołomska, wokalistka zespołu ATLVNTA.
Myslovitz i Mysłowice.
Myslovitz kultywuje tradycję amerykańskich wykonawców rockowych lat 70. XX wieku, którzy nadawali zespołom nazwy swoich miast rodzinnych, jak np. Chicago czy Boston. W przypadku Myslovitz wybór nazwy grupy wydaje się powodowany ambiwalentnym stosunkiem do ich miasta, które jawiło im się jako raczej prowincjonalne. Według jednej z anegdot, członkowie kapeli, włócząc się po starych, pustych i rozsypujących się domach w swym mieście, natknęli się na zniszczony, przedwojenny piec kaflowy, na którego żeliwnych drzwiczkach widniał niemiecki napis „Myslowitz”.
W recenzji "The Best Of" kulturalno-katolicki Tygodnik Powszechny stwierdził: „[...] pochodząc z Mysłowic, grupa wkroczyła w nowy, wspaniały świat show-businessu z małomiasteczkowym kompleksem”. W wywiadzie dla „Montreal Mirror” (patrz także wyżej) gitarzysta, Przemysław Myszor, nazwał Mysłowice „przygnębiające [...] jak wszystkie małe miasta. W Polsce jest tylko kilka dużych miast. A przez duże rozumiem miasto, w którym jest kultura. Wiesz, miasta, które mają duże kluby. Ciągle mieszkamy w Mysłowicach, ale to jest miasto dobre do umierania, nie do życia. Nasz region Polski, na południu, jest bardzo przemysłowy, górnictwo, przemysł ciężki”. Za takie stwierdzenia członkowie grupy byli często krytykowani za „paskudzenie do własnego gniazda”; paradoksalnie jednak pomogli oni oczyścić image swojego miasta, o czym świadczy wypowiedź dziennikarza muzycznego Leszka Gnoińskiego: „Mysłowice jest miastem o zaludnieniu ok. 100 tys. mieszkańców. Do wczesnych lat 90. było znane co najwyżej ze swoich kopalń – dopóki tych pięciu gości z gitarami zamieniło miasto górnicze w miejsce, które każdy potrafi znaleźć na mapie Polski.”
Wpływ Myslovitz był jednym z czynników stymulujących lokalną scenę muzyczną. Dzięki grupom takim jak Negatyw, Delons, czy Gutierez w Mysłowicach rozwinęła się żywotna scena rocka alternatywnego. Położone z dala od Warszawy uważanej za centrum polskiego komercyjnego przemysłu rozrywkowego, Mysłowice zyskały na swoim wizerunku: miasta peryferyjnego, zwyczajnego i niemającego nic wspólnego z komercją. Nasuwa się tu analogia do fenomenu brytyjskiego Manchesteru czy amerykańskiego Seattle w latach 80. i wczesnych 90. XX wieku.
Nawiązania filmowe.
Wiele utworów zespołu, a także całe albumy, stanowią nawiązania do filmów. Można się o tym dowiedzieć między innymi z wypowiedzi muzyków. 
Również w poszczególnych utworach można odnaleźć historie z filmów. „Peggy Sue nie wyszła za mąż” opowiada historię Peggy Sue z filmu Francisa Coppoli, "Peggy Sue wyszła za mąż". Podobnie z utworami „Myszy i ludzie”, „Blue Velvet”, które czerpią z filmów o tych samych tytułach. „To nie był film” w swoim tekście nawiązuje do kilku znanych filmów, między innymi do "Siedem" i "Pulp Fiction", a „Polowanie na wielbłąda” opowiada historię z filmu "Duże zwierzę" Jerzego Stuhra. Początkowo piosenka miała być częścią jego soundtracku. Ostatecznie ze względu na zbyt późne zgłoszenie się zespołu, utwór nie został wykorzystany w filmie, a pełnił jedynie rolę piosenki promującej. Fragmenty filmu "Duże zwierzę" zostały również użyczone do teledysku towarzyszącego tej piosence.

</doc>
<doc id="52244" url="https://pl.wikipedia.org/wiki?curid=52244" title="Quetzalcoatl">
Quetzalcoatl

Quetzalcoatl (wym. "/ket͡salkoatl/", nah. "Quetzalcōātl", ) – jeden z najważniejszych bogów plemion Mezoameryki; "Pierzasty Wąż", wąż o piórach ptaka kwezala (nah. "ketsal" lub "quetzal").
Czczony był przez Tolteków, Chichimeków, Tepaneków, mieszkańców Teotihuacánu, Tollanu, Zapoteków, Mixteków, a także dalekich Majów.
Mitologia.
Quetzalcoatl uważany był za współtwórcę świata oraz Słońce Wiatru ("Nahui Ehecatl") w drugiej epoce świata. Według wierzeń Indian był bogiem wiatru, nieba (symbolizują to pióra) i ziemi (czego oznaką jest wąż). Uznawany był także za bóstwo wody i płodności, opiekuna 2. dnia miesiąca ("Ehecatl") w kalendarzu azteckim. Urodzony przez boginię-dziewicę Coatlicue, jego bratem-bliźniakiem był Xolotl.
Pierwowzorem "Pierzastego Węża" był olmecki bóg przyrody, który z czasem stał się bogiem wiatru, powietrza, dziennego nieba i dobrobytu. Był opiekunem człowieka, zwłaszcza rzemieślników. Nauczał ludzi, przekazał wiedzę o kalendarzu, niebie i świecie podziemnym. Był wyobrażany jako bóg o białej skórze i jasnych oczach, dlatego też uważano go za uosobienie światłości i boga białej magii. Przybył z krainy na wschodzie i tam też powrócił lub odpłynął, a według innej wersji dokonał samospalenia.
Quetzalcoatl wraz ze swym bratem-bliźniakiem [Xolotl] zamienili się w węże i pokonali potwora ziemskiego Tlalteuctli, a z dwóch połówek jego ciała stworzyli niebo i ziemię. Swoje dzieło umocnili poprzez stworzenie Drzewa Życia, łączącego wszystkie poziomy nieba, świata podziemnego i Ziemię. Z kości istot zamieszkujących poprzednie światy, wykradzionych bogom podziemia, Quetzalcoatl stworzył ludzi, a następnie podarował im kukurydzę – najważniejszy pokarm. Wynalazł również kalendarz.
Walczył z bogiem Tezcatlipocą ("Dymiącym Zwierciadłem") i jego zwolennikami, gdyż sprzeciwił się praktykom składania ofiar z ludzi i był zwolennikiem samodoskonalenia moralnego. Zmuszony do opuszczenia Tuli, udał się wraz ze swoimi zwolennikami do Choluli, gdzie nauczał przez dwadzieścia lat. Opuścił to miasto w towarzystwie czterech najbardziej oddanych uczniów, którym następnie nakazał wrócić do miasta, rządzić i głosić jego naukę, dopóki nie powróci. On zaś udał się na tratwie czy też łodzi do swojej dalekiej ojczyzny za morzem. Inna wersja legendy głosi, że na wybrzeżu Morza Wschodniego ofiarował swoje życie za ludzi spalając się na stosie ofiarnym, a jego dusza uniosła się do nieba, zamieniając się w "Gwiazdę Poranną" (czyli planetę Wenus), sam zaś Quetzalcoatl przeniósł się do Mictlanu. Od tego czasu ludzie oczekiwali jego cudownego powrotu. Wiara w ponowne nadejście "Pierzastego Węża" była tak silna, iż przybywającego na Jukatan hiszpańskiego konkwistadora Hernána Cortésa miejscowa ludność początkowo wzięła za powracającego boga "Quetzalcoatla".
Ehecatl jako emanacja Quetzalcoatla uosabiał życiodajne tchnienie zawierające boską esencję, która ożywia ziemię i wszystko co rośnie na jej powierzchni.
Quetzalcoatl nauczył ludzi postów oraz rytualnego upuszczania krwi.
W wierzeniach Majów nosił imię Kukulkan lub Gucumatz, na południu Meksyku, zwłaszcza wśród Mixteków, nazywano go Yucano ("Jasne Słońce", "Jasne Światło"). Nosił wiele przydomków. Najbardziej znane są: Ehecatl (Eecatl) – bóg wiatru, Huemac – "O Mocnych Rękach", twórca cywilizacji. Inne przydomki tego boga to "Syn Białej Chmury" oraz "Gwiazda Zaranna" – Tlahuizcalpantecuhtli.
Quetzalcoatl uważany był za założyciela i patrona licznych dynastii rządzących w całej Mezoameryce.
Kapłani w Choluli w imieniu Quetzalcoatla dokonywali intronizacji władców wielu miast, czasami bardzo odległych, tym samym potwierdzając ich prawa do tronu.
Z czasem pierwotne założenia tego kultu uległy wypaczeniu i chociaż Quetzalcoatl w swych naukach sprzeciwiał się ofiarom z ludzi, to właśnie takie ofiary składano na jego ołtarzach, a on sam zasilił panteony bóstw u ludów, które nastąpiły po Toltekach.
Jego znakiem był kwinkunks.
Quetzalcoatl jest też imieniem najwyższego kapłana i władcy Tolteków, Ce Acatl Topiltzin (947-999 n.e.), sprawującego rządy w Tule ("Tollan") w okresie jej świetności. Tytuł ten nosili także najwyżsi kapłani azteccy.

</doc>
<doc id="52245" url="https://pl.wikipedia.org/wiki?curid=52245" title="Mongo (waluta)">
Mongo (waluta)

Mongo, Möngö (mong. "мөнгө") – zdawkowa jednostka monetarna używana w Mongolii. Sto mongów równe jest jednemu tugrikowi. Nazwa monety pochodzi od słowa "mongo" - srebro.
Wydano pięć serii monet, których nominały wyrażone były w möngö:
Od serii datowanej na 1945, na monetach stosowany jest alfabet oparty na cyrylicy, natomiast na wcześniejszych emisjach występuje pismo mongolskie o charakterystycznym pionowym zapisie.
Monety z 1970 roku i późniejsze pozostają środkiem płatniczym, jednakże ze względu na niską wartość tugrika (1 USD = 2400 MNT), nie pojawiają się one w obiegu.
W 1993 wydano również niedatowane banknoty o nominale 10, 20 i 50 möngö.

</doc>
<doc id="52246" url="https://pl.wikipedia.org/wiki?curid=52246" title="Bitwa morska koło przylądka Eknomos">
Bitwa morska koło przylądka Eknomos

Bitwa morska u przylądka Eknomos – bitwa morska, która rozegrała się między flotą rzymską konsulów Marka Atyliusza Regulusa i Lucjusza Manliusza Wulsona a flotą kartagińską, dowodzoną przez Hamilkara i Hannona w 256 p.n.e. w czasie I wojny punickiej.
Przed bitwą.
Zamiary stron.
Rzymianie kosztem wielkich nakładów sił i środków stworzyli olbrzymią flotę w celu zaatakowania samej Kartaginy i zakończenia przedłużającej się, wyniszczającej wojny. Kartagińczycy, wiedząc o przygotowaniach rzymskich, pragnęli nie dopuścić do inwazji na swoją metropolię i ostatecznie zniszczyć flotę przeciwnika, zdobywając trwałą przewagę na morzu.
Siły przeciwników.
Siły Rzymian oceniane są na 330 okrętów, 100 000 marynarzy i wioślarzy oraz 40 000 żołnierzy. Kartagińczycy mieli do dyspozycji 350 okrętów, na których pokładach było 100 000 marynarzy i wioślarzy oraz 18 000 żołnierzy. Rzymianie kontynuowali na swoich okrętach użycie pomostów abordażowych – kruków, wprowadzonych 4 lata wcześniej i pozwalających im na użycie dobrze wyszkolonych w walce wręcz żołnierzy.
Rzymianie przed bitwą.
Rzymianie, wiedząc, że flota nieprzyjaciela znajduje się w pobliżu, po załadunku swoich oddziałów lądowych u ujścia rzeki Himery ustawili swoje okręty we wcześniej niespotykanym szyku. Cała flota została podzielona na 4 eskadry. Pierwsze 2 eskadry płynęły szykiem ukośnym w stosunku do siebie, prowadzone przez dwa okręty z konsulami na pokładzie. Trzecia eskadra płynęła za nimi, ciągnąc na linach i chroniąc bezpośrednio statki transportowe z wojskiem. Czwarta (nazwana "triarii") płynęła szeroką linią z tyłu, zamykając podstawę trójkąta, a jej brzegi wystawały nieco poza trzecią eskadrę i statki transportowe.
Kartagińczycy przed bitwą.
Flota kartagińska nadpłynęła od zachodu w odmiennym szyku. Dzieliła się również na 4 eskadry, przy czym jedna płynęła w szyku torowym wzdłuż wybrzeża, pozostałe trzy w szyku czołowym, ustawione jedna obok drugiej. Wszystkie 4 eskadry tworzyły linię zbliżoną do półkola, z lekko wysuniętymi pierwszą i czwartą eskadrą.
Bitwa.
Na widok wroga dwie pierwsze eskadry rzymskie ruszyły w kierunku dwóch środkowych eskadr Kartagińczyków. Pragnąc rozerwać szyk rzymski, dowodzący na tym odcinku Hamilkar rozpoczął pozorny odwrót, odciągając najsilniejszą część floty rzymskiej od dwóch pozostałych eskadr i statków transportowych. Po pewnym czasie Kartagińczycy zawrócili i uderzyli na eskadry konsulów.
Jednocześnie płynąca do tej pory wzdłuż brzegów eskadra kartagińska, widząc lukę w szyku przeciwnika, uderzyła na trzecią eskadrę rzymską. Rzymskie okręty natychmiast rzuciły liny holownicze i podążyły naprzeciw atakującym, a transportowce zawróciły i schroniły się u ujścia Himery, zajmując pozycje przy wschodnim brzegu rzeki. Walcząc z trzecią eskadrą, Kartagińczycy zepchnęli przeciwnika w kierunku transportowców, lecz nie udało im się rozerwać szyków rzymskich.
W tym samym czasie na czwartą eskadrę rzymską spadło natarcie najdalej wysuniętej w morze eskadry kartagińskiej pod wodzą Hannona. Również ta eskadra rzymska musiała wycofać się w kierunku brzegu.
Tymczasem konsulowie zmusili do ucieczki dwie środkowe eskadry kartagińskie i po dokonaniu zwrotu uderzyli na eskadry blokujące flotę transportową, niszcząc po kolei obie, przy jednoczesnym ataku wspierającym zablokowanych do tej pory okrętów.
Straty stron.
Zwycięstwo Rzymian było całkowite. Przy stracie 24 własnych okrętów zatopili 30 okrętów wroga, a dalsze 64 zdobyli. Kartagińczycy stracili prawie 40 000 zabitych i wziętych do niewoli.
Podsumowanie.
Bitwa ta była jedną z najważniejszych, a przez niektórych określana jako najważniejsza bitwa I wojny punickiej. Była też niewątpliwie największym zwycięstwem w dziejach floty rzymskiej i prawdopodobnie największą bitwą starożytności. Jest też przez niektórych uznawana za największą bitwę morską w historii. Przewaga Kartaginy na morzu została złamana, odtąd do końca wojny to Rzym miał ciągłą (choć często niewielką) przewagę na morzu.

</doc>
<doc id="52247" url="https://pl.wikipedia.org/wiki?curid=52247" title="Huitzilopochtli">
Huitzilopochtli

Huitzilopochtli [] (nah.: "koliber z południa", "koliber z lewej strony" – według wyobrażeń azteckich południe leżało po lewej stronie, zgodnie z drogą słońca od wschodu do zachodu) – najważniejsze bóstwo Azteków, ich plemienny bóg-opiekun. Na jego rozkaz Aztekowie wyruszyli z mitycznej krainy Aztlan, a następnie prowadził ich przez długi czas koczowniczego tryb życia, po czym nakazał osiedlić się i założyć miasto Tenochtitlán. W czasie drogi nieśli go w postaci świętego zawiniątka – "tlaquimilolli".
Według wierzeń azteckich był bogiem wojny i słońca w zenicie, a także uosobieniem dziennego nieba, lata i południa. W mitach o stworzeniu świata występuje jako czwarty syn Pana i Pani Dwoistości Ometecuhtli (Tonacatecuhtli) i Omecihuatl (Tonacacihuatl), który narodził się bez ciała i w tej postaci istniał 600 lat. Uważany był za jasnego rywala czarnego Tezcatlipocy ("Yayauhqui Tezcatlipoca"). Według innych podań narodził się z bogini Coatlicue, ciążę miała spowodować kulka ptasich piór, którą bogini ukryła pod spódnicą. Rodzeństwo jeszcze nienarodzonego Huitzilopochtli chciało zabić matkę (uważali się za okrytych hańbą z uwagi na jej ciążę), jednak Huitzilopochtli narodził się uzbrojony i pokonał wszystkich przeciwników, m.in. swoją siostrę Coyolxauhqui ("złote dzwonki"), której odciętą głowę podrzucił w niebo stwarzając księżyc.
W oficjalnej religii Azteków Huitzilopochtli upodobnił się do potężnego boga Tezcatlipoki, a także przejął niektóre atrybuty boga słońca Tonatiuha oraz Quetzalcoatla. Władcy Mexików w czasie koronacji stawali się żywym wcieleniem Huitzilopochtla.
Zgodnie z wierzeniami Azteków Huitzilopochtli rodził się każdego dnia na nowo i umierał wraz z zachodem słońca. Potrzebował siły jako bóg-słońce, by odbywać swoją wędrówkę po niebie i codziennie zwyciężać bóstwa gwiazd Centzon Huitznauna. Trzeba było go „karmić” krwią ludzką i jeszcze drgającymi ludzkimi sercami. W ofierze składano jeńców wojennych. Dla zapewnienia sobie odpowiedniej ilości ofiar Aztekowie prowadzili wiosną tzw. kwietne wojny, których głównym celem było zdobycie jeńców, a nie podbój czy łupy.
Huitzilopochtli przedstawiany był z pomalowanym na niebiesko ciałem i żółtymi pasami na twarzy, dobrze uzbrojony i w stroju przyozdobionym piórami kolibra. Na jego cześć obchodzono pod koniec roku święto Panquetzaliztli ("podniesienie sztandaru"), podczas którego staczano ceremonialne walki, a tych, którzy je przegrywali, składano mu w ofierze.

</doc>
<doc id="52248" url="https://pl.wikipedia.org/wiki?curid=52248" title="Kwietne wojny">
Kwietne wojny

Kwietne wojny, wojny kwiatów (nah. "xochiyaoyotl") – wojny toczone w XV wieku przez plemiona azteckie po okresie suszy, która miała miejsce w Meksyku w latach 1450-1454.
W wyniku suszy wśród plemion indiańskich Mezoameryki zapanował głód. Kapłani, jako środek zaradczy, uznali potrzebę składania większej liczby ofiar z ludzi. Aby nie zabrakło ofiar, została zawarta umowa pomiędzy Tenochtitlánem, Huexotzengo oraz Tlaxcalą o prowadzeniu pomiędzy sobą, corocznie w ustalonym wcześniej miejscu wojen tzw. "guerras floridas". Wojny te toczono zawsze wiosną. Ich jedynym celem było pojmanie jak największej liczby jeńców przeznaczonych na ofiary dla bogów. Ponieważ w 1455 rzeczywiście plony były wysokie (padały obfite deszcze), umocniło to przekonania Azteków o słuszności kapłańskich żądań.
Wojny kwietne przyczyniły się też pośrednio do upadku Azteków, gdyż po wylądowaniu Corteza w 1519, plemiona azteckie usiłowały również i w walce przeciwko Hiszpanom stosować reguły "wojen kwietnych", do czego przybysze z Europy nie czuli się zobligowani. Siłą rzeczy Aztekowie starali się przeciwników obezwładnić, ale nie zabić. Tymczasem konkwistadorzy prowadzili normalną walkę. Stąd bardzo wysokie straty pośród Indian w starciach z Hiszpanami.

</doc>
<doc id="52250" url="https://pl.wikipedia.org/wiki?curid=52250" title="Wojny kwietne">
Wojny kwietne



</doc>
<doc id="52251" url="https://pl.wikipedia.org/wiki?curid=52251" title="Duane Eddy">
Duane Eddy

Duane Eddy (ur. 26 kwietnia 1938 w Corning, Nowy Jork) – amerykański muzyk rockowy, gitarzysta i kompozytor.
Prekursor rocka instrumentalnego. Pierwszy wielki eksperymentator i jeden z pierwszych wielkich gitarzystów rockowych. Twórca techniki gry na gitarze zwanej "twang", polegającej na grze tremolo na basowych strunach gitary elektrycznej przy jednoczesnym zastosowaniu kamery pogłosowej. Technika ta zaadaptowana przez wielu gitarzystów rockowych, wywarła olbrzymi wpływ na muzykę takich grup i artystów jak Bruce Springsteen, The Beatles, Creedence Clearwater Revival, Dave Edmunds, Chris Isaak i wielu innych.
Wielkim okresem w twórczości Eddy'ego były lata 1958 i 1963. Po nadejściu brytyjskiej inwazji popularność jego zmalała, lecz ciągle był cenionym muzykiem studyjnym grając między innymi z awangardową instrumentalną grupą rockową The Art of Noise.
Do największych przebojów Eddy'ego należały "Movin' and Groovin'", "Rebel Rouser", "Peter Gunn", "Cannonball", "Shazam" i "Forty Miles of Bad Road".
W 1994 roku Duane Eddy został wprowadzony do "Rock and Roll Hall of Fame".

</doc>
<doc id="52252" url="https://pl.wikipedia.org/wiki?curid=52252" title="Tlaloc">
Tlaloc

Tlaloc, Tlalok (nah. „ten, który powoduje rośnięcie”, „ten, który jest zrobiony z ziemi”, „ten, który jest ucieleśnieniem ziemi”) – bóg deszczu i pioruna. Wierzono, iż był Słońcem Ognia ("Nahui Quiahuitl") w trzeciej epoce świata. Jeden z najstarszych i najważniejszych bogów Mezoameryki. 
Charakterystyka.
Wiara w niego rozpowszechniła się m.in. dzięki wpływom Tolteckim. Był panem symbolem życia. Dzięki Tlalocowi wzrastała roślinność. Jego pomocnikami byli tlalocy ("tlaloque") – bóstwa deszczu, jego synowie lub bracia. Jak wierzono, używali oni czterech rodzajów naczyń – woda z jednego powodowała deszcz, z innego suszę itd. gdy naczynia te pękały, rozlegał się grzmot.
Według wierzeń Olmeków małżonką Tlaloca była Chalchihuitlicue – „Ta w Spódnicy z Jadeitu”, bogini wody i płodności, która była boginią wód powierzchniowych.
Odpowiednikami Tlaloca w innych kulturach regionu Mezoameryki byli: Tajín u Totonaków, główne bóstwo Zapoteków – Cocijo, u Mixteków – Dzahui oraz Chac u Majów. Bogato zdobione wyobrażenia Tlaloca i Tlalocanu znaleziono także podczas prac archeologicznych na terenie prekolumbijskiego miasta Teotihuacán, oraz w byłym kompleksie świątynnym Azteków tzw. "Templo Mayor".
Tlaloc był bardzo ważny w religii Teotihuacán, gdzie oprócz swych funkcji związanych z wodą i urodzajem, pełnił też rolę boga wojny.
Tlaloc miał władzę nad wszystkimi wodami (deszczem, rzekami, jeziorami). Kojarzono go także z licznymi, związanymi z wodą, zjawiskami przyrodniczymi np. wiry wodne, odmęty, występujące w czasie deszczu pioruny, a także z muszlami, koralowcami i żabami. Przedstawiany był w masce z pierścieniami wokół oczu i kłami, w ręku trzymał błyskawicę. Kolorem Tlaloca był niebieski. Składano mu także ofiary z ludzi, były to głównie chore niemowlęta, które kojarzono w wierzeniach Azteków z boskimi pomocnikami "tlaloque" poprzez fizyczne podobieństwo (mimo ich boskiego statusu, uważano iż "tlaloque" mieli ciała niedużych rozmiarów).
Ludzie, których śmierć miała związek z wodą, trafiali do Tlalocanu, jego raju, który znajdował się pod ziemią.
W sztuce Azteków często przedstawiano wizerunek Tlaloca na polichromowanych dzbanach, którymi według legend jego pomocnicy "tlaloque" podlewali ziemię podczas deszczu. Niekiedy, aby ukazać związek wody z ziemią, przedstawiany był razem z bóstwem Tlaltecuhtli, z którego ciała Quetzalcoatl i Tezcatlipoca mieli niegdyś stworzyć niebo i ziemię (w tym także zbiorniki wodne i rzeki).
Kalendarzowy bóg 7 dnia miesiąca ("Mazatl"), mąż Xochiquetzal, a później Chalchiuhtlicue.

</doc>
<doc id="52253" url="https://pl.wikipedia.org/wiki?curid=52253" title="Ometecuhtli">
Ometecuhtli

Ometecuhtli (nah. „Pan Dwoistości”) lub Tonacatecuhtli (nah. „Pan Naszego Ciała”) – w mitologii azteckiej i innych ludów Nahua męska część najwyższego boga Ometeotl, dawcy życia, stworzyciela wszystkich bogów i ludzi. Kalendarzowy bóg 1 dnia miesiąca ("Cipactli"). Razem ze swoją żoną, Omecihuatl – "Panią Dwoistości", przebywał w najwyższym poziomie nieba Azteków.

</doc>
<doc id="52254" url="https://pl.wikipedia.org/wiki?curid=52254" title="Omecihuatl">
Omecihuatl

Omecihuatl (nah. "Pani Dwoistości") lub Tonacacihuatl (nah. "Pani Naszego Ciała") – w mitologii azteckiej i innych ludów Nahua żeńska część boga-stworzyciela Ometeotl, żona Ometecuhtli – "Pana Dwoistości".

</doc>
<doc id="52255" url="https://pl.wikipedia.org/wiki?curid=52255" title="Zdarzenie losowe przeciwne">
Zdarzenie losowe przeciwne

Zdarzenie losowe przeciwne – dla danego zdarzenia losowego zbiór tych zdarzeń elementarnych przestrzeni, które mu nie sprzyjają.
Formalnie:
Jeśli formula_1 jest zdarzeniem pewnej przestrzeni zdarzeń elementarnych formula_2 to zdarzeniem przeciwnym do formula_3 jest zdarzenie formula_4 Zdarzenie przeciwne do formula_3 oznacza się symbolem formula_6

</doc>
<doc id="52256" url="https://pl.wikipedia.org/wiki?curid=52256" title="Tasiemce">
Tasiemce

Tasiemce (Cestoda) – płazińce pasożytujące wewnętrznie. Tasiemce przechodzą złożony cykl rozwojowy ze zmianą żywicieli. Żywicielami pośrednimi są bezkręgowce lub kręgowce, natomiast ostatecznymi - z reguły kręgowce, u których żyją głównie w przewodzie pokarmowym. Pierwszym stadium larwalnym jest onkosfera, zaopatrzona w 6 haczyków embrionalnych, lub orzęsiona larwa koracidium (u Pseudophyllidea); drugie stadium larwalne może mieć rozmaitą postać. Tasiemce pasożytują na kręgowcach od co najmniej 270 milionów lat. Zaatakowany człowiek może usunąć pasożyta za pomocą leków, dzięki którym tasiemiec zostaje osłabiony i wydalony wraz z kałem.
Długość ciała waha się w granicach od kilkuset mikrometrów do 20 metrów (u bruzdogłowca szerokiego)j ego ciało jest płaskie.U większości gatunków ciało składa się ze skoleksu (główki), szyjki i proglotydów, tworzących tzw. "strobilę" (nazwaną tak ze względu na wiekowe ułożenie członów, przypominające strobilizację u parzydełkowców). Na skoleksie występują narządy czepne w postaci bruzd przyssawkowych (u tasiemca bruzdogłowca) lub przyssawek (u tasiemców uzbrojonych i nieuzbrojonych) oraz kurczliwego ryjka opatrzonego hakami (u tasiemca uzbrojonego). Szyjka jest strefą wzrostową i na ogół w ciągu całego życia tasiemca odrastają od niej nowe człony.
W zależności od stopnia rozwoju układu rozrodczego wyróżnia się w strobili kolejno człony niedojrzałe, dojrzałe i maciczne. W członach dojrzałych wykształcają się samodzielne układy rozrodcze męskie i żeńskie, w końcu powstają gamety. Człony maciczne zawierają silnie rozwiniętą macicę, pozostałe zaś elementy obu układów rozrodczych częściowo w nich zanikają. Liczba członów strobili zależy od gatunku i może wynosić od trzech aż do kilku tysięcy. U niektórych gatunków brak jest członowania zewnętrznego (np. u rzemieńca). Znane są również gatunki nie tworzące strobili.
Wór powłokowo-mięśniowy tworzy tegument oraz warstwy mięśni okrężnych. Badania ostatnich lat wykazały, iż powierzchnia ciała pokryta jest mikrokosmkami i pośredniczy w pobieraniu pokarmu, tasiemce nie mają bowiem układu pokarmowego i chłoną związki odżywcze z otoczenia.
Protonefrydialny układ wydalniczy zbudowany jest podobnie jak u wypławka, z tym że po bokach wzdłuż strobili biegnie przeważnie jedna para kanałów grzbietowych i jedna para kanałów brzusznych, uchodzących w tyle ciała. Kanały brzuszne pełnią rolę głównych kanałów zbiorczych, ponadto w każdym członie łączą je przeważnie kanały poprzeczne.
Układ nerwowy jest słabo rozwinięty i również podobny do układu nerwowego wypławka. Układ rozrodczy obojnaczy, dochodzi do samozapłodnienia. Budowa układu rozrodczego stanowi podstawę systematyki tasiemców. Aktualnie szacuje się, że opisanych zostało 3 tysiące gatunków tasiemców. Gatunki ważne z punktu widzenia gospodarczego należą do rzędów Pseudophyllidea i Cyclophyllidea. Schorzenia u człowieka i zwierząt wywołane przez tasiemce nazywamy tasiemczycami.
Systematyka.
Gromada: tasiemce (Cestoda)

</doc>
<doc id="52258" url="https://pl.wikipedia.org/wiki?curid=52258" title="Marek Atyliusz Regulus">
Marek Atyliusz Regulus

Marek Atyliusz Regulus, "Marcus Atilius Regulus" (III wiek p.n.e.), rzymski bohater, wzór patrioty, będący uosobieniem rzymskich cnót moralności i bezwzględnego dotrzymywania słowa. Polityk i wódz z czasów I wojny punickiej, konsul roku 267/266 p.n.e. i 256 p.n.e.
Podczas drugiego konsulatu dowodził wspólnie z Lucjuszem Manliuszem Wulsonem w czasie I wojny punickiej. Rozbił flotę kartagińską koło przylądka Eknomos u wybrzeży Sycylii. Pozwoliło mu to przenieść wojnę na teren Północnej Afryki. Na czele dwóch legionów gromił Kartagińczyków, m.in. pod Abydos, i zagroził ich stolicy. Postawione przez niego warunki pokoju były tak twarde, że zdesperowani Kartagińczycy postanowili walczyć nadal. Ksantippos, jeden z zaciężnych oficerów greckich, Spartanin z pochodzenia, zwrócił uwagę dowództwa kartagińskiego na fatalne wyszkolenie żołnierzy i zupełnie błędną taktykę, stosowaną przez Kartaginę w walkach z Rzymianami. Poruszeni słowami tego najemnika, dodatkowo widząc jego rzeczywistą wiedzę o dowodzeniu armią, powierzyli mu dowództwo nad wszystkimi oddziałami. Ksantippos przez kilka tygodni wytrwale ćwiczył armię, ucząc żołnierzy spartańskiej dyscypliny i taktyki wojennej. Mając przewagę w konnicy i słonie bojowe, postanowił wydać Rzymianom bitwę na otwartym terenie. Wiosną roku 255 p.n.e. odbyła się bitwa pod Tunesem, gdzie wojska kartagińskie całkowicie rozbiły armię Regulusa, a on sam dostał się do niewoli.
Regulus w Kartaginie.
Po kilku latach (około 250 p.n.e.) Kartagińczycy wysłali do Rzymu poselstwo mające przeprowadzić rozmowy w sprawie wymiany jeńców i zawarcia pokoju. W poselstwie znalazł się również Regulus, który przyrzekł, że jeżeli nie uda się doprowadzić do zawarcia traktatu, wróci dobrowolnie do Kartaginy. Obserwacje poczynione w niewoli oraz dalszy przebieg wojny doprowadziły Regulusa do przekonania, że republika ma dużą szansę pokonać słabnącą Kartaginę, a traktat pokojowy nie byłby w tej chwili korzystny. Przemawiając w senacie radził Rzymianom albo wzmóc działania wojenne wobec Kartaginy albo zawrzeć pokój na cięższych dla Kartaginy warunkach. Kartagińczycy odrzucili uciążliwe warunki pokojowe. Regulus wierny danemu słowu powrócił do Kartaginy. Tam, według Appiana, został zamknięty w drewnianej skrzyni, do której powbijano ze wszystkich stron gwoździe. Według Poliajnosa miał zostać zamknięty w drewnianej klatce dla zwierząt i w końcu zamęczony na śmierć. Do przykładu męki Regulusa odwoływali się także chrześcijańscy pisarze. Cyceron upatruje w jego postępku doskonałego przykładu na to jakich powinności gotów jest dopełnić wielki i doniosły mąż, a także, że pożytek ojczyzny stawia on ponad pożytek osobisty:
Współcześni badacze podają w wątpliwość męczeńską śmierć Regulusa. Nie wspomina o niej Polibiusz i Diodor. Opisy męczeńskiej śmierci Regulusa upiększają późniejsi rzymscy annaliści. Niektórzy kwestionują nawet jego powrót do niewoli.

</doc>
<doc id="52259" url="https://pl.wikipedia.org/wiki?curid=52259" title="Pelikany">
Pelikany

Pelikany, pelikanowate (Pelecanidae) – monotypowa rodzina ptaków z rzędu pelikanowych (Pelecaniformes).
Zasięg występowania.
Rodzina pelikanowatych obejmuje gatunki wodne zamieszkujące cały świat poza okolicami okołobiegunowymi, północną, zachodnią i środkową Europą, Syberią, Saharą i północno-zachodnią Afryką, Nową Zelandią i Oceanią, nie występują też w głębi Ameryki Południowej i na jej wschodnich wybrzeżach. Gatunki Starego Świata preferują wody śródlądowe, podczas gdy zamieszkujące Nowy Świat to ptaki morskie. Mieszkają w delcie Dunaju (poza pelikanem dzioborogim).
Charakterystyka.
Długość ciała 105–188 cm, długość dzioba 265–500 mm, rozpiętość skrzydeł 203–360 cm; masa ciała 3,5–15 kg; samice są mniejsze, lżejsze i mają krótsze dzioby niż samce. Ptaki te charakteryzują się następującymi cechami:
Systematyka.
Podział systematyczny.
Badania DNA wskazują, że gatunki z tego rodzaju dzielą się na trzy dobrze zdefiniowane klady: klad ze Starego Świata, klad monotypowy ("Pelecanus onocrotalus", słabo powiązany z kladem Starego Świata) oraz klad Nowego Świata. Do rodziny należy jeden rodzaj z następującymi gatunkami:

</doc>
<doc id="52260" url="https://pl.wikipedia.org/wiki?curid=52260" title="Zbiór nieprzeliczalny">
Zbiór nieprzeliczalny

Zbiór nieprzeliczalny – zbiór, który nie jest przeliczalny. Inaczej: zbiór nieskończony, który nie jest równoliczny ze zbiorem liczb naturalnych (zatem ma większą moc). Pojęcie zbioru nieprzeliczalnego pochodzi od Georga Cantora.
Przykłady.
Wszystkie wyszczególnione zbiory są mocy continuum. Negacja hipotezy continuum, która mówi że istnieje nieprzeliczalna liczba kardynalna mniejsza od continuum, jest niesprzeczna z teorią mnogości ZFC.

</doc>
<doc id="52261" url="https://pl.wikipedia.org/wiki?curid=52261" title="Legitymizm">
Legitymizm

Legitymizm (z łac. "lex" dpn. "legis" – ustawa) – doktryna polityczna definiowana dwojako:
Powstała na początku XIX wieku; według tej koncepcji władza królewska pochodzi od Boga, a nie od ludu. Sformułowana po raz pierwszy w 1814 roku przez Talleyranda, stanowiła nadrzędny cel obrad kongresu wiedeńskiego. W myśl tej doktryny wszyscy monarchowie obaleni przez Rewolucję lub Napoleona mieli powrócić na trony, jako że "władcy nie mogą być usunięci przez poddanych". Na mocy tej zasady doszło między innymi do restauracji Burbonów: we Francji, Hiszpanii i Królestwie Obojga Sycylii. 
Legitymizm miał być podstawą porządku Świętego Przymierza.
Istnieje też pojęcie legitymizmu demokratycznego (doktryna Tobara), Carlos R. Tobar.

</doc>
<doc id="52262" url="https://pl.wikipedia.org/wiki?curid=52262" title="Latające talerze">
Latające talerze



</doc>
<doc id="52265" url="https://pl.wikipedia.org/wiki?curid=52265" title="Kormorany">
Kormorany

Kormorany, kormoranowate (Phalacrocoracidae) – rodzina ptaków z rzędu głuptakowych (Suliformes).
Zasięg występowania.
Rodzina obejmuje gatunki wodne, zamieszkujące brzegi mórz, jezior i rzek wszystkich kontynentów.
Cechy charakterystyczne.
Ptaki te charakteryzują się następującymi cechami:
Mniejsze gatunki kormoranów nurkują zwykle na głębokości 5–10 m, większe zazwyczaj do 30 m. Maksymalna odnotowana głębokość, na jaką nurkował kormoran żałobny ("Phalacrocorax atriceps melanogenis"), wynosi 145 m.
Systematyka.
Do rodziny należą następujące rodzaje:

</doc>
<doc id="52267" url="https://pl.wikipedia.org/wiki?curid=52267" title="Licicaviki">
Licicaviki



</doc>
<doc id="52270" url="https://pl.wikipedia.org/wiki?curid=52270" title="Kościół Inwalidów">
Kościół Inwalidów



</doc>
<doc id="52272" url="https://pl.wikipedia.org/wiki?curid=52272" title="Joe Davis">
Joe Davis

Joe Davis (ur. 15 kwietnia 1901 w Whitwell, zm. 10 lipca 1978 w Hampshire) – snookerzysta angielski, jeden z najwybitniejszych zawodników w historii snookera, piętnastokrotny mistrz świata; osiągał również dobre rezultaty w bilardzie.
Początkowo grał w bilard i był lokalnym mistrzem; od 1919 zajmował się bilardem zawodowo, debiutował w mistrzostwach świata w 1922, ale przegrał z Tomem Newmanem. Skoncentrował się później na grze w snookera, był jednym ze współorganizatorów pierwszych mistrzostw świata w 1927; zdobył tytuł mistrzowski i bronił go nieprzerwanie do 1946 (w latach 1941–1945 mistrzostw nie rozgrywano). Najbliższy pokonania Joe Davisa był jego młodszy brat, Fred, w finale w 1940.
W 1928 uzyskał jako pierwszy break 100-punktowy, a w 1955 wbił breaka maksymalnego, 147. Przekroczył w karierze barierę 100 punktów 687 razy. W 1962 wbity przez niego break 100 w meczu z Johnem Pulmanem był jednocześnie historycznym, pierwszym telewizyjnie udokumentowanym breakiem stupunktowym na świecie.
W 1946 postanowił zakończyć swoje starty w mistrzostwach świata. Pozostał popularnym zawodnikiem, często brał udział w meczach pokazowych. Oficjalnie zakończył karierę zawodniczą w 1964. Interesował się bieżącymi wydarzeniami snookerowymi, m.in. obserwował ostatni występ brata w półfinale mistrzostw świata w 1978; podczas tego meczu zasłabł i wkrótce zmarł.
W latach 1928, 1929, 1930 i 1932 zdobywał mistrzostwo świata w bilardzie zawodowym. W 1963 za wybitne osiągnięcia sportowe został odznaczony Orderem Imperium Brytyjskiego IV klasy (OBE).

</doc>
<doc id="52274" url="https://pl.wikipedia.org/wiki?curid=52274" title="Horace Lindrum">
Horace Lindrum

Horace Lindrum (ur. 15 stycznia 1912 w Sydney, zm. 20 czerwca 1974 w Sydney) – snookerzysta australijski, czołowy zawodnik świata w latach 30., 40. i 50.
Był blisko spokrewniony z mistrzem bilardu, Walterem Lindrumem. Trzykrotnie w finale mistrzostw świata lepszy okazywał się od Horace Lindruma niepokonany Joe Davis; w 1936 Davis wygrał 34:27, w 1937 32:29; w 1946, w pierwszej edycji powojennej, Davis zdobył swój ostatni tytuł po wygranej z Lindrumem 78:67.
W 1952 Lindrum zdobył tytuł mistrza świata w turnieju rozgrywanym pod egidą Stowarzyszenia Bilardu i Rady Kontroli (BA&amp;CC Championship); pokonał w finale Nowozelandczyka McConachy'ego. Wielu ekspertów nie uznaje go za pełnoprawnego mistrza – turniej został zbojkotowany przez najlepszych snookerzystów świata, pozostających w konflikcie ze Stowarzyszeniem Bilardu. Nazwisko Lindruma znajduje się jednak na tradycyjnym trofeum i figuruje na oficjalnych listach mistrzów.

</doc>
<doc id="52278" url="https://pl.wikipedia.org/wiki?curid=52278" title="Ludy tureckie">
Ludy tureckie

Ludy tureckie, ludy turkijskie (także turańskie, turskie, turkskie) – rodzina ludów wspólnego pochodzenia i kultury, posługujących się językami turkijskiej rodziny językowej. Zamieszkują rozległe terytoria ciągnące się pasem od Azji Mniejszej przez Kaukaz, Azję Środkową i południową Syberię (pas ten ogólnie pokrywa się z Wielkim Stepem) aż niemal po Czukotkę oraz liczne izolowane terytoria w Europie wschodniej, na Bliskim Wschodzie i w Chinach. Ludy tureckie liczą dziś około 150 milionów ludzi.
Kolebki ludów tureckich należy szukać w połowie VI wieku n.e. w Ałtaju, skąd ludy tureckie podjęły intensywną ekspansję, głównie na zachód, trwale zasiedlając kolejne tereny aż po bramy Europy. W średniowieczu ludy tureckie tworzyły liczne państwa, nieraz o ogromnych rozmiarach i mocarstwowym charakterze, które jednak po upadku dominacji koczowników w czasach nowożytnych zostały rozbite przez sąsiednie potęgi o ludności osiadłej – Chiny, Rosję. Wyjątkiem było imperium Turków Osmańskich, które jako potęga polityczna i militarna przetrwało 700 lat do początku XX wieku, obejmując w szczytowym punkcie rozwoju nie tylko cały Bliski Wschód, lecz również znaczne tereny Europy i północnej Afryki. Te jednak nie uległy trwałej turkizacji.
Państwa i regiony ludów tureckich.
Obecnie istnieje sześć narodowych państw tureckich:
Turecki charakter narodowy ma również nie uznana przez społeczność międzynarodową Turecka Republika Cypru Północnego – 3,4 tys. km² powierzchni, 0,3 mln mieszkańców, w tym 99,6% Turków.
W Federacji Rosyjskiej istnieje kilka autonomicznych republik o – przynajmniej formalnie – tureckim charakterze narodowościowym:
W wielonarodowym Dagestanie – 50,3 tys. km² powierzchni, 3,0 mln mieszkańców – 12,9% mieszkańców stanowią tureccy Kumycy.
Turecki charakter narodowy mają również:
Znaczące odsetki ludów tureckich zamieszkują również tereny Iranu, Iraku, Gruzji, Bułgarii, Grecji, Macedonii Północnej, Tadżykistanu, Afganistanu i zachodniej Mongolii. Azerowie irańscy (przeważnie żyjący w Południowym Azerbejdżanie i w większych miastach Iranu) są największym narodem tureckim bez własnego państwa.
Języki.
Posługują się językami tureckimi, należącymi do proponowanej ałtajskiej rodziny językowej. Języki tureckie rozważane są w ugrupowaniach geograficznych, ze względu na wysoką mobilność i mieszanie się Turków między sobą i z innymi ludami precyzyjna klasyfikacja jest niezwykle trudna. W każdej wersji wymienia się sześć grup, ale różny jest ich skład. Dodatkowo w niektórych rodzajach podziału pojawiają się języki niesklasyfikowane w żadnej z grup.
Zaprezentowany podział jest tylko jednym z wariantów. Ostatecznego podziału jak dotąd nie ustalono. Według tej wersji istnieje sześć grup językowych:
Korzenie ludów tureckich.
Termin „turecki” został po raz pierwszy oficjalnie użyty w VI wieku. Nacjonaliści tureccy twierdzą, że ludami prototureckimi byli Scytowie, Hunowie, Sarmaci, Chazarowie, Pieczyngowie, Alanowie, Kimmerowie i inne ludy stepowe. Jednak, chociaż któreś z nich może reprezentować, do pewnego stopnia, proto-Turków, plemię tureckie lub konfederację plemion, większość uważana jest za społeczności nietureckie. Na pewno w czasach późniejszych Chazarowie i Pieczyngowie byli Turkami, ale Kimmerowie, Sarmaci i Scytowie byli wczesnymi ludami indoeuropejskimi.
Pomimo że stali się ludami osiadłymi i mieszkańcami miast, stara tradycja koczownictwa stworzyła kulturową normę, którą reprezentują bitność, zmysł przywódczy, mobilność, kunszt wojenny, waleczność, hippiczna biegłość i niezwykła zręczność konnych łuczników. Ludy tureckie korzystały z własnych alfabetów np. ujgurskiego. Tradycyjne symbole ludów tureckich obejmujące gwiazdę i półksiężyc pochodzą jeszcze z czasów przed przyjęciem islamu. Turcy byli wtedy powszechnie wyznawcami szamanizmu, są one częścią tureckiej mitologii i tradycji; tak samo jak kolor niebieski, żelazo i ogień. W dobie nacjonalizmów, Turcy jako pierwsi wśród ludów islamskich przyjęli zachodnie idee liberalizmu i świeckich ideologii. Miało to miejsce najpierw pod koniec XIX wieku w Imperium Rosyjskim i zostało zapoczątkowane przez tatarskich intelektualistów Ismaila Gaspirali i Yusufa Akçura, jako reakcja na panslawizm i rusyfikację. Pierwszymi w pełni demokratycznymi i świeckimi republikami w świecie islamskim były tureckie: Idel-Ural założona w 1917 i Demokratyczna Republika Azerbejdżanu w 1918 (obydwa kraje zostały zajęte przez Armię Czerwoną i włączone do Związku Radzieckiego). W 1923 roku powstała świecka Republika Turcji.
Historia.
Powszechnie przyjmuje się, że najstarsi Turcy wywodzą się z Azji Środkowej. Niektórzy uczeni uważają Xiongnu za jedno z pierwszych plemion turecko-mongolskich. Między pierwszymi i dziesiątym wiekiem naszej ery ludy tureckie przemieszczały się ze Środkowej Azji, głównie w kierunku Europy i Bliskiego Wschodu.
Dokładna data pierwszych migracji z pierwotnych siedzib pozostaje nieznana. Pierwsze plemię określane jako tureckie użyczyło swego imienia wielu kolejnym państwom i ludom, byli to Turkuci w VI wieku. Aszyna jako głowa klanu poprowadził swoich ludzi do państwa Rouran zabiegając w ten sposób o włączenie ich do konfederacji i zabezpieczenie przed Chinami. Jego plemię słynęło z kowalstwa. Po upływie stulecia wzmocnili się na tyle, że podbili Rouran tworząc własny pierwszy kaganat turecki (VI–VII wiek), który następnie rozpadł się na Kaganat Zachodni i Wschodni. Oba kaganaty zostały podbite i czasowo (przez około 50 lat) istniały jako protektoraty chińskiej dynastii Tang. Po powstaniu w 682 roku część ich ziem została znowu zjednoczona jako drugi kaganat turecki.
Państwo Protobułgarów istniało w VII–XI w. pierwotnie stanowili oni część Kaganatu Zachodniego, która po usamodzielnieniu się zagroziła najpierw Bizancjum, a następnie podbiła tereny obecnej Bułgarii tworząc z miejscową ludnością słowiańską pierwsze w historii w miarę trwałe państwo słowiańskie, które jednak w XI w. zostało rozbite przez Bizancjum.
Późniejsza historia ludów tureckich obejmuje państwa Karłuków (VIII–X wiek), Ujgurów (VIII–IX wiek), Połowców (IX–XII wiek), Chazarów (VI–VIII wiek), Kirgizów (VI–X wiek), Oguzów, którzy tworzyli różne państwa począwszy od VI po XI wiek; z nich to wywodzą się Pieczyngowie i Turcy Seldżuccy. Ponieważ ludy te zakładały państwa w obszarze między Mongolią a Morzem Kaspijskim, mieli oni kontakt z muzułmanami i stopniowo przejmowali islam. Były jednak również ludy tureckie wyznający inne religie: chrześcijaństwo, judaizm, buddyzm czy manicheizm.
Turcy jako żołnierze pojawili się w armii Abbasydów i z czasem stali się faktycznymi władcami muzułmańskiego Bliskiego Wschodu. Dynastia Seldżuków opanowała obszary Kalifatu Abbasydów (zdobycie Bagdadu 1055 rok) i zdobyła część azjatyckich ziem Bizancjum.
Przez cały ten czas Kirgizi i Ujgurzy walczyli ze sobą i z Imperium Chińskim. Kirgizi osiedli ostatecznie w kraju nazywanym obecnie Kirgistanem. W latach 20. XIII wieku świat ludów tureckich podbity został przez imperium mongolskie. Po jego rozpadzie Tatarzy – pierwotnie jedno z plemion mongolskich – weszli w skład Złotej Ordy, a po jej rozpadzie sformowali chanaty Kazański, Astrachański, Krymski i Syberyjski.
Gdy Sułtanat Rum rozpadł się w wyniku mongolskiej inwazji, szansę wykorzystało kolejne plemię Turków. W Anatolii pojawiło się nowe ważne tureckie państwo – Imperium Osmańskie. Zdołało ono zdominować nie tylko Bliski Wschód, ale również południowo-wschodnią Europę, część południowej Rosji i północną Afrykę. Od końca XVII wieku Imperium Osmańskie stopniowo słabło w obliczu nieudolnej administracji, ciągłych wojen z Austrią i Rosją, oraz pojawienia się narodowościowych ruchów w Bałkanach. Tak oto, po I wojnie światowej, ustąpiło ono miejsca obecnej republice Turcji.
Równocześnie liczne narody tureckie żyły w granicach państw trzecich. Ujguria stanowiła (i stanowi do dziś) część Chin. W ZSRR na 15 republik związkowych 5 tworzyły ludy tureckie. Stan taki utrzymywał się do początku lat 90. XX wieku, gdy wraz z rozpadem Związku Radzieckiego powstało pięć kolejnych państw tureckich (Turkmenistan, Uzbekistan, Kirgistan, Azerbejdżan i Kazachstan).
Religie.
Różne przedislamskie cywilizacje ludów tureckich VI wieku wyznawały szamanizm, jest on religią opierającą się na duchowych i naturalnych elementach ziemi.
Dziś większość Turków jest sunnitami. Islam jest główną religią większości Turków, Baszkirów, Tatarów, Karaczajów, Kazachów, Kumyków, Kirgizów, Bałkarów, Nogajców, Tatarów Krymskich, Turkmenów, Ujgurów, Uzbeków. Azerowie są największym ludem tureckim, który wyznaje szyizm. Kaszkajowie i Chorasańczycy oraz inne plemiona tureckie pozostające pod władzę Iranu są również szyickie. Alewici są największą mniejszością religijną w Turcji zamieszkującą miasta i wsie, są zaangażowani politycznie; wielu tureckich prawników jest Alewitami. Alewici uważają się za muzułmanów, a związani są z szyizmem. Jednak nie jest to szyizm ortodoksyjny, zaś sami szyici uważają Alewitów za heretyków.
Najliczniejszymi chrześcijanami wśród ludów tureckich są Czuwasze i Gagauzi – oba te narody wyznają prawosławie. W Stambule, Ankarze i Baku istnieją żydowskie synagogi, jednak Karaimi są wyznawcami judaizmu w jego odrębnej – karaimskiej – formie. Na Syberii Ałtajczycy i Chakasi nadal praktykują szamanizm. Jakuci są także szamanistami, choć wielu przyjęło już chrześcijaństwo. Tuwińcy w większości wyznają tybetański buddyzm. Buddystami są również Ujgurzy z zachodnich Chin. Istnieją również niewielkie rozrzucone grupy Turków wyznających inne religie – zwłaszcza bahaizm.
Godny uwagi jest manicheizm, który przez pewien czas był religią Ujgurów i zaniknął ostatecznie w XVI wieku.

</doc>
<doc id="52279" url="https://pl.wikipedia.org/wiki?curid=52279" title="The Perfect Storm">
The Perfect Storm

The Perfect Storm – sztorm doskonały, nazywany również „sztormem bez imienia” lub „The Halloween Nor’easter of 1991”. Przeszedł nad Atlantykiem w dniach od 28 października do 2 listopada 1991 roku i pochłonął 13 ofiar śmiertelnych. Jest on przez meteorologów uznawany za niezwykły, ponieważ powstał z połączenia trzech zjawisk meteorologicznych: huraganu „Grace”, który powoli „umierał” nad Atlantykiem, nowo rozwijającego się sztormu i frontu atmosferycznego znad obszaru Wielkich Jezior. Energia z frontu i nowego sztormu spowodowała, że „umierający” huragan „odrodził się”, stając się właściwie nowym huraganem.
Czasami, gdy następuje starcie dwóch sztormów, jeden z nich „wygasza” drugi, natomiast w tym przypadku oba sztormy połączyły się tworząc „doskonały sztorm”.
Ze sztormem tym związana jest historia kutra Andrea Gail, który w tym czasie znajdował się na morzu. Los statku i jego załogi pozostaje nieznany.
Termin ten jest również używany przy opisywaniu zdarzenia, kiedy to zbieg rzadko spotykanych okoliczności, powoduje drastyczne pogorszenie sytuacji.

</doc>
<doc id="52280" url="https://pl.wikipedia.org/wiki?curid=52280" title="John Pulman">
John Pulman

John Pulman (ur. 12 grudnia 1923, zm. 25 grudnia 1998), snookerzysta angielski - mistrz świata 1957-1968.
Był zawodowcem od 1946, po wcześniejszym sięgnięciu po mistrzostwo Anglii w kategorii amatorów. Debiutował w mistrzostwach świata w 1947, odpadając w pierwszej rundzie. 1949 i 1951 dochodził do półfinałów turniejów mistrzowskich; w kolejnych latach, w przekształconych rozgrywkach w World Playmatch Championship, ponownie półfinalista 1953 i 1954; 1955 i 1956 przegrywał dopiero w finałach, dwukrotnie z Fredem Davisem. W 1957 zdobył tytuł, po finałowym zwycięstwie nad Jackie Rea.
W kolejnych latach nie stawał w obronie tytułu mistrzowskiego - zawody nie odbywały się; przywrócono je w 1964 w formule pojedynków mistrza z pretendentem - wszystkie mecze Pulman wygrał. Pozostawał niepokonany jako mistrz świata do 1968.
W 1969 powrócono do formuły turniejowej mistrzostw i tytuł przeszedł w ręce Johna Spencera; rok później Pulman po raz ostatni walczył bezpośrednio o mistrzostwo świata, uległ jednak w finale Walijczykowi Reardonowi. W 1975 finalista turnieju Canadian Open. W kolejnych latach uczestniczył nadal w mistrzostwach świata, był jeszcze w półfinale w 1977; ostatni występ zanotował w 1980. Dwa lata później, w 1982 roku zakończył karierę snookerzysty. Pracował następnie w telewizji jako komentator snookera.
Pulman siedmiokrotnie w swojej karierze sięgał po tytuł mistrza świata: 1964 (dwukrotnie), 1965 (trzykrotnie), 1966, 1968, zaś trzykrotnie triumfował w innych ważniejszych turniejach: 1957 - World Matchplay Champion; 1954, 1957 - News of the World Champion. Zmarł w pierwszy dzień Bożego Narodzenia na skutek upadku ze schodów i złamania biodra.
Pod względem zdobytych tytułów mistrza świata John Pulman był najlepszym snookerzystą lat 60. XX wieku. Najwyższa pozycja w rankingu jaką zajął Pulman to 7. miejsce w sezonie 1977/78 (ranking był prowadzony od roku 1976) .

</doc>
<doc id="52281" url="https://pl.wikipedia.org/wiki?curid=52281" title="Coatlicue">
Coatlicue

Coatlicue (nah. "„Ta, w sukni z wężów”", "„Ta, w wężowej spódnicy”") – bogini ziemi, życia i śmierci. Wyobrażana jako kobieta w spódniczce z węży i naszyjniku z ludzkich dłoni i głów, o stopach zakończonych pazurami jaguara. W wierzeniach azteckich symbolizowała Ziemię – dawczynię życia i Ziemię – pożerającą wszystko, co w niej pogrzebane. Była też matką Quetzalcoatla i Xolotla, a także boga słońca Huitzilopochtli (którego według legendy urodziła jako dziewica po przyjęciu w siebie spadającej z nieba pierzastej piłki), Księżyca i Gwiazd. Występowała również jako Cihuacoatl (kobieta wąż) i Tlazolteotl (bogini zjadająca grzechy).
Nazywano ją Teteoinnan – "Matka bogów" oraz Toci – "Nasza babka", Cihuacoatl – "Kobieta wąż" lub "Kobiecy bliźniak", Tonnan – "Nasza matka", Ilmateuctli – "WIekowa Pani".
Miała przywędrować z Culhuacán do Teotihuacán, pradawnego miasta, uważanego przez Azteków za święte, a przy tym uznanego za mityczne "miejsce początku", jako rytualna małżonka boga Huitzilopochtli.
Aztekowie dość okrutnie czcili Coatlicue, składając jej ofiary z ludzi, wierząc, że krew daje ziemi płodność. Według podań co roku bogini łączyła się z własnym synem Xipe Totekiem, który w czasie aktu składał głęboko w jej łonie ziarna kukurydzy. By ziarna wykiełkowały, bogini potrzebowała wsparcia śmiertelnych i dlatego jej kapłani zapewniali je, ofiarując serca żywcem wydarte ofiarom, nawadniając glebę ich krwią i sadząc w ziemi odrąbane głowy, ręce i serca, które bogini dołączała do swego gnijącego naszyjnika.

</doc>
<doc id="52282" url="https://pl.wikipedia.org/wiki?curid=52282" title="Doskonały Sztorm">
Doskonały Sztorm



</doc>
<doc id="52283" url="https://pl.wikipedia.org/wiki?curid=52283" title="Chalchiuhtlicue">
Chalchiuhtlicue

Chalchiuhtlicue – nahuatl ’"‘chalchihuitl 'jadeit, jadeitowa ';" ī-", jej ;" cue(itl) ", spódnica’") aztecka bogini wody, żona Xiuhtecuhtli i Tlaloca. Wyobrażana w spódnicy z zielonych kamieni. Patronka 5 dnia miesiąca ("Coatl") w kalendarzu azteckim.
Według mitów azteckich była Słońcem Wody ("Nahui Atl") w czwartej epoce świata. Opiekowała się wodą, rzekami, strumieniami i morzami oraz burzami.

</doc>
<doc id="52286" url="https://pl.wikipedia.org/wiki?curid=52286" title="Pelota">
Pelota

Pelota (bask. Pilota, lub Jai-alai) – gra znana w kraju Basków w Hiszpanii. Jest to rodzaj tenisa rozgrywanego na boisku otoczonym ścianami, o które odbijana jest piłka.
W całym regionie niemal każde miasto i każda wioska, nawet najmniejsza, posiadają "frontón", czyli boisko, przypominające kort do squasha, na którym zawodnicy rzucają piłką, która jest odbijana o ściany z prędkością nawet do 300 km/h z pomocą specjalnych rakiet z wikliny.
Podstawowe zasady są podobne do zasad obowiązujących w tenisie czy w squashu – piłka tylko raz może się odbić od podłoża, w każdej grze można zdobyć 7–9 punktów.

</doc>
<doc id="52287" url="https://pl.wikipedia.org/wiki?curid=52287" title="Cracow Linux Users Group">
Cracow Linux Users Group



</doc>
<doc id="52288" url="https://pl.wikipedia.org/wiki?curid=52288" title="Rex Williams">
Rex Williams

Rex Williams (ur. 20 lipca 1933) – angielski snookerzysta i bilardzista, działacz sportowy.
Po obiecującej karierze juniorskiej w 1951 przeszedł na status profesjonalny. Jednocześnie zajmował się bilardem i snookerem. Zdobył siedem tytułów mistrza świata w profesjonalnym bilardzie (1968, 1971, 1973, 1974, 1976, 1982, 1983), w 1980 przegrał w finale.
W snookerowych mistrzostwach świata uczestniczył od 1952. Wówczas odbywały się tzw. Playmatch Championships (ostatnia edycja w 1957). Williams odpadał w nich zawsze w swoim pierwszym meczu. Po wznowieniu rozgrywek mistrzowskich po kilkuletniej przerwie w 1964 dwukrotnie walczył o tytuł mistrza świata jako pretendent, lecz w 1964 i 1965 przegrał z Johnem Pulmanem. Po powrocie do rozgrywek o mistrzostwo systemem turniejowym był trzykrotnie półfinalistą (1969, 1972, 1974).
Przyczynił się do powołania w 1968 Światowego Stowarzyszenia Snookera i Bilarda Zawodowego. W krótkim czasie organizacja ta uporządkowała systemy rozgrywek. W latach 1968–1987 i 1997–1999 Williams był prezydentem stowarzyszenia.
W wieku 53 lat doszedł do finału snookerowego turnieju rankingowego Rothmans Grand Prix (1986), gdzie przegrał z Jimmym White’em. Pozostaje jednak najstarszym w historii finalistą turnieju tej rangi. W sezonie 1981/1982 zajmował 7. miejsce na snookerowej liście rankingowej. Występy kontynuował do 1994.
1979 i 1983 zdobył mistrzostwo Zjednoczonego Królestwa w bilardzie zawodowym.

</doc>
<doc id="52290" url="https://pl.wikipedia.org/wiki?curid=52290" title="Eddie Charlton">
Eddie Charlton

Eddie Charlton (ur. 31 października 1929 w Merewether, Nowa Południowa Walia, Australia, zm. 7 listopada 2004 w Palmerston North, Nowa Zelandia) – snookerzysta australijski, osiągający również dobre wyniki w bilardzie.
Nie wygrał w karierze turnieju rankingowego, jednak był znany z równej dyspozycji; pierwszy Australijczyk w czołówce światowej bilardu i snookera od czasu Waltera i Horace Lindrumów.
Charlton, z zawodu górnik, pochodził ze sportowej rodziny (także jego brat Jim zajmował się snookerem, ale bez większych sukcesów); miał dobre wyniki w surfingu, boksie, krykiecie i futbolu. W 1956 należał do sztafety niosącej ogień olimpijski.
W wieku 34 lat został profesjonalnym snookerzystą (1963). W 1964 sięgnął po raz pierwszy po tytuł zawodowego mistrza Australii i utrzymywał go przez 20 lat; jedyny raz przegrał w 1968 z Warrenem Simpsonem. W 1968 po raz pierwszy walczył o snookerowe mistrzostwo świata; przegrał jako pretendent z Johnem Pulmanem 34:39.
Nie brał udziału w pierwszych edycjach reaktywowanych mistrzostw świata w formule turniejowej; w listopadzie 1970 na mistrzostwach w Melbourne był zaliczany do czołówki faworytów, przegrał jednak ponownie z rodakiem Simpsonem. W 1972 ponownie został zatrzymany w półfinale, tym razem przez Johna Spencera; w 1973 doszedł do finału, lepszy jednak okazał się mistrz lat 70., Ray Reardon (38:32).
Najbliżej tytułu mistrza świata Charlton był w 1975; przegrał ponownie z Reardonem, tym razem jednak dopiero w decydującym frame'ie 30:31. W 1976 po raz kolejny przegrał w półfinale; w t.r. zdobył tytuł mistrza świata w formule matchplay'owej, w finale biorąc rewanż na Reardonie 31:24. Była to ostatnia edycja mistrzostw w tej formule.
Jeszcze czterokrotnie zaliczał półfinały mistrzostw świata, ostatni raz w 1982. W latach 1976-1981 figurował jako nr 3 na światowej liście rankingowej, pozostawał w czołowej szesnastce do 1986; zakończył karierę w 1995.
W bilardzie zawodowym również trzykrotnie walczył o mistrzostwo świata; także nie zdobył tytułu, przegrywając jako pretendent z Rexem Williamsem w 1974 i 1976 oraz w finale z Markiem Wildmanem w 1984.
Od lat 90. zaliczył kilka występów w turniejach weteranów; w 1996 Charlton, dawny wieloletni kapitan reprezentacji Australii w Pucharze Świata, nie przyjął proponowanego mu udziału w rozgrywanych ponownie zawodach drużynowych. Był współzałożycielem Australijskiego Stowarzyszenia Graczy Zawodowych.

</doc>
<doc id="52291" url="https://pl.wikipedia.org/wiki?curid=52291" title="Kalendarz aztecki">
Kalendarz aztecki

Aztekowie używali dwóch kalendarzy. Jeden z nich – kalendarz słoneczny ("Xiuhpohualli"), składał się z 365 dni podzielonych na 18 miesięcy po 20 dni oraz dodatkowych 5 dni – "Nemotemi" (bez imienia, numerowane od 0 do 4). Dni dodatkowe przynosiły nieszczęścia. Każdy miesiąc miał nazwę związaną z rolnictwem, rozwojem roślinności, pracami polowymi. Kolejne dni były ponumerowane od 0 do 19. Według tego kalendarza obchodzono coroczne święta, składano ofiary.
Kalendarz wróżbiarski.
Drugi kalendarz używany przez Azteków to kalendarz wróżbiarski ("Tonalpohualli"). Według niego przepowiadano np. przyszłość narodzonego w danym dniu człowieka, decydowano o najlepszym dniu do rozpoczęcia konkretnych przedsięwzięć itp. Kalendarz ten składał się z 260 dni ("Tonalli") podzielonych na tygodnie. Każdy tydzień ("Trecenas") miał 13, oznaczonych kolejnymi cyframi dni. Nazwy dni określane były 20, cyklicznie powtarzającymi się symbolicznymi nazwami. Kolejny tydzień rozpoczynał dzień o przypadającej jemu nazwie z 20 dniowego cyklu. Dwadzieścia symboli nazywano: mazatl (jeleń), acatl (trzcina), xochitl (kwiat), mizquiztli (śmierć), quiahuitl (deszcz), malinalli (trawa), coatl (wąż), tecpatl (nóż krzemienny), ozomahtli (małpa), cuitzpallin (jaszczurka), ollin (trzęsienie ziemi), itzcuintli (pies), calli (dom), cozcacuauhtli (sęp), atl (woda), ehecatl (wiatr), cuauhtli (orzeł), tochtli (królik), cipactli (krokodyl), ocelotl (jaguar). Dwudziestodniowe cykle podporządkowane były wpływom czterech stron świata.
Jednym z najważniejszych zabytków związanych z aztecką rachubą czasu jest tzw. Kamień Słońca ("Piedra del Sol"), kamienny dysk nazywany kalendarzem azteckim. Kamień pochodzi z XV wieku, został znaleziony w 1790 r. Płaskorzeźba na jego powierzchni interpretowana jest jako mit o Słońcach związany ze stworzeniem świata.
Moment zrównania obu kalendarzy.
Dla wierzeń azteckich najważniejszy był moment zrównania się obu kalendarzy, który przypadał co 52 lata. Był to moment wielkiej uroczystości, czas decydujący o dalszym istnieniu świata. (Koniec każdej z poprzednich epok następował właśnie w chwili zrównania się kalendarzy). Uroczystości nazywały się "toxiuh molpilia" – "zawiązują się nasze lata". Ludzie pozbywali się starych wizerunków bóstw i kamieni z palenisk – wrzucano je do wody. Wygaszano wszystkie ognie i paleniska. Ciężarne kobiety zamykano w spichlerzach, aby nie zamieniły się w krwiożercze bestie. Małym dzieciom nie pozwalano zasnąć, aby nie zamieniły się w myszy. Tej nocy nikt nie mógł zasnąć, kapłani mieli obowiązek odczytać z układu planet i gwiazd losy świata. Główne obrzędy odbywały się na górze Huixachtlan, położonej w rejonie miast Ixtapalapan i Colhuacan, na wschodnim brzegu jeziora Texcoco. Gdy Plejady przekroczyły zenit i już wiadomo było, że świat będzie istniał, należało rozpalić nowy ogień i ofiarować Słońcu życie ludzkie. W trakcie tej uroczystości za pomocą drewnianego świdra rozpalano ogień na piersi jeńca pochodzącego ze szlachetnego rodu. Gdy ogień płonął rozcinano jego pierś, serce składano w ofierze bogu a ogień „karmiono” ciałem. Posłańcy roznosili nowo rozpalony ogień do wszystkich miast. W Tenochtitlánie najpierw rozpalano od niego ogień w świątyni Huitzilopochtli, stamtąd kapłani zabierali go do wszystkich świątyń we wszystkich dzielnicach miasta, a ludność zanosiła go do swych domów. W ten sposób świat był, zdaniem Azteków, ocalony na następny okres 52 lat. Wszyscy ludzie nacinali płatki swych uszu aby świat mógł trwać dalej.

</doc>
<doc id="52293" url="https://pl.wikipedia.org/wiki?curid=52293" title="John Spencer (snookerzysta)">
John Spencer (snookerzysta)

John Spencer (ur. 18 września 1935 w Radcliffe, zm. 11 lipca 2006 tamże) – angielski snookerzysta, czołowy zawodnik świata w latach 70. XX w.
W 1964 w finale amatorskich mistrzostw Anglii uległ Rayowi Reardonowi. W 1966 zdobył ten tytuł po zwycięstwie w finale nad Marcusem Owenem. W tym samym roku w finale amatorskich mistrzostw świata w Karaczi pokonał go brat Marcusa, Gary Owen.
Jako zawodowiec debiutował w mistrzostwach świata w 1969. W pierwszej od wielu lat edycji turniejowej Spencer okazał się najlepszy, w finale rewanżując się Gary'emu Owenowi 37:24. Nie obronił tytułu, ulegając Reardonowi w półfinale w 1970. Mistrzostwo świata odzyskał po zwycięstwie w Melbourne nad Warrenem Simpsonem. W 1972 zagrał w finale, który przegrał z Aleksem Higginsem. W 1977, po zwycięskim finale z Cliffem Thorburnem, został pierwszym mistrzem świata od przyjęcia przez turniej nazwy Embassy World Championship.
Inne zwycięstwa Spencera:
W ostatnich latach kariery zmagał się z problemami wzrokowymi. Jeden raz osiągnął maksymalny break snookerowy – 147 punktów. Jego ostatnim znaczącym rezultatem był ćwierćfinał British Open w 1987, gdzie przegrał z Jimmym White'em. Karierę zakończył w 1992.
W latach 1990–1996 był prezydentem Światowego Stowarzyszenia Bilarda i Snookera Zawodowego.

</doc>
<doc id="52294" url="https://pl.wikipedia.org/wiki?curid=52294" title="Jackie Rea">
Jackie Rea

Jackie Rea (ur. 6 kwietnia 1921 w Dungannon, zm. 21 października 2013 w Cheadle Hulme) – irlandzki snookerzysta, reprezentant Irlandii Północnej.
Nauczył się grać w snookera w pubie ojca; w 1947 zdobył mistrzostwo Irlandii amatorów i przeszedł na status profesjonalny. W latach 1948-1971 był mistrzem zawodowców Irlandii Północnej, nie zdobył tytułu jedynie w 1951.
W 1949 po raz pierwszy wziął udział w mistrzostwach świata, odpadł jednak już w rundzie eliminacyjnej. W 1952, kiedy tzw. Playmatch Championship zastąpiło dotychczasowy system turniejowy, dotarł do półfinału rozgrywek; powtórzył ten rezultat w 1955 (przegrał z Fredem Davisem) i 1956 (przegrał z Johnem Pulmanem). W 1957 dotarł aż do finału, nie sprostał jednak ponownie Pulmanowi.
1969 i 1970 odpadał w ćwierćfinałach wznowionego turnieju o mistrzostwo świata, w późniejszych latach nie udawało mu się już przejść rundy. Występował do końca lat 80.
1953 był w finale, a w 1955 wygrał turniej News of the World; w finale pokonał wielokrotnego mistrza Joe Davisa.
Wyznawał zasadę, że gra musi sprawiać przede wszystkim przyjemność. Był mistrzem pokazówek, na jego sposobie kontaktu z publicznością wzorował się m.in. rodak, Dennis Taylor.

</doc>
<doc id="52299" url="https://pl.wikipedia.org/wiki?curid=52299" title="Gąbki wapienne">
Gąbki wapienne

Gąbki wapienne (Calcarea) – gromada gąbek (Porifera), bezkręgowe zwierzęta o prymitywnej budowie, charakteryzujące się obecnością pinakodermy i wapiennego szkieletu.
Występują wyłącznie na twardym podłożu w wodach o dużym zasoleniu, na małych głębokościach, często w miejscach ocienionych, w szczelinach i jaskiniach. Żyją samotnie lub tworzą kolonie. Samotne osobniki są niewielkie (od 3 do 10 cm wysokości), w koloniach zachowują dużą odrębność morfologiczną i fizjologiczną. Larwy w typie celoblastuli i amfiblastuli rozwijają się w organizmie macierzystym. 
Szkielet tych gąbek jest zbudowany z węglanu wapnia CaCO3. Mogą być typu askon, sykon lub leukon. Przedstawiciele z rodzaju "Sycon" żyją w przybrzeżnych wodach mórz tropikalnych.

</doc>
<doc id="52301" url="https://pl.wikipedia.org/wiki?curid=52301" title="Bitwa pod Akragas">
Bitwa pod Akragas

Bitwa pod Akragas (Agrigentum) – pierwsza duża bitwa pomiędzy siłami Rzymu i Kartaginy, stoczona w 261 p.n.e. w trakcie pierwszej wojny punickiej (264–241 p.n.e.). Zakończona walnym zwycięstwem Rzymian, co umożliwiło zajęcie obleganego przez nich Akragas.
Kontekst.
Armia konsularna, dowodzona przez konsulów Lucjusza Postumusa Megellusa i Kwintusa Mamiliusza Witulusa po wylądowaniu na Sycylii ruszyła na zachód wyspy w celu wyparcia Kartagińczyków z zachodniej części tej wyspy i latem 262 r. p.n.e. obległa Akragas. Ponieważ jednak armia rzymska nie miała ani doświadczenia w zdobywaniu warownych miast, ani odpowiedniego sprzętu, rozpoczęła regularne oblężenie chcąc zmusić stacjonujący tam garnizon do poddania się po wyczerpaniu zapasów. Na ratunek miastu przybyła morzem armia stratega kartagińskiego Hannona, który po zdobyciu sąsiednich twierdz oraz rzymskiego centrum zaopatrzeniowego w Herbesos, rozpoczął blokadę armii oblężniczej. Po przerwaniu dróg zaopatrzenia przeciwnika Hennon wysłał jazdę numidyjską jako harcowników; Numidom udało się wywabić jazdę rzymską, która poniosła porażkę w zderzeniu z głównymi siłami kartagińskimi. Wódz nie wykorzystał jednak tego sukcesu, ale kontynuował blokadę przez następne dwa miesiące, licząc na złamanie oporu pozbawionych żywności Rzymian.
Bitwa.
Ponieważ jednak załodze Akragas głód dokuczał jeszcze bardziej niż Rzymianom, Hannon musiał przystąpić wreszcie do bitwy. Jego armia prawdopodobnie była nieco liczniejsza od przeciwnika (30 tys. piechoty, 1,5 tys. jazdy i 30 słoni), bo Rzymianie część swoich sił (38 tys. piechoty i 2 tys. kawalerzystów) musieli zostawić dla kontynuacji oblężenia. Popełnił wszakże błąd ustawiając słonie w drugiej linii, między pierwszą linią bojową, złożoną z najemników, a szykiem pozostałych wojsk punickich. Rzymianie uszykowali się w klasycznym szyku manipularnym ("triplex acies") z jazdą na skrzydłach.
Armie spotkały się na równinie obok Akragas. W zaciętej walce Rzymianom udało się zmusić najemników kartagińskich do odwrotu w kierunku słoni bojowych. Zwierzęta wpadły w popłoch, rozproszyły drugą linię i cała armia kartagińska rzuciła się do ucieczki. Część zginęła, pozostali schronili się w Heraklei. Dowodzący garnizonem w Akragas Hannibal spóźnił się, i zamiast uderzyć na tyły Rzymian w czasie walki, poczekał do nocy i pod jej osłoną opuścił miasto. Rzymianie zdobyli je następnego ranka, plądrując miasto i biorąc mieszkańców do niewoli. Jednak ich zwycięstwo było bardzo kosztowne – wraz z oblężeniem stracili ok. 30 tys. ludzi.

</doc>
<doc id="52306" url="https://pl.wikipedia.org/wiki?curid=52306" title="Emisja protonu">
Emisja protonu

Rozpad protonowy – reakcja jądrowa rozpadu jądra atomowego, podczas której emitowany jest proton.
Ze względu na krótki czas życia (poniżej sekundy) jąder atomowych ulegających temu procesowi, nie występują one w sposób naturalny w przyrodzie, są jednak wytwarzane w laboratoriach. Pierwsze jądro emitujące protony ze stanu podstawowego (Lu-151) zostało odkryte w roku 1981 w Instytucie Badań Ciężkich Jonów w Darmstadt w Niemczech. Wcześniej znane były przypadki emisji protonowej ze stanów izomerycznych (np. jądro Co-53). Znane do tej pory jądra będące emiterami protonów należą do metali ziem rzadkich.
Rozpad protonowy należy wyraźnie odróżnić od emisji protonów opóźnionych, która najczęściej zachodzi po rozpadzie beta. W tym przypadku jądro powstałe w wyniku rozpadu znajduje się w stanie wzbudzonym i deekscytuje poprzez emisję protonu.
Przykłady izotopów, które ulegają rozpadowi protonowemu: Eu-131, Ho-141, Tm-145, Cs-112.
Przykładowe schematy rozpadu protonowego:

</doc>
<doc id="52307" url="https://pl.wikipedia.org/wiki?curid=52307" title="Fryderyk Wielki">
Fryderyk Wielki



</doc>
<doc id="52311" url="https://pl.wikipedia.org/wiki?curid=52311" title="Aleksander I (papież)">
Aleksander I (papież)

Aleksander I (ur. w Rzymie, zm. ok. 116 tamże) – święty Kościoła katolickiego i Cerkwi prawosławnej, 6. papież w okresie od ok. 105/109 do ok. 115/116.
Życiorys.
Nie ma zbyt wielu zapisków historycznych na jego temat. Prawdopodobnie urodził się w Rzymie, jako syn Aleksandra. Jego pontyfikat według różnych dokumentów trwał od 7 do 10 lat.
Prawdopodobnie odegrał istotną rolę w rozwoju liturgii i administracji Kościoła. Najprawdopodobniej to on wprowadził do kanonu mszy św. słowa „On to, w dzień przed męką...”. Wprowadził użytek wody święconej w Kościele. Przypisuje mu się też wprowadzenie obowiązku przebywania w świątyni bez nakrycia głowy dla mężczyzn.
Legenda mówi, że został ścięty i pochowany przy Via Nomentana. Do końca IX w. błędnie utożsamiano go z inną postacią świętego – męczennika Aleksandra zamordowanego ok. roku 130 na Via Nomentana 3 maja. Święty Ireneusz z Lyonu wspomniał o Aleksandrze I jako piątym z biskupów Rzymu od czasów apostołów, jednak nic nie napisał o jego domniemanym męczeństwie.
Jego święto liturgiczne przypada na 3 maja. Cerkiew prawosławna wspomina go 16 marca.

</doc>
<doc id="52312" url="https://pl.wikipedia.org/wiki?curid=52312" title="Julius Sang">
Julius Sang

Julius Sang (ur. 19 września 1948 w Kapsabet w Prowincji Rift Valley, zm. 9 kwietnia 2004 w Eldoret) – lekkoatleta kenijski, sprinter.
W 1972 na igrzyskach w Monachium był w składzie kenijskiej sztafety 4 × 400 metrów, która zdobyła (pod nieobecność sztafety Stanów Zjednoczonych) mistrzostwo olimpijskie. Partnerami Sanga w zespole byli Robert Ouko, Charles Asati i Munyoro Nyamau. Sangowi zmierzono na ostatniej zmianie nieoficjalny czas 43,5 s.
Zdobył na tych igrzyskach także brąz indywidualnie na 400 metrów, wyprzedzili go jedynie dwaj Amerykanie, Vincent Matthews i Wayne Collett.
Jego żoną była kenijska sprinterka Tekla Chemabwai.

</doc>
<doc id="52313" url="https://pl.wikipedia.org/wiki?curid=52313" title="Przyrząd optyczny">
Przyrząd optyczny

Przyrząd optyczny, urządzenie optyczne – instrument służący do zmiany drogi promieni światła (czasem także promieniowania elektromagnetycznego o innej długości fali).
W zależności od konstrukcji, służyć może do różnych celów, na przykład obserwacji obiektów trudno rozpoznawalnych lub nierozpoznawalnych za pomocą nieuzbrojonego ludzkiego oka (zbyt małych), obserwacji obiektów zasłoniętych dla bezpośredniej obserwacji, projekcji lub ekspozycji obrazów, nadania oświetleniu odpowiedniego kierunku i kształtu lub korekty wad wzroku. Do przyrządów optycznych zaliczane są:
Do elementów aktywnych (zmieniających drogę promieni) wchodzących w skład bardziej skomplikowanych przyrządów optycznych należą: obiektyw, okular, soczewka, układ optyczny, pryzmat, zwierciadło.
Do elementów pomocniczych należą pierścień pośredni, tubus.

</doc>
<doc id="52315" url="https://pl.wikipedia.org/wiki?curid=52315" title="Soteriologia">
Soteriologia

Soteriologia (z gr. σωτήρ "soter" – "zbawca", λόγος "logos" – "słowo") – wywodzi się z antycznej Grecji, tzw. soteria. Również dział teologii chrześcijańskiej (w katolicyzmie dział teologii dogmatycznej), którego przedmiotem jest zbawienie oraz Jezus Chrystus jako Zbawca. W buddyzmie występuje w mahajanie tłumaczącej proces realizacji stanu Buddy dostępny „czującym istotom”, np. według doktryny jogaczara.
Grecka soteria.
Soteriologia (grecka soteria) występuje w całej filozofii antycznej greckiej. Soteria jest tym, co dzisiaj nazwalibyśmy zasadą samorealizacji, dobroczynną siłą, która kieruje naszym rozwojem, pomagając nam osiągnąć upragniony cel wyzwolenia, integracji i szczęścia. Mówi się, że sama nazwa Sokrates wywodzi się od soter, co oznacza zbawiciela. Najpełniejsze wyjaśnienie zasady soterycznej znajdujemy w pracach Filona z Aleksandrii (20 p.n.e. – 50 n.e.), które stanowiły syntezę filozofii greckiej i judaizmu. U Pyrona z Elidy (360 p.n.e., zm. ok. 286 p.n.e.), który odwiedził buddyjskie miejsca w Indiach, np. Taksila, podczas kampanii Aleksandra Wielkiego, soteriologia wynika z jego metod, typowych dopiero dla późnej mahajany, tj. madhjamaki, takich jak reductio ad absurdum, tetralemma, wolność od skrajności (poglądów), tzw. ataraksja.
Chrześcijaństwo.
We współczesnej ogólnej katolickiej teologii dogmatycznej "soteriologia" klasyfikowana jest nie jako autonomiczny dział nauki lecz jako szczegółowy dział chrystologii. Jako metodę naukową w soteriologii stosuje się metody właściwe dla nauk teologicznych, które są refleksją rozumową nad danymi objawienia, weryfikowalną analogicznie do nauk humanistycznych.
Soteriologia stanowi również dział religioznawstwa i jego nauk pokrewnych. Przedmiotem wówczas jest "zbawienie" i "Zbawca" rozumiane jako pojęcia szersze lub inne niż przyjęte w chrześcijaństwie. Stosowane wówczas metody naukowe będą należeć do nauk społecznych. 
Wg wykładni Pisma Świętego dzieło zbawienia jest suwerennym aktem Boga, który zarówno zbawia jak i objawia wybranym swoje dzieło zbawienia.
Buddyzm.
Tematyka soteriologii występuje w buddyjskiej epistemologii. Obecna jest np. w dziełach doktryn jogaczary i madhjamaki, których autorami byli Dignaga (ok. 480–540) i Dharmakirti (ok. 530–600) z Indii.
Kluczową tematyką soteriologii buddyjskiej jest możliwość wszystkich „czujących istot” realizacji „Doskonałego Oświecenia”. Stan „Doskonałego Oświecenia” w mahajanie to trzy ciała Buddy. Nie jest to stan zbawienia ale wyzwolenia z niewiedzy.
W buddyjskiej doktrynie madhjamaka wyróżnia się podział na dwie prawdy bądź dwie rzeczywistości (sanskryt: satya):
Ze względów powyższych, w madhjamace, podział pomiędzy dwoma rzeczywistościami nie jest ontologiczny ale elementarnie epistemologiczny. Oznacza to, że nie mówimy o dwóch oddzielnych zbiorach rzeczywistości, które by niezależnie i obiektywnie przebywały w dwóch oddzielnych sferach zwanych sansarą i nirwaną. Dwie rzeczywistości odnoszą się po prostu do tego, co jest „doświadczane” przez dwie kategorie „istot”: uwarunkowanych (tzw. czujących) i nieuwarunkowanych (buddów).
Znaczenie soteriologiczne prawdy konwencjonalnej jest więc niezaprzeczalne. Można wyrazić to uproszczeniem: „wydające się” wydaje się coraz mniej, prowadząc jednak we właściwym kierunku, aż do stanu buddy. Madhjamika Czandrakirti oznajmia:
Jogaczara wyodrębnia (1) aspekt wyobrażony – odnoszący się do stanów konceptualnych przypisywanych na dualistyczne postrzeganie subiekt-obiekt, (2) aspekt zależny – odnoszący się do dualistycznych stanów subiekt-obiekt, (3) aspekt doskonale obecny – odnoszący do natury buddy poza wszelkimi stanami dualistycznymi i konceptualnymi. Aspekty wyobrażony i zależny odnoszą się do poziomu konwencjonalnego (wydającego się). Aspekt doskonale obecny odnosi się do poziomu ostatecznego.
Trzy aspekty nie są trzema oddzielnymi ontologicznymi „bytami”. Nie jest tak, że wyjmując aspekt wyobrażony (1) od aspektu zależnego (2) osiągamy aspekt doskonale obecny (3), tak jak zarzuca się doktrynie czittamatra.
Jogaczara naucza o aspekcie zależnym jako dynamicznym procesie porzucania iluzji jedynie. Ma to status soteriologiczny: Aspekt zależny (2) odpowiedzialny jest za kontynuację doświadczania, które z nieoczyszczonego od aspektu wyobrażonego dociera do aspektu doskonale obecnego poza wszelką iluzją. Od początku tego procesu coraz bardziej jest się obecnym swojej prawdziwej natury, natury Buddy. 
Rozpatrując pojęcie natura Buddy warto zaznaczyć fundamentalną różnicę pomiędzy buddyzmem a np. chrześcijaństwem, gdzie stosuje się pojęcie „grzechu pierworodnego”. Natura Buddy ze wszystkimi doskonałymi cechami jest wrodzona naturalnie wszystkim „czującym istotom”. Parafrazując, wszyscy ludzie mają więc „doskonałość pierworodną”. Główny traktat jogaczary o naturze Buddy, „Mahayana Uttaratantra Shastra”, opisuje to następująco: 
W buddyzmie przedmiotem soteriologii nie może być „zbawca z zewnątrz”. Buddyjskie prawo karmy wykazuje, że rezultaty powstałe z danych czynów doświadczane będą tylko przez istotę, która je wykonała i nikt inny nie może wyzwolić bądź zbawić z nich „z zewnątrz”. Rezultaty bowiem ściśle pochodzą z ich przyczyn, a nie z jakiegokolwiek grzechu, z „czyjejś” kary bądź z przeznaczenia. Tym niemniej soteriologia buddyjska dotyczy czasu aż do zrealizowania trzech ciał Buddy, „kiedy wszelkie tymczasowe zasłony (niewiedzy) – ściślej definiując my sami jako „czujące istoty” – będziemy nieobecnymi. Jest tylko kwestia formalną czy „nasze” dharmadhatu (natura buddy) i „cała reszta” dharmadhatu (czyli natura buddy wszystkich buddów) są tym samym czy różnią się, ponieważ to co nazywane jest „czująca istotą” jest niczym innym jak tym właśnie błędem samym w sobie, co czyni takie rozróżnienia”.
Więcej czytaj w artykule o filozofii buddyjskiej

</doc>
<doc id="52316" url="https://pl.wikipedia.org/wiki?curid=52316" title="Perrie Mans">
Perrie Mans

Perrie Mans, właśc. Pierre Mans (ur. 14 października 1940) – snookerzysta południowoafrykański.
Jego ojciec Peter Mans był wielokrotnym mistrzem RPA w snookerze zawodowym oraz ćwierćfinalistą mistrzostw świata w 1950. Perrie nauczył się grać w klubie prowadzonym przez ojca; jako 19–latek zdobył mistrzostwo RPA amatorów (1960), w latach 1965–1988 19-krotnie mistrzostwo zawodowców.
Debiutował bez sukcesów na mistrzostwach świata w 1970 w Australii. W 1973 dotarł do 1/8 finału, rok później do ćwierćfinału. Po raz pierwszy wystąpił w półfinale w 1976, przegrał z późniejszym mistrzem Rayem Reardonem.
W 1978 osiągnął największy sukces, awansując aż do finału mistrzostw; pokonał w I rundzie obrońcę tytułu, Johna Spencera, w półfinale zwyciężył legendarnego weterana Freda Davisa. Nie sprostał Reardonowi w finale, przegrywając 18:25. Po tym sukcesie był klasyfikowany jako nr 2 w rankingu światowym.
W 1979 wygrał turniej Benson &amp; Hedges Masters, po zwycięstwach nad Cliffem Thorburnem, Rayem Reardonem i Alexem Higginsem. Ponadto odniósł zwycięstwo w turnieju BBC Pot Black championship w 1976. Zakończył karierę w 1987, występował kilkakrotnie w turniejach weteranów.

</doc>
<doc id="52317" url="https://pl.wikipedia.org/wiki?curid=52317" title="Tymostymulina">
Tymostymulina

Tymostymulina – preparat hormonalny otrzymywany z grasicy cielęcej, stosowany w następujących przypadkach:

</doc>
<doc id="52319" url="https://pl.wikipedia.org/wiki?curid=52319" title="Warren Simpson">
Warren Simpson

Warren Simpson (zm. 1980) - snookerzysta australijski.
Był mistrzem Australii w 1953, 1954 i 1957, przegrywał w finale mistrzostw kraju w 1956 i 1958. W 1968 na krótko przerwał wieloletnią dominację w krajowych imprezach zawodowego mistrza Australii, Eddie Charltona.
Jedno ze swoich najcenniejszych zwycięstw również odniósł nad Charltonem; pokonał go w półfinale mistrzostw świata rozgrywanych w Australii w 1970 (w sezonie 1970/1971); nie sprostał jednak w finale Anglikowi Johnowi Spencerowi, przegrywając 29:37.

</doc>
<doc id="52321" url="https://pl.wikipedia.org/wiki?curid=52321" title="Alex Higgins">
Alex Higgins

Alex Higgins, właśc. Alexander Gordon Higgins (ur. 18 marca 1949 w Belfaście, zm. 24 lipca 2010 tamże) – północnoirlandzki snookerzysta.
Wyróżniał się dynamicznym stylem i zaskakiwał skutecznością trudnych rozwiązań. Dwukrotnie był mistrzem świata w snookerze, a w latach 1976–1977 i 1982–1983 był wiceliderem światowego rankingu.
Życiorys.
Urodził się w Belfaście. Miał trzy siostry. W dzieciństwie zarabiał drobne sumy pieniędzy, prowadząc wyniki meczów w lokalnym klubie snookerowym „The Jampot”. Pomimo dużego zainteresowania snookerem miał dobre wyniki w szkole. Mając 11 lat zaczął grać w snookera, ale marzył też o karierze dżokeja. Kiedy się to nie udało, skupił się na grze na zielonym suknie. Obserwując innych graczy, zdobywał doświadczenie w grze, które przełożyło się później na jego pierwsze sukcesy. W 1968 zdobył mistrzostwo Irlandii i Irlandii Północnej w snookerze w kategorii amatorów.
W 1971 został zawodowym snookerzystą. Już niespełna rok później, w 1972 roku, w swoim debiucie w snookerowych Mistrzostwach świata, zdobył tytuł Mistrza świata po finałowym sukcesie nad Johnem Spencerem 37:32. Dzięki temu sukcesowi stał się najmłodszym zdobywcą tytułu Mistrza świata, aż do czasu, kiedy po tytuł w 1990 roku sięgnął 21-letni wówczas Stephen Hendry. W kolejnych latach odpadał wcześniej z turnieju mistrzowskiego: w 1973 i 1975 w półfinale, w 1974 w ćwierćfinale. W 1976 ponownie awansował do finału, gdzie przegrał z Rayem Reardonem. Po porażkach już w pierwszych rundach w dwóch kolejnych latach w 1979 nieznacznie przegrał w ćwierćfinale z późniejszym mistrzem Terrym Griffithsem. W 1980 ponownie zagrał w finale, tym razem przegrywając z Cliffem Thorburnem. W 1982 po raz drugi został mistrzem świata, w finale rewanżując się Reardonowi (wygrywając 18-15). Do historii przeszedł również półfinał z tych mistrzostw z Jimmym White'em, uchodzący za jeden z najlepszych pojedynków w historii turniejów o mistrzostwo świata.
W 1990 – po kolejnej przegranej walce o tytuł mistrza świata – ogłosił, że przechodzi na emeryturę, twierdząc przy tym, że snooker jest najbardziej skorumpowaną grą na świecie. Składając to oświadczenie, uderzył rzekomo rzecznika prasowego, co w połączeniu z groźbami pod adresem Dennisa Taylora spowodowało, że został wykluczony z rozgrywek na kolejny sezon. W późniejszych latach nie udało mu się powrócić na szczyty listy rankingowej i jego kariera powoli wygasła.
Higgins był nałogowym palaczem. W 1997 zdiagnozowano u niego raka gardła. Pomimo postępującej choroby wciąż występował w imprezach krajowych. Problemy zdrowotne nie były u Higginsa rzadkością. Przeszedł między innymi radioterapię, która pomogła częściowo wygrać walkę z nowotworem gardła. Niestety leczenie doprowadziło do utraty zębów, a w konsekwencji pojawiły się problemy wynikające ze stosowania nieregularnej i niepełnowartościowej diety. W krótkim czasie organizm Higginsa stał się zbyt słaby, żeby móc poddać się koniecznej operacji.
Jednym z jego ostatnich profesjonalnych występów był udział w Mistrzostwach Irlandii 2007, które jednak zakończył w swoim pierwszym meczu po porażce z Fergalem O’Brienem 5:0.
W 2007 roku opublikował autobiografię pod tytułem „From the Eye of the Hurricane: My Story” („W oku cyklonu: moja historia”).
Zmarł 24 lipca 2010. Ostateczną przyczyną śmierci Aleksa Higginsa był głód.
Alex Higgins miał córkę Lauren i syna Jordana.
Osiągnięcia.
W latach 1985–1987 prowadził drużynę Irlandii Północnej do sukcesów w Pucharze Świata. Inne sukcesy:

</doc>
<doc id="52323" url="https://pl.wikipedia.org/wiki?curid=52323" title="Powiat puławski">
Powiat puławski

Powiat puławski – powiat w Polsce (województwo lubelskie), utworzony w 1867 (jako powiat nowoaleksandryjski), w obecnej formie od przeprowadzonej w 1999 reformy administracyjnej. Jego siedzibą jest miasto Puławy.
Demografia.
Według danych z 31 grudnia 2019 roku powiat zamieszkiwały 113 173 osoby. Natomiast według danych z 30 czerwca 2020 roku powiat zamieszkiwało 112 835 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 2,3 tys. mieszkańców, co stanowi stopę bezrobocia na poziomie 4,8% do aktywnych zawodowo.
Historia.
Starostowie puławscy.
"do uzupełnienia lata 1867–1918 i 1945–1975"

</doc>
<doc id="52325" url="https://pl.wikipedia.org/wiki?curid=52325" title="Gary Owen">
Gary Owen

Gary Owen (ur. 1929; zm. 4 lipca 1995 w Brisbane), snookerzysta walijski, później reprezentujący również Anglię i Australię.
Przez wiele lat był graczem ze statusem amatorskim. W 1944 wygrał inauguracyjną edycję mistrzostw Wielkiej Brytanii do lat 16; w 1950 przegrał w finale mistrzostw amatorów Anglii, następnie osiadł w Anglii (Birmingham), został strażakiem i przez kilkanaście lat nie występował w turniejach; w tym okresie sukcesy osiągał jego młodszy brat, Marcus (m.in. dwukrotnie mistrzostwo Anglii amatorów).
W 1963 zdobył tytuł amatorskiego mistrza Anglii, po pokonaniu trzykrotnego mistrza Rona Gossa 11:3 w finale. Sukces ten dał Owenowi prawo występu w mistrzostwach świata amatorów, i tu również okazał się najlepszy, triumfując na zawodach w Kalkucie w 1963. Obronił trofeum w 1966 w Karaczi; pokonał w finale Johna Spencera, który kilka miesięcy wcześniej zdobył mistrzostwo Anglii po pokonaniu Marcusa Owena – był to więc udany rodzinny rewanż.
W 1968 przyjął status zawodowy, razem ze Spencerem i Rayem Reardonem; dotarł do finału mistrzostw świata (pierwszych po reaktywowaniu formuły turniejowej) w 1969, przegrał jednak decydujący mecz ze Spencerem 24:37. W 1970 w półfinale kolejnej edycji zdecydowanie przegrał z Johnem Pulmanem. Bez większego powodzenia startował w mistrzostwach sezonu 1970/1971, rozgrywanych w Australii; odpadł w rundzie grupowej, podjął jednocześnie decyzję o pozostaniu w Australii.
W 1972 nie wystąpił w mistrzostwach, rok później przegrał w ćwierćfinale z późniejszym mistrzem Reardonem; 1974 w II rundzie przegrał z bratem Marcusem. Na dwóch porażkach z Dennisem Taylorem, 1975 w ćwierćfinale i 1976 w I rundzie, zakończył swoje występy w mistrzostwach świata.
Nie udało mu się pokonać wieloletniego obrońcy tytułu, Eddie Charltona, w walce o zawodowe mistrzostwo Australii. Reprezentował swój nowy kraj w rozgrywkach drużynowych World Team Classic (późniejszy Puchar Świata).

</doc>
<doc id="52327" url="https://pl.wikipedia.org/wiki?curid=52327" title="Graham Miles">
Graham Miles

Graham Miles (ur. 11 maja 1941, zm. 15 października 2014) – snookerzysta angielski, zaliczający się do ścisłej czołówki światowej w połowie lat 70.
W gronie zawodowców od 1969; na mistrzostwach świata debiutował w 1972, odpadając w rundzie eliminacyjnej. W 1974 dotarł do finału, uległ jednak dominującemu w latach 70. Rayowi Reardonowi 12:22. Był ćwierćfinalistą mistrzostw w 1977 i 1978, w pierwszym notowaniu listy rankingowej w 1977 znalazł się na piątej pozycji.
Wygrywał turnieje Pot black w 1974 i 1975 oraz Tolly Cobbold Classic w 1981; w 1976 w finale Benson &amp; Hedges Masters uległ Reardonowi, przegrał również finał Holsten Lager International (1979).
W 1992 zakończył karierę, występował w turniejach weteranów w 2000.

</doc>
<doc id="52328" url="https://pl.wikipedia.org/wiki?curid=52328" title="Fred Van Rensburg">
Fred Van Rensburg

Fred Van Rensburg − południowoafrykański snookerzysta.
Należał do czołówki światowej w latach 60. W 1965 roku był pretendentem do mistrzostwa świata, przegrał jednak zdecydowanie mecz z obrońcą tytułu, Johnem Pulmanem 12:39.

</doc>
<doc id="52329" url="https://pl.wikipedia.org/wiki?curid=52329" title="Fred Lawrence">
Fred Lawrence

Fred Lawrence − angielski snookerzysta i bilardzista zawodowy.
W 1928, na drugich w historii mistrzostwach świata w snookerze w Birmingham, dotarł do finału; przegrał decydujący mecz ze słynnym Joe Davisem 13:16. W drodze do finału pokonał Aleca Manna i Toma Newmana.

</doc>
<doc id="52330" url="https://pl.wikipedia.org/wiki?curid=52330" title="Tom Dennis">
Tom Dennis

Tom Dennis (ur. 1881, zm. w styczniu 1940) – snookerzysta angielski, jeden z pionierów snookera zawodowego.
W finale pierwszych mistrzostw świata uległ Joe Davisowi, przegrywał z Davisem decydujące o tytule mecze jeszcze trzykrotnie, w 1929, 1930 i 1931. W mistrzostwach 1931 nie wykorzystał atutu bycia gospodarzem imprezy, turniej, właściwie pojedynek finałowy (Davis i Dennis byli jedynymi uczestnikami zawodów) odbył się w pubie w Nottingham, którego właścicielem był Dennis.

</doc>
<doc id="52331" url="https://pl.wikipedia.org/wiki?curid=52331" title="Sidney Smith">
Sidney Smith

Sidney Smith (ur. 26 marca 1908, zm. 1990), snookerzysta angielski, zaliczany do zawodowej czołówki światowej pod koniec lat 30.
Dwukrotnie przegrywał z wieloletnim mistrzem, Joe Davisem, finały mistrzostw świata w snookerze (1938, 1939). Obok Joe, jego brata Freda Davisa oraz Horace Lindruma był zaliczany do najlepszej czwórki graczy na świecie na przełomie lat 30. i 40.

</doc>
<doc id="52332" url="https://pl.wikipedia.org/wiki?curid=52332" title="Willie Smith">
Willie Smith

 
Willie Smith (ur. 1885, zm. 1982) – angielski bilardzista, osiągający także dobre rezultaty w snookerze.
Był mistrzem świata w bilardzie zawodowym w 1920 i 1923. Dwukrotnie dochodził do finału mistrzostw świata w snookerze, ulegając Joe Davisowi zarówno w 1933, jak i w 1935.

</doc>
<doc id="52333" url="https://pl.wikipedia.org/wiki?curid=52333" title="Tom Newman">
Tom Newman

Tom Newman (ur. 1894, zm. 1943) – bilardzista i snookerzysta angielski.
Dominował w zawodowym bilardzie lat 20., nieprzerwanie w latach 1921-1930 grał w finałach mistrzostw świata, wygrywając edycje w 1921, 1922, 1924, 1925, 1926 i 1927. Czterokrotnie przegrywał decydujące pojedynki.
W 1934 doszedł ponadto do finału zawodowych mistrzostw świata w snookerze, uległ Joe Davisowi 23:25.

</doc>
<doc id="52337" url="https://pl.wikipedia.org/wiki?curid=52337" title="Bitwa pod Gettysburgiem">
Bitwa pod Gettysburgiem

Bitwa pod Gettysburgiem – najkrwawsza bitwa wojny secesyjnej, stoczona w dniach 1−3 lipca 1863 roku pod miastem Gettysburg w stanie Pensylwania. Armia Północnej Wirginii generała Roberta E. Lee została pokonana przez Armię Potomaku, ponosząc przy tym ogromne straty w ludziach; straty, które – przy ograniczonych możliwościach naboru rekruta – okazały się nie do odrobienia. Trzeciego, decydującego dnia, Lee popełnił błąd, nakazując atak na dobrze przygotowane centrum wojsk Unii. Ten manewr odebrał mu zwycięstwo i kosztował tysiące ofiar.
Konfederacka armia, nieatakowana przez wojska Unii, wycofała się wprawdzie w dobrym porządku, ale nigdy już nie miała podjąć większej ofensywy. Wraz z upadkiem 4 lipca oblężonego Vicksburga, bitwa ta – choć nie decydująca sama w sobie – wyznaczyła punkt zwrotny, od którego Konfederacja systematycznie chyliła się ku upadkowi, a wojna secesyjna zbliżała się do końca, mimo że miała trwać jeszcze prawie dwa lata.
Tło historyczne.
Od chwili, gdy Robert E. Lee przejął w czerwcu 1862 roku (po bitwie pod Seven Pines) dowodzenie Armią Północnej Wirginii, wiódł ją od zwycięstwa do zwycięstwa w szeregu bitew o charakterze obronnym. Gdy jednak podczas pierwszej w wojnie secesyjnej inwazji na Północ został odparty w bitwie nad Antietam Creek (wrzesień 1862 roku), nie udało mu się przeprowadzić zwycięskiej ofensywy na terytorium wroga, co mogłoby przekonać mocarstwa europejskie do udzielenia Konfederacji potrzebnej jej pomocy.
Niemniej sława Lee nieustannie rosła, do czego przyczyniali się kolejni nieudolni lub zbyt ostrożni dowódcy sił Unii, którzy nie potrafili go pokonać. Wygrane bitwy na własnym terytorium nie zmieniały jednak pogarszającej się sytuacji konfederackich armii, odczuwających coraz poważniejsze braki w zaopatrzeniu.
W tej sytuacji, po zwycięstwie nad unijną Armią Potomaku pod Chancellorsville (1−3 maja 1863 roku), Lee zdecydował się na drugą inwazję na stany Północy. Taki też plan przedłożył prezydentowi Konfederacji Jeffersonowi Davisowi oraz wiceprezydentowi Alexandrowi Stephensowi i otrzymał ich pełne poparcie. Lee pojął wreszcie, że wojen nie wygrywa się w defensywie, a ponadto liczył na to, że zwycięski marsz przez terytorium Unii będzie ważnym sukcesem propagandowym konfederatów i wzmocni stronnictwo pokojowe na Północy. Chciał przenieść wojnę na terytorium unijnej Pensylwanii, dotychczas nietkniętej działaniami wojennymi i dać odpocząć ludności konfederackiego stanu Wirginia, do tego czasu głównego teatru walk. Bogata Pensylwania byłaby też doskonałym źródłem darmowego zaopatrzenia dla armii konfederackiej.
W najbardziej optymistycznym wariancie wydarzeń Lee miał nadzieję na zmuszenie Armii Potomaku do bitwy na korzystnych dla siebie warunkach, zniszczenie jej (i być może zagrożenie potem Waszyngtonowi, Filadelfii i Baltimore), a przez to zmuszenie Unii do rozpoczęcia rokowań pokojowych. Kolejne sukcesy militarne mogły również (na co liczono w Richmond) doprowadzić do uznania przez Wielką Brytanię i Francję państwowości Południa. Były to jednak tylko mrzonki: Proklamacja Emancypacji prezydenta Abrahama Lincolna, opublikowana 1 stycznia 1863 roku, znosiła niewolnictwo na terytorium Konfederacji; społeczeństwa mocarstw europejskich nie pozwoliłyby swoim rządom na nawiązanie stosunków dyplomatycznych z krajem, który otwarcie utrzymywał się z niewolniczej siły roboczej.
Na Południu powstała wprawdzie idea, której głosicielem już w roku 1861 był gen. bryg. Richard Ewell, by ogłosić zaciąg do wojska dla Murzynów, którzy w ten sposób zyskiwaliby wolność, ale spotkało się to ze sprzeciwem konserwatystów, więc Kongres CSA przegłosował ją dopiero w kwietniu 1865 roku, na kilka tygodni przed kapitulacją pod Appomattox Court House, czyli zdecydowanie za późno.
Organizacja i uzbrojenie stron.
W obu armiach regiment (pułk) piechoty składał się z dziesięciu kompanii numerowanych od A do K (nie było kompanii J) i liczących od 64 do 100 żołnierzy. Kompanią dowodził kapitan mający pod sobą trzech poruczników, trzech podporuczników, czterech sierżantów i czterech kaprali. Podoficerowie w bitwie zajmowali miejsce z tyłu szyku (by pilnować ustawienia żołnierzy w linii).
Obie armie różniły się w systemie rekrutacji. Na południu, gdy regiment odnosił poważne straty, otrzymywał uzupełnienia. Na północy taki regiment rozwiązywano, tworząc w jego miejsce nowy. Skutkowało to tym, że konfederaci łatwo uzupełniali swe siły, bowiem rekruci dołączali do weteranów, podczas gdy unioniści musieli od początku szkolić nowych rekrutów.
Artyleria obu stron zorganizowana była nieco inaczej. W Armii Unii regiment artylerii składał się z dwóch batalionów, te zaś z pięciu 4-6-działowych baterii. Połowa artylerii korpuśnej stanowiła rezerwę operacyjną, zaś rezerwa armijna składała się z około stu dział. W Armii Konfederacji dywizja piechoty posiadała batalion artyleryjski składający się z 4 baterii, a w każdym korpusie były dwa bataliony rezerwy.
Artyleria polowa używała wielu różnych armat, haubic i moździerzy. Oto kilka wybranych typów:
Kawaleria zorganizowana była w 5-szwadronowe regimenty, przy czym każdy szwadron składał się z dwóch kompanii (półszwadronów) rzadko przekraczających stan 250 szabel. W Armii Potomaku były trzy dywizje kawalerii i dwie brygady artylerii konnej. W Armii Północnej Wirginii była jedna duża dywizja (3 brygady + 6 baterii artylerii konnej).
Podstawową bronią piechoty był odprzodowy karabin Springfield wzór 1861(Unia) i odprzodowy karabin Enfield wzór 1853 strzelający pociskami Minié (Konfederacja). Kawaleria unijna posługiwała się chętnie powtarzalnymi karabinkami karabinkami Spencera lub Henry’ego, podczas gdy kawalerzyści konfederaccy używali różnej, często przypadkowej broni.
Pierwowzór broni maszynowej, czyli kartaczownica Gatlinga, była ciężka, nieporęczna i dlatego stosowano ją głównie na okrętach obu stron. W bitwie pod Gettysburgiem nie została użyta.
Działania przed bitwą.
3 czerwca 1863 roku Armia Północnej Wirginii opuściła swoje obozy naprzeciwko stojącej nad rzeką Rappahannock Armii Potomaku pod Fredricksburgiem i pomaszerowała na zachód do doliny rzeki Shenandoah, a stamtąd na północ do granicy ze stanem Maryland. Morale w Armii Północnej Wirginii było wysokie; żołnierze zostali nakarmieni, dezerterów prawie nie było.
W dniach 15–25 czerwca Lee przeprawił swoją armię przez graniczną rzekę Potomak. Pierwszym celem kampanii była linia kolejowa przebiegająca przez Harrisburg – newralgiczna arteria zaopatrzeniowa armii Unii. Jednocześnie wysłał większą część swojej kawalerii pod dowództwem gen. mjra „Jeba” Stuarta na dalekie tyły wojsk Unii w celu wywołania zamieszania w szeregach przeciwnika. Jak powszechnie się przyjmuje, odłączenie się jazdy od sił głównych miało decydujące dla całej kampanii konsekwencje. Związane to było z faktem, iż oddziały federalne były rozciągnięte na bardzo szerokim froncie, przez co Stuart stracił kontakt z Lee i nie mógł przekazywać mu żadnych informacji o posunięciach przeciwnika.
Poszczególne korpusy Armii Północnej Wirginii rozlewały się szeroko po kraju, rabując prywatne posiadłości mieszkańców. W Chambersburgu zaopatrzeniowcy gen. por. Longstreeta włamywali się do zamkniętych sklepów, a on sam miał odpowiedzieć skarżącej się na zabranie jej całego bydła i trzody chlewnej kobiecie ze wsi: "„Tak, droga pani, to bardzo smutne, bardzo smutne, a tak właśnie działo się przez ostatnie dwa lata w Wirginii... rzeczywiście bardzo smutne”". Przy okazji żołnierze konfederaccy zagarnęli też pewną liczbę czarnoskórych, wolnych od pokoleń obywateli Pensylwanii i odesłali ich – jako niewolników – na Południe.
W pogoni za armią konfederatów Armia Potomaku maszerowała na północ i przeprawiła się przez rzekę Potomak między 25 a 27 czerwca, starając trzymać się między armią konfederatów a Waszyngtonem (gen. Henry W. Halleck, głównodowodzący wojsk Unii, pisał do jej dowódcy, gen. mjra Josepha Hookera: "„Twoja armia ma wolną rękę w działaniu, pamiętaj jednak, że najważniejszym zadaniem Armii Potomaku jest ochrona Waszyngtonu i Baltimore”"). W tym newralgicznym momencie (28 czerwca) Hooker podał się do dymisji z powodu sporów w kwestiach dowodzenia, jakie toczył z prezydentem Lincolnem i gen. Halleckiem. Następcą Hookera został gen. mjr George Meade. Ta nagła zmiana dowódcy w trakcie trwania kampanii Lee w Pensylwanii zwiększyła jeszcze pewność siebie konfederatów. Nie było bowiem pewne, czy Meade zdąży przejąć pełne i skuteczne dowództwo nad armią przed rozpoczęciem spodziewanego starcia. On sam zresztą w to nie wierzył, mówiąc płk. Jamesowi Hardiemu, który przywiózł mu rozkaz: "No cóż, zostałem osądzony i skazany bez przesłuchania; myślę, że teraz pewnie pójdę na egzekucję".
Lee dowiedział się o przeprawie armii Unii przez Potomak późno – dopiero 29 czerwca – od jednego z konfederackich szpiegów. Tu uwidoczniła się nieobecność kawalerii, która przy normalnym biegu wydarzeń dałaby mu te informacje dwa-trzy dni wcześniej. Lee był zaskoczony niespodziewaną bliskością Armii Potomaku, w momencie gdy jego armia była rozrzucona na sporym obszarze Pensylwanii. W tej sytuacji wydał rozkaz natychmiastowej koncentracji swoich rozrzuconych korpusów. Patrząc na mapę, za najlepsze miejsce do osiągnięcia najszybszej koncentracji uznano okolice Gettysburga, liczącego 2390 mieszkańców miasteczka, wyróżniającego się tym, że zbiegało się tam kilka ważnych dróg. Korpusy konfederatów rozpoczęły koncentryczny marsz na Gettysburg od północy i zachodu. Dowódca Armii Północnej Wirginii liczył też, iż uda mu się całością sił uderzyć na przeciwnika znajdującego się w marszu i zepchnąć jego jednostki jedna na drugą. Co równie ważne, w miasteczku miał znajdować się jakoby magazyn butów (co nie było prawdą; spis powszechny z roku 1860 wymieniał 22 szewców w Gettysburgu, ale żadnej fabryki), a buty konfederatów były już w strzępach; wielu żołnierzy maszerowało boso raniąc stopy na kamienistych drogach.
W tym samym czasie Armia Potomaku maszerowała na północ, podchodząc do Gettysburga od południa. Meade, nie wiedząc dokładnie gdzie są siły Lee, planował stoczenie bitwy wzdłuż linii rzeczki Pipe Creek, dopływu Susquehanna, bowiem – jak wyjaśniał generałowi Halleckowi – "„jeśli nieprzyjaciel przekroczy Susquehanna z zamiarem marszu na Baltimore, wydam mu bitwę”". W okolicach Gettysburga miało działać jedynie lewe skrzydło jego armii, a mianowicie korpusy I (Reynoldsa), III (Sicklesa) i XI (Howarda). 29 czerwca korpusy Meade’a rozciągnięte były na odcinku 40 km, maszerując szerokim na 32 km frontem pomiędzy granicą stanu a Emmitsburgiem.
Pierwszy dzień bitwy.
W okolice Gettysburga około godz. 7.30 rano 1 lipca dotarła część dywizji gen. mjra Hetha z III Korpusu Armii Północnej Wirginii. Na Grzbiecie McPhersona ("McPherson Ridge"), kilka kilometrów na zachód od miasta, natknęła się na rzadką tyralierę spieszonych kawalerzystów Unii z dywizji gen. bryg. Johna Buforda. Między żołnierzami obu stron wywiązała się walka. Heth zdecydował się na to, choć w okolicy była na razie tylko jego dywizja, sądził jednak, że ma przed sobą co najwyżej nieliczny oddział pensylwańskiej milicji lub jakieś siły rozpoznania.
Ludzie Buforda, uzbrojeni w powtarzalne odtylcowe karabinki Spencera pozwalające oddawać do dwudziestu strzałów na minutę, mimo że było ich tylko 2748 przeciw 7460 ludziom Hetha, przez dwie godziny bronili swoich pozycji, aż nadeszły jednostki piechoty z I Korpusu Armii Potomaku, dowodzone przez gen. mjra Johna Reynoldsa. Dotarły one w samą porę i odepchnęły brygady przeciwnika. W walce zginął jednak Reynolds, w powszechnej opinii najlepszy generał Armii Unii, trafiony prosto w kark u nasady czaszki przez snajpera, więc dowództwo objął gen. mjr Abner Doubleday. Podczas przerwy w walce ściągnął on pozostałe jednostki i obsadził wzgórza na północ od Gettysburga.
Skierował też część oddziałów, by przygotowały drugą pozycję na Grzbiecie Seminaryjnym ("Seminary Ridge"), położonym na południowy zachód od miasta. Wkrótce nadciągnął jednak ze swoim XI Korpusem, gen. mjr Oliver Howard, który z racji starszeństwa stopniem, przejął dowodzenie. Część XI Korpusu (będąca w rezerwie dywizja gen. mjra Steinwehra) zajęła położone na południe od Gettysburga Wzgórze Cmentarne ("Cemetery Hill"), o dużych walorach obronnych, reszta zaś rozwinęła się na północ od miasta, pomiędzy drogami z Harrisburga i Mummasburga. Z racji szczupłości sił, powstała jednak luka pomiędzy pozycjami XI a I Korpusu, więc około godz. 9.00 kawalerzyści Buforda musieli cofnąć się z Grzbietu McPhersona, zajmując odcinek pomiędzy Luterańskim Seminarium Teologicznym a dolinką potoku zwanego "Willougby’s Run".
Tymczasem od północy pojawiło się nowe zagrożenie. Z Dębowego Wzgórza ("Oak Hill") do natarcia ruszyła właśnie przybyła dywizja konfederacka gen. mjra Roberta Rodesa z II Korpusu. Jej celem było uderzenie we flankę zwróconego na zachód I Korpusu Armii Potomaku. Atak jednak był nieskoordynowany i Jankesi zdołali odeprzeć to natarcie. Wyróżniły się tu szczególnie „Żelazna Brygada” gen. bryg. Solomona Mereditha i brygada gen. bryg. Lysandera Cutlera z dywizji gen. mjra Jamesa Wadswortha I Korpusu. Konfederaci zaczęli się cofać.
W tym też czasie na polu bitwy pojawił się gen. Lee. Tocząca się już bitwa nie sprzyjała jego planom, bowiem armia nie była jeszcze skoncentrowana. Ostatecznie, nie chcąc jednak tracić żołnierzy w pojedynczych atakach, zezwolił Hethowi na ponowne uderzenie. Dywizja Hetha, wzmocniona nowymi brygadami, znów zaatakowała Grzbiet McPhersona. Tym razem żołnierze I Korpusu Armii Unii, atakowani równocześnie z flanki przez Rodesa, nie zdołali obronić swoich pozycji i musieli wycofać się na Grzbiet Seminaryjny. Ale i tam, po zaciętej walce, zostali zmuszeni do odwrotu.
Wczesnym popołudniem rosnąca przewaga konfederatów – mimo wielu błędów popełnionych przez ich dowódców – zaczynała być znacząca. Od zachodu nacierały dywizje A.P. Hilla wspomagane przez liczne baterie artylerii. Wyczerpane wojska XI Korpusu zostały ponownie zaatakowane przez wolną już dywizję Rodesa. Wkrótce zresztą nadciągnęły nowe jednostki z II Korpusu Armii Północnej Wirginii. Była to dywizja gen. mjra "Old Jube" Early’ego, która maszerowała wzdłuż drogi z Harrisburga i uderzyła w bok federalnej brygady płk. Krzyżanowskiego, która rozpoczęła chaotyczny odwrót przez miasto. Siły obu federalnych korpusów były w odwrocie, mając na karku nacierające oddziały konfederackie. Jankesi zostali wyparci z miasta i ostatecznie – wykonując rozkaz Howarda – zajęli pozycje na Wzgórzu Cmentarnym, Wzgórzu Culpa ("Culp’s Hill") i wzdłuż Grzbietu Cmentarnego ("Cemetery Ridge"), gdzie zostali rozstawieni wzdłuż kamiennego muru, zza którego mogli bronić się skutecznie. Przekonała się o tym dywizja gen. mjra Johnsona, która o zmierzchu próbowała zająć Wzgórze Culpa, ale została skutecznie ostrzelana i wycofała w panice do miasta.
Dzień pierwszy bitwy zakończył się więc generalnym odwrotem sił Unii, które poniosły duże straty (np. „Żelazna Brygada” straciła ⅔ z 1800-osobowego stanu). Nie była to jednak paniczna ucieczka. Na nowej pozycji federalni mogli okrzepnąć, bowiem konfederaci nie zaatakowali ponownie. Gen. mjr Ewell, dowódca II Korpusu Armii Północnej Wirginii, który około godz. 17 otrzymał od Lee rozkaz opanowania Wzgórza Cmentarnego "„o ile to możliwe”" nie zdecydował się na uderzenie, mimo sugestii części swoich oficerów. Tymczasem w ciągu wieczora i nocy nadciągnęły kolejne korpusy Armii Potomaku: III pod dowództwem gen. mjra Sicklesa, II gen. mjra Hancocka oraz XII gen. mjra Slocuma. Pojawił się również ze sztabem gen. Meade, który objął dowództwo nad całością sił federalnych.
Drugi dzień bitwy.
Następnego dnia wojska Unii zajmowały pozycję na wzniesieniach przypominających kształtem haczyk na ryby. Na ważnym Wzgórzu Culpa, które stanowiło prawą flankę Armii Potomaku, stał XII Korpus. Dalej, Wzgórze Cmentarne, obsadzał XI i I Korpus. Biegnący na południe Grzbiet Cmentarny ("Cemetery Ridge") zajmował II Korpus. Obok niego zajmował pozycję III Korpus, zgrupowany w pobliżu Okrągłego Szczytu ("Big Round Top") i Małego Okrągłego Szczytu ("Little Round Top"). Sickles miał jednak zbyt mało ludzi, by zająć oba te wzniesienia. Wkrótce nadciągnął V Korpus pod dowództwem gen. mjra Sykesa. Miał on służyć jako rezerwa, ale ostatecznie wsparł Sicklesa, który niepotrzebnie rozciągnął swe siły daleko (1600 m) na zachód, co groziło powstaniem wyrwy w linii wojsk Unii.
Lee i jego oficerowie spędzali noce i poranki na naradach. Siły konfederackie były rozlokowane następująco: naprzeciw Wzgórza Culpa i wokół Gettysburga stał II Korpus Ewella. Na Grzbiecie Seminaryjnym zajmował pozycje III Korpus gen. A. P. Hilla. Jednostki I Korpusu były w marszu i dopiero zbliżały się do pola bitwy. Ich marsz był dość wolny, a w jego trakcie konfederaci musieli zmieniać trasę przemarszu, ze względu na trudne warunki terenowe. W związku z tym I Korpus wyznaczone pozycje zajął dopiero późnym popołudniem.
Dowódca tego korpusu, gen. por. James Longstreet, uważał, że nie należy atakować unionistów w tym miejscu. Przekonywał Lee, by ten z całą armią obszedł lewe skrzydło wojsk Unii i w ten sposób zagrodził im drogę do Waszyngtonu, przez co Meade zmuszony by został do zaatakowania Armii Północnej Wirginii na korzystnych dla niej warunkach. Lee nie zaaprobował tego planu i postanowił zniszczyć przeciwnika pod Gettysburgiem. Według jego planu korpus Longstreeta miał zająć południowy kraniec Grzbietu Seminaryjnego i stamtąd rozpocząć natarcie na północny wschód w poprzek drogi na Emmitsburg, gdzie spodziewano się zastać lewą flankę unionistów. Atak miał być prowadzony równolegle poszczególnymi brygadami. Korpusy Hilla i Ewella miały prowadzić działania pozorowane, ale w sprzyjających warunkach zamienić je w atak na pełną skalę. Linia konfederackiej armii miała blisko osiem kilometrów długości.
Walki na lewym skrzydle.
III Korpus Sicklesa zszedł ze wzgórz, których miał bronić, wysunął się daleko naprzód i wkrótce został związany walką na całej długości swej linii. Brygady konfederackiej dywizji gen. mjra McLawsa, które około godz. 16 opuściły Grzbiet Seminaryjny z zamiarem zaatakowania Jankesów na Grzbiecie Cmentarnym, stanęły nagle przed przygotowanym do boju nieprzyjacielem, który okupował grupę skał zwaną przez żołnierzy Jaskinią Diabła ("Devil’s Den") i Sad Brzoskwiniowy ("Peach Orchard") nad drogą do Emmitsburga.
Cztery godziny trwały ciężkie walki na tym odcinku. Żołnierze konfederaccy starali się wyprzeć III Korpus z zajmowanych pozycji. Zaciekły bój o Pole Pszenicy ("Wheatfield"), które siedmiokrotnie przechodziło z rąk do rąk, zakończył się utrzymaniem go przez federalnych. Choć oddziały Sickelsa (który w tym boju stracił nogę) były wspierane przez V i II Korpus, sytuacja stała się ciężka, bowiem konfederacka brygada Wrighta w pościgu za rozbitym nieprzyjacielem dotarła aż na Grzbiet Cmentarny. Gdyby została wsparta resztą sił z III Korpusu Hilla, centrum Unii zostałoby przełamane i bitwa mogłaby zostać wygrana przez Lee. Jednak nie doszło do tego. Jankesom udało się wyprzeć przeciwnika i powstrzymać kolejne ataki konfederatów, do czego skutecznie przyczyniła się artyleria i 1 Regiment Piechoty z Minnesoty, który poniósł ogromne straty, ale odparł atak nieprzyjaciela.
Tymczasem dywizja gen. mjra Hooda kierowała się w stronę Małego Okrągłego Szczytu (miał on duże znaczenie, bowiem po zdobyciu można by zeń prowadzić flankowy ogień na cały Grzbiet Cmentarny). Znajdował się tam tylko posterunek sygnalizacyjny, więc gdy dowódca oddziałów inżynieryjnych gen. bryg. Warren (nazwany z tego powodu „zbawcą armii Unii”) zauważył groźbę ataku z flanki, czym prędzej sprowadził na wzgórze jednostki V Korpusu, a konkretnie brygadę płk Vincenta. Przez kilka następnych godzin trwała zacięta walka. Federalnym udało się utrzymać Mały Okrągły Szczyt, w czym szczególny udział miał 20 Pułk Piechoty z Maine płk Chamberlaina. Kiedy żołnierze wystrzelali całą amunicję, dowódca dał rozkaz do ataku na bagnety. Ryzykowna szarża powiodła się i unioniści zepchnęli zaskoczonych konfederatów ze wzgórza. Chamberlain otrzymał najwyższe odznaczenie bojowe, Medal Honoru, a jego odwaga znalazła uznanie nawet wśród żołnierzy przeciwnika.
Bój na północy.
Dopiero gdy ucichły strzały na lewej flance wojsk federalnych do natarcia przystąpił Ewell. Wcześniej poprzestawał tylko na ostrzeliwaniu, zresztą nieskutecznym, z dział pozycji przeciwnika. W końcu do ataku na Wzgórze Cmentarne posłano brygady Haysa i Avery’ego z dywizji Early’ego. Mimo odniesienia przez nie początkowo pewnych sukcesów, obie zostały w końcu odparte przez Jankesów, ponieważ w porę nie dostały wsparcia innych oddziałów.
W tym samym czasie Wzgórze Culpa zaatakowały cztery brygady dywizji gen. mjra Johnsona. Opór stawiła im tylko brygada 62-letniego gen. bryg. Greene’a, bowiem pozostałe jednostki XII Korpusu Meade wysłał do wsparcia innych odcinków. W końcu konfederatom udało zająć się część wzgórza, ale silnie ufortyfikowanego szczytu, gdzie ziemno-kamienny mur ze strzelnicami u szczytu miał miejscami 3 metry szerokości u podstawy, zdobyć – mimo usilnych wysiłków – nie byli w stanie. Był to jeden z kluczowych momentów bitwy, bowiem Wzgórze Culpa stanowiło jeden z najważniejszych odcinków.
Dalszą walkę przerwał zapadający zmrok, a ponadto nadciągnął z powrotem XII Korpus, wzmocnił ludzi Greene’a i zajął pozycję nieco na południe od Wzgórza Culpa, przygotowując się do spodziewanej w dniu następnym walki. W ten sposób zakończył się drugi dzień bitwy. Obie strony poniosły duże straty. Meade rozważał możliwość wycofania się, ale ostatecznie, pod wpływem opinii dowódców korpusów, postanowił pozostać pod Gettysburgiem.
Oddziały Lee mogły odnieść sukces, ale zdecydowanie zabrakło po ich stronie koordynacji działań. Teraz Lee postanowił uderzyć w centrum pozycji przeciwnika na Grzbiecie Cmentarnym. Podczas nocnej narady dowódców Armii Potomaku Meade przewidział taki właśnie manewr konfederackiego dowódcy: "jeśli Lee zaatakuje jutro, to nastąpi to na waszym froncie" – powiedział dowódcom środkowego odcinka obrony.
Trzeci dzień bitwy.
Trzeci dzień bitwy rozpoczął się od walk wczesnym rankiem – oddziały XII Korpusu Armii Potomaku zaczęły ostrzeliwać pozycje ludzi Johnsona na Wzgórzu Culpa i powoli ich oskrzydlać. Po dwóch nieudanych kontratakach, konfederaci musieli wycofać się ze zdobytych pozycji.
W ten sposób armia Unii utrzymała pozycje z dnia poprzedniego. Na poszczególnych pozycjach stały kolejno: XII Korpus na Wzgórzu Culpa, na Wzgórzu Cmentarnym XI i część I Korpusu, Grzbiet Cmentarny obsadzał II Korpus i część I, a dalej, wokół obu Okrągłych Szczytów, zgrupowane były III, V i VI Korpus. Skrzydła były chronione przez brygady kawalerii pod dowództwem gen. bryg. Kilpatricka. Tyły armii zabezpieczała jazda gen. bryg. Gregga.
Po nieudanej próbie przełamania pozycji federalnych na skrzydłach w ciągu pierwszych dwóch dni bitwy, Lee postanowił (pomimo sprzeciwu Longstreeta) zaatakować centrum pozycji nieprzyjaciela na Grzbiecie Cmentarnym. W tym samym czasie kawaleria pod dowództwem niedawno przybyłego Stuarta miała wyjść na tyły Armii Potomaku. Do natarcia na centrum pozycji Meade’a wyznaczono dywizję gen. bryg. Picketta z I Korpusu (nie brała jeszcze udziału w walce) oraz jednostki z III Korpusu: dywizję Heatha pod dowództwem Pettigrewa i część dywizji (dwie brygady) Pendera dowodzoną przez Trimble’a, wraz z jeszcze dwiema brygadami z dywizji Andersona. Już sam wybór jednostek był błędny, bowiem oddziały z korpusu Hilla były bardzo osłabione toczonymi przez poprzednie dni walkami i w znacznym stopniu zdemoralizowane, a dywizja Picketta nieostrzelana. Do natarcia, które miało rozpocząć się wcześnie rano, piechota konfederacka przygotowywała się – pod nękającym ogniem – pół dnia i ruszyła dopiero po południu.
Konfederaci usiłowali osłabić pozycje Unii silnym ostrzałem artyleryjskim, ale nie okazał się on tak skuteczny jak planowano (pociski przenosiły, a zapalniki działały z opóźnieniem, czego kanonierzy – oślepieni kłębami dymu – nie byli w stanie dostrzec); w dodatku baterie Armii Potomaku – celem zmylenia przeciwnika i zaoszczędzenia amunicji – milkły jedna po drugiej, co upewniło konfederatów, że ostrzał jest skuteczny.
Po jego zakończeniu ruszył atak piechoty, który przeszedł do historii pod nazwą "szarży Picketta". Nienaganny szyk rebeliantów zrobił duże wrażenie na Jankesach, ale nie czekali długo z rozpoczęciem ostrzału. Silny ogień flankowy, w części z baterii z Małego Okrągłego Szczytu i Wzgórza Cmentarnego, zadawał wielkie straty idącym równym krokiem liniom konfederatów.
Wprawdzie garści żołnierzy udało się – mimo ognia kartaczowego (niektóre armaty federalnych nabijane były podwójnymi ładunkami) i karabinowego na wprost – dotrzeć do kamiennego murku u stóp Grzbietu Cmentarnego, gdzie bronili się federalni, ale zaraz po przekroczeniu go (miejsce to w historiografii amerykańskiej określane jest mianem "High Water Mark of Confederacy") zostali odparci, bowiem nie było już dowodzących oficerów. Żołnierze konfederaccy powoli ściągali więc na pozycje wyjściowe, wciąż masakrowani przez artylerię Unii.
Atak zakończył się kompletną klęską. Straty, jakie ponieśli konfederaci, były bardzo duże, zwłaszcza wśród prowadzących natarcie (z trzech dowódców brygad z dywizji Picketta przeżył tylko jeden i to w dodatku ciężko ranny). Poległa lub została ranna połowa biorących udział w ataku żołnierzy Armii Północnej Wirginii, czyli ponad 6 tys. żołnierzy (rannych, zabitych i wziętych do niewoli), wobec 1,5 tys. unionistów. Tak wielkie straty można wytłumaczyć postępem technologicznym, któremu nie dorównywała taktyka. W roku 1853 US Army zaczęła stosować gwintowane lufy broni strzeleckiej. W tym samym czasie kapitan armii francuskiej Claude E. Minié odkrył sposób ułatwiający ładowanie: jego ołowiany pocisk był stożkowaty u szczytu i płaski, lecz wgłębiony u nasady, a jednocześnie o nieco mniejszej średnicy niż przekrój lufy, dzięki czemu pocisk po prostu wpadał w nią. W chwili oddania strzału płaska powierzchnia rozszerzała się dostosowując pocisk do gwintu. Skuteczna donośność gładkolufowego muszkietu wynosiła 100–180 m; stosujący pociski Minié karabin Springfielda modelu 1855 (kalibru.58) był skuteczny na odległość 350–550 m. Tak udoskonalonej broni towarzyszyła jednak taktyka z okresu wojen napoleońskich, a więc prowadzenie walki w polu zwartymi formacjami piechoty, w których ogień armatni i karabinowy czynił ogromne spustoszenie.
Jednocześnie z atakiem dywizji Picketta Stuart usiłował wyjść na tyły Armii Potomaku. Około 5 kilometrów na wschód od Gettysburga został on jednak powstrzymany przez kawalerzystów Gregga i zmuszony do odwrotu. Wyróżniły się tu 7. i 1. brygady z Michigan (tę ostatnią prowadził „z szablą w ręku” sławny "boy-general", George Armstrong Custer).
O godz. 17.30 doszło do ostatniego wydarzenia na polu bitwy. Na rozkaz Kilpatricka brygada jazdy Unii 25-letniego gen. bryg. Elona Farnswortha natarła na prawe skrzydło wojsk konfederackich, ale została odparta z poważnymi stratami, a sam Farnsworth, trafiony pięcioma kulami, poległ.
Straty stron.
Straty, zarówno po stronie Unii, jak i Konfederacji, były bardzo wysokie. Trudno rozstrzygnąć, jakie były naprawdę, bowiem autorzy poszczególnych opracowań różnią się między sobą. Dane Zygmunta Ryniewicza (23 tys. po stronie Unii i 20 tys. po stronie Konfederacji), który opierał się zapewne na pracy Leona Korusiewicza z roku 1967, są mało wiarygodne zważywszy, że większość autorów amerykańskich (że wymienimy tylko Bryana Perretta, Kevina Dougherty’ego czy Jamesa McPhersona) podkreśla ogrom strat Armii Północnej Wirginii: 28 063 (3903 zabitych, 18 735 rannych, 5425 zaginionych), wobec 23 049 (3155 zabitych, 14 529 rannych, 5365 zaginionych) strat Armii Potomaku. Nieco inne dane przytacza David Eicher: Konfederaci – 22 874 (4637 zabitych, 12 391 rannych, 5846 zaginionych); Federalni – 22 813 (3149 zabitych, 14 503 rannych, 5161 zaginionych), natomiast Macdonald podaje okrągłe liczby: straty Armii Północnej Wirginii to 28 tys. (38% całości sił), straty Armii Potomaku 23 tys. (24%) i jego też liczby – jako jedynie przybliżone – przyjęto w tym opracowaniu.
O rozmiarach strat Armii Północnej Wirginii świadczy następujące zestawienie: generałowie Barksdale, Semmes, Garnett, Armistead, Avery, Pender i Marshall polegli; Hood, Fry, Scales, Lowrance, Jones, Robertson i Anderson zostali ranni; Kemper i Archer dostali się ranni do niewoli (Kemper został wprawdzie odbity, ale ponownie schwytany zaraz po bitwie, a Archera zwolniono podczas wymiany jeńców dopiero latem następnego roku), co oznaczało wyeliminowanie z walki siedemnastu dowódców dywizji i brygad. W niektórych regimentach liczba zabitych i rannych sięgała 90%. Żołnierz Unii, Henry Abbott, w liście do ojca pisał o "szeregach zabitych obu stron, leżących w odległości 5-7 metrów od siebie, niemal jak podczas walki wręcz..."
Choć bitwa była skończona, a armie odeszły, mieszkańcy Gettysburga nadal odczuwali jej skutki. Problem stanowiło czternaście i pół tysiąca federalnych i ponad osiemnaście tysięcy konfederackich rannych. Wprawdzie Lee ewakuował około 12 700 swoich za Potomak, ale ci co pozostali zdani byli na łaskę nieprzyjaciela. Kościoły, seminarium luterańskie, stodoły, budynki publiczne i domy prywatne stały się szpitalami, obsługiwanymi przez nieliczny, pozostawiony na miejscu, personel medyczny Armii Unii. 8 lipca zaczęto rozwozić pociągami rannych do szpitali w Baltimore, Harrisburgu i innych miastach. W Gettysburgu zostało blisko pięć tysięcy tak ciężko rannych, że nie można ich było przenieść.
Na polach Gettysburga starło się ze sobą około 170 tysięcy Amerykanów, z których 29% (prawie 51 tysięcy) zostało zabitych, rannych, wziętych do niewoli lub przepadło bez wieści. Autorzy większości opracowań zgodnie podkreślają, że w dniach 1–3 lipca 1863 roku Amerykanie ponieśli straty większe niż w wojnie rewolucyjnej, wojnie roku 1812 i wojnie z Meksykiem razem wziętych.
Odwrót armii konfederatów.
4 lipca obie wyczerpane i okaleczone armie trwały na polu walki naprzeciwko siebie ograniczając się do zbierania rannych. Generał Lee przygotował swoje wojska do obrony spodziewając się ataku, jednak generał Meade nie zdecydował się na to. Następnego dnia konfederaci wycofali się spod Gettysburga i w ulewnym deszczu ruszyli z powrotem do Wirginii, a Armia Potomaku wolno podążała za nimi.
W Londynie wieści o klęsce pod Gettysburgiem komentowano tak:
Pościg Unii był tak nieudolny i mało energiczny, że Lee zdołał przeprawić swoją armię jedynym mostem pontonowym przez Potomak w nocy z 13 na 14 lipca, a żołnierzom federalnym (Meade miał w odwodzie nietknięte jeszcze oddziały, a mianowicie rezerwowy VI Korpus i elementy korpusów V i XII) udało się wziąć do niewoli tylko kilkuset żołnierzy jego straży tylnej. Lee stracił znacznie więcej ludzi na skutek masowych dezercji (jego armia stopniała do zaledwie 35 tysięcy). Prezydent Lincoln skomentował opieszałość Meade’a następująco: "„...zachował się jak stara kobieta zaganiająca swe gęsi do przejścia na drugi brzeg strumyka”".
Dzień 4 lipca stał się punktem zwrotnym w wojnie. Tego dnia skapitulował konfederacki garnizon w Vicksburgu. Upadek tej twierdzy oznaczał przejęcie przez Północ kontroli nad całą rzeką Missisipi i przecięcie terytorium Konfederacji na pół. Jednocześnie prysł mit o niezwyciężoności Armii Północnej Wirginii. Wojna nie skończyła się z powodu tej bitwy, ale w ostatecznym rozrachunku konfederaci przegrali wojnę na wyczerpanie, nie mieli kim zastąpić strat w ludziach, a także nie mieli odpowiedniego zaplecza finansowego, technologicznego i gospodarczego do dalszego prowadzenia walki.
Założenie cmentarza.
Ci, którzy oglądali pole bitwy w dniach 4 i 5 lipca, byli wstrząśnięci. Pewien szeregowiec z armii Unii tak pisał o poległych:
Zwłoki poległych zaczęto grzebać zaraz po bitwie, ale nie było ani czasu ani możliwości, by wykopać około 7 tys. indywidualnych grobów. Kopano więc rowy, a w nich składano po około 200 ciał. Te masowe mogiły były bardzo płytkie, więc wkrótce warunki atmosferyczne, głównie deszcz i wiatr, przyczyniały się do odsłaniania rozkładających się zwłok, które rozwlekały dzikie zwierzęta. Tysięcy zabitych koni i mułów nawet nie grzebano, lecz układano w stosy i palono. Swąd rozchodził się po całej okolicy, a mieszkańcy Gettysburga chorowali.
Gdy kilka tygodni później do Gettysburga przyjechał gubernator Pensylwanii Andrew Curtin, miejscowy adwokat David Wills zaproponował, by władze zakupiły fragment pobojowiska celem założenia cmentarza żołnierzy Unii. Skutkiem był zakup 7 ha gruntów na Wzgórzu Cmentarnym (za 2475 USD) i 27 października zaczęto przenosić tam zwłoki poległych (koszt przenosin każdego poległego wynosił 1,59 USD). 19 listopada, z udziałem około 15 tysięcy osób, dokonano uroczystego otwarcia nekropoli, w czasie którego krótką mowę, znaną jako "adres gettysburski" wygłosił prezydent Abraham Lincoln.
Zaangażowanie rządu Unii w założenie tego pierwszego cmentarza wojny secesyjnej oznaczało, że pochówek żołnierzy poległych w tej wojnie przestał być wyłącznie sprawą rodzin; że odtąd ich ofiara będzie upamiętniana przez naród, nawet gdy na większości nagrobków widnieć będzie napis „żołnierz nieznany”.
Upamiętnienie bitwy.
Bitwie pod Gettysburgiem poświęcona jest powstała w 1974 roku powieść Michaela Shaara "The Killer Angels" (wyd. pol. "Gettysburg"), która została wyróżniona w roku 1975 Nagrodą Pulitzera. Powieść ta stała się kanwą scenariusza filmu "Gettysburg" który miał swoją premierę w 1993 roku.
W roku 2004 powermetalowy zespół "Iced Earth" wydał album "The Glorious Burden" gdzie znajdują się trzy, trwające w sumie około 30 minut utwory o bitwie pod Gettysburgiem: „The Devil To Pay”, „Hold At All Costs” i „High Water Mark”.
Z okazji setnej rocznicy wojny secesyjnej US Post Office wydał serię pięciu znaczków upamiętniających sławne bitwy, rozpoczynając od bitwy o Fort Sumter (rok wydania 1961). Znaczek upamiętniający starcie pod Shiloh ukazał się w 1962, batalię pod Gettysburgiem w 1963, bitwę w dziczy w 1964 i pod Appomattox Court House w 1965 roku.
W roku 1936 mennica państwowa wprowadziła do obiegu pamiątkową półdolarówkę. Nakład był – co typowe dla tamtych czasów – bardzo mały: zaledwie 26 928 sztuk. 24 stycznia 2011 roku w ramach programu „Piękna Ameryka” wybito monetę 25-centową upamiętniającą Gettysburg National Military Park i bitwę pod Gettysburgiem. Na rewersie monety ukazany jest pomnik żołnierzy 72. Regimentu Piechoty z Pensylwanii.
W roku 2004 ukazał się telewizyjny mockument zatytułowany "CSA: The Confederate States of America", w którym bitwę pod Gettysburgiem wygrywają siły konfederatów, w wyniku czego południowiec Judah Benjamin jest w stanie przekonać Zjednoczone Królestwo i II Cesarstwo, że powinny uznać i wesprzeć Konfederację. To wywołuje efekt motyla w wyniku czego konfederaci wygrywają wojnę secesyjną, a następnie podbijają obie Ameryki z wyjątkiem Kanady.

</doc>
<doc id="52338" url="https://pl.wikipedia.org/wiki?curid=52338" title="Gettysburg">
Gettysburg



</doc>
<doc id="52343" url="https://pl.wikipedia.org/wiki?curid=52343" title="Podprzestrzeń liniowa">
Podprzestrzeń liniowa

Podprzestrzeń liniowa a. wektorowa – podzbiór przestrzeni liniowej, który sam jest przestrzenią liniową z działaniami dziedziczonymi z wyjściowej przestrzeni. Równoważnie, podzbiór formula_1 przestrzeni liniowej formula_2 nad ciałem formula_3 jest podprzestrzenią liniową wtedy i tylko wtedy, gdy dla wszystkich wektorów formula_4 i skalarów formula_5 spełnione są warunki:
Innymi słowy, podprzestrzeń liniowa danej przestrzeni liniowej to podzbiór formula_1 "zamknięty" ze względu na mnożenie przez skalar i ze względu na dodawanie wektorów, oba działania w podprzestrzeni są więc dobrze określone a spełnianie przez nie aksjomatów przestrzeni liniowej wynika z tego, że formula_1 jest podzbiorem formula_11
Powyższą charakteryzację można wyrazić również następująco: podprzestrzeń liniowa to taki podzbiór przestrzeni liniowej, do którego należy każda kombinacja liniowa jego dwóch elementów; z zasady indukcji matematycznej wynika, że jest to równoważne temu, by należała do niego dowolna kombinacja liniowa każdej skończonej liczby jego elementów.
Działania na podprzestrzeniach.
Niech formula_2 będzie przestrzenią liniową.
Rodzina wszystkich podprzestrzeni liniowych przestrzeni formula_2 wraz z działaniami formula_49 i formula_50 tworzy kratę zupełną, w której infimum dowolnej rodziny podprzestrzeni jest ich część wspólna natomiast supremum dowolnej rodziny podprzestrzeni jest ich (możliwie nieskończona) suma algebraiczna.
Wymiar i kowymiar.
Niech formula_2 będzie przestrzenią liniową. Ponieważ każda podprzestrzeń liniowa przestrzeni formula_2 sama jest przestrzenią liniową można mówić o jej wymiarze (oznaczanym symbolem formula_53), tj. mocy (dowolnej) bazy tej przestrzeni.
Niech formula_1 i formula_55 będą podprzestrzeniami liniowymi przestrzeni formula_11 Między wymiarami przestrzeni formula_57 i formula_58 zachodzi związek
W szczególności
Przeciwne twierdzenie również zachodzi, tj. jeżeli formula_28 są takimi podprzestrzeniami liniowymi przestrzeni formula_62 że
to
Niech formula_1 oraz formula_55 będą podprzestrzeniami formula_11 Kowymiarem podprzestrzeni formula_1 w formula_62 oznaczanym formula_70 nazywa się wymiar przestrzeni ilorazowej formula_71 Jeżeli formula_2 jest przestrzenią skończenie wymiarową, to
Podprzestrzeń liniowa generowana przez zbiór wektorów.
Niech formula_2 będzie przestrzenią liniową nad ciałem formula_75 Dla każdego (niekoniecznie skończonego) podzbioru formula_76 przestrzeni liniowej formula_2 definiuje się "podprzestrzeń generowaną przez zbiór" formula_78 formula_79 (inne symbole: formula_80), jako zbiór wszystkich kombinacji liniowych elementów zbioru formula_78 tj.
Zbiór formula_79 jest podprzestrzenią liniową przestrzeni formula_84 jest to najmniejsza (w sensie zawierania) podprzestrzeń liniowa przestrzeni formula_62 która zawiera zbiór formula_76. Zbiór formula_76 nazywany jest "zbiorem generującym" albo "zbiorem rozpinającym" podprzestrzeń formula_88 a przestrzeń formula_79 podprzestrzenią "generowaną" albo "rozpiętą" przez zbiór formula_76 bądź także "otoczką liniową" albo "powłoką liniową" zbioru formula_91
Jeżeli zbiór formula_76 generuje przestrzeń formula_62 to nie musi być on jej bazą – np. przestrzeń formula_2 jest generowana przez samą siebie. Dla zbioru formula_95 generującego przestrzeń formula_2 następujące warunki są równoważne

</doc>
<doc id="52348" url="https://pl.wikipedia.org/wiki?curid=52348" title="Plemiona czeskie">
Plemiona czeskie

Plemiona czeskie – grupa plemion zachodniosłowiańskich zamieszkująca rejon Kotliny Czeskiej, która obok grupy plemion łużyckich i plemion lechickich stanowiła zachodnie plemiona słowiańskie. Nazwa jest umowna, gdyż sami Czesi plemienni nie zostali dostrzeżeni przez kronikarzy (podobnie jak Polanie) i jeżeli rzeczywiście istnieli, to byli niewielkim plemieniem, jednym z wielu zamieszkujących Kotlinę Czeską. Niewyjaśniona jest wciąż etymologia nazwy etnicznej Czesi.
Plemiona czeskie.
Do grupy tej zalicza się, obok Czechów (Čechové), następujące plemiona (nazwy czeskie za Rudolfem Turkiem):
oraz dwa regiony plemienne (poniższe nazwy to choronimy od nazwy grodów, nie nazwy plemienne)
W IX i X wieku plemiona te zostały zjednoczone w ramach państwa czeskiego. Proces ten zainicjował książę Borzywoj I.
Źródła pisane.
Część plemion czeskim wymienia wśród plemion zachodniosłowiańskich anonimowa księga Josippon pochodząca z X w.:
"Také Morava, Karvati, Sorbin, Lučanin, Ljachin, Krakar, Bojmin jsou pokládáni za potomky Dodanin"".
W kontrowersyjnym Dokumencie praskim z 1086 opisującym granice biskupstwa praskiego mamy wymienionych: "Occidentem versus…Lucsane, Daciane ... Deinde ad aquilonem…hi sunt termini: Psouane, Crouati et altera Chrouati, Zlasane, Trebouane, Pobarane etc.,"
Na dokument ten powoływał się Kosmas:
"Pragensis episcopus Gebhardus saepe confratribus suis et Coepiscopis cae terisque Principibus nostris, ac novissime nobis conquestus est, quod Pragensis Episcopatus, qui ab initio per totum Bohemiae ac Moraviae Ducatum vnus et integer constitutus [...] Termini autem eius (Pragensis sedis) occidentem versus hii sunt: Tugast, qui tendit ad medium fluminis Chub, Zelza, Zedlica [Zedlicane], Liusena [Lucsane], Dasena [Daciane], Liutomerici [Lutomirici], Lemuzi vsque ad mediam sylvam, qua Bohemia limitatur. Deinde ad aquilonalem hii sunt termini: Psouane, Ghrouati [Crouati] et altera Chrouati, Zlasane, Trebouane, Boborane, Dedosese [Dedosesi] usque ad mediam sylvam, qua Milcianorum occurrunt termini. Inde ad orientem hos fluvios habet terminos: Bug scilicet et Ztir cum Krakouia [Krakova] civitate, provinciaque, cui Wag nomen est, cum omnibus regionibus ad praedictam urbem pertinentibus, que Krakow est. Inde Ungarorum limitibus additis, usque ad montes, quibus nomen est Tritri [Tatri], dilatata procedit. Deinde in ea parte, quae Meridiem respicit, addita regione M o r a v i a usque ad fluvium, cui nomen est Wag, et ad mediam sylvam, cui nomen est Mudre [Muore], et eiusdem montis, eadem Parochia tendit qua Bavaria limitatur"

</doc>
<doc id="52352" url="https://pl.wikipedia.org/wiki?curid=52352" title="Zhang Chunqiao">
Zhang Chunqiao

Zhang Chunqiao (wym. []; ur. 1917, zm. 21 kwietnia 2005) – chiński polityk, działacz partii komunistycznej, członek bandy czworga.
Od lat 30. pracował jako dziennikarz w Szanghaju; w 1938 wstąpił do Komunistycznej Partii Chin. Po utworzeniu Chińskiej Republiki Ludowej pracował od 1950 jako korespondent agencji Xinhua, a od 1954 był wpływowym redaktorem gazety "Jiefang Ribao" ("Dziennik Wyzwolenia"). 
W 1958 został jednym z komisarzy szanghajskiego komitetu miejskiego KPCh. Poznał w Szanghaju Jiang Qing i współpracował z nią od początku rewolucji kulturalnej. W lutym 1967 zorganizował w Szanghaju krótkotrwałą, zakończoną fiaskiem Komunę Szanghajską, której był przewodniczącym; 1967-1969 był zastępcą przewodniczącego grupy ds. rewolucji kulturalnej przy Komitecie Centralnym KPCh.
Działalność w okresie rewolucji kulturalnej wiązała się z kolejnymi awansami – od 1969 był członkiem Biura Politycznego KC, od 1973 członkiem Stałego Komitetu Biura Politycznego, od 1975 drugim wicepremierem; był również szefem Głównego Zarządu Politycznego Chińskiej Armii Ludowo-Wyzwoleńczej. Był kandydatem bandy czworga na premiera i następcę Mao, ostatecznie jednak sam Przewodniczący nieoczekiwanie wyznaczył na premiera mało znanego Hua Guofenga.
Po śmierci Mao Zedonga został aresztowany w październiku 1976; w 1977 pozbawiony oficjalnie wszystkich stanowisk. W styczniu 1981 w procesie bandy czworga został skazany na karę śmierci w zawieszeniu na 2 lata; podczas procesu cały czas milczał i nie odpowiadał na pytania sędziego. W 1983 wyrok zamieniono na dożywotnie więzienie. Ze względu na zły stan zdrowia został zwolniony w sierpniu 2002. Zmarł w kwietniu 2005 po chorobie nowotworowej, o czym oficjalnie agencje chińskie poinformowały z niemal miesięcznym opóźnieniem.

</doc>
<doc id="52353" url="https://pl.wikipedia.org/wiki?curid=52353" title="Zahumlanie">
Zahumlanie

Zahumlanie również Zahumljanie i Zachlumianie – plemię serbskie w I połowie VII wieku osiadłe w dolinie rzeki Neretwy na półwyspie Peljesač na północ od Dubrownika.
Nazwa plemienna Zahumlan ma charakter topograficzny – oznacza lud żyjący za "hlumem" – serb. "хум (hum)/хумка (humka)" "góra, pagórek, kopiec" (hlum – hulm/helm metateza, stąd polskie chełm – góra, tłumacząc na język współczesny tyle co "zagórzanie") i pochodzi od Serbów zagorskich, sąsiadujących z Zahumlanami od północy przez góry Dynarskie. Na wschód od Zahumlan osiedlili się Trebinianie, a na wybrzeżu Konawlanie. Od zachodu graniczyli z nimi Narentanie.
Wedle przeważającego poglądu Zahumlanie należą do plemion powstałych w wyniku migracji Serbów po 626 roku z pogranicza polsko-czeskiego. Taką lokalizację pierwotnych siedzib Zahumlan zdaje się też potwierdzać Konstantyn VII Porfirogeneta, który pisze, że ród książąt humskich wywodził się znad Wisły. Możliwe również, że w powstaniu Zahumlan duży udział miały plemiona sklawińskie, które w latach 609-615 opuściły swe siedziby naddunajskie i osiedliły się na Bałkanach. Niewątpliwie już na Bałkanach doszło do wymieszania obydwu fal osadnictwa słowiańskiego. Głównym grodem Zahumlan był Ston.
Zahumlanie weszli w skład utworzonego przez Serbów zagorskich wielkiego związku plemiennego. W miarę stabilizowania się sytuacji plemion słowiańskich na ich nowych ziemiach związek na przestrzeni VIII wieku rozpadł się na szereg państw plemiennych. O ile jednak sąsiednie państwa Trebinian i Duklan dość szybko popadły w zależność od zagorskiej Serbii, o tyle państwo Zahumlan długo zachowywało samodzielność. Od XV wieku ziemie Zahumlan, zwane wcześniej Humem zaczęto określać jako Hercegowinę.

</doc>
<doc id="52354" url="https://pl.wikipedia.org/wiki?curid=52354" title="Świat króla Artura. Maladie">
Świat króla Artura. Maladie

Świat króla Artura. Maladie () to książka Andrzeja Sapkowskiego składająca się z dwóch części: eseju o micie arturiańskim ("Świat króla Artura") oraz opowiadania o miłości drugoplanowych postaci opowieści o Tristanie i Izoldzie ("Maladie"). 
"Świat króla Artura".
Autor próbuje uzasadnić popularność mitu o rycerzach Okragłego Stołu. Dopatruje się niezgodności między legendą, a prawdą historyczną o królu Arturze. Autor wnioskuje także m.in., że święty Graal był kobietą. 
Sapkowski prowadzi nas zawiłymi ścieżkami historii Brytanii, które nieraz przeplatają się z mitem i legendą.
Jest to praca krytyczno-literacka, leksykon fantasy, dzięki któremu czytelnik może lepiej zrozumieć pozostałe dzieła Sapkowskiego, napotykamy wiele wyjaśnień nazw pojawiających się np. w sadze o wiedźminie. 
"Maladie".
Opowiadanie to można przeczytać na stronach Sapkowski.pl. Wydane także w zbiorze "Maladie i inne opowiadania".

</doc>
<doc id="52355" url="https://pl.wikipedia.org/wiki?curid=52355" title="Raszanie">
Raszanie

Raszanie – plemię południowosłowiańskie, współtworzące późniejszych Serbów. W IX w. zorganizowali państwo.

</doc>
<doc id="52356" url="https://pl.wikipedia.org/wiki?curid=52356" title="Trawunianie">
Trawunianie

Trawunianie, również Trebinianie – plemię serbskie od I połowy VII wieku zamieszkujące w górnej Dalmacji na terenach leżących na północ i zachód od Dubrownika.
Pochodzenie Trebinian jest sporne. Mogli być jednym z plemion sklawińskich, które w latach 609–615 opuściły swe siedziby naddunajskie, jak i plemieniem serbskim, które po 626 roku przywędrowało wraz z innymi Serbami z pogranicza polsko-czeskiego. Niewątpliwie już na Bałkanach doszło do wymieszania obydwu fal osadnictwa słowiańskiego i uformowania się plemienia odwołującego się do serbskich tradycji. Głównym grodem Trebinian było położone na północny wschód od Dubrownika Trebinje.
Trebinianie graniczyli od południowego wschodu z Duklanami, od północnego zachodu z Zahumlanami, a od południa z plemieniem Konawlan oraz z bizantyńskim Dubrownikiem. W VII wieku weszli w skład wielkiego związku plemiennego utworzonego przez najpotężniejszego ze swych sąsiadów – żyjących na północy za Górami Dynarskimi Serbów zagorskich. W skład związku weszli oprócz Trebinian osiadli w Primorju: Zahumlanie, Konawlanie i Narentanie, możliwe, że również Duklanie. W miarę krzepnięcia sytuacji najeźdźców słowiańskich na Bałkanach związek stopniowo przekształcił się w ciągu VIII wieku w szereg niezależnych państw plemiennych. 
Państwo Trebinian zwane Trawunią lub Trebinią, nad którym panowała dynastia Beliciów, dosyć szybko – bo około połowy IX wieku – popadło w zależność od Serbii, wcześniej uzależniwszy od siebie państwo Duklan. Zmienność przewag i wzajemnych sojuszy miała być udziałem Trebinii do połowy XII wieku, kiedy została przyłączona wraz z większą częścią Primorja do rosnącego w potęgę państwa Serbów zagorskich zwanego najpierw Raszką, a potem Serbią.

</doc>
<doc id="52358" url="https://pl.wikipedia.org/wiki?curid=52358" title="Dukljanie">
Dukljanie

Duklanie, również Dukljanie – najbardziej na południe wysunięte plemię serbskie osiadłe w I połowie VII wieku wokół Jeziora Szkoderskiego w antycznej prowincji Dioklei, od której wzięli swoją nazwę.
Na północnym zachodzie graniczyli z plemionami Trebinian i Konawlan, przez Góry Dynarskie od północy z Serbami zagorskimi. Przynależność Duklan do istniejącego w VII–IX wieku serbskiego związku plemiennego jest niepewna. Pop Duklanin nazywa ich terytorium "Chorwacją Czerwoną" (Południową). Na zajętych przez siebie terenach pomiędzy rzeką Driną a Zetą, Jeziorem Szkoderskim na południu i Górami Dynarskimi na północy utworzyli w VIII wieku państwo Duklę. W połowie X wieku Duklanie popadli w zależność od Serbii, gdy władzę w Dukli zdobyła trebińska dynastia Beliciów, uznająca zwierzchnictwo serbskie. Od połowy XI wieku ziemie Duklan zaczęto nazywać Zetą, a od XV wieku Czarnogórą.

</doc>
<doc id="52360" url="https://pl.wikipedia.org/wiki?curid=52360" title="Duklanie">
Duklanie



</doc>
<doc id="52361" url="https://pl.wikipedia.org/wiki?curid=52361" title="Zahlumianie">
Zahlumianie



</doc>
<doc id="52363" url="https://pl.wikipedia.org/wiki?curid=52363" title="Timoczanie">
Timoczanie

Timoczanie – plemię słowiańskie mieszkające w IX w. nad Dunajem poniżej ujścia Cisy. W 818 i 819 r. odpadli ze związku z Bułgarią i stali się poddanymi Ludwika Pobożnego.

</doc>
<doc id="52364" url="https://pl.wikipedia.org/wiki?curid=52364" title="Gadczanie">
Gadczanie

Gadczanie (również Gedczanie, Gaczanie, Guduskanie, współczesne chorw. Gačani, łac. "natio Guduscanorum") – jedno z plemion południowosłowiańskich zamieszkujących żupę Gackę. Obok Obodrytów naddunajskich i Morawian bałkańskich (Duklan, Narentan, Timoczan, Trawunian, Zahlumian) plemię wchodzące w skład ludności przyszłej Chorwacji i Serbii.&lt;br&gt;
Jak podaje "Annales Regni Francorum": "Erant ibi et aliarum nationum legati, Abodritorum videlicet ac Bornae, ducis Guduscanorum, et Timocianorum, qui nuper a Bulgarorum societate desciverant et ad nostros se contulerant, simul et Liudewiti, dusci Pannoniae inferioris" - wyzwolili się spod zwierzchnictwa Bułgarów, jednak zdanie nie precyzuje, którego z wymienionych plemion to miało dotyczyć.&lt;br&gt; Podlegali Bornie, "dux Guduscanorum".

</doc>
<doc id="52367" url="https://pl.wikipedia.org/wiki?curid=52367" title="Przewlekłe zapalenie oskrzeli">
Przewlekłe zapalenie oskrzeli

Przewlekłe zapalenie oskrzeli () – stan zapalny błony śluzowej oskrzeli, utrzymujący się przez większość dni w 3 miesiącach roku, w dwóch kolejnych latach. Stanowi, obok rozedmy płuc, jedną z dwóch podstawowych przyczyn prowadzących do przewlekłej obturacyjnej choroby płuc (POChP).
Zgodnie z definicją przyjętą przez WHO, za przewlekły nieżyt oskrzeli (pno) uważa się schorzenie oskrzeli, objawiające się kaszlem i odkrztuszaniem plwociny, które utrzymuje się przez 3 miesiące lub dłużej w roku, przynajmniej przez dwa kolejne lata i nie zależy od innej organicznej choroby płuc i oskrzeli (gruźlica, rozstrzenie oskrzeli, nowotwory).
Patologia.
Czynnik uszkadzający (zazwyczaj dym tytoniowy) powoduje migrację komórek stanu zapalnego. Wydzielane mediatory powodują uszkodzenie nabłonka migawkowego dróg oddechowych, a także zwiększenie liczby gruczołów śluzowych. Te dwa procesy nakładając się na siebie doprowadzają do zalegania śluzu, który stanowi doskonałą pożywkę dla rozwoju mikroorganizmów chorobotwórczych. Uszkodzenie nabłonka migawkowego uniemożliwia normalną drogę ewakuacji zalegającej wydzieliny, która jest usuwana w drodze odruchu kaszlowego.

</doc>
<doc id="52370" url="https://pl.wikipedia.org/wiki?curid=52370" title="Głuptaki">
Głuptaki

Głuptaki, głuptakowate (Sulidae) − rodzina ptaków z rzędu głuptakowych (Suliformes). 
Zasięg występowania.
Rodzina obejmuje gatunki oceaniczne zamieszkujące wybrzeża wszystkich kontynentów poza Antarktydą. 
Cechy charakterystyczne.
Ptaki te charakteryzują się następującymi cechami:
Systematyka.
Głuptaki są taksonem siostrzanym w stosunku do wężówek (Anhingidae) i kormoranów (Phalacrocoracidae). Do rodziny należą następujące rodzaje i gatunki:

</doc>
<doc id="52371" url="https://pl.wikipedia.org/wiki?curid=52371" title="Aminokwasy egzogenne">
Aminokwasy egzogenne

Aminokwasy egzogenne (, czyli „na zewnątrz”), aminokwasy niezbędne – aminokwasy, których organizm nie może syntetyzować samodzielnie, więc muszą być dostarczane w pożywieniu, w przeciwieństwie do aminokwasów endogennych.
U różnych organizmów różne aminokwasy można zaliczyć do jednej z tych dwóch grup, ale u większości kręgowców są to aminokwasy te same co u człowieka. Dla roślin podziału takiego nie ma, gdyż wszystkie aminokwasy są przez nie wytwarzane wewnątrz organizmu. Dostępne w literaturze zestawienia aminokwasów endogennych różnią się między sobą. Jedne uwzględniają tylko aminokwasy wchodzące w skład białek (aminokwasy białkowe), a inne również te funkcjonujące w ustroju jako samodzielne związki chemiczne biorące udział w rozmaitych procesach metabolizmu. Rozbieżności dotyczą także tego, czy zaliczać do aminokwasów endogennych te z nich, które wprawdzie mogą być syntetyzowane wewnątrz organizmu, ale tylko w wyniku przekształcenia aminokwasów egzogennych.
Aminokwasy egzogenne dla dorosłego człowieka to:
Żywienie pokarmami ubogimi w niezbędne aminokwasy egzogenne może doprowadzić do zaburzeń chorobowych. U innych ssaków zestaw aminokwasów egzogennych może być w części odmienny, na przykład dla kotów niezbędnym aminokwasem jest tauryna.

</doc>
<doc id="52372" url="https://pl.wikipedia.org/wiki?curid=52372" title="Rynchyni">
Rynchyni

Rynchyni, Rynchini, Rynchinowie – plemię słowiańskie zamieszkujące tereny Macedonii, na wschód od Tessalonik nad Morzem Egejskim.
Nazwa.
Nazwa Ρυγχινοι ("Rynchinōi"), Ρηχίνοι ("Rēchinoi") pochodzi prawdopodobnie od nazwy rzeki - Ρήχιος ("Rēchios") - Strumy (obec. gr. Rendina). Pierwotne brzmienie nazwy słowiańskiej jest niepewne. Próbuje się ją rekonstruować jako: "Rǫčeni" (por. macedoński "rъčej" - potok, strumyk, polski - ruczaj) lub "Rǫždane" (bułgarski - rud - rudy, kędzierzawy, ładny; rúda lédína - niwa, polska - rędzina - gleba gliniana, wapienna, zwykle urodzajna).
Historia.
Według "Miracula Sancti Demetrii" na czele Rynchinów stał w VII wieku książę Prebąd. Po jego śmierci w Konstantynopolu Rynchini wraz z innymi plemionami oblegli w odwecie Sołuń. Według tego źródła trudnili się piractwem, pustosząc przybrzeżne tereny Bizancjum. Sąsiadowali z Sagudatami i Strumińcami. Spośród wielu prób lokalizacji Rynchinów ostały się hipotezy łączące ich siedziby z rzeką Rechios bądź ze znaną z XIII-XIV wiecznych źródeł miejscowością Rentina nad jeziorem Wolwi. Kronika z XVII wieku z atońskiego klasztoru Kastamoniton przynosi informację, że w VIII wieku lub na początku IX (za cesarzy ikonoklastów) został przez mnichów z góry Athos schrystianizowany, wraz z Sagudatami lud Ρηχίνοι ("Rēchinoi") zwany Wlachorichinoi, koczujący na Półwyspie Chalcydyckim. Według badaczy mógł to być lud powstały ze zmieszania Rynchinów z Włachami. Wiarygodność tego przekazu bywa kwestionowana.

</doc>
<doc id="52373" url="https://pl.wikipedia.org/wiki?curid=52373" title="Sagudaci">
Sagudaci

Sagudaci – plemię słowiańskie mieszkające od VII wieku w Macedonii na południowy zachód od Tesaloniki. Sąsiadowali na północy z plemionami Strumian i Rynchynów, a na południu z Draguwitami.
Ekspansja.
Sagudaci pojawili się w Macedonii na początku VII wieku w ramach wielkiego exodusu sklawińskiego na ziemie Cesarstwa Bizantyjskiego, wypierając miejscową ludność grecką na tereny górskie w centrum półwyspu i do miast przybrzeżnych. Opanowali ziemie położone w południowej Macedonii na południowy zachód od Tesaloniki. Na zajętych terenach nie stworzyli własnego organizmu politycznego, żyjąc w ramach luźnych struktur plemiennych doraźnie łącząc się w większe związki plemienne. W 615 roku spustoszyli wspólnie z Draguwitami, Rynchynami, Welegezytami, Wajunitami i Brsjakami rozległe obszary Iliricum. Ludność miejscowa, której udało się uniknąć śmierci, schroniła się w miastach na wybrzeżu. Po dwuletnich przygotowaniach połączone plemiona obległy w 616 roku pod wodzą Hacona Tesalonikę, drugie pod względem wielkości miasto cesarstwa. Oblegający tak dalece byli przekonaniu o powodzeniu przedsięwzięcia że zabrali ze sobą rodziny i wszystkie sprzęty, żeby po zdobyciu Tesaloniki osiedlić się w jej murach.
"Chcieli zgodnie uderzyć na wymienione przez nas, miłe Chrystusowi, miasto i ograbić je jak pozostałe. W tej sprawie byli zgodni, więc wykonawszy mnóstwo łodzi wydrążonych z jednego pnia, rozłożyli się obozem w pobliżu morza, pozostałe zaś mrowie osaczyło miasto strzeżone przez Boga, ze wszystkich stron: od wschodu, północy i zachodu. Mieli ze sobą na lądzie rodziny i sprzęt domowy, obiecali obsadzić je bowiem w mieście po jego zdobyciu."
Wódz Hacon został schwytany w trakcie trwania oblężenia i stracony. W 618 roku ponownie połączone siły słowiańskie pojawiły się pod murami Tesaloniki, tym razem wspólnie z Awarami. Oblężenie trwało 33 dni i również zakończyło się niepowodzeniem. W 626 roku Sagudaci wzięli najprawdopodobniej udział w wielkim awarsko-słowiańskim oblężeniu Konstantynopola, zakończonym klęską słowiańskiej flotylli łódek jednodrzewek w bitwie w zatoce Złotego Rogu, konfliktem pomiędzy Słowianami a Awarami i odstąpieniem najpierw Słowian, a potem Awarów od oblężenia. Kolejne informacje o Sagudatach pochodzą z lat 70. VII wieku. W 670 roku utworzyli wspólnie z Rynchynów i Strumian związek wojskowy mający na celu zdobycie Tesaloniki. Inicjatorem przedsięwzięcia był wódz Rynchynów Prebąd, który osobiście zajął się przygotowaniami do zdobycia miasta. W trakcie pobytu w Tesalonice został uwięziony przez władze bizantyńskie i odesłany w kajdanach do Konstantynopola. Schwytany w czasie próby ucieczki został stracony jesienią 674 roku. Oburzeni egzekucją swego wodza związkowcy oblegli Tesalonikę. Udało im się nakłonić do przystąpienia do oblężenia Draguwitów. Natomiast Welegezyci stanęli po stronie Greków. Przed decydującym szturmem z akcji wycofali się też Strumianie. Oblężenie zakończyło się niepowodzeniem. Ostatnim wspólnym przedsięwzięciem związku była nieudana próba zdobycia Tesaloniki w 677 roku.
Stopniowe uzależnienie od Bizancjum.
Pod koniec VII wieku do kontrofensywy przeszli cesarze bizantyńscy. Na przełomie 688/9 cesarz Justynian II przedarł się z armią do Tesaloniki i uprowadził sporą liczbę Słowian z okolic miasta, a więc zapewne również Sagudatów. Jeńcy zostali osiedleni w Azji Mniejszej. W 758/9 ziemie macedońskich Słowian najechał cesarz Konstantyn VII, w odwecie Słowianie dokonali wypraw rabunkowych i grabieżczych na wyspy Morza Egejskiego. W 769 roku cesarz wykupił 2500 jeńców, mieszkańców wysp greckich: Imbros, Tenedos i Samotraki. W 783 roku wyprawa cesarzowej Ireny dotarła przez tereny Sagudatów na Peloponez. Pod koniec VIII wieku po raz pierwszy w źródłach greckich pojawia się nazwa temu Macedonia, choć trudno stwierdzić, jaki był zakres władzy bizantyńskiej nad mieszkającymi w Macedonii plemionami słowiańskimi. O stopniu zeslawizowania tych ziem w IX wieku świadczy historia braci Cyryla i Metodego, którzy z racji mieszkania w Tesalonice znali płynnie język słowiański. W latach 821–823 i 836-837 Słowianie macedońscy wzięli udział w buntach przeciw Bizancjum krwawo tłumionych. W 904 roku ziemie Sagudatów znalazły się w granicach Bułgarii Symeona I. Po upadku Bułgarii pod koniec X wieku zostały ostatecznie włączone do cesarstwa i znalazły się w temie Strymonu.

</doc>
<doc id="52374" url="https://pl.wikipedia.org/wiki?curid=52374" title="Strumińcy">
Strumińcy

Strumińcy, Strumianie, Strymońcy – plemię słowiańskie zamieszkujące na północ od Salonik nad Morzem Egejskim, nad rzeką Strumą i Strumicą. Sąsiadowali na wschodzie z plemieniem Smolan, a na południu z plemionami Rynchynów i Sagudatów.
Historia.
Strumianie pojawili się w Macedonii na początku VII wieku w ramach wielkiego exodusu sklawińskiego na ziemie Cesarstwa Bizantyńskiego, wypierając miejscową ludność grecką na tereny górskie w centrum półwyspu i do miast przybrzeżnych. Na zajętych terenach nie stworzyli własnego organizmu politycznego, żyjąc w ramach luźnych struktur plemiennych doraźnie łącząc się w większe związki plemienne. Na zdobytych ziemiach trudnili się rolnictwem i piractwem. W 626 roku Strumianie wzięli najprawdopodobniej udział w wielkim awarsko-słowiańskim oblężeniu Konstantynopola, zakończonym klęską słowiańskiej flotylli łódek jednodrzewek w bitwie w zatoce Złotego Rogu, konfliktem pomiędzy Słowianami a Awarami i odstąpieniem najpierw Słowian, a potem Awarów od oblężenia. W 670 roku utworzyli wspólnie z Rynchynami i Sagudatami związek wojskowy mający na celu zdobycie Salonik. Inicjatorem przedsięwzięcia był wódz Rynchynów Prebud, który osobiście zajął się przygotowaniami do zdobycia miasta. W trakcie pobytu w Salonikach został uwięziony przez władze bizantyńskie i odesłany w kajdanach do Konstantynopola. Schwytany w czasie próby ucieczki został stracony jesienią 674 roku. Oburzeni egzekucją swego wodza związkowcy oblegli Saloniki. Udało im się nakłonić do przystąpienia do oblężenia Draguwitów. Natomiast Welegezyci stanęli po stronie Greków. Przed decydującym szturmem Strumianie wycofali się z akcji. Ostatecznie oblężenie zakończyło się niepowodzeniem. Ostatnim wspólnym przedsięwzięciem związku była nieudana próba zdobycia Tesaloniki w 677 roku.
Pod koniec VII wieku do kontrofensywy przeszli cesarze bizantyńscy. Na przełomie 688/9 cesarz Justynian przedarł się z armią do Salonik i uprowadził sporą liczbę Słowian z okolic miasta. Jeńcy zostali osiedleni w Azji Mniejszej. W 758/9 ziemie macedońskich Słowian najechał cesarz Konstantyn VII, w odwecie Słowianie dokonali wypraw rabunkowych i grabieżczych na wyspy Morza Egejskiego. W 769 roku cesarz wykupił 2500 jeńców, mieszkańców wysp greckich: Imbros, Tenedos i Samotraki. W 783 roku wyprawa cesarzowej Ireny dotarła przez tereny zamieszkane przez Słowian na Peloponez. W 789 roku oddziały bułgarskie spustoszyły terytorium plemienia Strumian, uznających zwierzchność cesarską. Pod koniec VIII wieku po raz pierwszy w źródłach greckich pojawia się nazwa temu Macedonia, choć trudno stwierdzić jaki był zakres władzy bizantyńskiej nad mieszkającymi w Macedonii plemionami słowiańskimi. O stopniu zeslawizowania tych ziem w IX wieku świadczy historia braci Cyryla i Metodego, którzy z racji mieszkania w Tesalonice znali płynnie język słowiański. W latach 821–823 i 836-837 Słowianie macedońscy wzięli udział w buntach przeciw Bizancjum krwawo tłumionych. Wprawdzie historycy bizantyńscy mówią ogólnie o "Sklawiniach", nie wymieniając zaangażowanych w bunt plemion, to jednak ponieważ wiemy, że działania objęły tereny sąsiednich Smolan, które zostały w 837 roku włączone do Bułgarii, zapewne nie ominęły więc i ziem Strumian. W II połowie IX wieku Strumianie zostali włączeni do powstałego wówczas temu Strymon. Jeszcze na początku X wieku tworzyli w jej obrębie odrębną archontię, później zlikwidowaną. Mianowany przez cesarza archont, jakkolwiek zastąpił wodza plemiennego, pozostawiał Strumianom znaczną autonomię. Od 879 roku Strumianie posiadali też własnego biskupa.

</doc>
<doc id="52375" url="https://pl.wikipedia.org/wiki?curid=52375" title="Wajunici">
Wajunici

Wajunici – plemię słowiańskie zamieszkujące na terenach obecnej Grecji (Epir) (okręg Wagenecja).

</doc>
<doc id="52376" url="https://pl.wikipedia.org/wiki?curid=52376" title="Welegezyci">
Welegezyci

Welegezyci, Wielegezyci, Welegezeci, Welegoci – plemię słowiańskie zamieszkujące od VII wieku na terenach Tesalii. Sąsiadowali na północy z plemionami Draguwitów
Zdobycie siedzib w Grecji.
Welegezyci pojawili się w Tesalii na początku VII wieku w ramach wielkiego exodusu sklawińskiego na ziemie Cesarstwa Bizantyńskiego. W latach 610-617 Słowianie wspólnie z Awarami spustoszyli półwysep grecki wypierając miejscową ludność grecką na tereny górskie w centrum półwyspu oraz na wyspy Morza Egejskiego. Welegezyci osiedlili się w Tesalii. Na zajętych terenach nie stworzyli własnego organizmu politycznego, żyjąc w ramach luźnych struktur plemiennych, doraźnie łącząc się w większe związki plemienne. Około 615 roku spustoszyli wspólnie z Sagudatami, Rynchynami, Draguwitami, Wajunitami i Brsjakami rozległe obszary Iliricum. Ludność miejscowa, której udało się uniknąć śmierci, schroniła się w miastach na wybrzeżu. Oblegli również Tesalonikę, musieli jednak odstąpić od oblężenia. W 618 roku ponownie pojawili się pod murami Tesaloniki wspólnie z Awarami. Oblężenie trwało 33 dni i również zakończyło się niepowodzeniem. W 626 roku wzięli prawdopodobnie udział w wielkim awarsko-słowiańskim oblężeniu Konstantynopola, zakończonym klęską słowiańskiej flotylli łódek jednodrzewek w bitwie w zatoce Złotego Rogu, konfliktem pomiędzy Słowianami a Awarami i odstąpieniem najpierw Słowian a potem Awarów od oblężenia. Kolejne informacje o Welegezytach pochodzą z lat 70. VII wieku. W 674 roku związek Rynchynów, Sagudatów, Draguwitów i Strumian obległ Tesalonikę. Welegezyci stanęli wówczas po stronie Greków, przeciwko swym słowiańskim współplemieńcom. Przed decydującym szturmem z akcji wycofali się również Strumianie. Oblężenie zakończyło się niepowodzeniem.
Stopniowe podporządkowanie Bizancjum.
Pod koniec VII wieku do kontrofensywy przeszli cesarze bizantyńscy podporządkowując sobie stopniowo ziemie zamieszkane przez Słowian. O walkach na terenach Welegezytów źródła wspominają dopiero w 783 roku, kiedy doszło do wielkiej wyprawy wojsk bizantyńskich, wysłanych przez cesarzową Irenę, pod wodzą eunucha Staurakiosa w głąb Grecji. Wyprawa przez Macedonię i tereny Welegezytów dotarła do Hellady i na Peloponez. Historycy są jednak ostrożni w uznawaniu tej daty za kres niezależności Welegezytów. Podkreśla się propagandowy charakter relacji o wielkim zwycięstwie nad Słowianami. Przeciw uzależnieniu Welegezytów zdaje się też przemawiać wystąpienie w 799 roku archonta Welegezytów Akamira przeciw Irenie. Poparł on przebywających na zesłaniu w Atenach synów cesarza Konstantyna V Kopronima, braci zmarłego męża cesarzowej. Bunt przeciw cesarzowej został stłumiony, a niefortunnych kandydatów do purpury cesarskiej oślepiono.
Na początku IX wieku Bizancjum podporządkowało sobie Słowian na Peloponezie, do połowy stulecia nie ma natomiast informacji o sytuacji w Tesalii. Ze wzmianek o biskupstwie Larisy w II połowie IX wieku wnioskuje się o przywróceniu administracji bizantyńskiej na terenach zamieszkanych przez Welegezytów. 
Po okresie zamieszkiwania Welegezytów w Tesalii pozostało 130 nazw miejscowości pochodzenia słowiańskiego.

</doc>
<doc id="52379" url="https://pl.wikipedia.org/wiki?curid=52379" title="Action Man">
Action Man

Action Man – mała (ok. 30-centymetrowa), plastikowa figurka przedstawiająca mocno umięśnionego mężczyznę w stroju żołnierza. Produkcję Action Mana rozpoczęto w 1966 roku w firmie Palitoy w Leicester,w Anglii, na licencji amerykańskiej firmy Hasbro. Figurka podlegała częstym modyfikacjom, wypuszczano serie w różnych rodzajach umundurowania. W roku 1984 zaprzestano produkcji zabawki ze względu na niski popyt, lecz w roku 1993 Action Man triumfalnie powrócił. Co jakiś czas z lekka modyfikuje się jego wygląd – rysy twarzy, budowę, zginanie kończyn itp., a także sprzedaje się mnóstwo akcesoriów – pojazdy, broń, zwierzęta itd.
Action Man doczekał się rzeszy fanów i zapalonych kolekcjonerów. Rzadko spotykane, starsze figurki, osiągają zawrotne ceny.
Obecnie Action Man jest bohaterem kreskówki o tym samym tytule (z którą przede wszystkim jest teraz kojarzony) oraz gier komputerowych.

</doc>
<doc id="52381" url="https://pl.wikipedia.org/wiki?curid=52381" title="Rynchini">
Rynchini



</doc>
<doc id="52384" url="https://pl.wikipedia.org/wiki?curid=52384" title="Brsjacy">
Brsjacy

Brsjacy, Berzitowie, Berzetowie, Berzite, Werzyci, Werzitowie – plemię słowiańskie zamieszkujące tereny rozciągające się od dwóch wielkich jezior macedońskich: Prespańskiego i Ochrydzkiego aż do miasta Veles nad Wardarem, przez Greków zwane "Berzitią".
Nazwa.
Źródła bizantyńskie używają na określenie Brsjaków nazwy "Βερζηται" ("Werzetai"), a kraj przez nich zamieszkany nazywają "Βερζιτία" ("Werzitia") lub "Βερζητία" ("Werzetia"). Nazwę część uczonych wywodzi od słowiańskiego "bŕz-", wedle innych (Vasamer) stanowi przekształcenie greckiego "Βελζητία" ("Welzetia"). Jest prawdopodobne, że nazwa Brsjaków utrzymała się do dziś w etnicznej nazwie Brosjaci, określającej lud zamieszkujący obszar od Ochrydy i Bitoli przez Prilep, Kiczewo i Kruszewo do Welesu nad dolnym Wardarem.
Pojawienie się Brsjaków.
Brsjacy pojawili się w Macedonii na początku VII wieku w ramach wielkiego exodusu sklawińskiego na ziemie Cesarstwa Bizantyjskiego, wypierając miejscową ludność iliryjską w Góry Albańskie. W latach 609–615 Słowianie zasiedlili prawie cały Półwysep Bałkański i znaczną część Grecji. Około 615 roku Brsjacy wspólnie z Sagudatami, Rynchynami, Draguwitami, Wajunitami i Welegezytami spustoszyli rozległe obszary Iliricum i bezskutecznie oblegli Tesalonikę. Brsjacy zajęli tereny Macedonii Wardarskiej, łącznie z wybrzeżami Jeziora Prespańskiego i Ochrydzkiego. Na zajętych terenach nie stworzyli własnego organizmu politycznego, żyjąc w ramach luźnych struktur plemiennych.
Kontrofensywa bizantyńska.
Na przeszkodzie dalszej konsolidacji Słowian macedońskich i utworzeniu własnego państwa słowiańskiego stanęła kontrofensywa cesarzy bizantyńskich. Po przezwyciężeniu kryzysu, w 658 roku Konstans II najechał "Sklawinie" macedońskie, zmuszając również Brsjaków do uznania swego zwierzchnictwa. W 758 roku cesarz Konstantyn V "ujarzmił Słowian w Macedonii, a pozostałych podporządkował swej władzy". W 774 roku wyprawę na Berzitię podjął chan bułgarski Telerig z zamiarem przesiedlenia plemienia Brsjaków na tereny Bułgarii dotkniętej poważnym kryzysem demograficznym. Powiadomiony o planach bułgarskich Konstantyn V rozbił zmierzającą do Macedonii armię Bułgarów.
Z początkiem IX wieku Bizancjum na tyle umocniło swoje panowanie nad terenami zamieszkanymi przez Brsjaków, że włączyło je do nowo utworzonego temu Dyrrachium, narzucając Brsjakom w miejsce wodza plemiennego namiestnika cesarskiego zwanego archontem. Ostatecznie długoletnie współzawodnictwo o panowanie nad Macedonią zostało w latach czterdziestych IX wieku zakończone podziałem stref wpływów. Zachodnia Macedonia znalazła się pod panowaniem bułgarskim. Z ziem zamieszkanych przez Brsjaków chan Presjan lub jego następca utworzyli prowincję Kutmiczewicę. Postępująca chrystianizacja, prowadzona z wielkim rozmachem przez uczniów świętego Metodego: Klemensa i Nauma oraz napływ elementu słowiańskiego z Bułgarii, doprowadziły w następnych dziesięcioleciach do zniknięcia odrębnego plemienia Berzitów.
Według Witczaka „Geograf Bawarski” pod nazwą "Fresiti" (= Berziti) wymienia jakiś północny, wschodnioruski odłam Brsjaków, który pozostał w pierwotnych siedzibach i nie uczestniczył w wędrówce na południe.

</doc>
<doc id="52385" url="https://pl.wikipedia.org/wiki?curid=52385" title="Wielegezyci">
Wielegezyci



</doc>
<doc id="52386" url="https://pl.wikipedia.org/wiki?curid=52386" title="Jezeryci">
Jezeryci



</doc>
<doc id="52387" url="https://pl.wikipedia.org/wiki?curid=52387" title="Karantani">
Karantani



</doc>
<doc id="52388" url="https://pl.wikipedia.org/wiki?curid=52388" title="Karantanie">
Karantanie

Karantanie (Karyntianie, Chorutanie, Chorątanie, ) − plemię słowiańskie zamieszkujące od VI/VII wieku Karyntię. Zwani również Słowianami alpejskimi. Stworzyli własne państwo, Karantanię. Od VIII wieku w źródłach występuje nazwa Carantani na określenie mieszkańców Karyntii. 
Według Nestora z Kijowa Chorutanie byli protoplastami Lachów. Nestor opisuje w swojej "Powieści minionych lat" z 1113 roku w części drugiej „O narodach słowiańskich”, jak to we wczesnym średniowieczu Biali Chorwaci, Serbowie i Chorutanie (zapewne chodzi tu o część tych plemion, a nie całość) w wyniku najazdu Włochów przenieśli się ze swoich naddunajskich terenów i osiedli nad Wisłą przezwawszy się Lachami, a ci następnie przezwali się Polanami, Lucicami, Mazowszanami, Pomorzanami.
Kronika Fredegara podaje, że za czasów panowania Dagoberta (628–658) Chorątanie oraz część pewnie i innych plemion słowiańskich tworzyli księstwo kraińskie (w źródłach niemieckich marchia windyjska) pod władztwem Waluka (u Fredegara "Wallucum ducem Winedorum" – Jooseppi Julius Mikkola uważał, że to nie imię a zniekształcony słowiański tytuł władyka; łacińskie "Valduco" od prasłowiańskiego "*voldyka" ← "*voldo/*voldy" od germańskiego "*waldan", z analogią w litewskim "veldeti" „dziedziczyć”) będącego w przymierzu lub przynależącego do Państwa Samona.
Historię Karantan opisuje także kronika Conversio Bagoariorum et Carantanorum „O nawróceniu Bawarów i Karyntyjczyków”
Za współczesnych potomków Chorątan można uważać Słoweńców.

</doc>
<doc id="52389" url="https://pl.wikipedia.org/wiki?curid=52389" title="Karyntianie">
Karyntianie



</doc>
<doc id="52390" url="https://pl.wikipedia.org/wiki?curid=52390" title="Polska Organizacja Wojskowa Górnego Śląska">
Polska Organizacja Wojskowa Górnego Śląska

Polska Organizacja Wojskowa Górnego Śląska (skr. POW Górnego Śląska lub POW G.Śl.) – nadzorowana i współtworzona przez Oddział VI (późniejszy II) Sztabu Generalnego Wojska Polskiego i Naczelną Radę Ludową autonomiczna górnośląska organizacja konspiracyjna do walki nieregularnej, podjazdowej o secesję Górnego Śląska od Rzeszy Niemieckiej i przyłączenie go do Polski. Organizacja ta powstała 11 stycznia 1919 w Katowicach. Była główną polską siłę zbrojną w powstaniach śląskich 1919–1921. 
Działali w niej m.in.: Józef Grzegorzek, Alfons Zgrzebniok, Józef Michalski, Jan Wyglenda, Walenty Fojkis, Karol Grzesik, Stanisław Mastalerz, Adam Kocur, Stanisław Krzyżowski, Alojzy Nikodem Fizia, Rudolf Kornke, Maksymilian Iksal, Jan Józef Ludyga-Laskowski, Mieczysław Andrzejewski. Przed I powstaniem śląskim oddziały powstańcze tworzone były m.in. w oparciu o członków miejscowego Towarzystwa Gimnastycznego „Sokół”. Jego członkami byli prawie wszyscy wyżej wymienieni. Członkowie tego towarzystwa stali się trzonem sił powstańczych. Współorganizatorem tych sił w 1919 był Józef Dreyza, naczelnik Okręgu Śląskiego „Sokoła”, który jednak już w lutym 1919 został skreślony z listy członków POW G.Śl.. Drugim ważnym ośrodkiem, z którego rekrutowali się powstańcy śląscy, był Związek Śląskich Kół Śpiewaczych, liczący w 1919 kilkanaście tys. członków (w 1921 przeszło 20 tys.). Sekretarzem generalnym tego związku był w latach 1912–1913 Józef Grzegorzek, główny organizator i rzeczywisty przywódca POW G.Śl. w 1919. 
Partyzantom pomagali i współpracowali z nimi obywatele Rzeczypospolitej Polskiej, żołnierze wywiadu wojskowego z Oddziału VI Sztabu Generalnego Wojska Polskiego (od 13 lutego 1919 z Oddziału VI (później II) Naczelnego Dowództwa Wojska Polskiego).
Licząca około 23 tys. członków organizacja w nocy z 16 na 17 sierpnia 1919 w następstwie rozkazu wydanego przez Maksymiliana Iksala rozpoczęła I powstanie śląskie. Po II powstaniu śląskim poinformowano o rozwiązaniu POW G.Śl. Jednakże jej miejsce zajęła daleka nazwą od wojska Centrala Wychowania Fizycznego.
Centrala Wychowania Fizycznego.
Powstanie organizacji CWF zostało ogłoszone we wrześniu 1920 i formalnie miała się ona zajmować propagowaniem zdrowego stylu życia i upowszechnianiem sportu. De facto CWF była instytucją przykrycia działań na terytorium powersalskiej Rzeszy Niemieckiej żołnierzy i agentów wywiadu z Sekcji Plebiscytowej Oddziału II Sztabu Ministerstwa Spraw Wojskowych, kierowanej przez kpt. Tadeusza Puszczyńskiego. Jej siedziba mieściła się w Hotelu Lomnitz w Bytomiu. W rzeczywistości organizacja zajmowała się ochroną polskich wieców i placówek plebiscytowych, chroniąc osoby przygotowujące plebiscyt przed niemieckimi bojówkarzami z Kampforganisation Oberschlesien (Organizacji Bojowej Górnego Śląska). Na najwyższym szczeblu CWF powstał organ o nazwie Centrala, który był podporządkowany Polskiemu Komisariatowi Plebiscytowemu z Wojciechem Korfantym na czele. Na czele CWF stał kpt. Mieczysław Paluch, a potem ppor. Mieczysław Chmielewski. Szefem sztabu CWF był kpt. Alfons Zgrzebniok (dowódca I i II powstania śląskiego), a jego zastępcą kpt. Michał Grażyński (późniejszy wojewoda śląski). Szefem sztabu technicznego był Józef Jędrośka, szefem referatu wywiadowczego – Józef Witczak. Przedstawicielstwem CWF w Polsce był Związek Przyjaciół Górnego Śląska. Po II powstaniu śląskim CWF zmieniła struktury partyzanckie na wzór przyjęty w wojsku regularnym. Pod koniec 1920 CWF miała 16 tys. zaprzysiężonych członków i tyle samo współpracowników, jednak dużym problemem tej organizacji był fakt, że rząd polski nie doceniał determinacji Ślązaków i nie wykazywał dostatecznego zainteresowania wsparciem CWF w środki do dalszej działalności, co stało się podstawą do wystosowania dramatycznego memoriału przez dowództwo CWF w dniu 20 grudnia 1920. Dnia 15 stycznia 1921 CWF została rozwiązana i włączona do nowej tajnej organizacji wojskowej pod nazwą Dowództwo Obrony Plebiscytu.
Dowództwo Obrony Plebiscytu.
Organizacja ta powstała 11 grudnia 1920 w Kępnie w Wielkopolsce z inicjatywy gen. Kazimierza Raszewskiego i Wojciecha Korfantego. Początkowo w celach konspiracyjnych nosiła ona nazwę Warszawskie Towarzystwo Przemysłowo-Budowlane. Dowództwo Obrony Plebiscytu po wcieleniu do niego CWF stało się głównym ośrodkiem dowódczym polskiego podziemnego ruchu zbrojnego na Górnym Śląsku. Ze względów bezpieczeństwa siedziba kierownictwa znajdowała się w Grodźcu, a od lutego 1921 w Sosnowcu. Oprócz CWF w skład DOP weszli także popowstaniowi śląscy uchodźcy, Związek Przyjaciół Górnego Śląska (jako organ kwatermistrzowski) i Związek Hallerczyków (skupiający kilka tysięcy Górnoślązaków z dawnej armii Hallera).
Na czele organizacji stał początkowo płk dr Paweł Chrobok, a jego zastępcą był ppłk Maciej Mielżyński (w kwietniu został jej dowódcą). W szeregi tej organizacji zostały powołane kilkuosobowe inspektoraty, które z czasem poza funkcjami inspekcyjnymi przejęły funkcje dowódcze w terenie.
Powstały następujące inspektoraty:
Na czele Głównego Inspektoratu stał Karol Grzesik.
Dowództwo Obrony Plebiscytu w lutym 1921 liczyło ok. 30 tys. członków, a w kwietniu 1921 już ok. 40 tys. W celu uzyskania wsparcia w wyposażeniu DOP nawiązała współpracę z dowódcami sąsiadujących ze Śląskiem polskich okręgów wojskowych: gen. Kazimierzem Raszewskim w Poznaniu i gen. Stanisławem Szeptyckim w Krakowie, którzy wbrew stanowisku rządu polskiego (niechcącego zaogniać sytuacji) przekazywali potajemnie uzbrojenie na Górny Śląsk. Po plebiscycie i niekorzystnych dla Polaków propozycjach podziału Górnego Śląska, w DOP przystąpiono do przygotowywania powstania. W chwili ogłoszenia stanu alarmowego w dniu 2 maja 1921 DOP przekształcono w Naczelną Komendę Wojsk Powstańczych.
Naczelna Komenda Wojsk Powstańczych.
Najwyższy polski organ militarny na Górnym Śląsku powstały w przededniu wybuchu III powstania śląskiego, 2 maja 1921. Komendą kierował ppłk Maciej Mielżyński, a od 7 czerwca 1921 ppłk Kazimierz Zenkteller. Naczelna Komenda zajmowała się dowodzeniem i organizacją zaopatrzenia w czasie walk powstańczych. Wojciech Korfanty w tym czasie koordynował działania polityczne, piastując funkcję dyktatora w organie o nazwie Naczelna Władza Cywilna na Górnym Śląsku i w jego Komitecie Wykonawczym, w którego skład wchodzili: Józef Rymer, Józef Grzegorzek, Józef Biniszkiewicz, Franciszek Roguszczak, Michał Grajek, Adam Wojciechowski i Klemens Borys.
Siedziba Naczelnej Komendy mieściła się w Szopienicach przy ul. Lwowskiej 2 (obecnie VI Liceum Ogólnokształcące im. Jana Długosza w Katowicach-Szopienicach).
Naczelna Komenda została zlikwidowana w lipcu 1921, po zakończeniu III powstania śląskiego.

</doc>
<doc id="52391" url="https://pl.wikipedia.org/wiki?curid=52391" title="Lendizi">
Lendizi



</doc>
<doc id="52393" url="https://pl.wikipedia.org/wiki?curid=52393" title="Ziemia święta">
Ziemia święta



</doc>
<doc id="52396" url="https://pl.wikipedia.org/wiki?curid=52396" title="Balmoral">
Balmoral

Balmoral – posiadłość w północno-wschodniej Szkocji, w hrabstwie Aberdeenshire, położona nad rzeką Dee, w dolinie Royal Deeside, około 80 km na zachód od Aberdeen. Zajmuje powierzchnię 20 000 hektarów. Jest jedną z dwóch – obok Sandringham House – rezydencji królewskich nienależących do dóbr, którymi brytyjscy monarchowie dysponują z racji pełnionego urzędu (tzw. "Crown Estate"), lecz pozostających własnością prywatną rodziny panującej.
Mieści się tam zamek (wzmiankowany po raz pierwszy w 1484) przebudowany i rozbudowany w latach 1853–1856 w stylu Scottish Baronial dla królowej Wiktorii i jej małżonka – księcia Alberta. Zamek charakteryzuje się wieżą na planie kwadratu z okrągłą wieżyczką w jednym z rogów i trzema bartyzanami – w pozostałych.
Balmoral jest ulubioną letnią rezydencją brytyjskiej rodziny królewskiej.
8 września 2022 roku w rezydencji zmarła królowa Elżbieta II.

</doc>
<doc id="52397" url="https://pl.wikipedia.org/wiki?curid=52397" title="Graceland">
Graceland

Graceland – nazwa posiadłości Elvisa Presleya w Memphis w stanie Tennessee. Piosenkarz mieszkał w niej od 1957, kiedy to zakupił ją za 100 tys. dol. 16 sierpnia 1977 został znaleziony martwy na terenie rezydencji.
Od 1982 Graceland jest otwarte dla turystów i fanów. Na terenie posiadłości mieści się muzeum Elvisa Presleya, ponadto odbywają się tam zorganizowane imprezy, szczególnie w rocznicę urodzin oraz śmierci artysty (Elvis Week). Znajdują się tam groby Presleya, jego babki, ojca i matki w tzw. the Meditation Gardens oraz płyta nagrobna brata bliźniaka Elvisa - Jessego Garona Presleya, zmarłego przy porodzie.
Posiadłość została wybudowana w 1939.
7 listopada 1991 budynek został wpisany na listę National Register of Historic Places, a 27 marca 2006 – na listę National Historic Landmark.

</doc>
<doc id="52406" url="https://pl.wikipedia.org/wiki?curid=52406" title="III Rzeczpospolita">
III Rzeczpospolita

III Rzeczpospolita (III RP) – użyte w Konstytucji Rzeczypospolitej Polskiej (1997) określenie państwa polskiego po zasadniczych przemianach politycznych, jakie zaszły od 1989 roku. Podstawowa konstytucyjna nazwa państwa to Rzeczpospolita Polska.
Wymową tego określenia jest zerwanie z ustrojem Polskiej Rzeczypospolitej Ludowej (tzw. demokracja ludowa) i nawiązanie bezpośrednio do tradycji I i II Rzeczypospolitej. Symbolem III Rzeczypospolitej jest m.in. przywrócony w godle Polski po czasach Polski Ludowej orzeł w koronie, wzorowany na przedwojennym.
Zazwyczaj przyjmuje się, że przegłosowanie przez tzw. Sejm kontraktowy przywrócenia nazwy państwa polskiego Rzeczpospolita Polska i godła w postaci orła w koronie, które obowiązuje od 29 grudnia 1989, zapoczątkowało symbolicznie powstanie III Rzeczypospolitej. Według innych opinii za początek III Rzeczypospolitej przyjmuje się inne wydarzenia: wybory 4 czerwca 1989 roku, powołanie rządu Tadeusza Mazowieckiego 12 września 1989 roku, przekazanie 22 grudnia 1990 Lechowi Wałęsie insygniów prezydenckich przez prezydenta RP na Uchodźstwie Ryszarda Kaczorowskiego lub początek I kadencji Sejmu 25 listopada 1991 roku, wybranego w pierwszych po wojnie w pełni wolnych wyborach.
Konstytucja RP z kwietnia 1997 w swej preambule zawarła nazwę Trzeciej Rzeczypospolitej. W kwietniu 1998 Senat podjął uchwałę o ciągłości prawnej między II a III Rzecząpospolitą Polską.
Historia polityczna.
Powstanie III RP.
Stale pogarszająca się sytuacja gospodarcza Polski, połączona z brakiem perspektyw realnej poprawy, doprowadziła do pogłębienia się kryzysu. Przyparty do muru rząd po nieudanej próbie wzmocnienia swojej pozycji poprzez referendum z roku 1987, zmuszony był podnieść ceny o 40 procent. Wywołało to natychmiastowe protesty, szybko ogarniające cały kraj. 25 kwietnia 1988 protesty wybuchły w Bydgoszczy, szybko objęły Gdańsk i Nową Hutę, a także wiele innych miast. Fala strajków dała nowy oddech „Solidarności”, która od czasu delegalizacji (8 października 1982 roku) tkwiła w impasie, teraz jej przywódcy stanęli na czele protestów. Nie zmieniło tego brutalne stłumienie strajku nowohuckiego, a także krótkotrwały areszt przywódców solidarnościowych. Strajki trwały do końca maja i zmusiły władzę do podjęcia rozmów. Możliwość przemian ustrojowych otworzyła również zmiana polityki Związku Sowieckiego, pod wodzą Michaiła Gorbaczowa, który obciążany głębokim kryzysem gospodarczym, nie mógł dłużej ponosić kosztów utrzymania swojej strefy wpływów. Kreml dążył do zmiany zasad wymiany gospodarczej, przede wszystkim dostaw ropy i gazu ziemnego do krajów bloku wschodniego, gotowy był przy tym na daleko idące ustępstwa w kwestii polityki wewnętrznej tych państw, licząc jednak że kraje te nie zerwą zupełnie kontaktów politycznych, gospodarczych i wojskowych z ZSRR. Wyrazem tego była lipcowa wizyta Gorbaczowa w Polsce, a także bezpośrednie rozmowy podjęte przez Moskwę z przedstawicielami opozycji.
Władza nawiązała kontakt z opozycją za pośrednictwem przedstawicieli Kościoła; jednak jej oferta mniejszościowego udziału we władzy, bez legalizacji "Solidarności", nie została przyjęta. Kolejna, sierpniowa fala strajków, dodatkowo osłabiła pozycję rządu, i zmusiła władzę do bezpośrednich rozmów z opozycją, do których wstępem było spotkanie między ministrem spraw wewnętrznych Czesławem Kiszczakiem a Lechem Wałęsą z 31 sierpnia. W październiku ustąpił, sprawujący władzę od 1985 roku rząd Zbigniewa Messnera, zastąpił go gabinet, któremu przewodniczył Mieczysław Rakowski. Nowy rząd wprowadził na przełomie grudnia i stycznia 1989 roku szereg reform liberalizujących gospodarkę, a także osiągnął porozumienie z "Solidarnością", godząc się na jej legalizację, co było warunkiem wstępnym rozpoczęcia obrad okrągłego stołu.
Tzw. obrady okrągłego stołu trwały od 6 lutego do 5 kwietnia 1989 roku, w ich czasie strony opozycyjna i rządowa ustaliły najważniejsze podstawy przyszłego ustroju oraz sposób przeprowadzenia transformacji ustrojowej. Uzgodniono m.in. przeprowadzenie nie w pełni demokratycznych wyborów (65% gwarantowanych dla kandydatów koalicji rządowej) do Sejmu z zastosowaniem listy krajowej (35 posłów), przywrócenie demokratycznie obieranego Senatu oraz przywrócenie urzędu prezydenta wybieranego przez Zgromadzenie Narodowe, wyposażonego w szerokie kompetencje. Zmiany te zostały uchwalone 7 kwietnia, zaś 17 kwietnia zalegalizowana została "Solidarność".
Lata 1990–1997: Kontynuacja transformacji systemowej.
W 1990 roku zakończyły działalność Milicja Obywatelska i Służba Bezpieczeństwa, zastąpione odpowiednio przez Policję i Urząd Ochrony Państwa (dotychczasowi funkcjonariusze mogli rozpocząć pracę w nowych służbach pod warunkiem pozytywnego przejścia procedury weryfikacyjnej). W tym samym roku przywrócono w Polsce samorząd terytorialny (na poziomie gminy) – pierwsze wybory samorządowe odbyły się 27 maja 1990.
Pierwsze w pełni równe, wolne, powszechne, tajne wybory prezydenckie w Polsce miały miejsce w listopadzie 1990. Do tej pory prezydentów Polski wyłaniało Zgromadzenie Narodowe. W roku 1990 nie było jeszcze ostatecznego rozstrzygnięcia, czy przyszły ustrój Polski będzie oparty na systemie parlamentarno-gabinetowym, czy na systemie prezydenckim.
Kampania wyborcza przebiegała burzliwie, niedawni przyjaciele z Solidarności w czasie wyborów byli do siebie dosyć wrogo nastawieni. Poza tym pojawiało się niezadowolenie społeczne z efektów zmian, które nastąpiły w gospodarce. W roku 1990 wszedł w życie plan Balcerowicza, w ramach którego podjęty został szereg działań o charakterze antyinflacyjnym i rozpoczęto proces zmian struktury własnościowej w gospodarce. Plan Balcerowicza miał głównie za zadanie zniwelować hiperinflację oraz urynkowić gospodarkę na model państw zachodnich.
Hiperinflacja.
Głównym problemem była hiperinflacja: „Inflacja była jak rozszerzający się pożar, który należało ugasić, a przynajmniej stłumić, aby móc przeprowadzić zmianę ustroju gospodarczego” – komentował L. Balcerowicz. Sytuacja była więc poważna, według szerokiej opinii ekspertów z MFW i Banku Światowego skali hiperinflacji nie dało się ograniczyć metodą stopniowego ograniczenia tempa wzrostu, jak na Węgrzech, ponieważ skala inflacji w Polsce była zbyt duża – na Węgrzech obserwowaliśmy wzrost cen w skali roku o kilkadziesiąt procent, w Polsce zaś ten wynik uzyskiwaliśmy w ciągu miesiąca. W tym celu, od 1 I 1990, rząd wprowadził progresywne opodatkowanie ponadnormatywnego wzrostu wynagrodzeń w przedsiębiorstwach państwowych. Podniesiono oprocentowanie kredytu do poziomu spodziewanej stopy inflacji, ograniczono subsydia z NBP. Przede wszystkim ustanowiono sztywny kurs złotego, który odpowiadał 9,5 tys. zł. za dolara. Zredukowano niepotrzebne zatrudnienie w państwowych przedsiębiorstwach, także ograniczono dotację do węgla i paliw.
Przyjęte metody chwilowo doprowadziły do destabilizacji gospodarczej – wzrost bezrobocia (pod koniec 1990 1 milion osób bezrobotnych), spadek podaży (produkcja przemysłowa sprzedana zmniejszyła się w 1990 o 23%), wzrost cen, spadek płac realnych i wiele innych negatywnych skutków nazwanych przez L. Balcerowicza „szokiem kontrolowanym”. Pomimo wszystkich niedogodności metody Balcerowicza zadziałały: w styczniu 1990 r. ceny rosły jeszcze o 76%, lecz już w lutym o 24%, zaś w marcu o 6%.
Reforma gospodarcza.
Po opanowaniu inflacji rząd Tadeusza Mazowieckiego podjął szereg działań ku przetransformowaniu gospodarki na rynkową. Państwo wciąż kontrolowało bardzo duży sektor gospodarki i było właścicielem sporej części zakładów. W tym celu rozpoczęto prywatyzację państwowych przedsiębiorstw, likwidację systemu centralnego sterowania, zreformowano system podatkowy, zorganizowano rynek papierów wartościowych – ograniczano władzę państwa kosztem indywidualnych podmiotów, bądź samorządów terytorialnych. Recesja najsilniej dotknęła przemysł i transport, nie wystąpiła w rolnictwie i usługach budowlano-montażowych. Są działy, które w ciągu dwóch lat wykazały silny rozwój: handel, łączność i usługi. Ponadto recesja wystąpiła wyłącznie w sektorze państwowym, sektor prywatny odnotował silny wzrost. Należy więc przyjąć wniosek, że skurczyły się działy, które były przerośnięte, a rozwinęły zaniedbane i było to naturalną konsekwencją przechodzenia z gospodarki niedoborów do gospodarki rynkowej.
Celem kampanii Lecha Wałęsy było pokonanie Tadeusza Mazowieckiego, ale nikt, łącznie z jego otoczeniem, nie spodziewał się tak sensacyjnego rozstrzygnięcia, jakie zapadło w pierwszej turze wyborów. Tadeusz Mazowiecki został pokonany przez nieznanego kandydata – Stanisława Tymińskiego, który swoją kampanię kierował przede wszystkim do wyborców rozczarowanych efektami przemian po 1989 r. i podobnie jak Lech Wałęsa składał wyborcom wiele wątpliwych obietnic.
W pierwszej turze otrzymali:
Frekwencja w pierwszej turze wyniosła 60%. Suma głosów oddanych na Tadeusza Mazowieckiego, Włodzimierza Cimoszewicza, Romana Bartoszcze i Stanisława Tymińskiego stanowiła 36,94% ważnie oddanych głosów. Druga tura, przy niższej frekwencji (ok. 53,39%), przyniosła zwycięstwo Lechowi Wałęsie, który otrzymał ponad 74,25% ważnie oddanych głosów.
Po zaprzysiężeniu Lecha Wałęsy na prezydenta RP Ryszard Kaczorowski, ostatni prezydent na uchodźstwie, przekazał mu oficjalnie insygnia władzy prezydenta II RP, co dla wielu osób było symbolem ciągłości trwania Rzeczypospolitej oraz zakończeniem okresu braku systemu demokratycznego w Polsce. Były wśród nich m.in. tłoki pieczętne, chorągiew, a także dokumenty państwowe i oryginał Konstytucji z 1935 roku.
Wybory w 1990 oznaczały dla Polski także odwrócenie sojuszy międzynarodowych, a w polityce wewnętrznej: kontynuację polityki gospodarczej zapoczątkowanej przez Leszka Balcerowicza, początek karier wielu polityków m.in. braci Lecha i Jarosława Kaczyńskich, Mieczysława Wachowskiego czy Piotra Kołodziejczyka.
Przesądziły także o podziale Solidarności na dwa zasadnicze nurty: liberalny i narodowokatolicki, a dla postkomunistycznej lewicy stanowiły punkt zwrotny. W styczniu 1990 rozwiązana została Polska Zjednoczona Partia Robotnicza, utworzona przez część jej członków Socjaldemokracja Rzeczypospolitej Polskiej zaczęła systematycznie zyskiwać społeczne zaufanie.
Pierwsze po II wojnie światowej w pełni demokratyczne i wolne wybory parlamentarne w Polsce odbyły się 27 października 1991. Przy frekwencji wyborczej (43,2%) na 111 ugrupowań uczestniczących w wyborach mandaty poselskie uzyskali reprezentanci 29 z nich. Wyniki tych ostatnich były następujące:
Tak duże rozproszenie mandatów spowodowało kłopoty z utworzeniem stabilnej większości parlamentarnej i rządu. Po dwóch miesiącach konsultacji został utworzony pierwszy w pełni wolny rząd koalicyjny z Janem Olszewskim (PC) jako premierem. Marszałkiem Sejmu został Wiesław Chrzanowski (ZChN), a Senatu August Chełkowski (NSZZ „Solidarność”). Wybory te zakończyły proces formowania się demokratycznych władz w Polsce. Wskazały równocześnie na rosnącą siłę ugrupowań wywodzących się z epoki PRL: SLD i PSL.
Po wyborach w 1991 roku 5 grudnia 1991 roku prezydent Lech Wałęsa (po niepowodzeniu misji tworzenia nowego rządu przez kandydata prezydenckiego Bronisława Geremka) desygnował na stanowisko prezesa rady ministrów Jana Olszewskiego. Olszewski zniechęcony brakiem możliwości utworzenia stałej koalicji złożył rezygnację, która jednak nie została przyjęta przez prezydenta. Ostatecznie po długich negocjacjach 23 grudnia 1991 roku został utworzony koalicyjny prawicowy rząd z Janem Olszewskim na czele. Rząd Jana Olszewskiego pozostawał w konflikcie z prezydentem. Musiało to prędzej czy później doprowadzić do upadku tego gabinetu. Powodem do uchwalenia wotum nieufności stała się tzw. lista Macierewicza, czyli lista osób współpracujących z SB. Na liście znalazły się 64 nazwiska urzędujących ministrów, urzędników i posłów. W tej sytuacji prezydent wysłał do Sejmu wniosek o natychmiastowe odwołanie rządu. Po burzliwej debacie w nocy 5 czerwca 1992 roku uchwalono w Sejmie wotum nieufności wobec rządu premiera Olszewskiego. Prezydent Lech Wałęsa desygnował na premiera Waldemara Pawlaka, jednak ten nie zdołał utworzyć rządu i po 33 dniach podał się do dymisji. W tej sytuacji nowym premierem w lipcu została Hanna Suchocka. Jednak w 1993 roku Sejm uchwalił wobec jej rządu wotum nieufności. W obliczu tych wydarzeń prezydent RP Lech Wałęsa na mocy swych uprawnień podjął decyzję o rozwiązaniu parlamentu i rozpisaniu przedterminowych wyborów.
Zmiany polityczne i ustrojowe, które zaszły w Polsce po 1989 wymagały uchwalenia nowej konstytucji. Nie zrealizowano tego w latach 1989–1991 ze względu na to, że większość ugrupowań wywodzących się z Solidarności uważała, że konstytucja powinna być przegłosowana przez w pełni demokratycznie wybrany parlament, którym Sejm Kontraktowy z całą pewnością nie był. Dopiero Sejm kadencji 1991–1993 utworzył Komisję Konstytucyjną i podjął działania zmierzające do rozwiązania tego problemu. Jednak udało mu się tylko uchwalić Małą Konstytucję – Ustawę konstytucyjną z dnia 17 października 1992 r. o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym. Na jej mocy zostały uchylone przepisy Konstytucji PRL z 1952 r. dotyczące ustroju socjalistycznego i wprowadzone nowe, stanowiące podstawę ustroju politycznego i gospodarki rynkowej. Stanowiła ona, że „organami Państwa w zakresie władzy ustawodawczej są Sejm i Senat Rzeczypospolitej Polskiej, w zakresie władzy wykonawczej – Prezydent Rzeczypospolitej Polskiej i Rada Ministrów, w zakresie władzy sądowniczej – niezawisłe sądy”.
Wcześniejsze rozwiązanie parlamentu (1993) przez prezydenta Lecha Wałęsę uniemożliwiło zakończenie prac nad nową konstytucją i spowodowało przełożenie tego zadania na nowy parlament.
Kolejne w III RP wybory parlamentarne odbyły się 19 września 1993 w oparciu o nową ordynację ustalającą progi wyborcze dla partii politycznych (5%) i koalicji (8%). Przy 53% frekwencji w parlamencie znaleźli się przedstawiciele sześciu ugrupowań politycznych i mniejszości niemieckiej (nie obowiązywał jej próg wyborczy). Były to w kolejności: SLD z 20,41% głosów (171 posłów i 37 senatorów), PSL z 15,40% głosów (132 posłów i 36 senatorów), Unia Demokratyczna (Unia Wolności) z 10,49% głosów (74 posłów i 3 senatorów), Unia Pracy z 7,28% głosów (41 posłów), KPN z 5,77% głosów (22 posłów) Bezpartyjny Blok Wspierania Reform z 5,42% głosów (16 posłów i 2 senatorów) i Mniejszość Niemiecka z 4 posłami. Wyniki wyborów były sukcesem ugrupowań postkomunistycznych, które zawarły umowę koalicyjną i powołały rząd z Waldemarem Pawlakiem (PSL) jako premierem. Rząd ten utrzymał się do lutego 1995 r. i został zastąpiony przez rząd Józefa Oleksego (SLD), a następnie Włodzimierza Cimoszewicza (SLD). Marszałkiem Sejmu został Józef Oleksy (SLD) zastąpiony później przez Józefa Zycha (PSL), a marszałkiem Senatu Adam Struzik (PSL).
W kolejnych wyborach prezydenckich zwyciężył Aleksander Kwaśniewski (51,72%).
Lata 1997–2004: Polska przed akcesją do Unii Europejskiej.
Zgromadzenie Narodowe II Kadencji uchwaliło 2 kwietnia 1997 Konstytucję Rzeczypospolitej Polskiej, nad którą pracowano od 1989 r. W jej świetle ustrój polityczny RP opiera się na podziale i równowadze władzy ustawodawczej (Sejm i Senat), władzy wykonawczej (Prezydent RP i Rada Ministrów) i władzy sądowniczej (sądy i trybunały). Podstawą ustroju gospodarczego jest gospodarka rynkowa oparta na wolności działalności gospodarczej i własności prywatnej. 25 maja 1997 w referendum konstytucyjnym Polacy wyrazili zgodę na wejście w życie konstytucji – za głosowało 52,71% (frekwencja 42,86%).
Od 5 lipca do 6 sierpnia 1997 roku Środkową Europę objęła powódź nazywana też powodzią tysiąclecia, w której w południowej i zachodniej Polsce zginęło 56 osób, a szkody oszacowano na ok. 3,5 miliarda dolarów amerykańskich. Powódź spowodowana przez fale obfitych opadów objęła dorzecza Odry, a także górnej Wisły i Łaby. Pomimo dramatycznej sytuacji w zlewni górnej Odry (Kłodzko, Wodzisław Śląski, Racibórz) w kraju początkowo nie spodziewano się rozmiaru następstw fali powodziowej. Sytuację zmieniło zalanie Opola i bezpośrednie zagrożenie Wrocławia. Rząd premiera Włodzimierza Cimoszewicza krytykowany w związku z niedostatecznymi i spóźnionymi działaniami w zakresie przeciwdziałania skutkom powodzi uruchomił rezerwę budżetową w celu pomocy powodzianom. Prezydent Aleksander Kwaśniewski ogłosił w Polsce jednodniową żałobę narodową 18 lipca 1997 roku. 27 sierpnia 1997 roku uchwalono ustawę "o stosowaniu szczególnych rozwiązań podatkowych w związku z likwidacją skutków powodzi, która miała miejsce w lipcu 1997 r."
Wybory parlamentarne z 21 września 1997 zakończyły się sukcesem Akcji Wyborczej Solidarność, która zdobyła 33,83% głosów (202 posłów i 51 senatorów). Kolejne ugrupowania, które znalazły się w parlamencie to: SLD z 27,13% głosów (164 posłów i 28 senatorów), UW z 13,37% głosów (60 posłów i 8 senatorów), PSL z 7,31% głosów (27 posłów i 3 senatorów), Ruch Odbudowy Polski z 5,56% głosów (6 posłów i 5 senatorów), Mniejszość Niemiecka 2 mandaty poselskie, a kandydaci niezależni 5 mandatów senatorskich. Zwycięstwo Akcji Wyborczej Solidarność, która uzyskała 1/3 głosów potwierdza zdobycie nowej wiedzy o demokracji przez społeczeństwo polskie. Głosowało ono na duże ugrupowania polityczne, a odrzuciło niewielkie efemerydy nie dające nadziei na polepszenie sytuacji politycznej i gospodarczej. Akcja Wyborcza utworzyła rząd wraz z Unią Wolności. Na jego czele stanął Jerzy Buzek. W późniejszym czasie UW wycofała się z koalicji. Jednakże rząd dotrwał do końca kadencji Sejmu. Powodem tego stanu rzeczy było to iż UW, choć formalnie poza koalicją z AWS, w zamian za objęcie przez Leszka Balcerowicza stanowiska prezesa NBP, poparła projekt budżetu na 2001 nie doprowadzając do upadku gabinetu Jerzego Buzka.
12 marca 1999 po wielu latach starań i zabiegów dyplomatycznych Polska została przyjęta do NATO.
8 października 2000 Aleksander Kwaśniewski po raz drugi wygrał wybory prezydenckie, tym razem już w pierwszej turze, uzyskując 53,9% głosów wygrywając m.in. z Andrzejem Olechowskim (17,3% głosów) i Marianem Krzaklewskim (15,57% głosów).
W wyborach parlamentarnych z 23 września 2001 wygrała koalicja SLD/UP uzyskując 41,04% głosów. Do parlamentu weszły ponadto Platforma Obywatelska 12,68%, Samoobrona 10,2% Prawo i Sprawiedliwość 9,5%, Liga Polskich Rodzin 7,97%, Polskie Stronnictwo Ludowe 8,98%. Klęskę poniosły AWS (5,6%) i Unia Wolności (3,2%), które nie dostały się do parlamentu. Porażka ugrupowań sprawujących władzę spowodowana była niezadowoleniem z wprowadzania 4 reform: służby zdrowia, edukacji, podziału terytorialnego oraz ubezpieczeń społecznych, licznymi przypadkami korupcji oraz wyraźnym wzrostem bezrobocia. SLD/UP i PSL utworzyły rząd, na czele którego stanął Leszek Miller. W późniejszym czasie Leszek Miller za niezachowanie dyscypliny koalicyjnej w głosowaniach usunął PSL z koalicji. Powstał rząd mniejszościowy. W czerwcu 2003 roku Leszek Miller zwrócił się do Sejmu o udzielenie mu wotum zaufania. Sejm udzielił wotum zaufania premierowi Leszkowi Millerowi.
7 i 8 czerwca 2003 Polacy w referendum wyrazili zgodę na wstąpienie Polski do Unii Europejskiej.
Lata 2004–2015: Pierwsze lata Polski w Unii Europejskiej.
1 maja 2004 Rzeczpospolita Polska oficjalnie przystąpiła do UE. Dzień później rząd Leszka Millera podał się do dymisji. 13 czerwca 2004 odbyły się pierwsze wybory do Parlamentu Europejskiego.
W wyborach parlamentarnych z 2005 r., które odbyły się 25 września, wygrało Prawo i Sprawiedliwość uzyskując 26,99% głosów i 155 mandatów w Sejmie. Tuż za nią uplasowała się Platforma Obywatelska, która otrzymała 24,15% głosów (133 mandaty).
Po nieudanych rozmowach koalicyjnych między PO a PiS premierem został Kazimierz Marcinkiewicz.
Wybory prezydenckie wygrał Lech Kaczyński z PiS, pokonując w drugiej turze Donalda Tuska z Platformy Obywatelskiej. I tura odbyła się 9 października 2005, II tura 23 października 2005. 23 grudnia 2005, został zaprzysiężony przed Zgromadzeniem Narodowym na prezydenta, a w swoim pierwszym przemówieniu zapowiedział aktywność w polityce wewnętrznej i zagranicznej.
Wybory parlamentarne z jesieni 2005 nie wyłoniły większościowego rządu. Szybko okazało się, że współpraca pomiędzy największymi partiami w Sejmie – PO i PiS jest niemożliwa. Powstał gabinet mniejszościowy, który nie mógł sprawnie rządzić. Próbowano stwarzać zaplecze dla rządu poprzez różnego typu umowy, w tym najważniejszą tzw. Pakt stabilizacyjny. Pakt nie przetrwał próby czasu, unieważniono go po niecałym miesiącu.
5 maja 2006 roku zawiązano koalicję. Stanowiska wicepremierów otrzymali kontrowersyjni politycy – Roman Giertych i Andrzej Lepper. Po kolejnych kryzysach, koalicja rządząca rozpadła się i 7 września 2007 roku Sejm podjął decyzję o skróceniu kadencji.
Wybory parlamentarne przeprowadzone 21 października 2007 wygrała PO, uzyskując 41,51% głosów, co dało 210 mandatów w sejmie. Drugie miejsce zajęło PiS, które zdobyło 32,11% głosów, co dało 166 posłów. Kolejne miejsca zajęła koalicja Lewica i Demokraci (SLD, SDPL, PD, UP), zdobywając 13,2% głosów – 53 mandaty. Do Sejmu weszło też PSL, uzyskując 8,91% głosów, co dało 31 mandatów poselskich. W Sejmie nie znalazły się za to współrządzące w poprzedniej kadencji LPR i Samoobrona, które nie przekroczyły 5 procentowego progu wyborczego. PO utworzyła rząd w koalicji z PSL. Premierem nowego rządu został Donald Tusk, a prezes PSL Waldemar Pawlak został wicepremierem i ministrem gospodarki. W Senacie bezwzględną większość mandatów zdobyła PO.
10 kwietnia 2010 samolot rządowy z polską delegacją na uroczystości związane z 70. rocznicą zbrodni katyńskiej, z prezydentem RP Lechem Kaczyńskim na czele, rozbił się podchodząc do lądowania w Smoleńsku. Zginęli wszyscy uczestnicy lotu (96 osób).
Zgodnie z Konstytucją RP, marszałek Sejmu Bronisław Komorowski przejął obowiązki prezydenta RP, a po jego rezygnacji marszałek Senatu Bogdan Borusewicz, a następnie nowy marszałek Sejmu Grzegorz Schetyna.
I tura przedterminowych wyborów prezydenckich odbyła się 20 czerwca i nie przyniosła ostatecznego rozstrzygnięcia. Najwięcej głosów (41,54%) otrzymał kandydat PO Bronisław Komorowski, drugi wynik osiągnął kandydat PiS Jarosław Kaczyński (36,46%). Kolejne miejsca zajęli Grzegorz Napieralski – kandydat SLD (13,68%) i Janusz Korwin-Mikke (Wolność i Praworządność) – 2,48%. W II turze, która odbyła się 4 lipca zwyciężył Bronisław Komorowski uzyskując 53,01% głosów, Jarosław Kaczyński zdobył 46,99% głosów.
6 sierpnia 2010 Bronisław Komorowski został zaprzysiężony przed Zgromadzeniem Narodowym na prezydenta RP.
Wybory parlamentarne przeprowadzone 9 października 2011 wygrała PO, uzyskując 39,18% głosów, co dało 207 mandatów w sejmie. Drugie miejsce zajęło PiS, które zdobyło 29,89% głosów, co dało 157 posłów. Kolejne miejsca zajął Ruch Palikota, zdobywając 10,02% głosów – 40 mandatów. Do Sejmu weszło też PSL, uzyskując 8,36% głosów – 28 mandatów i SLD, uzyskując 8,24% głosów, co dało 27 mandatów poselskich. PO utworzyła ponownie rząd w koalicji z PSL. Premierem nowego rządu powtórnie został Donald Tusk, a prezes PSL Waldemar Pawlak znów został wicepremierem i ministrem gospodarki. W Senacie bezwzględną większość mandatów, tak, jak w poprzednich wyborach, zdobyła PO.
Od 2015: Polska pod rządami Zjednoczonej Prawicy.
I tura wyborów prezydenckich odbyła się 10 maja i nie przyniosła ostatecznego rozstrzygnięcia. Najwięcej głosów (34,76%) otrzymał kandydat PiS Andrzej Duda, drugi wynik osiągnął kandydat popierany przez PO i ubiegający się o reelekcję Bronisław Komorowski (33,77%). Kolejne miejsca zajęli Paweł Kukiz – kandydat bezpartyjny (20,8%) i Janusz Korwin-Mikke (KORWiN) – 3,26%. W II turze, która odbyła się 24 maja zwyciężył Andrzej Duda uzyskując 51,55% głosów i wygrywając z urzędującym prezydentem Bronisławem Komorowskim, który zdobył 48,45% głosów. Zaprzysiężenie Andrzeja Dudy na Prezydenta RP odbyło się 6 sierpnia 2015 roku przed Zgromadzeniem Narodowym.
Wybory parlamentarne zostały przeprowadzone 25 października 2015. Do Sejmu weszło 5 partii. Zwycięski komitet wyborczy Prawo i Sprawiedliwość, który uzyskał 37,58% głosów (235 mandatów), jako pierwszy od 1989 roku zdobył większość umożliwiającą sformowanie samodzielnego rządu. Do Sejmu dostały się także: Platforma Obywatelska, Kukiz’15, Nowoczesna i Polskie Stronnictwo Ludowe. Poza parlamentem znalazła się lewica. Premierem została Beata Szydło zastąpiona następnie w 2017 roku przez Mateusza Morawieckiego.
Od wyborów w 2015 roku obserwuje się przesunięcie ciężaru realnej władzy w państwie na prezesa partii rządzącej kosztem konstytucyjnych organów władzy. W połączeniu z innymi zjawiskami doprowadziło to do sytuacji określanej niekiedy jako "kryzys konstytucyjny". W mediach i przez niektórych polityków zaczęło być stosowane określenie IV Rzeczpospolita w stosunku do Polski pod rządami partii politycznej Prawo i Sprawiedliwość i jej koalicjantów (w latach 2015–2017 Solidarna Polska i Polska Razem, w latach 2017–2021 Solidarna Polska i Porozumienie, a od 2021 roku Solidarna Polska i Partia Republikańska), a w mediach pojawiły się opinie o końcu III RP po dojściu do władzy partii Prawo i Sprawiedliwość (tzw. „IV Rzeczpospolita”).
Wybory parlamentarne w 2019 roku zostały przeprowadzone 13 października. Do Sejmu weszło 5 komitetów wyborczych. Zwycięski komitet wyborczy Prawo i Sprawiedliwość, który uzyskał 43,59% głosów (235 mandatów), po raz drugi zdobył większość umożliwiającą sformowanie samodzielnego rządu. Do Sejmu dostały się także: Koalicja Obywatelska, Sojusz Lewicy Demokratycznej, Polskie Stronnictwo Ludowe i Konfederacja Wolność i Niepodległość. Zwycięski komitet wyborczy nie zdobył większości w Senacie pomimo uzyskania największej liczby mandatów. Frekwencja wyniosła 61,74%.
Pierwszy przypadek zakażenia wirusem SARS-CoV-2 stwierdzono 4 marca 2020 w Zielonej Górze. W okresie od 14 do 20 marca 2020 obowiązywał w Polsce stan zagrożenia epidemicznego, a od 15 marca 2020 wprowadzono na granicach Polski kordon sanitarny, znacząco ograniczający ruch graniczny. Od 20 marca 2020 do 16 maja 2022 obowiązywał w Polsce stan epidemii. Z powodu pandemii nie odbyła się zaplanowana na 10 maja 2020 pierwsza tura wyborów prezydenckich. Od 16 maja 2022 obowiązuje ponownie w Polsce stan zagrożenia epidemicznego.
Ograniczenia praw i wolności służące walce z pandemią wprowadzano nie w ramach któregoś z konstytucyjnych stanów nadzwyczajnych, ale na mocy "Ustawy o zapobieganiu oraz zwalczaniu zakażeń i chorób zakaźnych", co budzi wątpliwości natury prawnokonstytucyjnej.
I tura wyborów prezydenckich ostatecznie odbyła się 28 czerwca i nie przyniosła ostatecznego rozstrzygnięcia. Najwięcej głosów (43,50%) otrzymał popierany przez PiS ubiegający się o reelekcję urzędujący prezydent Andrzej Duda, drugi wynik osiągnął kandydat popierany przez PO Rafał Trzaskowski (30,46%). Kolejne miejsca zajęli Szymon Hołownia – kandydat bezpartyjny (13,87%) i Krzysztof Bosak (Konfederacja, Ruch Narodowy) – 6,78%. W II turze, która odbyła się 12 lipca zwyciężył urzędujący prezydent Andrzej Duda uzyskując 51,03% głosów i wygrywając z kandydatem popieranym przez Koalicję Obywatelską Rafałem Trzaskowskim, który zdobył 48,97% głosów. Frekwencja w I turze wyniosła 64,51% uprawnionych do głosowania, a w drugiej 68,18%. Zaprzysiężenie Prezydenta RP Andrzeja Dudy na drugą kadencję odbyło się 6 sierpnia 2020 roku przed Zgromadzeniem Narodowym.
20 czerwca 2021 odbył się Zjazd Republikański, na którym ogłoszono powstanie Partii Republikańskiej, i która stała się częścią koalicji Zjednoczonej Prawicy. 11 sierpnia 2021 prezydent Andrzej Duda, odwołał, na wniosek premiera Mateusza Morawieckiego, Jarosława Gowina z funkcji wicepremiera i ministra rozwoju, pracy i technologii, a Porozumienie wystąpiło z koalicji rządzącej i powołało własne koło parlamentarne. Przyczyną dymisji była prowadzona latem 2021 ze strony Porozumienia krytyka propozycji zmian dotyczących rynku mediów oraz propozycji podatkowych w ramach rządowego programu „Polski Ład”.
2 września 2021, w związku z kryzysem migracyjnym, wzdłuż całej granicy z Białorusią wprowadzono stan wyjątkowy.
9 marca 2022 w związku z inwazją Rosji na Ukrainę rozpoczętą 24 lutego 2022 Sejm uchwalił ustawę o pomocy obywatelom Ukrainy w związku z konfliktem zbrojnym na terytorium tego państwa, która 12 marca 2022 weszła w życie i była związana z napływem uchodźców z Ukrainy do Polski, a ich liczba w dniu 6 marca 2022 o godzinie 20:00 czasu polskiego według informacji Straży Granicznej przekroczyła 1 milion osób.
Gospodarka.
Gospodarka w 1989.
Przed wprowadzeniem planu Balcerowicza, w Polsce panowała hiperinflacja (roczna stopa inflacji w 1989: +639,6%, która zaczęła narastać po wyborach od sierpnia 1989 roku), zadłużenie zagraniczne wynosiło 42,3 mld USD (64,8% PKB według Głównego Urzędu Statystycznego), występowały olbrzymie niedobory rynkowe.
Plan Balcerowicza.
Ogłoszony pod koniec 1989 roku zakładał przejście z gospodarki centralnie planowanej do gospodarki rynkowej. W jego skład wchodziło 10 ustaw.
Likwidował gwarancję istnienia wszystkich przedsiębiorstw państwowych wprowadzając możliwość ogłoszenia upadłości. Wprowadzał zakaz finansowania deficytu budżetowego przez Narodowy Bank Polski i emisji pustego pieniądza, powiązał stopę oprocentowania ze stopą inflacji. Wprowadzał również jednolity podatek we wszystkich sektorach gospodarczych. Wprowadzony został obowiązek dla zagranicznych przedsiębiorstw do odsprzedania państwu dewiz po ustalonym przez bank centralny kursie, jednocześnie przedsiębiorstwa te były zwolnione z płacenia popiwku. Z kolei nowe prawo dewizowe wprowadzało wymienialność wewnętrzną złotego, likwidowało państwowy monopol w handlu zagranicznym, likwidacji uległa sprzedaż w obrocie wewnętrznym (Pewex, Baltona), wprowadzono natomiast jednolite zasady clenia towarów. Usankcjonowane zostało istnienie bezrobocia, i wprowadzone zostały odprawy dla osób zwalnianych z pracy oraz zasiłki dla bezrobotnych.
Gospodarka w latach 1991–2004.
Z końcem roku 1990 nastąpiło załamanie wymiany handlowej z krajami RWPG, handel w rublu transferowym został zastąpiony przez rozliczenia wolnodewizowe. Spowodowało to spadek eksportu do ZSRR o co najmniej połowę.
Wprowadzenie w życie planu Balcerowicza spowodowało spadek inflacji. W styczniu 1991 wynosiła ponad 12,7%. W kolejnych miesiącach systematycznie spadała, by w lipcu osiągnąć wartość 0,1%. Na początku lat 90. gospodarka borykała się z wysokim deficytem budżetowym, bezrobociem, spadkiem produkcji przemysłowej i PKB oraz aferami gospodarczymi. Powstawało wiele przedsiębiorstw, np. Bezpieczna Kasa Oszczędności, czy Art-B, wykorzystujących niedoskonałe prawo dla osiągnięcia korzyści majątkowych. Deficyt budżetowy był kilkukrotnie powiększany, aby ostatecznie wynieść 31 bilionów złotych. Z kolei liczba bezrobotnych wzrosła do 12,2%. (tj. 2,1 mln bezrobotnych). Nastąpił także spadek dochodów realnych, najbardziej był odczuwalny w rolnictwie, gdzie wyniósł ok. 15%. W gospodarce doszło także do przekształceń własnościowych, dokonywano prywatyzacji kapitałowej, likwidacyjnej lub sprzedawano przedsiębiorstwa. Akcje najlepszych przedsiębiorstw trafiły do obrotu na Giełdę Papierów Wartościowych. We wrześniu 1992 roku Polska, Czechosłowacja i Węgry zwróciły się do Unii Europejskiej o podanie warunków rozmów i kalendarza członkostwa.
W kolejnych latach nastąpił wzrost PKB oscylujący w granicach 6%, osiągając w 1994 roku 7%. Obok wzrostu PKB w latach 1994–1998 nastąpił kolejny spadek bezrobocia z 16 do 10,3% oraz spadek inflacji do poziomu 15%. Korzystne wskaźniki ekonomiczne zaczęły przyciągać zagranicznych inwestorów, powodując wzrost inwestycji do wartości 2,51 mld $ w 1995 i 5,2 mld $ w 1996 roku. Od 1999 roku ponownie nastąpił wzrost bezrobocia, osiągając w pierwszych miesiącach 2003 roku ponad 20%.
Gospodarka Polski w UE.
W 2004 r. Polska została członkiem Unii Europejskiej, a tym samym unii celnej i jednolitego rynku. Zniesione zostały cła na towary importowane z zagranicy, obywatele Polscy otrzymali dostęp do rynków pracy państw w UE (większość państw wprowadziła okresy przejściowe trwające od 2 do 7 lat). Z dniem wejścia do UE Polacy mogli legalnie pracować w Irlandii.
Z kolei rolnicy z nowych krajów członkowskich stali się beneficjentami dopłat bezpośrednich. W latach 2007–2008 Polska przystąpiła do Układu z Schengen. 1 maja 2009, po pięciu latach od przystąpienia Polski do UE, skończyły się okresy ochronne na zakup domów i mieszkań w Polsce przez cudzoziemców – obywateli UE.
W 2015 r. Polska była 6. gospodarką UE pod względem wielkości PKB w parytecie siły nabywczej i 24. gospodarką świata, a pod względem wielkości PKB nominalnego – 8. gospodarką UE i 25. gospodarką świata.
W 2015 r. PKB per capita w parytecie siły nabywczej Polski wyniósł 19 700 PPS (68,6% średniej UE), a PKB per capita nominalny – 11 123 euro (38,7% średniej UE).
Od 2013 r. w Polsce utrzymywał się stały spadek bezrobocia, osiągając w 4. kwartale 2016 r. wartość 8,2%, co było najniższym poziomem od 1990 r. Według metodologii Eurostatu bezrobocie w Polsce w 4. kwartale 2016 r. spadło do 5,7% i było niższe od średniej w UE (8,2%).
Przekształcenia własnościowe.
Prywatyzacja.
Po Okrągłym Stole i wyborach w 1989 roku, Polska weszła w okres transformacji wolnorynkowej. Aby sprostać światowej konkurencji kolejne rządy (13 lipca 1990 roku utworzono Ministerstwo Przekształceń Własnościowych na mocy ustawy o utworzeniu urzędu Ministra Przekształceń Własnościowych, którego kompetencje później przejęło Ministerstwo Skarbu Państwa, utworzone 1 października 1996) rozpoczęły akcję prywatyzacji. Przyjęła ona trzy formy:
1 sierpnia 1990 roku weszła w życie ustawa z 13 lipca 1990 r. o prywatyzacji przedsiębiorstw państwowych, którą 8 stycznia 1997 roku zastąpiła ustawa z 30 sierpnia 1996 r. o komercjalizacji i prywatyzacji przedsiębiorstw państwowych (od 1 stycznia 2017 roku funkcjonująca jako ustawa o komercjalizacji i niektórych uprawnieniach pracowników).
Przekształcenia własnościowe przeprowadzone zostały na podstawie ustawy z 1990 roku o prywatyzacji przedsiębiorstw państwowych – przedsiębiorstwa w złej sytuacji finansowej zostały zlikwidowane a ich majątek sprzedany, a funkcjonujące przedsiębiorstwa sprywatyzowane poprzez ich sprzedaż. Przekształcenia własnościowe przekształciły Polskę w kraj z modelem gospodarki opartym o własność prywatną w miejsce dotychczas dominującej własności państwowej. W pierwszym okresie transformacji prywatyzacja stała się ważnym źródłem dochodów budżetowych, istotną częścią postulatów politycznych było pozyskanie jak największych środków ze sprzedaży majątku państwowego.
Nowoczesny obrót kapitałami umożliwił otwarcie giełdy papierów wartościowych w 1991 roku Giełda szybko się rozrastała do największej w Europie Środkowej, a obrót akcjami prywatyzowanych przedsiębiorstw stał się źródłem istotnych zarobków wielu graczy.
Negatywnym aspektem prywatyzacji była ograniczona liczba podmiotów dysponujących odpowiednimi środkami na nabycie przedsiębiorstw lub ich akcji, na skutek czego udział w prywatyzacji był dla zdecydowanej większości Polaków niedostępny. Efektem było narastające niezadowolenie i coraz gorsze oceny całości procesu prywatyzacji w społeczeństwie oraz oskarżenia polityków przeprowadzających proces prywatyzacji o nadużycia oraz zbyt niską wycenę majątku podlegającego prywatyzacji.
Całkowitą porażką zakończył się program powszechnej prywatyzacji z 1993 roku – pomimo, że wszyscy Polacy uzyskali możliwość nabycia za kwotę 20 zł świadectwa udziału w Narodowym Funduszu Inwestycyjnym zarządzającym majątkiem sprywatyzowanych przedsiębiorstw państwowych, zdecydowana większość beneficjentów zbyła je na rynku natychmiast po zakupieniu. Majątek przedsiębiorstw państwowych został przejęty tą drogą przez nieliczne osoby.
Reprywatyzacja.
W Polsce nigdy nie uporządkowano procesu reprywatyzacji. Od upadku PRL odbywa się ona na podstawie ostatecznych decyzji administracyjnych czy prawomocnych orzeczeń sądu. Jednakże dotyczy to jedynie tych przypadków, gdy przejęcie mienia było bezprawne (np. brak podstawy prawnej czy przekroczenie granic nacjonalizacji). W Ministerstwie Skarbu Państwa od 1990 r. prowadzone były prace nad projektami prawnej regulacji powyższego problemu. W 2001 r. Sejm RP uchwalił ustawę o reprywatyzacji. Nie została ona jednak podpisana przez Prezydenta RP Aleksandra Kwaśniewskiego. Ostatnia tego typu próba miała miejsce w 2008 roku (ustawa o zadośćuczynieniu z tytułu krzywd doznanych w wyniku procesów nacjonalizacyjnych w latach 1944–1962), ale również zakończyła się niepowodzeniem. 17 września 2016 roku weszła w życie ustawa z dnia 25 czerwca 2015 r. o zmianie ustawy o gospodarce nieruchomościami oraz ustawy – Kodeks rodzinny i opiekuńczy (), zwana także małą ustawą reprywatyzacyjną, której zadaniem jest uporządkowanie wybranych kwestii związanych z realizacją roszczeń byłych właścicieli gruntów warszawskich. Polska pozostaje jedynym krajem byłego bloku sowieckiego, w którym nie przeprowadzono reprywatyzacji. Wobec nieefektywnej gospodarki mieszkaniami komunalnymi skutkuje to licznymi konfliktami społecznymi i sięganiem po pozaprawne metody odzyskiwania nieruchomości. Nieuregulowany stan własnościowy wielu nieruchomości skutkuje także blokowaniem inwestycji i planowania przestrzennego.

</doc>
<doc id="52407" url="https://pl.wikipedia.org/wiki?curid=52407" title="Język franko-prowansalski">
Język franko-prowansalski

Język franko-prowansalski (fr.-prow. lub ) – zespół dialektów romańskich używanych we Włoszech (Dolina Aosty, Piemont), w Szwajcarii (kantony Fryburg, Valais, Vaud i Genewa) oraz we Francji (Rodan-Alpy, Prowansja-Alpy-Wybrzeże Lazurowe). Dialekty te mają charakter przejściowy między językiem francuskim a językiem oksytańskim. Dialekty języka arpetańskiego: delfinacki, lioński, sabaudzki we Francji i Włoszech oraz romandzki w Szwajcarii.
Język franko-prowansalski został w 1999 roku prawnie uznany przez Włochy za podlegający ochronie język mniejszościowy. Uważa się, że jest zagrożony wymarciem.
Inne nazwy tego języka to francoprovençâl, franco-provençâl, burgondês, burgondian.

</doc>
<doc id="52411" url="https://pl.wikipedia.org/wiki?curid=52411" title="William Hanna">
William Hanna

William Hanna (ur. 14 lipca 1910 w Melrose w stanie Nowy Meksyk, zm. 22 marca 2001 w North Hollywood, dzielnicy Los Angeles) – amerykański twórca filmów animowanych, pracujący w duecie z Josephem Barberą.
Życiorys.
Początek kariery Williama Hanny miał miejsce w 1932 roku, wraz z rozpoczęciem praktyk w Leon Schlesinger Productions, na stanowisku producenta animacji kreskówek dla Warner Bros. W 1936 roku usłyszał o Josephie Barberze, który pracował wówczas dla Terrytoons i w 1939 roku we dwóch postanowili założyć zespół. W 1957 roku wspólnie otworzyli studio filmów animowanych pod nazwą Hanna-Barbera.
William Hanna zmarł na raka w wieku 90 lat, 22 marca 2001 roku w North Hollywood. Pochowany został na cmentarzu Ascension w Lake Forest w stanie Kalifornia.

</doc>
<doc id="52412" url="https://pl.wikipedia.org/wiki?curid=52412" title="Skaryfikacja">
Skaryfikacja



</doc>
<doc id="52414" url="https://pl.wikipedia.org/wiki?curid=52414" title="Cząstka (fizyka)">
Cząstka (fizyka)



</doc>
<doc id="52415" url="https://pl.wikipedia.org/wiki?curid=52415" title="Związek obodrycki">
Związek obodrycki

Związek obodrycki – grupa-związek słowiańskich plemion połabskich.
Założycielami związku na przełomie VIII i IX wieku były plemiona obodrzyckie: 
Natomiast plemiona Glinian (Gliwian), Bytyńców, Smolińców (Smoleńców) i Morzyczan tworzących później większe plemię Glinian w zależności od sytuacji należeli do związku lub byli samodzielni politycznie.
Pierwszym znanym księciem Obodrzyców był Wican (789-795). Władcami Obodrytów byli także książęta Drożko, Sławomir, Czedróg, Gostomysł. Gdy Gostomysł, ostatni książę związku obodryckiego, poległ – związek rozpadł się na 4 księstwa plemienne.
Zasięg terytorialny.
Największy swój obszar związek posiadał za panowania Drożka. Wówczas jego granice były następujące:

</doc>
<doc id="52417" url="https://pl.wikipedia.org/wiki?curid=52417" title="Gliwianie">
Gliwianie



</doc>
<doc id="52418" url="https://pl.wikipedia.org/wiki?curid=52418" title="Liwianie">
Liwianie



</doc>
<doc id="52419" url="https://pl.wikipedia.org/wiki?curid=52419" title="Związek obodrzycki">
Związek obodrzycki



</doc>
<doc id="52420" url="https://pl.wikipedia.org/wiki?curid=52420" title="Godło Mongolii">
Godło Mongolii

Godło Mongolii zostało przyjęte w 1992 roku, kiedy w związku ze zmianą nazwy państwa z "Mongolska Republika Ludowa" na Mongolia zmieniono symbole państwowe.
Godło, zdobione złotym ornamentem z motywem swastycznym, ma kształt koła, które oznacza ciągłość i nieskończoność państwa mongolskiego. U góry zwieńczone jest kamieniem szlachetnym "Czandman". Jego trzy kolory symbolizują przeszłość, teraźniejszość i przyszłość. Fundamentem godła jest biały kwiat Lotosu, oznaczający czystość i szlachetność. Na niebieskiej tarczy, nawiązującej do koloru nieba, będącego znakiem trwałości, znajduje się wizerunek historycznego symbolu mongolskiego: złotego "Sojombo" oraz skrzydlaty koń, który jest symbolem suwerenności i wzniosłości państwa. W dole na zielonym tle ziemi zamieszczone jest koło Dharmy, które oznacza szczęście i pomyślność.

</doc>
<doc id="52421" url="https://pl.wikipedia.org/wiki?curid=52421" title="Smolińcy">
Smolińcy

Smolińcy – plemię połabskie zamieszkujące tereny w rejonie dzisiejszego Parchim i Friedrichsruhe. Należeli do Związku obodryckiego.
Wzmiankowani w Annales Regni Francorum po raz pierwszy w 808 jako "Smeldingos" i w 809 jako "Smeldingorumi" przy okazji opisu próby podporządkowania ich przez księcia Obodrytów Drożka. W 809 wzmiankowani w Chronicon Moissiacense jako "Semeldinc". Od północy graniczyli z nimi Bytyńcy. Centrum polityczne Smolińców znajdowało się w grodzie określonym w Chronicon Anianense w 809 roku jaka "Connoburg". Ich grody znajdowały się m.in. w dzisiejszym Menkendorf i Friedrichsruhe. 
W 808 roku Duńczycy pod przywództwem Godfreda i Wieleci najechali na ziemie Obodrytów. Na skutek najazdu plemiona Smolińców oraz Glinianie (Linian) odłączyły się od Związku Obodrzyckiego, a władca Obodrzyców Drożko uciekł. 
Drożko po powrocie na tereny obodrzyckie w 809 przystąpił przy pomocy posiłków saskich do ponownego przywrócenia zwierzchności obodrzyckiej nad plemieniem Smolińców. Zapewniwszy sobie neutralność ze strony Godfreda, zawarłszy z nim pokój i dawszy mu jako zakładnika własnego syna), przystąpił do uwieńczonego sukcesem oblężenia głównego grodu Smolińców, Connoburga. Doszło również do wyprawy odwetowej na Wieletów. W wyniku tych działań zarówno Smolińcy, jak i Glinianie ponownie dostali się pod zwierzchnictwo Związku obodryckiego. 
Przypuszczalnie Smolińcy utracili swoją odrębność na rzecz Obodrytów. Nie zostali wymordowani, a izolacja osad spowodowała, że zachowali swoją odrębność i tożsamość do XVIII wieku.

</doc>
<doc id="52422" url="https://pl.wikipedia.org/wiki?curid=52422" title="Pekariowate">
Pekariowate

Pekariowate (Tayassuidae) – rodzina ssaków łożyskowych z podrzędu świniokształtnych (Suina) w obrębie rzędu Cetartiodactyla, spokrewniona ze świniowatymi.
Zasięg występowania.
Rodzina obejmuje gatunki występujące na południowym zachodzie Ameryki Północnej i na całym obszarze Ameryki Środkowej i Południowej.
Opis.
Ciało krępe, podobne do świni. Długość ciała 84–139 cm, długość ogona 1–10,2 cm, wysokość w kłębie 30–69 cm; masa ciała 15–42 kg. Głowa klinowata, osadzona na krótkiej szyi. Skóra pokryta szczeciną. Cztery palce na kończynach przednich i trzy na tylnych (dwa u pekarczyka czakoańskiego). Charakterystyczną cechą odróżniającą pekariowatych od pozostałych świniokształtnych jest położony w pobliżu nasady ogona gruczoł grzbietowy.
Pekariowate są wszystkożerne, podobnie jak świniowate poszukują pokarmu pod ziemią. W ich diecie przeważa pokarm roślinny. Nie gardzą jednak owadami, płazami, gadami, rybami, jajami i padliną. Żyją w stadach od kilku do kilkudziesięciu (pekari białobrody do 300) sztuk, na jednego samca przypadają trzy samice. Rodzą się zwykle dwa młode. Żyją kilkanaście do 24 lat. Są zwierzętami łownymi.
Historia.
Pekariowate mają długą historię w Ameryce Północnej. Pierwsze pekari pojawiły się w oligocenie, 32 miliony lat temu.
Dzisiejsze pekariowate z Ameryki Południowej, nie występowały tu wcześniej niż 9 milionów lat temu. Dostały się tu 2.5 miliona lat temu przechodząc przez tworzącą się cieśninę Panamską, łączącą Amerykę Północną i Południową. W tym samym czasie, wiele zwierząt Ameryki Północnej — włączając pekari, lamy i tapiry — migrowały do Południowej, lecz także niektóre zwierzęta Południowej, migrowały na północ.
Systematyka.
Do rodziny należą następujące występujące współcześnie rodzaje: 
Opisano również rodzaje wymarłe: 

</doc>
<doc id="52424" url="https://pl.wikipedia.org/wiki?curid=52424" title="Lucice">
Lucice



</doc>
<doc id="52426" url="https://pl.wikipedia.org/wiki?curid=52426" title="Wilcy">
Wilcy



</doc>
<doc id="52428" url="https://pl.wikipedia.org/wiki?curid=52428" title="Lutycy">
Lutycy



</doc>
<doc id="52429" url="https://pl.wikipedia.org/wiki?curid=52429" title="Wiltzi">
Wiltzi



</doc>
<doc id="52430" url="https://pl.wikipedia.org/wiki?curid=52430" title="Flaga Mongolii">
Flaga Mongolii

Flaga Mongolii – flaga składająca się z trzech wertykalnie ułożonych pasów: czerwonego, niebieskiego i czerwonego.
Historia.
Podstawowy wzór flagi wprowadzono w 1945. Jednak w 1992 usunięto gwiazdę znad emblematu i zmodyfikowano kształt "Sojombo". Flagę ustanowiono 12 lutego 1992.
Symbolika.
Kolor niebieski, symbol trwałości ojczyzny, od wieków tradycyjnie był czczony przez Mongołów. Czerwona barwa oznacza rozkwit. Złoty znak "Sojombo", historyczny symbol niepodległości i wolności Mongołów, ma swoją bogatą symbolikę. Zwieńczony jest płomieniem o trzech wierzchołkach, uważanym za symbol pomyślności i rozkwitu. Słońce i księżyc, zamieszczone poniżej, symbolizują wieczność i wzmacnianie się. Te trzy znaki razem niosą przesłanie: "niech żyje Państwo Mongolskie".
Trójkąty są grotami strzał, które przypominają o niezwyciężoności, a poziome prostokąty to fragment kolczugi, która jest znakiem mocnego i sprawiedliwego ustroju. Centralnie zamieszczone koło z dwoma rybami oznacza mężczyznę i kobietę, a zarazem symbol płodności. Pionowe słupy to mury obronne i są oznaką jedności i przyjaźni narodu, przezwyciężającej swą mocą żelazny mur obronny.

</doc>
<doc id="52431" url="https://pl.wikipedia.org/wiki?curid=52431" title="Vultzi">
Vultzi



</doc>
<doc id="52432" url="https://pl.wikipedia.org/wiki?curid=52432" title="Welatabowie">
Welatabowie



</doc>
<doc id="52435" url="https://pl.wikipedia.org/wiki?curid=52435" title="Czrezpieczanie">
Czrezpieczanie



</doc>
<doc id="52436" url="https://pl.wikipedia.org/wiki?curid=52436" title="Czrespienianie">
Czrespienianie



</doc>
<doc id="52437" url="https://pl.wikipedia.org/wiki?curid=52437" title="D&amp;D">
D&amp;D



</doc>
<doc id="52438" url="https://pl.wikipedia.org/wiki?curid=52438" title="Proton">
Proton

Proton, p (z – ‘pierwsze’) – trwała cząstka subatomowa z grupy barionów o ładunku +1 i masie spoczynkowej równej ok. 1 u. Jeden z podstawowych składników materii.
Promień protonu został oszacowany na 0,84184 ± 0,00067 fm.
Protony wraz z neutronami stanowią nukleony, elementy jąder atomowych. Liczba protonów w jądrze danego atomu jest równa jego liczbie atomowej, która jest podstawą uporządkowania pierwiastków w układzie okresowym. Protony są głównym składnikiem pierwotnego promieniowania kosmicznego.
Proton według modelu standardowego jest cząstką złożoną, zaliczaną do hadronów, a ściślej barionów, zbudowaną z trzech kwarków: dwóch kwarków górnych „u” i jednego kwarku dolnego „d” (układ uud) związanych silnym oddziaływaniem przenoszonym przez gluony. Zanim model standardowy został powszechnie przyjęty, proton uważany był za cząstkę elementarną.
Czynnik Landégo protonu: gp/2 = 2,792847351 ± 0,000000028
Rozpad protonu.
Według aktualnych wyników eksperymentalnych, jeżeli rozpad protonu następuje, to średni czas życia tej cząstki jest dłuższy niż 2,1⋅ lat. Zgodnie z modelem standardowym proton, jako najlżejszy barion, nie może się samorzutnie rozpaść. Jednakże niezweryfikowane teorie wielkiej unifikacji generalnie przewidują rozpad protonu z czasem życia minimum 1⋅ lat.
Proton może ulec przemianie, na przykład w procesie wychwytu elektronu. Ten proces nie zachodzi samorzutnie, lecz tylko w wyniku dostarczenia dodatkowej energii. Przemiana ta następuje według równania:
gdzie:
Ten proces jest odwracalny. Na przykład w rozpadzie beta, neutron zamienia się w proton. Wolne neutrony rozpadają się spontanicznie (czas życia około 15 minut), produkując proton.
Historia odkrycia.
Eugen Goldstein zaobserwował, że promieniowanie anodowe składa się z dodatnio naładowanych jonów. Zauważył również, że stosunek ładunku do masy tych jonów zależy od natury gazu wypełniającego rurę katodową (dla promieniowania katodowego, które składa się z elektronów, ten stosunek był zawsze ten sam). W 1898 roku Wilhelm Wien zaobserwował, że najwyższy stosunek jest w przypadku wodoru.
W roku 1918 Ernest Rutherford stwierdził, że jądra wodoru produkowane są w wyniku działania cząstek alfa na azot.
Proton w chemii.
Jądra atomów najpowszechniejszego izotopu wodoru (protu) zawierają jedynie pojedyncze protony. W wyniku jonizacji termicznej wodoru powstają wolne (swobodne) protony (→ plazma). Natomiast protony powstające w wyniku dysocjacji elektrolitycznej w roztworze są solwatowane (zobacz np. jon hydroniowy), a spotykany zapis i określenie „proton” są uproszczeniem nieodzwierciedlającym rzeczywistej struktury jonów wodorowych. Podobnie rozumiany jest proton w biochemii (np. pompa protonowa).
Określenie „proton” bywa stosowane także w odniesieniu do atomów wodoru połączonych wiązaniem chemicznym z innymi atomami. Wpływ otoczenia chemicznego protonów w związkach chemicznych na ich właściwości magnetyczne wykorzystywany jest w spektroskopii protonowego rezonansu magnetycznego.

</doc>
<doc id="52440" url="https://pl.wikipedia.org/wiki?curid=52440" title="Zamczyce">
Zamczyce



</doc>
<doc id="52441" url="https://pl.wikipedia.org/wiki?curid=52441" title="Proton (rakieta)">
Proton (rakieta)

Proton – rosyjska rakieta nośna (formalne oznaczenie UR-500) produkcji Zakładów im. Chruniczewa w Moskwie. Po raz pierwszy została zastosowana w 1965 r. Rakieta może wynieść na niską orbitę okołoziemską 20-tonowy ładunek. Paliwem jest toksyczny UDMH, czyli niesymetryczna dimetylohydrazyna.
Proton był początkowo zaprojektowany jako super-ICBM (międzykontynentalny pocisk balistyczny), zdolny do przeniesienia 10-megatonowej głowicy jądrowej na odległość 12 tys. km. Okazał się jednak do tego celu zbyt duży i nigdy nie był wykorzystywany jako nosiciel głowic jądrowych. Znalazł jednak zastosowanie jako rakieta nośna. Były również plany wykorzystania rakiety Proton do wyniesienia pojazdu Sojuz 7K-Ł1 z dwoma kosmonautami na orbitę wokółksiężycową, jednak plany te nie doszły do skutku. Proton był też użyty jako rakieta nośna dla niedokończonego programu załogowych statków orbitalnych TKS.
Proton napędzany jest mieszanką UDMH (dimetylohydrazyny) i N2O4. Substancje te zapalają się w zetknięciu ze sobą, eliminując konieczność instalowania systemu zapłonowego. Oba związki nadają się do przechowywania w temperaturze otoczenia, nie wymagają więc systemów chłodzących ani stosowania w rakiecie części odpornych na niskie temperatury. Pozwalają także na utrzymywanie rakiety przez długie okresy w gotowości startowej bez konieczności uzupełniania wyparowującego paliwa kriogenicznego. Są jednak bardzo toksyczne i wymagają zachowania specjalnych środków ostrożności. 
Od swojego pierwszego startu w 1965 r. do 1970 r. Proton był bardzo zawodną rakietą doprowadzając do utraty wielu ładunków. Jednak we wczesnych latach 70. usunięto większość wad konstrukcyjnych i odtąd uważany jest za rakietę o dużej niezawodności, z której usług korzysta komercyjnie wiele przedsiębiorstw i agencji kosmicznych. Różne warianty rakiet Proton startowały już ponad 400 razy.
Rakieta Proton wystrzeliła pierwsze radzieckie bezzałogowe misje wokółksiężycowe, i była przeznaczona do wyniesienia pierwszych Rosjan na orbitę wokółksiężycową, jednak rosyjski załogowy program księżycowy został zaniechany. W latach 70. Protony wyniosły stacje kosmiczne Salut, segmenty stacji Mir i moduły Zaria i Zwiezda stacji ISS. Wystrzeliły także szereg sond na Księżyc, Marsa i Wenus.
Warianty rakiet Proton.
Powyższe podstawowe warianty rakiety są uzupełniane różnymi 4-tymi stopniami typów Blok D oraz Briz. W związku z tym praktycznie stosowane były i są następujące warianty rakiety Proton:

</doc>
<doc id="52443" url="https://pl.wikipedia.org/wiki?curid=52443" title="Dregowicze">
Dregowicze

Dregowicze, Drogowicze – plemię wschodniosłowiańskie. 
W źródłach pisanych Dregowicze po raz pierwszy zostali wymienieni przez Konstantyna Porfirogenetę w połowie IX wieku. Nazwa plemienia pochodzi od słów "dragva", "dreg-dreg'v" – moczar, błoto. Na ziemie dzisiejszej Białorusi przybyli w drugiej połowie I tysiąclecia ze strefy lessowej na Wołyniu, wyparci stamtąd przez ludy tureckie. Granice ziem dregowickich zakreślały rzeki na południu Prypeć, na wschodzie Dniepr, na północy Dźwina i Niemen, na zachodzie Bug. Sąsiadowali od południa z Drewlanami (przypuszczalnie był to odłam Dregowiczów znad południowego Polesia) i Dulebami, na wschodzie z Radymiczami, na północy z Krywiczami, na północy z Jaćwięgami, na północnym zachodzie z Mazowszanami i Lędzianami.
Około IX wieku Dregowicze przeszli na gospodarkę rolniczą i hodowlaną. Wodne szlaki handlowe na ziemi Dregowiczów wzdłuż Prypeci i Bugu sprzyjały rozwojowi handlu pomiędzy Słowianami zachodnimi a arabskim Wschodem.

</doc>
<doc id="52446" url="https://pl.wikipedia.org/wiki?curid=52446" title="Earthdawn">
Earthdawn

Earthdawn – gra fabularna (RPG), wydana pierwotnie przez wydawnictwo FASA Corporation, następnie rozwijana przez Red Brick Ltd, wydawcę wersji Classic oraz Trzeciej Edycji.
Earthdawn (wydany w 1993) jest prequelem gry Shadowrun (rok wydania 1989). Oba systemy tworzyli ci sami ludzie w FASA.
W Polsce pierwsza edycja ukazała się nakładem wydawnictwa Mag. W 2014 roku wydawnictwo Fajne RPG (Kuźnia Gier) zapowiedziało wydanie w 2015 roku polskiej wersji czwartej edycji gry i rozpoczęło akcję crowdfundingową. W lutym 2015 zakończyła się ona niepowodzeniem.
Konwencja.
Konwencja Earthdawna ("ED") to heroic fantasy, jeden z wariantów fantasy, skupiający się na bohaterskich czynach głównych postaci (graczy).
Mechanika w Earthdawnie.
Mechanika ED bazuje na wszystkich popularnych kościach (mianowicie k4, k6, k8, k10, k12, k20), z wyjątkiem Trzeciej Edycji, w której nie korzysta się z k20 i k4. Szansę wykonania jakiejś akcji gracz określa wykonując rzut odpowiednim zestawem kości przypisanym danemu stopniowi testowanej umiejętności/talentu. Uzyskany wynik porównuje on z podanym wcześniej przez mistrza gry stopniem trudności. Jeżeli suma punktów na wszystkich kościach osiągnie lub przekroczy zamierzoną wartość, akcja uznana zostaje za zakończoną sukcesem. Wynik znacząco przewyższający stopień trudności pozwala uzyskać dodatkowe pozytywne efekty np. trafienie w szczelinę pancerza, poznanie dodatkowych szczegółów w przypadku testów wiedzy, stworzenie wyjątkowego dzieła podczas umiejętności artystycznych itd.
Stopień testu danej umiejętności/talentu jest sumą poziomu tej umiejętności i stopnia związanej z nią cechy opisującej fizyczną bądź umysłową sprawność bohatera (Zręczność, Siła Fizyczna, Żywotność, Percepcja, Siła Woli, Charyzma).
Mechanika gry Earthdawn jest spójnie powiązana z uniwersum gry i teorią działania magii. Magowie, w celu rzucenia zaklęcia, muszą przeprowadzić wpierw udany test tkania wątków, aby spleść magiczną energię we wzorzec zaklęcia, zaś stworzenie magicznego przedmiotu wymaga nadania mu Imienia (teoria działania magii opiera się na pojęciu wzorców, a nadawanie Imion posiada wielką moc w świecie). Niezwykłą cechą mechaniki gry Earthdawn jest fakt, że w przeciwieństwie do wielu innych systemów fantasy rozwój bohatera gracza nie jest rzeczą czysto abstrakcyjną. Gracz ma prawo np. użyć w świecie gry sformułowania „Jestem Czarodziejem piątego kręgu” (krąg to odpowiednik poziomu zaawansowania postaci).
Magia w Earthdawnie.
Świat Przebudzenia Ziemi wypełniony jest magią. To ona pozwala wznosić się drewnianym i kamiennym okrętom w powietrze, a bohaterom Wieku Legend dokonywać nadludzkich czynów. To ona rozjaśnia wieczorne ulice miast świetlistymi kryształami, to ona sprawia, że każda z ośmiu ras Dawców Imion dostępnych dla bohaterów graczy, jest tak niezwykła. Wreszcie, to ona sprowadziła na świat zagładę w postaci Pogromu i inwazji Horrorów.
W Earthdawnie magia i teoria jej działania nierozerwalnie łączy się z mechaniką gry, nadając uniwersum Przebudzenia Ziemi niezwykłego kolorytu oraz indywidualności na tle innych gier fantasy. Bohaterowie graczy praktykują jedną (lub więcej) z magicznych dyscyplin, określających ich filozofię życiową i zdolności zwane talentami. I tak, adept kroczący ścieżką Wojownika postrzega świat jako arenę ciągłych zmagań, a za pomocą talentów potrafi na przykład zmieniać swoją skórę w korę drzewa i ślizgając się w powietrzu błyskawicznie dopadać przeciwnika. Władca Zwierząt bardziej niż kogokolwiek obdarza zaufaniem swych zwierzęcych przyjaciół, a do tego może opanować umysł dzikiej bestii oraz zamienić swą dłoń w szponiastą broń. Trubadur widzi świat jako gobelin utkany z legend, za pomocą magii zaś naśladuje głosy innych Dawców Imion oraz porywa tłumy, swymi opowieściami wskrzeszając przeszłe dzieje i tworząc legendy, które będą opowiadane jeszcze przez wiele wieków. Prócz tych i innych dyscyplin, występują cztery dyscypliny zajmujące się rzucaniem czarów, mianowicie: Czarodziej, Mistrz Żywiołów, Ksenomanta i Iluzjonista, którzy potrafią splatać magiczne wątki energii, kształtując ją w zaklęcia wedle swojej woli.
Ponadto, każdy z adeptów potrafi wykorzystywać magię na wiele rozmaitych sposobów, jak przywoływanie duchów i korzystanie z ich mocy oraz wiedzy, tkanie magicznych wątków do legendarnych artefaktów, wykorzystywanie rozwinięć talentów, korzystanie z amuletów krwi i magicznych eliksirów, tworzenie magicznych przedmiotów, czy projektowanie własnych zaklęć. Wszystko to zapewnia bohaterom graczy szeroki wachlarz możliwości nieosiągalnych w innych grach fabularnych fantasy i sprawia, że każdy heros świata Earthdawn jest wyjątkowy. Earthdawn to imponujący świat wysokiej magii dla prawdziwych herosów z legend, zdolnych dokonywać nadludzkich osiągnięć.
Historia świata Earthdawn.
W Barsawii, poziom magii rósł i opadał, zgodnie z naturalnym cyklem. Gdy poziom magii stawał się wyjątkowo wysoki, pozwalał astralnym stworzeniom, zwanym Horrorami, przekraczać barierę między ich wymiarem a naszym. Istniało wiele różnych rodzajów Horrorów – od zwykłych, bezmózgich pożeraczy pochłaniających wszystko na ich drodze, po niesamowicie inteligentne i sprytne kreatury żywiące się cierpieniem swych ofiar.
W odległej przeszłości świata Earthdawna, elfi mag odkrył zbliżający się czas Horrorów i założył Wieczna Bibliotekę, by znaleźć sposób na ich pokonanie (lub przynajmniej przetrwanie ich najazdu). Społeczność, która urosła wokół biblioteki opracowała bariery przeciwko Horrorom, które następnie sprzedała innym krainom, przekształcając się szybko w potężne Imperium Thery. Barsawia przed pogromem była zaledwie jedną z prowincji olbrzymiego Imperium Therańskiego. Stolicą prowincji w tamtym czasie było Parlainth.
Ludy całego świata budowały kaery – podziemne miasta i miasteczka, których wejścia zapieczętowano therańskimi zabezpieczeniami, czekając na czas nadejścia Horrorów, nazwany Pogromem. Po czterystu latach w ukryciu gdy poziom magii przestał się obniżać (choć według zapowiedzi powinien osiągnąć niższy poziom), Dawcy Imion uznali iż Pogrom dobiegł końca i mieszkańcy kaerów powrócili do świata zniszczonego i odmienionego przez Horrory. Bohaterowie graczy maja za zadanie odkrywanie tego nowego świata, rozwiązywanie zagadek z przeszłości, walczenie z pozostałymi w tym wymiarze Horrorami oraz próby utrzymania Barsawii jako niezależnego od Theran (wciąż uznających Barsawię za swoją prowincję) podmiotu.
Geografia świata Earthdawn.
Barsawia jest największą z prowincji Imperium Thery, ale nie jedyną. Theranie, niczym Imperium Rzymskie włada rozległymi krainami opierając się na potędze niewolnictwa i przygotowując się do odzyskania panowania w zbuntowanej Barsawii. Świat niedawno przebudził się z Długiej Nocy (Pogromu), a prowincja Barsawii jest bardzo rozległa i wciąż niedokładnie zbadana. Z tego względu nie istnieją jej dokładne mapy (W podręcznikach podstawowych do gry jednak odnajdziemy mapę Barsawii). Wiele miast i królestw upadło, a przyroda i ziemia została skażona. Pomimo tego, wzdłuż rzek i wielkich ośrodków życia kwitną osady, a dawne trakty handlowe zostały na nowo przetarte.
Throal jest największym mocarstwem Barsawii i wraz z sąsiadującym z nim Wielkim Targiem stanowi centrum kultury i handlu prowincji. Travar, zwany inaczej Złotym Miastem to najpiękniejsze, malownicze miasto Barsawii położone na skraju Złoziemi. Urupa jest młodym, lecz rozwijającym się osiedlem handlowym z portem na Morzu Aras. Jerris to odizolowane miasto, nad którym nieustannie unoszą się ciemne popioły nawiewane znad Pustkowi. Kratas, zwane inaczej Miastem Złodziei, jest siedzibą największego gangu Barsawii, a rządy w nim sprawuje legendarny Złodziej. Iopos z kolei, to miasto należące do klanu Denairastów, rodziny magów planujących podbój całej Barsawii.
Nie brak bezdroży i krain, gdzie Horrory wciąż królują (Złoziemie, Pustkowia, Zaginione Miasto Parlainth). Bezkresne równiny i pagóry pokryte sawannami przemierzają liczne koczownicze plemiona orków, zaś porty i osady Wężowej Rzeki zamieszkują jaszczuropodobne t'skrangi. Wężowa Rzeka jest najdłuższą rzeką Barsawii, dzięki niej i jej dopływom można dostać się w niemal każdy zakątek Barsawii. Wzdłuż jej biegu z dna koryta wystają wieże wiosek t'skrangów oraz ich potężnych wspólnot zwanych aropagoi.
Największym zbiornikiem wodnym Barsawii jest Morze Aras, zza którego docierają galery handlowe odległych królestw. Jednak to Morze Śmierci jest najbardziej niezwykłym zbiornikiem, bowiem wypełnia go płynna skała. Nad Morzem Śmierci nieustannie kursują powietrzne statki pełne załóg poławiaczy esencji ognia. Według legendy przed wiekami potęgi zwane Pasjami uwięziły pod Morzem Śmierci samą Śmierć.
W Barsawii znajdują się rozlegle połacie puszcz i dżungli. Dżungla Serwos stanowi największą z nich, pełną niezliczonych strumieni, insektów, dzikich t'skrangów, ludu Katani i przerażających stworów. Krwawa Puszcza jest siedliskiem Dworu Elfów, królestwa budzących grozę krwawych elfów i symbolem utraconego domu wszystkich nieskażonych elfów Barsawii. Dżungla Liaj z kolei to domena Wielkiego Smoka Usuna oraz plemienia Poskramiaczy. Zatruty Las zaś, to przerażające miejsce sąsiadujące z miastem Jerris.
Poza równinami nie brak w Barsawii wysokich gór, jak Góry Throalskie, będące siedliskiem krasnoludzkiego Królestwa Throalu, które przyczyniło się do zjednoczenia wszystkich Barsawian; Góry Delaryjskie to miejsce dziwne, nasycone starożytną magią tłumiącą wszelkie hałasy; Lśniące Szczyty są miejscem, gdzie liczne przymierza trolli ścierają się na swych powietrznych drakkarach i skąd najeżdżają pobliskie osady.
Rasy Barsawii.
Barsawie zamieszkuje wiele inteligentnych ras. Większość to typowe (w kanonie Tolkienowskim) Krasnoludy, Ludzie, Elfy, Orkowie, Trolle, ale i niecodzienne T'skrangi, Wietrzniaki i Obsydianie. Każda z tych ras ma swoją specyfikę – wiek dojrzewania, maksymalny wiek, średnią wagę, typowe kolory skóry itd. Oraz oczywiście odrębną kulturę wraz leksykonem wierzeń, tradycji, przekonań i charakterystycznych zachowań. Wszystkie opisane w podręczniku „Mieszkańcy Barsawii”
Klasy Postaci – Dyscypliny.
Przy tworzeniu bohatera możemy wybrać dla niego profesje – zwaną w Earthdawnie „dyscypliną”. Dyscyplina to nie tylko fach ale też tok myślenia. Ponieważ świat przesiąknięty jest magią także adepci dyscyplin używają magii przy tak prozaicznych czynnościach jak np. walka Bronią białą. Umiejętność walki bronią z użyciem magii – jest nazywana Talentem. Talent różni się od zwykłej umiejętności tym, że zwykła umiejętność to długie miesiące ćwiczeń i praktyki, a talent to analiza doświadczeń związanych z używaniem Talentu i jego natychmiastowy, skokowy rozwój. Adept medytuje przez 8h i po wydaniu odpowiedniej ilości doświadczenia podnosi poziom Talentu. Każda dyscyplina ma na początku 6 lub 7 talentów. Na poziomie 1. (uproszczenie mechaniki) – taki adept znajduje się wtedy na I kręgu swojej Dyscypliny. Gdy podniesie każdy z talentów na poziom 2 (uproszczenie) i przeszkoli się u mistrza swej dyscypliny – sam staje się adeptem II kręgu itd. Dyscypliny dzielimy na podstawowe (z Podręcznika Głównego) i dodatkowe (z innych podręczników).
Podstawowe to:
Nie każda rasa może być adeptem danej profesji. Są to wyjątki wiązane np. z przekonaniami rasowymi. Wietrzniak nie może być Ksenomantą z powodu innego postrzegania śmierci samej w sobie. Obsydianin nie może być łucznikiem bo ma wielkie kamienne dłonie.
Polska edycja.
Od 1998 do pierwszej połowy kolejnej dekady ukazywały się w Polsce podręczniku do Earthdawna, pierwszej edycji. Polskim wydawcą systemu była firma Mag.
Na 2015 zapowiedziano premierę dwóch podręczników podstawowych z czwartej edycji – nakładem wydawnictwa Fajne RPG (Kuźnia Gier). Niestety nie udało się uzbierać koniecznych środków.
Lista wydanych w Polsce podręczników obejmuje:
Scenariusze:

</doc>
<doc id="52450" url="https://pl.wikipedia.org/wiki?curid=52450" title="Wołynianie">
Wołynianie

Wołynianie – plemię słowiańskie zamieszkujące ziemie nad Bugiem i Styrem, którego przynależność do Słowian zachodnich lub wschodnich pozostaje w nauce przedmiotem dyskusji. Głównym grodem był Wołyń utożsamiany współcześnie z Gródkiem Nadbużańskim.
Wokół plemienia Wołynian w literaturze wśród historyków pojawiło się wiele licznych i sprzecznych hipotez odnośnie do jego związku z dwoma innymi nadbużańskimi plemionami: Dulebami i Bużanami. Niektórzy uczeni twierdzą, że Wołynianie, Dulebowie i Bużanie stanowili jedno plemię. Inni historycy identyfikują Wołynian z Bużanami, a jeszcze inni Wołynian z Dulebami. Rosyjski uczony – Aleksiej Szachmatow z kolei uważał, że wszystkie trzy powyższe plemiona żyły na tym samym obszarze, ale w różnych odstępach czasu, natomiast Gerard Labuda popierając teorię R. Jakimowicza, przedstawioną w książce "Okres wczesnohistoryczny. Prehistoria ziem polskich", pisze że Wołynianie żyli obok Bużan, zaś Dulebów na tym terenie nigdy nie było.
Około 981 roku Włodzimierz I Wielki włączył terytoria Wołynian, zwane następnie Wołyniem, do Rusi Kijowskiej.

</doc>
<doc id="52451" url="https://pl.wikipedia.org/wiki?curid=52451" title="Tywerycy">
Tywerycy



</doc>
<doc id="52452" url="https://pl.wikipedia.org/wiki?curid=52452" title="Arcybractwo Męki Pańskiej">
Arcybractwo Męki Pańskiej

Arcybractwo Męki Pańskiej, Arcybractwo Dobrej Śmierci – świeckie zrzeszenie religijne, obecnie działające jedynie przy kościele oo. Franciszkanów w Krakowie.
Arcybractwo w 1595 założył kanonik kapituły katedralnej w Krakowie, ksiądz Marcin Szyszkowski, późniejszy biskup krakowski. 9 czerwca 1595 roku poprowadził on pierwsze nabożeństwo brackie. Bractwo najprawdopodobniej kontynuowało tradycję i idee istniejącego już od XV wieku stowarzyszenia czcicieli Pana Jezusa Cierpiącego i Matki Bożej Bolesnej. Godłem bractwa była Pietà. Pierwszymi członkami bractwa byli kardynał Jerzy Radziwiłł i legat papieski kardynał H. Gaetani. W 1597 roku papież Klemens VIII zatwierdził bractwo i nadał mu liczne odpusty. W 1605 papież Paweł V podniósł Bractwo Męki Pańskiej do rangi arcybractwa i nadał mu nowe odpusty i przywileje. Od początku swego istnienia bractwo cieszył się dużą popularnością i było jednym z najważniejszych stowarzyszeń religijnych w Krakowie. Należeli do niego mieszczanie, duchowni, a nawet królowie. Spośród królów jego członkami byli m.in. Zygmunt III Waza, Władysław IV, Jan Kazimierz, Jan III Sobieski. Anonimowość uczestnictwa zapewniały stroje: czarne habity i kaptury z wyciętymi otworami na oczy.
Arcybractwo, powołane do kontemplacji Męki Pańskiej, największe obowiązki miało w okresie wielkiego postu, kiedy to bracia uczestniczyli w liturgii w każdy piątek. Przywilejem bractwa było w Wielki Czwartek prawo do wykupywania z więzienia dłużników oraz, zgodnie z przywilejem nadanym przez Władysława IV, uratowanie jednego skazańca od śmierci. Ocalony brał potem udział w procesji, idąc między dwoma braćmi. W jednej ręce niósł zapaloną świecę, w drugiej trupią czaszkę. Cały orszak, odziany w rytualne stroje, recytował tekst pokutny, przyjęty jako hasło bractwa: "Memento Homo Mori" ("pamiętaj człowiecze o śmierci"). Bracia nieśli insygnia Męki Pańskiej, a podpierali się laskami zakończonymi trupimi czaszkami. W Wielki Piątek Arcybractwo odbywało procesję do siedmiu wybranych kościołów krakowskich. Od 1696 roku brało udział w odpuście, zwanym Emaus na Zwierzyńcu przy klasztorze Norbertanek. Procesja z trupimi czaszkami i piszczelami okrążała kościół trzy razy, aby potem zejść na dziedziniec ss. Norbertanek. Tam oczekiwała ich ksieni zakonu.
Członkowie bractwa prowadzili szeroką działalność charytatywną i społeczną: opiekowali się więźniami, młodzieżą terminującą w cechach rzemieślniczych, a także ubogimi i chorymi. Do umierających sprowadzali kapłanów, a zmarłym urządzali pogrzeby, stąd druga nazwa stowarzyszenia - Arcybractwo Dobrej Śmierci.
Po III rozbiorze Polski bractwo utraciło możliwość uwalniania więźniów i skazańców.
Obecnie Arcybractwo pełni jedynie funkcję liturgiczną, zachowując tradycyjne stroje i obyczaje. Do bractwa należy 20 osób i mogą wśród nich być tylko mężczyźni. Jednym z jego członków jest fotograf Adam Bujak.

</doc>
<doc id="52453" url="https://pl.wikipedia.org/wiki?curid=52453" title="Krzywa Phillipsa">
Krzywa Phillipsa

Krzywa Phillipsa – krzywa ilustrująca statystyczną zależność pomiędzy stopą bezrobocia a inflacją płac (tempem wzrostu wynagrodzeń).
Opis.
Krzywa ta została po raz pierwszy opisana w artykule nowozelandzkiego ekonomisty (wykładającego w Wielkiej Brytanii) Albana W. Phillipsa w 1958 roku. Przedstawiała ona ujemną korelację między stopą bezrobocia i tempem wzrostu płac w Wielkiej Brytanii w latach 1861−1957.
Istnienie zaobserwowanej przez Philipsa na przestrzeni blisko 100 lat zależności sugerowało, że możliwe jest osiągnięcie niższego poziomu bezrobocia kosztem wyższej inflacji. Wielu ekonomistów wierzyło, że relacja ta ma charakter uniwersalny i jest rodzajem prawa ekonomicznego. Poglądy te miały wpływ na politykę gospodarczą rządów wielu państw, które decydowały się na celowe utrzymywanie wyższej inflacji dążąc do obniżenia bezrobocia. Począwszy od końca lat 60. XX wieku zależność ta przestała się jednak sprawdzać (następował jednoczesny wzrost inflacji i bezrobocia) i przez to sposób walki z bezrobociem poprzez zwiększanie inflacji spotykał się z coraz większą krytyką ekonomistów.
Pod koniec lat 60. Milton Friedman i Edmund S. Phelps zaczęli kwestionować pogląd o istniejącej ujemnej zależności między bezrobociem i inflacją. Wbrew obowiązującemu konsensusowi dowodzili, że wymienność ta w dłuższym okresie nie ma ekonomicznego uzasadnienia, ponieważ uczestnicy rynku skorygują swoje zachowania w następstwie wzrostu inflacji, uwzględniając zmianę tempa wzrostu cen i w konsekwencji spadek bezrobocia będzie jedynie przejściowy (pionowa długookresowa krzywa Philipsa, zależność opisana przez Philipsa, może wystąpić jedynie w krótkim okresie).
W latach 70. krytyka krzywej Phillipsa stała się powszechna w związku z pojawieniem się, głównie w Anglii i w Stanach Zjednoczonych, zjawiska stagflacji. Polegało ono na utrzymywaniu się zarówno wysokiej inflacji, jak i wysokiego bezrobocia, co było zaprzeczeniem wniosków płynących z analizy krzywej Phillipsa.
Nagrody Nobla.
Wiele spośród analiz krzywej Phillipsa znalazło swe uznanie w Nagrodzie Nobla. Nagrodzeni m.in. za pracę nad zjawiskiem inflacji i bezrobocia:

</doc>
<doc id="52454" url="https://pl.wikipedia.org/wiki?curid=52454" title="Dregowiczanie">
Dregowiczanie



</doc>
<doc id="52457" url="https://pl.wikipedia.org/wiki?curid=52457" title="Koronniki">
Koronniki

Koronniki, żurawie koroniaste (Balearicinae) – monotypowa podrodzina ptaków z rodziny żurawi (Gruidae). 
Zasięg występowania.
Podrodzina obejmuje gatunki występujące w Afryce na południe od Sahary. 
Charakterystyka.
Długość ciała 100–110 cm, rozpiętość skrzydeł 180–200 cm; masa ciała 3000–4000 g. Najbardziej charakterystyczną cechą jest imponująca korona z piór na głowie. W przeciwieństwie do innych ptaków z rodziny żurawiowatych, koronniki siadają na drzewach, budują tam też gniazda. Koronniki są w Afryce obdarzane szacunkiem ze względu na swą dostojność i szlachetność. Koronnik szary ("Balearica regulorum") został wybrany symbolem Ugandy i znajduje się w centralnym punkcie flagi państwowej tego kraju oraz na jego godle. Podczas panowania brytyjskiego był umieszczany na wojskowych odznakach, które nosili żołnierze ugandyjscy.
Systematyka.
Etymologia.
"Balearica": „żuraw z Balearów z czubem na głowie” wymieniony przez Pliniusza; oparte na „Grus Balearica” Ulissesa Aldrovandiego z 1599 roku, "Ardea pavonina" Karola Linneusza z 1758 roku oraz wielu innych odniesień. Nie wiadomo do jakiego gatunku odniósł się Pliniusz, a nawet jeśli był to jakiś rodzaj żurawia, to żuraw stepowy ("Grus virgo") niegdyś pojawiał się w Hiszpanii, a wciąż migruje przez doliny Nilu i jest też możliwe, że w czasach antycznych koronnik czarny odbywał lęgi w delcie Nilu lub na bagnach Tunezji. Aldrovandi zastosował nazwę "grus Balearica" do koronnika czarnego, Willughby w publikacji wydanej w 1676 roku przetłumaczył to jako „żuraw z Balearów”.
Podział systematyczny.
Do podrodziny należy rodzaj "Balearica" obejmujący gatunki:

</doc>
<doc id="52461" url="https://pl.wikipedia.org/wiki?curid=52461" title="Surukuku">
Surukuku



</doc>
<doc id="52462" url="https://pl.wikipedia.org/wiki?curid=52462" title="Redarzy">
Redarzy



</doc>
<doc id="52463" url="https://pl.wikipedia.org/wiki?curid=52463" title="Retarowie">
Retarowie



</doc>
<doc id="52466" url="https://pl.wikipedia.org/wiki?curid=52466" title="Mnożenie przez skalar">
Mnożenie przez skalar

Mnożenie przez skalar – jedno z działań dwuargumentowych definiujących przestrzeń liniową w algebrze liniowej (lub ogólniej: moduł w algebrze ogólnej). Mnożenia wektora przez skalar dającego w wyniku wektor nie należy mylić z iloczynem skalarnym (nazywanym niekiedy iloczynem wewnętrznym) dwóch wektorów dającym w wyniku skalar.
Intuicją geometryczną stojącą za tym działaniem jest mnożenie wektora rzeczywistej przestrzeni euklidesowej przez dodatnią liczbę rzeczywistą, które polega na pomnożeniu długości tego wektora przez tę liczbę. Słowo „skalar” urobiono od czynności: "skalar" służy do "skalowania", czyli „rozciągania” czy „ściskania” (tzn. jednokładnościowego przekształcania wektorów o wartość bezwzględną skalara z zachowaniem zwrotu, tzn. porządku, gdy jest on dodatni i odwróceniu w przeciwnym przypadku). W ogólności jednak interpretacja ta może być zwodnicza, np. w ciałach skończonych, które nie są uporządkowane liniowo (przez brak porządku w ciele nie można mówić o „powiększaniu” lub „zmniejszaniu” długości wektorów).
Definicja.
Niech formula_1 będzie przestrzenią liniową nad ciałem formula_2 elementy przestrzeni nazywane będą "wektorami" (i oznaczane pismem pogrubionym), a elementy ciała nazywane będą "skalarami" (i oznaczane pismem pochyłym). Działanie mnożenia wektora z formula_1 przez skalar z formula_4 definiuje się jako funkcję formula_5 która przekształca parę skalar-wektor formula_6 w wektor formula_7 zgodnie z poniższymi aksjomatami:
Własności, przykłady, uogólnienia.
Z powyższych aksjomatów wynikają m.in. następujące własności:
W szczególnym przypadku za formula_1 można wziąć samo formula_4 i przyjąć jako mnożenie przez skalar mnożenie z ciała. Jeśli formula_1 jest przestrzenią współrzędnych formula_20 to mnożenie przez skalar jest określone po współrzędnych. Macierze ustalonego typu tworzą przestrzeń liniową z ich dodawaniem i mnożeniem przez skalar, zob. mnożenie macierzy przez skalar. Jeśli formula_4 oznacza ciało liczb zespolonych, to mnożenie przez skalar jest złożeniem jednokładności o współczynniku równym modułowi i obrotu wektora o kąt równy argumentowi tego skalara (zob. płaszczyzna zespolona).
W ogólności mnożenie przez skalar można postrzegać jako zewnętrzne działanie dwuargumentowe lub działanie ciała na przestrzeni liniowej. Wychodząc z tego punktu widzenia można uogólnić ideę skalowania: jeśli formula_4 jest pierścieniem przemiennym; wówczas konstrukcję formula_1 analogiczną do przestrzeni liniowej nazywa się "modułem" nad formula_24 Założenia dotyczące struktury na zbiorze skalarów można dalej osłabiać: formula_4 może być półpierścieniem (przemiennym), lecz wtedy nie można mówić o elementach przeciwnych; jeśli formula_4 jest strukturą nieprzemienną, to należy zwracać uwagę na kolejność mnożonych elementów.
Struktury algebraiczne, w których zdefiniowano pewien rodzaj mnożenia przez skalar, to m.in. "algebry nad ciałem", "algebry nad pierścieniem", "pierścienie grupowe", czy "algebry grupowe" (tj. przestrzenie liniowe i moduły wolne z mnożeniem elementów; być może przemiennym). Wiele z powyższych przypadków obejmuje pojęcie "grupy z operatorami"

</doc>
<doc id="52467" url="https://pl.wikipedia.org/wiki?curid=52467" title="Ratarowie">
Ratarowie



</doc>
<doc id="52468" url="https://pl.wikipedia.org/wiki?curid=52468" title="Radymicze">
Radymicze

Radymicze – plemię słowiańskie, którego przynależność do Słowian zachodnich lub wschodnich pozostaje w nauce przedmiotem dyskusji.
Przekaz Nestora.
Według XII-wiecznej "Kroniki Nestora" Radymicze "pochodzili z Lachów", wzięli nazwę od Lacha Radyma i osiedlili się nad Sożą: "Polanie (...) byli rodu słowiańskiego, Drewlanie (...) wywodzili się z tychże Słowian, Radymicze zaś (...) – z Lachów". Dana wzmianka wywołuje spory naukowe o pochodzeniu Radymiczów. Jefim Karski uważa, że określenie "z Lachów" zostało użyte w pojęciu geograficznym, tj. Radymicze przywędrowali nad Soż z ziem sąsiadujących z Polską. Teorii Karskiego przeczy wzmianka o tym, że Radymicze "byli z rodu Lachów". Zdaniem Gieorgija Wiernadskiego w źródłowym "w lasiech" jest błąd i należy odczytywać to jako "w jasiech" (Alanowie w kronikach ruskich), co by oznaczało, że Radymicze przywędrowali z Krymu lub Kaukazu. Ta teza nie ma podstaw, bowiem w dalszym tekście "Kroniki Nestora" wielokrotnie pojawia się zwrot "w lasiech" i jednoznacznie dotyczy on Polski. Dmitrij Lichaczow stwierdza, że zwrot "ot roda lachów" dotyczył wyłącznie Lacha Radyma, który zdobył władzę nad plemieniem. W tym przypadku tekst, w którym Radymicze zostali przeciwstawieni Drewlanom i Polanom, oraz zwrot "ot roda słowienska" przy opisie pochodu Włodzimierza na Radymiczów w 984 roku oznaczałby, że władcy Polan dnieprzańskich pochodzili ze Słowian, a sami Polanie Słowianami nie byli. Marceli Kosman dowodzi, że Nestor mógł zasłyszeć nazwę podkarpackiego miasta Radymna lub imię arcybiskupa Radzima Gaudentego i dlatego skojarzył zachodnie pochodzenie Radymiczów.
Czynniki geograficzne.
Ziemie Radymiczów zlokalizowane były nad rzeką Soż. Od zachodu i północy ograniczone były Dnieprem, od południa i wschodu – Dzisną. Od zachodu Radymicze sąsiadowali z Dregowiczami, od północy – z Krywiczami, od wschodu – z Wiatyczami, od południa – z Siewierzanami.
Zdaniem Henryka Paszkiewicza Nestor nie wymienia Radymiczów w swoim zestawieniu plemion słowiańskich (w rozumieniu Nestora plemion wschodniosłowiańskich), ani wśród ludów słowiańskich, które stworzyły silne organizacje plemienne. W X-wiecznym źródle "O zarządzaniu państwem" Konstantyna Porfirogenety istnieje wzmianka o Lachach jako sąsiadach Drewlan i Pieczyngów oraz Krywiczów. Zestawienie informacji Konstantyna Porfirogenety z wiadomościami od Nestora pozwala wysnuć przypuszczenie, że Lachowie w "O zarządzaniu państwem" to Radymicze. Nazwanie ich w X wieku Lachami przez Porfirogenetę mogło świadczyć o silnych związkach politycznych Radymiczów z innymi plemionami polskimi. Więzy te w ciągu dwóch stuleci uległy osłabieniu, skoro Nestor wspomina jedynie o lackim pochodzeniu Radymiczów. Boris Rybakow podaje w wątpliwość zachodnie pochodzenie Radymiczów z powodu odległości, jaką przebyli, by osiedlić się nad Sożą, jednak nie bierze pod uwagę tego, że podczas wędrówek ludy przebywały znacznie większe odległości, by w końcu na stałe zamieszkać określone terytorium.
Chronologia.
Według Lubora Niederlego Radymicze rozpoczęli swoją wędrówkę nad Soż w III wieku pod wpływem Gotów lub w VI–VII wieku pod wpływem Awarów. Piotr Trietjakow podaje IV–V wiek, zaś Aleksiej Szachmatow – VII–VIII wiek. Karol Potkański i Franciszek Bujak uważają, że nastąpiło to w VIII wieku, argumentując tym, że według Nestora w 885 roku Radymicze mieli już swoją stałą siedzibę, zaś w ustępach z lat wcześniejszych kronikarz nie wspomina ich jeszcze w kontekście geograficznym. Paszkiewicz uważa, że jeżeli przyjąć, iż Lachowie nad Sożą u Konstantyna Porfirogenety to Radymicze, to nie mogli oni wywędrować z obszarów polskich wcześniej niż połowa IX wieku, bowiem na ten okres przypada konsolidacja plemion polskich.
Badania antropologiczne i archeologiczne czaszek Radymiczów z XI–XII wieku wykazują podobieństwo tego plemienia ze Słowianami zachodnimi, jednak już nieco późniejszy materiał archeologiczny z XI–XIV wieku – z ludnością Powołża i Uralu. Według Kosmana daje to podstawę do stworzenia hipotezy o tym, że nie Radymicze, tylko ich przodkowie, około III–IV wieku przybyli nad Dniestr, by w VI–VII wieku wyruszyć na północ. Po dotarciu nad Soż w VIII–IX wieku osiedlili się tam, wchłaniając miejscowych Bałtów. Roman Jakimowicz i Józef Kostrzewski na podstawie odkryć archeologicznych w pobliżu Kaługi wysnuwają przypuszczenie, że Radymicze i spokrewnieni z nimi Wiatycze mieli silne związki ze Słowianami z terenów polskich.
Kolebka Radymiczów.
Nie ma jednego stanowiska na temat pierwotnej siedziby Radymiczów. Potkański uważa, że pochodzili z Podlasia i Mazowsza. Podobnego zdania jest także Natalia Jakowenko. Z tą teorią zgadzają się Jan Czekanowski i Franciszek Bujak, opierając się dodatkowo na badaniach etymologii nazw geograficznych. Henryk Łowmiański nie zgadza się z ich poglądami, wskazując na podobieństwo języków słowiańskich. Według Paszkiewicza istnieje kilka czynników, które wywołały wędrówkę Radymiczów na wschód. Migracje ludności ze stepów południowych w IX wieku spowodowały przesunięcia Pieczyngów i Węgrów na zachód, co odbiło się także na ludach z południowo-wschodniej Polski; wojskowo-religijna ekspansja państwa wielkomorawskiego mogła wywołać reakcję Lachów, w wyniku czego ich część wywędrowała na wschód; lub też przyczyną migracji mogły być zmiany klimatyczne i nieurodzaje.
Badania językowe.
Według Szachmatowa język Radymiczów należał do południowego dialektu wielkoruskiego, zbliżonego do języków białoruskiego i polskiego. Zdaniem Dmitrija Zielenina południowi Wielkorusowie pod względem językowo-etnicznym byliby zdolni do utworzenia odrębnego narodu, gdyby ten proces nie został zahamowany przez wpływy polityczne państwa moskiewskiego.

</doc>
<doc id="52469" url="https://pl.wikipedia.org/wiki?curid=52469" title="Monastyr Rylski">
Monastyr Rylski

Monastyr Rylski (dawny polski egzonim: "monastyr Rilski", także: "monaster Rilski"; bułg. Рилски манастир, "Riłski manastir") – bułgarski monaster usytuowany w kotlinie masywu górskiego Riła, około 120 km na południe od Sofii. Jest on ważnym symbolem bułgarskiego oporu przeciwko tureckiemu panowaniu, a także symbolem odrodzenia narodowego w XVIII i XIX wieku.
Leżący na wysokości 1100 m n.p.m. monastyr został założony w XIV na miejscu pustelni Iwana z Riły istniejącej od X wieku. Współczesna postać monasteru pochodzi z XIX wieku, kiedy to dzięki ofiarom społeczeństwa bułgarskiego i przy zgodzie władz tureckich wybudowano ogromny kompleks klasztorny, harmonijnie wkomponowany w naturalne otoczenie. Mury o grubości 2 m i wysokości 24 m nadają mu wygląd warownej twierdzy i obramowują budynki o łącznej kubaturze 32 000 m³. Wnętrze zbudowane jest w stylu bułgarskiego odrodzenia. Wewnętrzny dziedziniec otaczają trzykondygnacyjne budynki z łukami pomalowanymi na czarno i biało oraz drewnianymi krużgankami, mieszczące cele mnichów.
Główna cerkiew, pod wezwaniem Świętej Bogurodzicy, to trójnawowa bazylika zbudowana na planie krzyża z kopułą na skrzyżowaniu naw. Ozdobą świątyni są freski i olbrzymi ikonostas. To tutaj znajduje się słynna baszta Chrelina.
W okolicach klasztoru znajdują się też inne kościoły i kaplice z freskami z wieków od XV do XVII.
W 1983 monastyr Rilski został wpisany na listę światowego dziedzictwa UNESCO.

</doc>
<doc id="52471" url="https://pl.wikipedia.org/wiki?curid=52471" title="Bitwa u ujścia Bagradasu">
Bitwa u ujścia Bagradasu

Bitwa u ujścia Bagradasu – starcie zbrojne, które miało miejsce w roku 239 p.n.e. w trakcie wojny Kartagińczyków z najemnikami 240–237 p.n.e. (tzw. wojna bezlitosna).
Konflikt wzniecili najemnicy puniccy (Iberowie, Celtowie, Ligurowie, Balearowie i Grecy – 20 000 ludzi) niezadowoleni ze zmniejszenia żołdu po zakończeniu wojny punickiej.
Do pierwszego starcia doszło pod Utyką w 240 p.n.e., gdzie Hannon zadał klęskę rebeliantom dzięki szarży 100 słoni bojowych.
W rok później strateg Libii na czele 10 000 ludzi i 70 słoni pobił wojska powstańców u ujścia rzeki Bagradas. Rebelianci stracili 6 000 zabitych. 2 000 buntowników zostało wziętych do niewoli.
Wprawdzie w 237 p.n.e. pod Tunes powstańcom udało się jeszcze pokonać wojska kartagińskie, lecz dzięki pomocy Hamilkara Hannonowi udało się w końcu rozbić ostatecznie siły buntowników. Ich przywódca Mathos został zamęczony w swoistej "drodze krzyżowej" na ulicach Kartaginy.

</doc>
<doc id="52472" url="https://pl.wikipedia.org/wiki?curid=52472" title="OBWE">
OBWE



</doc>
<doc id="52476" url="https://pl.wikipedia.org/wiki?curid=52476" title="Lędzice">
Lędzice



</doc>
<doc id="52477" url="https://pl.wikipedia.org/wiki?curid=52477" title="Koledyczanie">
Koledyczanie



</doc>
<doc id="52478" url="https://pl.wikipedia.org/wiki?curid=52478" title="Połoczanie">
Połoczanie

Połoczanie – plemię słowiańskie zaliczane do Słowian wschodnich. Głównym jego ośrodkiem był Połock. Wchodziło w skład Krywiczów.

</doc>
<doc id="52479" url="https://pl.wikipedia.org/wiki?curid=52479" title="Roland Rainer">
Roland Rainer

Roland Rainer (ur. 1 maja 1910 w Klagenfurcie, zm. 10 kwietnia 2004 w Wiedniu) – austriacki architekt.
Studiował architekturę w Wyższej Szkole Technicznej w Wiedniu, następnie także za granicą (Holandia, Niemcy). Po II wojnie światowej powrócił do Austrii.
Był wybitnym pedagogiem, związanym z uczelniami krajowymi i zagranicznymi, m.in. Uniwersytetem Technicznym w Berlinie, Wyższą Szkołą Techniczną w Braunschweig, Politechnikami w Hajfie i Monachium. Pracował także dla Politechniki w Grazu i Hannowerze oraz wiedeńskiej Akademii Sztuk Pięknych.
Na początku lat 60. pracował przez kilka lat jako główny planista miejski Wiednia. Był laureatem wielu nagród z dziedziny architektury oraz odznaczeń i wyróżnień państwowych; autor książek i prac teoretycznych.
Projekty architektoniczne:

</doc>
<doc id="52480" url="https://pl.wikipedia.org/wiki?curid=52480" title="Rugianie">
Rugianie



</doc>
<doc id="52481" url="https://pl.wikipedia.org/wiki?curid=52481" title="Rujanie">
Rujanie



</doc>
<doc id="52483" url="https://pl.wikipedia.org/wiki?curid=52483" title="Hannelore Valencak">
Hannelore Valencak

Hannelore Valencak (ur. 23 stycznia 1929 w Leoben-Donawitz, zm. 9 kwietnia 2004 w Wiedniu) – pisarka austriacka.
Życiorys.
Autorka utworów poetyckich, powieści, opowiadań oraz książek dziecięcych i młodzieżowych. Należała do PEN Clubu austriackiego i była laureatką wielu nagród, m.in. nagrody kraju związkowego Styria im. Georga Trakla w dziedzinie poezji (1954), Nagrody Poetyckiej miasta Graz (1956), Austriackiej Nagrody Państwowej w kategorii powieści (1957) i literatury dziecięcej (1977), nagrody literackiej Styrii im. Petera Roseggera (1966).

</doc>
<doc id="52484" url="https://pl.wikipedia.org/wiki?curid=52484" title="Geograf bawarski">
Geograf bawarski



</doc>
<doc id="52486" url="https://pl.wikipedia.org/wiki?curid=52486" title="Gołężycy">
Gołężycy



</doc>
<doc id="52490" url="https://pl.wikipedia.org/wiki?curid=52490" title="Biebrza">
Biebrza

Biebrza – rzeka w północno-wschodniej Polsce, prawy dopływ Narwi.
Długość: ok. 165 km, powierzchnia dorzecza: 7051 km².
Biebrza ma źródła na południe od Nowego Dworu na Podlasiu, uchodzi do Narwi ok. 3 km od Wizny. Poprzez Kanał Augustowski łączy się z Niemnem. Biebrzę charakteryzuje asymetria dorzecza: bardziej rozwinięte jest dorzecze prawobrzeżne – 75,5% (głównie rzeki spływające z Pojezierza Mazurskiego), lewobrzeżne stanowi 24,5%.
Na całej długości rzeka płynie pradoliną Biebrzy, która ma największą w Polsce pojemność retencyjną (porównywalną do pojemności największych w kraju zbiorników wodnych). Jest to szczególnie ważne w czasie wiosennych roztopów, gdy rzeka tworzy rozległe rozlewiska.
Biebrza ma większy średni przepływ (34,9 m³/s) niż Narew przed połączeniem rzek (32,5 m³/s w Strękowej Górze).
Basen środkowy rzeki Biebrzy – jest to szeroka i rozległa przestrzeń ciągnąca się od Kępy Sztabińskiej do przewężenia w okolicach Osowca-Twierdzy. Granicę północną tworzy wysoczyzna Pojezierza Ełckiego. W basenie środkowym dominuje płaski obszar bagien.
Basen południowy rzeki Biebrzy – znajduje się na południe od Osowca-Twierdzy. W części tej występują dobrze nawodnione torfowiska z licznymi starorzeczami. Nad bagnami górują liczne grądy, wśród nich występują uroczyska. Do najbardziej znanych należą: Kaliszek, Koźli Rynek, Kobielne, Pogorzałe, Kiermuz, Kopciowe, Puchaczowe i Lisie Jamy. W części tej znajdują się największe kompleksy olsów, łęgów oraz rzadki gatunek brzozy niskiej położone wśród niedostępnych bagien. Jednym z największych i najdzikszych w basenie południowym jest bagno Ławki.
W dolinie Biebrzy znajduje się największy w Polsce obszar bagien – tzw. Bagna Biebrzańskie. Jest to miejsce występowania wielu rzadkich zbiorowisk roślinnych oraz gatunków zwierząt, zwłaszcza ptaków. Dolina Biebrzy ma ogromne znaczenie jako lęgowisko dla ptaków związanych ze środowiskiem bagiennym, tym bardziej że takie miejsca zanikają w krajobrazie Europy. Ponadto Kotlina Biebrzańska ma ogromne znaczenie dla wielu gatunków ptaków żerujących oraz wypoczywających w czasie corocznych wędrówek. Dla ptaków siewkowatych, wymagających rozległych, podmokłych obszarów, Biebrza stanowi jedną z najważniejszych ostoi w Europie Środkowej.
Większość tego terenu jest objęta ochroną – znajduje się w Biebrzańskim Parku Narodowym. Niemal cała Biebrza znajduje się na terenie parku (ok. 155 km).
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Biebrza ma klasę żeglowną Ia i stanowi szlak wodny łączący Wisłę, poprzez Narew i Kanał Augustowski z Niemnem.
Ze względu na walory przyrodnicze, rzeka jest popularnym miejscem spływów kajakowych oraz spływów tratwami, szczególnie atrakcyjnych w czasie wiosennych wezbrań wody. W tym celu wyznaczono szlak wodny o długości 135 km z polami namiotowymi i punktami widokowymi.
Nazwa Biebrzy pochodzi prawdopodobnie od bałtyjskiego słowa oznaczającego bobra (lit. ). Nazwa pojawia się w dokumencie księcia Kiejstuta z 1358 r. opisującym granicę z Mazowszem. Piewcą Biebrzy w literaturze jest Mikołaj Samojlik.
Bagna Biebrzańskie są największą w Polsce ostoją łosi. Kilka osobników przetrwało II wojnę światową na terenach rezerwatu Czerwone Bagno i przy pomocy człowieka dało początek sporej biebrzańskiej populacji łosi. Dzisiejsze bobry biebrzańskie to potomkowie zwierząt sprowadzonych w 1945 roku do Osowca z Woroneża w Rosji.
Nad Biebrzą żyją również jenoty, piżmaki, wydry, borsuki, lisy, gronostaje, sarny i jelenie. Rzadko można spotkać wilka.
W wodach występuje około 36 gatunków ryb, m.in. szczupaki, sumy i węgorze, a także klenie i brzany – typowe dla rzek podgórskich.
Ważniejsze miejscowości leżące nad Biebrzą:

</doc>
<doc id="52492" url="https://pl.wikipedia.org/wiki?curid=52492" title="Lodovico Barbiano di Belgiojoso">
Lodovico Barbiano di Belgiojoso

Lodovico Barbiano di Belgiojoso (1 grudnia 1909 w Mediolanie - 11 kwietnia 2004 tamże), architekt i urbanista włoski.
Życiorys.
Architektem był także jego ojciec, Alberico. Lodovico studiował na Politechnice w Mediolanie (1927-1932); wraz z Gianluigim Baffim, Enrico Peresuttim i Ernesto Rogersem założył w 1932 w Mediolanie biuro architektoniczne BBPR (od pierwszych liter nazwisk). Spółka BBWR należała do pierwszych przeciwników racjonalizmu w architekturze włoskiej, pozostając pod wpływem Le Corbusiera, Gropiusa i Miesa. Wprowadzali do tradycyjnych budowli nowe elementy, dbając m.in. o dobre umiejscowienie obiektu względem otoczenia naturalnego.
Niektóre prace grupy BBPR: dom wystawowy Olivetti w Nowym Jorku (1954, już po śmierci Baffiego), plany zagospodarowania przestrzennego miasta Pavia oraz regionów Aosta, Pila i Elba. Architekci wydawali pismo programowe "Quadrante". Po śmierci także Rogersa (1969) i Peresuttiego (1976) Barbiano di Belgiojoso prowadził sam biuro architektoniczne BBPR.
Był profesorem Instytutu Architektury Università Iuav w Wenecji (1955-1963) i Politechniki w Mediolanie (od 1963). W 1958 został członkiem Królewskiej Akademii Sztuki w Londynie. Laureat wielu nagród.
Niektóre projekty indywidualne: Palazzo Reale w Mediolanie (1990), siedziba INA-Casa w Cesate (1952).

</doc>
<doc id="52496" url="https://pl.wikipedia.org/wiki?curid=52496" title="Zębowce">
Zębowce

Zębowce (Odontoceti) – parvordo ssaków z infrarzędu waleni (Cetacea) w obrębie rzędu Cetartiodactyla. Ich przedstawiciele posiadają zęby, czym odróżniają się od fiszbinowców. Zębowce polują na ryby, głowonogi, a niektóre także na ssaki morskie.
Zasięg występowania.
Zębowce obejmują gatunki występujące we wszystkich oceanach świata.
Anatomia.
Z wyjątkiem kaszalota osiągającego nawet do 18 m, największego zwierzęcia tej grupy, są to walenie małej lub średniej wielkości. Zębowce posiadają pojedynczy otwór nosowy na szczycie głowy (w przeciwieństwie do fiszbinowców z dwoma otworami). W kształcie zębów istnieją wielkie różnice pomiędzy gatunkami. Podczas gdy większość ma dużą liczbę identycznych zębów, do 260 u niektórych delfinów, istnieją też walenie jak narwal, u którego jedyny ząb tworzy długi róg, lub prawie bezzębne wale dziobogłowe z niezwykle ukształtowanymi zębami u samców.
Zębowce podobnie jak fiszbinowce mają opływowe kształty,ich wygląd bywa jednak różnorodny. Większość to gładkie i smukłe zwierzęta jak np. delfiny, lecz są i takie o budowie mocnej i masywnej najlepszym przykładem jest tu kaszalot. Większość zwierząt tego podrzędu posiada płetwę grzbietową.
Zachowanie.
Poruszanie się.
Większość zębowców potrafi pływać z dużą prędkością. Mniejsze rodzaje czasami towarzyszą statkom, dając się nosić falom. Najczęściej można obserwować przy tej czynności delfiny, słynące także z akrobatycznych skoków.
Odgłosy.
Wydawanie dźwięków gra ważną rolę dla zębowców. Obok różnych gwizdów i krzyków służących do komunikacji, są w stanie używać dźwięków o wysokiej częstotliwości aby orientować się za pomocą echolokacji. Ten zmysł stanowi wielką pomoc przy polowaniu.
Życie stadne.
Z reguły zębowce żyją w grupach składających się z kilku do tuzina waleni. Zdarza się, że grupy te złączają się, tworząc zbiorowiska do tysiąca zwierząt. Wysokie umiejętności komunikacyjne zębowców objawiają się np. w skoordynowanym polowaniu na stada ryb. W niewoli niektóre gatunki okazują duże zdolności do nauki; z tego powodu zoolodzy zaliczają je do najbardziej inteligentnych zwierząt.
Systematyka.
Klasyfikacja za "Illustrated Checklist of the Mammals of the World" (2020):
Wpływ człowieka.
Kaszalot przez długi czas był celem przemysłu wielorybniczego. Dzisiaj na niektóre stosunkowo niewielkie walenie (np. grindwale i grindwale krótkopłetwe) nadal trwają polowania, jednak największe zagrożenie dla większości gatunków stanowi rybactwo. Zwłaszcza przy połowie tuńczyków, co roku giną w sieciach tysiące delfinów.
Trzymanie małych waleni stanowi wielką atrakcję dla oceanariów i ogrodów zoologicznych, gdzie najczęściej występują butlonosy, orki i białuchy. Ze względu na duże zapotrzebowanie miejsca, niewola tych ssaków morskich jest kontrowersyjna.
Bibliografia.
"Wieloryby, delfiny i morświny." CIBET

</doc>
<doc id="52498" url="https://pl.wikipedia.org/wiki?curid=52498" title="Energia (filozofia)">
Energia (filozofia)



</doc>
<doc id="52502" url="https://pl.wikipedia.org/wiki?curid=52502" title="Delfiny">
Delfiny



</doc>
<doc id="52505" url="https://pl.wikipedia.org/wiki?curid=52505" title="Reality show">
Reality show

Reality show – typ programów telewizyjnych, w których z reguły występują osoby wcześniej niezwiązane zawodowo z telewizją. Osoby te w założeniu mają zachowywać się „naturalnie” przed kamerą w sztucznie zaaranżowanej, niekiedy ekstremalnej, sytuacji. Wiele z programów ma postać konkursu. 
Istotą programu jest postawienie widza w roli „podglądacza”. Reality show rzadko bywają nadawane na żywo – z reguły jest to program rejestrowany i montowany. Pierwszym polskim reality show był "Agent" nadawany w telewizji TVN.
Ogólny podział.
Programy typu reality show można przyporządkować do trzech głównych kategorii:
Ponadto występuje także zjawisko constructed-reality show, które polega na częściowej realizacji programu według scenariusza, a częściowo jako efekt zachowań uczestników. Przykładem tego typu produkcji jest "The Hills: New Beginnings".

</doc>
<doc id="52506" url="https://pl.wikipedia.org/wiki?curid=52506" title="Juan Valderrama Blanca">
Juan Valderrama Blanca

Juan Valderrama Blanca, znany pod imieniem artystycznym "Juanito" (ur. 1916 w Torre del Campo, zm. 12 kwietnia 2004) – popularny hiszpański śpiewak flamenco.
Życiorys.
Był synem rolnika z regionu Jaen (południowa Hiszpania). Zaczął śpiewać jako chłopiec; zyskał popularność w okresie wojny domowej. Brał w niej udział po stronie republikańskiej, koncertował również w szpitalach polowych dla rannych współtowarzyszy walki. Jedną z jego najpopularniejszych piosenek był utwór "Emigrant", oda do tysięcy Hiszpanów zmuszonych do opuszczenia kraju po zwycięstwie zwolenników Franco.
W późniejszym okresie zajmował się innym gatunkiem muzyki ludowej – couple. Nagrał ponad 300 piosenek, wystąpił w siedmiu filmach.

</doc>
<doc id="52508" url="https://pl.wikipedia.org/wiki?curid=52508" title="Aminokwas niezbędny">
Aminokwas niezbędny



</doc>
<doc id="52509" url="https://pl.wikipedia.org/wiki?curid=52509" title="Aminokwas egzogenny">
Aminokwas egzogenny



</doc>
<doc id="52511" url="https://pl.wikipedia.org/wiki?curid=52511" title="Kuchnia wojskowa">
Kuchnia wojskowa



</doc>
<doc id="52516" url="https://pl.wikipedia.org/wiki?curid=52516" title="Song Meiling">
Song Meiling

Song Meiling, "Soong May-ling" (ur. 5 marca 1897 lub 1898 w Szanghaju, zm. 23 października 2003 w Nowym Jorku) – trzecia żona chińskiego przywódcy Czang Kaj-szeka, sama również odgrywająca dużą rolę w życiu politycznym Chin. Jedna z trzech sióstr Song, była spośród nich "tą, która kochała władzę".
Życiorys.
Pochodziła z zamożnej rodziny metodystów, jej ojcem był Charles Song. Początkowo uczyła się wraz z siostrą Qingling w szanghajskiej szkole żeńskiej McTyeire. W 1907 roku ojciec wysłał córki do szkoły w USA. Początkowo uczęszczała do Wesleyan College w Macon (Georgia), następnie do Wellesley College (Massachusetts); ukończyła uczelnię w 1917 jako absolwentka filologii angielskiej i filozofii. Ze studiów w USA wyniosła doskonałą znajomość angielskiego i do końca życia świetny kontakt z Amerykanami.
W 1920 roku poznała Czang Kaj-szeka. Wzięli ślub 1 grudnia 1927 roku po tym, jak Czang rozstał się z poprzednią żoną oraz złożył deklarację zmiany wyznania z buddyjskiego na chrześcijańskie.
Po wyjściu za mąż (później znana jako Madame Czang Kaj-szek) zaangażowała się w politykę, była członkiem Yuanu Ustawodawczego (parlamentu) w latach 1930–1932, sekretarzem generalnym Chińskiej Komisji Spraw Aeronautycznych (1936–1938), członkiem Centralnego Komitetu Wykonawczego Kuomintangu (od 1945). Po dojściu męża na szczyty władzy była jego sekretarką, tłumaczką na język angielski oraz doradczynią; w okresie II wojny światowej pracowała nad zbudowaniem międzynarodowej pozycji Czang Kaj-szeka w gronie liderów koalicji antyfaszystowskiej. Zyskała dużą popularność w Chinach i na świecie. Już w 1937 magazyn „Time”przyznał małżeństwu tytuł „Człowieka Roku” ("Man and Wife of The Year"). 18 lutego 1943 jako pierwszy przedstawiciel narodu chińskiego (oraz druga kobieta w historii) przemawiała przed Kongresem Stanów Zjednoczonych.
Po 1949 roku towarzyszyła mężowi w prowadzeniu działalności politycznej na Tajwanie; była jednocześnie m.in. honorową patronką Międzynarodowego Komitetu Czerwonego Krzyża. Jeszcze pod koniec lat 60. znajdowała się w gronie dziesięciu najbardziej cenionych kobiet w USA.
Czang Kaj-szek zmarł w 1975 roku; jego następcą został syn z pierwszego małżeństwa, Chiang Ching-kuo, z którym Song Meiling nie pozostawała w najlepszych stosunkach. Wdowa wyjechała do swojej posiadłości amerykańskiej w Lattingtown (Long Island, stan Nowy Jork); próbowała powrócić do życia politycznego w 1988 roku, po śmierci Chianga, jednak bez większego powodzenia i ostatecznie osiadła w USA. Ostatni raz była z wizytą na Tajwanie w 1995 roku.
Ostatnie lata życia spędzała z daleka od życia politycznego, zajmowała się m.in. malarstwem; w 2000 roku przedmiotem głośnej debaty politycznej na Tajwanie stał się jej rzekomy list, w którym miała wyrazić poparcie dla kandydata Kuomintangu na prezydenta Lien Chana przeciwko popularniejszemu, startującemu jako niezależny wieloletniemu działaczowi tej samej partii, Jamesowi Soongowi.
W 2000 roku sprzedała swoją posiadłość na Long Island i zamieszkała u swojej siostrzenicy na Manhattanie. Zmarła w wieku 106 (lub 105) lat. Pochowano ją na cmentarzu artystów Ferncliff w Hartsdale w stanie Nowy Jork.

</doc>
<doc id="52524" url="https://pl.wikipedia.org/wiki?curid=52524" title="Liczby p-adyczne całkowite">
Liczby p-adyczne całkowite

Liczby p-adyczne całkowite (gdzie formula_1 np. 10-adyczne, 2-adyczne) są rozszerzeniem pojęcia liczb całkowitych i (gdy "p" jest liczbą pierwszą) szczególnym przypadkiem liczb p-adycznych. Liczba p-adyczna całkowita to nieskończony ciąg liczb całkowitych formula_2 zwanych "cyframi", zawartych w przedziale formula_3 gdzie formula_4
Skrótowo zapisuje się je jako:
formula_5
Działania.
Dodawanie, odejmowanie, mnożenie i dzielenie wśród liczb p-adycznych wykonuje się analogicznie jak odpowiednie działania pisemne dla liczb całkowitych w systemie liczbowym o podstawie formula_6 choć oczywiście cyfr jest tu nieskończenie wiele. Na przykład dla liczb 10-adycznych:
Liczby ujemne.
Liczby ujemne można zdefiniować w następujący sposób: liczbą p-adyczną formula_8 nazywamy liczbę, która odjęta od x da zero (...0000).
Tym samym wśród liczb 10-adycznych:
itd.
Ogólnie liczbę przeciwną do liczby formula_9 konstruujemy następująco:
Zachodzi tu analogia z używanym w informatyce kodem uzupełnień do dwóch (U2), który koduje skończone liczby całkowite ujemne za pomocą liczb naturalnych w analogiczny sposób, jak w liczbach 2-adycznych.
Moc zbioru liczb p-adycznych całkowitych.
Zbiór liczb p-adycznych całkowitych ma moc continuum, więc podobnie jak w przypadku liczb rzeczywistych jedynie znikomo mały ich podzbiór jesteśmy w stanie zapisać w ten sposób (np. gdy występuje okres). W przypadku bardziej złożonych liczb p-adycznych musimy podawać wzór na elementy ciągu formula_12 co także nie wyczerpuje wszystkich możliwych liczb p-adycznych (taki wzór może nie dawać się zapisać w skończonej postaci).
Liczby p-adyczne całkowite tworzą pierścień przemienny nad pierścieniem liczb całkowitych. Elementem neutralnym dodawania jest formula_13 czyli liczba całkowita zero.

</doc>
<doc id="52527" url="https://pl.wikipedia.org/wiki?curid=52527" title="Jezioro Górne">
Jezioro Górne

Jezioro Górne (ang. "Lake Superior", fr. "Lac Supérieur") – największe i najbardziej na północ wysunięte jezioro w kompleksie pięciu Wielkich Jezior Ameryki Północnej. Największe słodkowodne i drugie co do wielkości jezioro na świecie (po Morzu Kaspijskim). Położone jest na pograniczu Kanady i Stanów Zjednoczonych. Od zachodu dostęp ma stan Minnesota, a od południa Wisconsin i Michigan, natomiast północny brzeg należy do kanadyjskiej prowincji Ontario.
Charakterystyka fizyczna.
Powierzchnia lustra wody wynosi 82 100 km² (z czego 28,8 tysiąca km² znajduje się w Kanadzie), a całkowita powierzchnia jest ponad dwa razy większa i wynosi 209,8 tysiąca km² (81 tysięcy mil²). Linia brzegowa Jeziora Górnego wynosi 4385 km.
Długość jeziora wynosi 563 km, a szerokość 257 km. Średnia głębokość to 147 m, z maksymalną głębiną 406 m. Jezioro Górne zawiera 12 100 km³ wody. Długość linii brzegowej wynosi 4385 km, wliczając linię brzegową wyspy. Położone na wysokości 183 m n.p.m., jezioro ma najczystszą wodę z Wielkich Jezior.
Jezioro Górne jest największym (pod względem powierzchni) na świecie jeziorem słodkowodnym. Bajkał jest większy pod względem zasobów słodkiej wody, podobnie jezioro Tanganika. Morze Kaspijskie jest większe pod względem powierzchni, ale jest słonowodne. Jego duża objętość przy stosunkowo niewielkim wypływie wody sprawia, że hipotetyczny czas opróżniania jeziora przy braku dopływu wyniósłby 191 lat. Tak duża objętość sprawia ponadto że wahania roczne są niewielkie i ograniczają się do 30 cm.
Wyspy.
Na Jeziorze Górnym znajduje się kilka archipelagów wysp, z których największymi są Apostle Islands (23 wyspy wokół półwyspu Bayfield w Wisconsin) oraz archipelag leżący wzdłuż półwyspu Black Bay w Kanadzie.
Na jeziorze leżą 1763 wyspy, z których większość (1273 wyspy) znajduje się na wodach kanadyjskich. Znacznie różnią się wielkością i mają rozmiary od niewielkich skał wystających z wody do wyspy Royale, której długość wynosi 71 km. Wielkość większości z nich (71%) nie przekracza powierzchni jednego hektara, lecz reprezentują one tylko 0,2% całkowitej powierzchni wysp. Trzy największe: Isle Royale, St. Ignace Island oraz Michipicoten reprezentują 62% całkowitej powierzchni wysp. Większość wysp ma status obszarów chronionych o różnym stopniu dostępu. Są one siedliskiem wielu gatunków roślin i zwierząt, a także ważnymi punktami przystankowymi w czasie migracji ptaków.
Najważniejszymi wyspami na Jeziorze Górnym są: Isle Royale (555 km²), St. Ignace Island (274 km²), Michipicoten (184 km²), Simpson Island (73 km²), Madeline Island (62,2 km²), Stockton Island (40 km²), Outer Island (31,8 km²), Patterson Island (22 km²), Oak Island (20,3 km²), Sand Island (11,6 km²), Pic Island (11 km²), Wilson Islan (19 km²), Edward Island (16 km²), Fluor Island (14 km²), Caribou Island (12 km²), Vein Island (10 km²) i Mortimer Island (8 km²).
Rzeki.
Na wschodnim końcu jezioro jest połączone z jeziorem Huron rzeką St. Marys, która stanowi główne ujście. Woda wpływa do jeziora 1525 dopływami (840 po stronie Stanów Zjednoczonych oraz 685 po stronie Kanady). Dopływami, które dostarczają najwięcej wody, są rzeki: Nipigon (331 m³/s), St. Louis (288 m³/s), Pic (65 m³/s), Kaministiquia (61 m³/s), Michipicoten (36 m³/s), Little Pic (19 m³/s), Black Sturgeon (19 m³/s).
Odkrycie i nazwa.
Jezioro powstało około 10 tysięcy lat temu po ustąpieniu lądolodu. Pierwszymi ludźmi mającymi kontakt z jeziorem byli rdzenni Amerykanie. Nazwa jeziora w języku zamieszkujących te tereny Indian Odżibwejów brzmi "Kitchi-gummi" i oznacza "Wielkie Jezioro". Współczesna nazwa pochodzi od Francuzów, którzy podążając od wschodu, napotkali za jeziorem Huron następne jezioro, wyżej położone, i stąd nazwali je "Lac Supérieur". Nazwę tę przejęto później w języku angielskim ("Lake Superior").
Pierwszym Europejczykiem nad Jeziorem Górnym był prawdopodobnie w 1622 roku francuski podróżnik Étienne Brûlé.

</doc>
<doc id="52528" url="https://pl.wikipedia.org/wiki?curid=52528" title="Opornik (symbol)">
Opornik (symbol)



</doc>
<doc id="52531" url="https://pl.wikipedia.org/wiki?curid=52531" title="Tu-22">
Tu-22

Tu-22 () – radziecki odrzutowy ponaddźwiękowy bombowiec i samolot rozpoznawczy, skonstruowany w biurze konstrukcyjnym Tupolewa, w kodzie NATO oznaczany jako "Blinder".
Rozwój i wersje.
Samolot powstał w biurze konstrukcyjnym OKB-156 Andrieja Tupolewa na zapotrzebowanie ponaddźwiękowego bombowca dalekiego zasięgu. Prace projektowe rozpoczęto w 1954. Pierwszy prototyp, oznaczony jako samolot „105” (lub Tu-105) został oblatany 21 czerwca 1958, drugi zmieniony prototyp „105A” – 7 września 1959. Pomimo katastrofy samolotu „105A” 21 grudnia, został on zaakceptowany do produkcji pod oznaczeniem Tu-22. Samolot Tu-22 był produkowany w zakładzie nr 22 w Kazaniu.
Pierwszy seryjny samolot został oblatany 21 czerwca 1960. 9 lipca 1961 został po raz pierwszy zaprezentowany na paradzie w Tuszynie. Pierwsze serie samolotów, będących wciąż na etapie rozwoju, wykazywały liczne problemy. Doszło przy tym do kilku katastrof, ale większość usterek konstrukcji została usunięta do połowy lat 60. Samolot był produkowany w następujących wersjach:
Warianty oznaczone literą „D” były dostosowane do tankowania w powietrzu – w produkcji od połowy lat 60. Ogółem, w latach 1961–1969 w zakładach lotniczych Nr. 22 (obecnie KAPO im. Gorbunowa) w Kazaniu zbudowano 311 samolotów Tu-22. Następcą Tu-22 był Tu-22M (Tu-26), będący mimo nazwy zupełnie nową i odmienną konstrukcją.
Służba.
Pierwsze samoloty weszły do eksploatacji w radzieckim lotnictwie w 1962, jeszcze przed oficjalnym wstąpieniem do służby. Samoloty te w tym czasie uczestniczyły jeszcze w próbach fabrycznych, zmierzających do usunięcia usterek. Pierwsze samoloty otrzymały 121., 203. i 341. pułki Lotnictwa Dalekiego Zasięgu, wchodzące w skład 15. Dywizji Lotniczej, stacjonujące na zachodzie ZSRR. Większość maszyn tego typu następnie została przydzielona również do pułków lotnictwa dalekiego zasięgu rozmieszczonych na zachodzie ZSRR, niewielka część wchodziła w skład pułków rozpoznawczych floty bałtyckiej (obwód kaliningradzki) i floty czarnomorskiej.
Samolot został początkowo nie bez przyczyny nazwany w kodzie NATO "„Beauty”" – „piękność”, lecz nazwa kodowa została następnie zmieniona na "„Blinder”". Radzieccy piloci nazywali samolot: "szyło" – „szydło”. Zaletą Tu-22 były bardzo dobre charakterystyki lotne, nie był on jednak łatwy w pilotażu. Podstawowym przeznaczeniem samolotów Tu-22K, wspieranych w akcji przez zakłócające Tu-22P, była walka z grupami okrętów, przede wszystkim lotniskowcami wroga, za pomocą pocisków Ch-22 i przeciwradiolokacyjnych Ch-22P. Mogły one ponadto zwalczać inne cele punktowe i powierzchniowe, kontrastowe radiolokacyjnie. Profil użycia samolotów Tu-22 obejmował przelot z prędkością poddźwiękową, a lot z prędkością naddźwiękową – jedynie na kilkaset kilometrów przed celem, z uwagi na zużycie paliwa. Pociski Ch-22 odpalano 350–200 km przed celem, Ch-22P – 500–400 km przed celem.
Jedno z niewielu użyć bojowych radzieckich
Tu-22 miało miejsce w czasie interwencji w Afganistanie, w 1988. Samoloty zakłócające Tu-22PD osłaniały bombowce Tu-22M, podczas operacji nad Afganistanem w pobliżu granicy z Pakistanem, przed ewentualnymi działaniami pakistańskiej obrony powietrznej.
W czasie rozwoju konstrukcji i służby w jednostkach, około 50 samolotów tego typu uległo wypadkom z powodu różnych przyczyn (około połowa załóg się uratowała). Tu-22 wycofano ze służby w Rosji od początku do połowy lat 90.
Niewielką liczbę Tu-22B i Tu-22U wyeksportowano w latach 70. do Libii i Iraku. Libijskie samoloty stanowiły główną siłę uderzeniową w interwencjach Kadafiego w sąsiednich państwach afrykańskich. Po raz pierwszy, z 29 na 30 marca 1978 zbombardowały miasto Mwanza w Tanzanii, udzielając pomocy siłom Idi Amina, dyktatora Ugandy. W październiku 1980, a ponownie w 1981 i 1986 roku, bombowce libijskie interweniowały w wojnie domowej w Czadzie, a w 1984 i 1986 w Sudanie. 8 sierpnia 1987 czadyjska obrona przeciwlotnicza zestrzeliła jeden z Tu-22 za pomocą zdobycznego zestawu "Kub". Kolejnego Tu-22 Libia straciła miesiąc później (7 września) w czasie rajdu bombowego na Ndżamenę. Pilotowanego przez enerdowską załogę zestrzeliła francuska obsługa pocisków MIM-23 Hawk. Irackie Tu-22 wzięły z kolei udział w wojnie iracko-irańskiej 1980-88.
Opis techniczny.
Metalowy średniopłat o układzie klasycznym. Smukłe skrzydła o dużym skosie 55°, usterzenie klasyczne skośne. Charakterystyczną cechą Tu-22, nadającą samolotowi niepowtarzalny wygląd, są dwie duże gondole silnikowe nad kadłubem, u podstawy statecznika. Załoga trzyosobowa (pilot, nawigator i operator radiostacji, urządzeń elektronicznych i ogonowego działka) w kabinie w nosie samolotu, zaopatrzona w fotele katapultowe (katapultujące się w dół, z minimalnej wysokości 350 m). Podwozie trójpodporowe, golenie główne chowane do gondoli w skrzydłach, spadochron hamujący. Komora bombowa w kadłubie. W wersjach Tu-22K, pocisk rakietowy Ch-22 przenoszony był jedynie częściowo schowany w komorze bombowej. W nosie stacja radiolokacyjna typu PN (Tu-22K) lub Rubin (inne wersje). Uzbrojenie obronne stanowiło działko rewolwerowe R-23 w zdalnie sterowanym stanowisku ogonowym DK-20 w ogonie samolotu (był to jedyny samolot, w którym zastosowano działko R-23 konstrukcji Richtera, o teoretycznej szybkostrzelności 2500 strz./min, ze specjalną amunicją, nie przyjęte oficjalnie na uzbrojenie). W wielu samolotach oraz w wersji P działko było później zamieniane na stację zakłóceń aktywnych. Używane silniki odrzutowe: WD-7M o ciągu 10 500 kg (maksymalnym 16 000 kg); RD-7M2 o ciągu 11 000 kg (maksymalnym 16 500 kg).

</doc>
<doc id="52532" url="https://pl.wikipedia.org/wiki?curid=52532" title="Strumień magnetyczny">
Strumień magnetyczny



</doc>
<doc id="52533" url="https://pl.wikipedia.org/wiki?curid=52533" title="Alfred Maseng">
Alfred Maseng

Alfred Maseng Nalo (zm. 18 listopada 2004) – vanuacki polityk, przez miesiąc w 1994 roku prezydent tego kraju. Działacz konserwatywnej Unii Partii Umiarkowanych.
Jako przewodniczący parlamentu przez miesiąc był p.o. prezydenta (30 stycznia – 2 marca 1994) po upływie kadencji Fredericka Timakaty, a przed wyborem Jeana-Marie Leye. W latach 1995–1996 minister spraw zagranicznych.
12 kwietnia 2004 w czwartej rundzie głosowania elektorskiego został wybrany na prezydenta Vanuatu, jako następca Johna Baniego (tymczasowo obowiązki prezydenta pełnił Roger Abiut), w bezpośrednim głosowaniu pokonał Kalkota Mataskelekele w stosunku głosów 41 do 16. Wkrótce jednak wyszła na jaw kryminalna przeszłość prezydenta (Maseng zamieszany był w aferę korupcyjną i pranie brudnych pieniędzy), czego efektem było odwołanie go przez Sąd Najwyższy ze stanowiska po zaledwie miesiącu urzędowania (11 maja).
Alfred Maseng zmarł kilka miesięcy po odwołaniu w szpitalu na północy kraju, przyczyna jego śmierci pozostała nieznana.

</doc>
<doc id="52540" url="https://pl.wikipedia.org/wiki?curid=52540" title="Tomisław II">
Tomisław II

Tomisław II, właściwie: książę Aimone Roberto Margherita Maria Giuseppe Torino di Savoia (ur. 9 marca 1900 w Turynie, zm. 29 stycznia 1948 w Buenos Aires) – włoski arystokrata, panujący przez dwa lata, w okresie II wojny światowej, w Chorwacji.
Był synem Emanuela Filiberta, drugiego diuka Aosty (syna króla Hiszpanii – Amadeusza I) oraz Heleny (córki Filipa Orleańskiego, hrabiego Paryża i Marii Izabeli Orleańskiej, infantki hiszpańskiej). Należał do dynastii sabaudzkiej, był prawnukiem króla Włoch – Wiktora Emanuela II.
1 lipca 1939 we Florencji ożenił się z księżniczką Ireną (1904–1974), córką króla Grecji – Konstantyna I i królowej Zofii Pruskiej. Z tego małżeństwa urodził się syn:
18 maja 1941 książę Aimone został proklamowany królem marionetkowego państwa chorwackiego, pod kontrolą Niemiec i Włoch; przyjął imię "Tomisława II". Nigdy nie posiadał jednak realnej władzy – był właściwie figurantem. Abdykował 31 lipca 1943, po aresztowaniu Benito Mussoliniego na rozkaz króla Wiktora Emanuela III. Po śmierci brata Amadeusza, w marcu 1942 (w brytyjskim obozie jenieckim w Nairobi), odziedziczył tytuł diuka Aosty.
Jego pełny tytuł brzmiał: "król Chorwacji, książę Bośni i Hercegowiny, wojewoda Dalmacji i Tuzli, diuk Aosty, książę Cisterny i Belriguardo, markiz Voghery, hrabia Ponderano".
Król służył w Regia Marina, gdzie dosłużył się stopnia wiceadmirała ("Amiragglio di Squadra").

</doc>
<doc id="52541" url="https://pl.wikipedia.org/wiki?curid=52541" title="Związek Powiatów Polskich">
Związek Powiatów Polskich

Związek Powiatów Polskich – stowarzyszenie powiatów działające w dwudziestoleciu międzywojennym i III RP, mające za zadanie obronę ich wspólnych interesów.
Zostało reaktywowane z inicjatywy samorządowców powiatów i miast na prawach powiatów w dniach 26 i 27 lutego 1999 w Nowym Sączu na Zebraniu Założycielskim Związku Powiatów Polskich. 17 marca 1999 Sąd Okręgowy w Warszawie dokonał rejestracji stowarzyszenia. 28 maja 1999 odbyło się I Zgromadzenie Ogólne ZPP, które dokonało wyboru władz statutowych Związku.
Związek Powiatów Polskich realizuje swe zadania poprzez: 
Związek Powiatów Polskich skupia 315 powiatów i miast na prawach powiatów (w Polsce jest 379 powiatów, w tym 65 to miasta na prawach powiatu, a 314 to powiaty). Prezesem Zarządu Związku Powiatów Polskich jest starosta bielski Andrzej Płonka. 

</doc>
<doc id="52542" url="https://pl.wikipedia.org/wiki?curid=52542" title="Flaga Szkocji">
Flaga Szkocji

Szkocja ma dwie flagi: Krzyż św. Andrzeja (zwana "Saltire") i Lion Rampant.
Pierwsza z nich nawiązuje do patrona Szkocji, św. Andrzeja, który, jak głosi legenda, na własną prośbę został ukrzyżowany na ukośnych belkach, aby nie przypominały kształtem świętego krzyża, na jakim umarł Chrystus.
"Flaga Saltire" związana jest z opowieścią o walkach, jakie miały miejsce w pobliżu Athelstaneford około 832 roku. Król Piktów, Angus MacFergus, pokonał w niej armię króla Northumbrii, Athlestane'a.
W noc poprzedzającą wygraną bitwę Szkoci zobaczyli na niebie chmury w kształcie krzyża św. Andrzeja. Przyjęli to wówczas za pomyślny znak.
Kolor tła, symbolizującego wieczorne niebo, nie jest ściśle określony, spotyka się flagi szkockie w barwach od jasnobłękitnej do ciemnogranatowej.
"Saltire" jest jedną z najstarszych flag w Europie. W 1603 roku, w związku z unią zawartą między Szkocją a Anglią, doszło do połączenia obydwóch sztandarów we flagę Wielkiej Brytanii, zwaną "Union Jack", do której w 1801 roku, po utworzeniu Zjednoczonego Królestwa Wielkiej Brytanii i Irlandii, dodano krzyż św. Patryka, symbol Irlandii.
Drugą flagą Szkocji jest "Lion Rampant". W 1165 roku Wilhelm I Lew zmienił szkocki symbol z dzika na lwa. Jednocześnie flaga została otoczona czerwoną, ozdobną bordiurą. "Lion Rampant" jest flagą królewską i może być używana tylko przez członków rodziny królewskiej.

</doc>
<doc id="52543" url="https://pl.wikipedia.org/wiki?curid=52543" title="Az-Zanati Imhammad az-Zanati">
Az-Zanati Imhammad az-Zanati

Az-Zanati Imhammad az-Zanati, (ur. 1 stycznia 1937 w Syrcie) – polityk libijski. Od 18 listopada 1992 do 3 marca 2008 pełnił funkcję Sekretarza Generalnego Powszechnego Kongresu Ludowego; stanowisko to było równoznaczne z rolą głowy państwa, jednak Az-Zanati nie pełnił roli wiodącej, przynależnej w Libii Mu’ammarowi al-Kaddafiemu.

</doc>
<doc id="52544" url="https://pl.wikipedia.org/wiki?curid=52544" title="Ustroj polityczny Francji">
Ustroj polityczny Francji



</doc>
<doc id="52546" url="https://pl.wikipedia.org/wiki?curid=52546" title="France-Albert René">
France-Albert René

France-Albert René (ur. 16 listopada 1935 w Victorii, zm. 27 lutego 2019 tamże) – seszelski polityk, premier Seszeli w latach 1976–1977, prezydent kraju w latach 1977–2004.
Życiorys.
Był liderem socjalistycznej Zjednoczonej Partii Ludowej Seszeli. Po uzyskaniu przez kraj niepodległości w roku 1976, objął urząd premiera. W 1977 roku przeprowadził bezkrwawy zamach stanu w którym obalił prezydenta Jamesa Manchama. W następstwie puczu objął stanowisko głowy państwa. W 1978 roku przekształcił Zjednoczoną Partię Ludową w Ludowy Front Postępowy Seszeli. Rok później wprowadził nową konstytucję, która ugruntowała w kraju rządy monopartyjne. W 1979, 1984 i 1989 roku odbyły się jego kolejne reelekcje na stanowisku prezydenta. W latach zimnej wojny pozostał neutralny i lawirował między Zachodem a ZSRR.
W 1979 roku udaremnił próbę inwazji, której chciał dokonać James Mancham z pomocą amerykańskich dyplomatów w Kenii i na Seszelach (według niektórych źródeł także rządu Francji). W latach 80. miało miejsce kilka prób zamachów stanu przeciwko jego rządom. Część z nich była zorganizowana z udziałem apartheidowskiego RPA, co potwierdziło niezależne dochodzenie ONZ. Według niektórych źródeł, w próby obalenia René zaangażowana była CIA.
W 1991 roku pod naciskiem opozycji oraz Francji i Wielkiej Brytanii, zainicjował proces demokratyzacji. Umożliwił tworzenie nowych partii politycznych, a dwa lata później zorganizował referendum, w którym przyjęto nową konstytucję. W 1993 roku odniósł zwycięstwo w wolnych i wielopartyjnych wyborach prezydenckich. Utrzymał się przy władzy po wyborach z 1998 i 2001 roku. W lutym 2004 roku René zapowiedział odejście na polityczną emeryturę i przekazanie władzy wiceprezydentowi, Jamesowi Michelowi; zmiana ta dokonała się 16 kwietnia 2004.

</doc>
<doc id="52552" url="https://pl.wikipedia.org/wiki?curid=52552" title="Prezydenci Peru">
Prezydenci Peru



</doc>
<doc id="52553" url="https://pl.wikipedia.org/wiki?curid=52553" title="Peter Cashin">
Peter Cashin

Peter John Cashin (ur. 8 marca 1890, zm. 21 maja 1977) – polityk kanadyjski wywodzący się z Nowej Fundlandii. 
Cashin urodził się na Nowej Fundlandii i tam otrzymał wykształcenie na poziomie średnim. W 1908 rozpoczął pracę w rodzinnym przedsiębiorstwie zajmującym się sprzedażą sprzętu rybackiego. W 1911 przeniósł się do zachodniej Kanady gdzie mieszkał i pracował do 1916. W tym roku powrócił w rodzinne strony by jako ochotnik zaciągnąć się do miejscowego pułku i wraz z nim udał się do Europy na wojnę. Szybko awansował do stopnia porucznika. W czerwcu 1916 został ranny. Po rekonwalescencji, która przeszedł w Anglii nie powrócił do macierzystego pułku, lecz został wysłany na front w korpusie karabinów maszynowych – "British Mashine Gun Corps". Brał udział w kampaniach na froncie zachodnim i dosłużył się stopnia majora. W 1918 został zdemobilizowany i powrócił do rodzinnego kraju by ponownie zaangażować się w rodzinne przedsiębiorstwo.
W 1923 po raz pierwszy został wybrany do zgromadzenia legislacyjnego z listy progresywnych liberałów. Szybko jednak popadł w konflikt z własna partia wobec sporów wokół taryf celnych. W 1928 ponownie wybrany, lecz już z listy partii liberalnej. Powołany do radu objął ministerstwo finansów. W 1932 podał się do dymisji w związku z rozległa afera korupcyjna w swym ministerstwie. Wystartował w kolejnych wyborach, lecz nie zyskał odpowiedniego poparcia u wyborców. Ostatecznie zdecydował się wycofać z polityki i wyemigrował do Kanady i osiadł w Montrealu. Na wyspę powrócił w 1942 i rozpoczął krytykę brytyjskich rządów komisarycznych. W 1946, gdy Brytyjczycy zdecydowali zakończyć swój nadzór nad zbankrutowaną kolonią, Cashin został wybrany do Konwencji Narodowej z listy zwolenników powrotu do statusu samodzielnego dominium. Był jednym z najbardziej zażartych krytyków przystąpienia do Konfederacji Kanady. Jako przeciwnik Josepha Smallwooda stał się na równi z nim, czołową postacią tych burzliwych lat w historii wyspy. W czasie referendum przewodził ligą na rzecz rządu przedstawicielskiego "The Responsible Government League". Po przegranym dla anty konfederatów referendum wziął udział w wyborach prowincjonalnych jako niezależny kandydat, lecz wkrótce dołączył do kluby konserwatystów, a w 1951 został liderem Konserwatywnej Partii Nowej Fundlandii. W 1953 zrezygnował z przewodnictwa i jeszcze raz próbował szczęścia w wyborach jako kandydat niezależny. Po przegranych wyborach w 1953 zdecydował się na wycofać z czynnej polityki, zaakceptował jednak prestiżową funkcje szefa prowincjonalnej obrony cywilnej. W 1965 zrezygnował także i z tej funkcji i przeszedł na emeryturę. U schyłku życia rozpoczął spisywanie wspomnień, których jednak nigdy nie ukończył. Zmarł w 1977.

</doc>
<doc id="52557" url="https://pl.wikipedia.org/wiki?curid=52557" title="Jolanta Mrotek">
Jolanta Mrotek

Jolanta Mrotek, Jolanta Mrotek - Grudzińska (ur. 17 maja 1970 w Trzebiatowie) – polska aktorka.
Życiorys.
Absolwentka (1991) Studium Wokalno-Aktorskiego im. Danuty Baduszkowej w Gdyni. Od 1990 występowała w Teatrze Muzycznym w Gdyni, w latach 1993–1994 w Teatrze Muzycznym w Poznaniu, a w latach 1994–1998 była aktorką Teatru Syrena w Warszawie. Od 1995 występowała w programie rozrywkowym "Dziennik Telewizyjny" Jacka Fedorowicza jako „mgr Mrotek”. W latach 1999–2001 była aktorką warszawskiego teatru „Roma”, a w 2001 Teatru Nowego.
W 1999 zagrała jedną z głównych ról w musicalu "Crazy for You" w Teatrze Muzycznym „Roma” w Warszawie w reżyserii Wojciecha Kępczyńskiego, choreografii Janusza Józefowicza i pod kierownictwem muzycznym Macieja Pawłowskiego.
Od 2001 do 2014 była solistką Teatru „Sabat” w Warszawie. Od 2002 gra rolę Halszki w serialu telewizyjnym "Klan."
Jest mężatką, ma syna.
Role teatralne.
Źródło:
Filmografia.
Źródło:

</doc>
<doc id="52558" url="https://pl.wikipedia.org/wiki?curid=52558" title="Inia amazońska">
Inia amazońska

Inia amazońska, inia, inia orinocka ("Inia geoffrensis") – gatunek ssaka morskiego z rodziny iniowatych (Iniidae) żyjący w wodach Amazonki i Orinoko, a niekiedy również na okresowych rozlewiskach tych rzek. Osiąga długość 2–2,5 m oraz wagę około 100–150 kg. Żywi się rybami i niekiedy skorupiakami. Ma kolor jasnoszaro-różowy. Płetwy mięsiste, grube, płetwa ogonowa ma postrzępiony brzeg. Jej pysk wyciągnięty jest w dość długi i cienki dziób. Gatunek zagrożony jest głównie przez zanieczyszczenie wód, łodzie motorowe, a ostatnio również na skutek zabijania ich przez rybaków, którzy wykorzystują ich ciała jako przynęty. Inia rodzi jedno młode.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku francuski zoolog Henri Marie Ducrotay de Blainville nadając mu nazwę "Delphinus" ("Delphinorhynchus") "Geoffrensis". Holotyp pochodził prawdopodobnie z górnego biegu Amazonki w Brazylii. Holotypem był oprawiony okaz znajdujący się w Muzeum Historii Naturalnej w Paryżu; został zebrany przez Alexandre’a Rodrigueza Ferreirę około 1790 roku i zdeponowany w Museu da Ajuda w Lizbonie; następnie przywieziony do Muzeum Historii Naturalnej w Paryżu w 1810 przez Étienne’a Geoffroya Saint-Hilaire’a gdzie oprawiona skóra została pomalowana, aby imitować jej naturalne kolory.
Inie amazońskie żyjące w dorzeczu Orinoko zostały rozpoznane jako podgatunek „inia orinocka” ("humboldtiana") przez niektórych autorów, ale prawdopodobnie dochodzi do przemieszczania się delfinów między tym i sąsiednim dorzeczem Amazonki. Autorzy "Illustrated Checklist of the Mammals of the World" uznają ten gatunek za monotypowy.
Nazewnictwo zwyczajowe.
W polskiej literaturze zoologicznej gatunek "I. geoffrensis" był oznaczany nazwą „inia”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „inia amazońska”, rezerwując nazwę „inia” dla rodzaju tych waleni.
Zasięg występowania.
Inia amazońska występuje w większości dorzeczy Orinoko i Amazonki w Wenezueli, Kolumbii, Brazylii, Peru i Ekwadoru.
Wyróżnia się trzy morfologicznie odmienne subpopulacje, na podstawie których wyodrębnia się czasem dwa podgatunki:
Na podstawie badań próbek DNA pobranych od osobników z dorzecza Orinoko oraz kolumbijskiej i boliwijskiej części dorzecza Amazonki, prowadzi się badania w celu wyodrębnienia dwóch nowych podgatunków z "I. g. geoffrensis" – pierwszego występującego na obszarach Boliwii oraz drugiego zamieszkującego pozostałe obszary występowania "I. g. geoffrensis".
Morfologia.
Długość ciała samic 182–225 cm, samców 219–255 cm; masa ciała samic 72–154 kg, samców 113,5–207 kg. Występuje widoczny dymorfizm płciowy – dorosłe samce są dłuższe i cięższe niż dorosłe samice. Noworodki osiągają długość ciała 80–90 cm przy ciężarze około 10–13 kg. Kolor skóry zmienia się z wiekiem. Młode osobniki są ciemnoszare, z czasem zmieniają odcień na srebrny lub różowy. Samce są intensywniej ubarwione od samic. Niektóre osobniki dorosłe mają ciemniejszy grzbiet – ciemnoróżowy lub nawet brunatny. Ubarwienie i jego intensywność są w dużej mierze zależne od temperatury i czystości wody oraz od położenia geograficznego. Inie sprawiają wrażenie ociężałych i powolnych, jednak zupełnie niesłusznie. W przeciwieństwie do budowy układu kostnego delfinów słonowodnych żaden z kręgów szyjny inii nie jest połączony z pozostałymi, dzięki czemu zwierzę ma duże pole ruchu głowy. Płetwy piersiowe są duże, regularne i równobocznie trójkątne. Niekiedy występuje 6 paliczków. Dzięki długim kościom ramiennym płetwy piersiowe mają pełny zakres ruchu kołowego, dlatego inia jest bardzo zwrotna i potrafi zwinnie poruszać się wokół podwodnej roślinności, co jednakże zmniejsza prędkość poruszania się. Czaszka "I. geoffrensis" jest mniej asymetryczna od czaszek innych zębowców, lecz wykrzywianie się dzioba nie jest u inii rzadkością. Oczy są małe, ale zapewniają dobrą widoczność nad i pod wodą. Na szczycie czaszki znajduje się proporcjonalnie mała poduszka powietrzna (melon), służąca zwierzęciu do echolokacji. Inia ma heterodontyczne uzębienie. Z przodu pyska zęby są ostre i stożkowate, tylne zaś są płaskie i tępo zakończone. W porównaniu do sotalii amazońskiej, zamieszkującego te same obszary, inia ma dłuższy dziób, słabiej zaznaczoną płetwę grzbietową, większe i szersze płetwy piersiowe oraz tępiej zakończony szczyt głowy. Zwierzęta te różnią się także ubarwieniem.
Środowisko.
Inia występuje wyłącznie w wodach słodkich. W Orinoko i basenie Amazonki zamieszkują wiele rodzajów siedlisk rzecznych, takich jak główne koryta rzeczne, mniejsze dopływy, kanały, jeziora przyrzeczne, z wyjątkiem odcinków rzek z zagęszczeniem wodospadów i kaskad. Koncentracje tych zwierząt występują najczęściej przy ujściach rzek i w pobliżu małych pojedynczych kaskad oraz w kanałach biegnących równolegle do rzeki głównej. W porze deszczowej preferują również tereny zalewowe na obszarach dorzeczy Amazonki. Na wylewach podążają najczęściej za większymi ławicami ryb. 
Status zagrożenia i wielkość populacji.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( „zagrożony”).
Inia jest najpospolitszym delfinem zamieszkującym rzeki. Zagęszczenie osobników jest stosunkowo duże na wszystkich obszarach, które zamieszkuje. Zasięg występowania i wielkość populacji nie zmieniła się znacznie na przestrzeni wieku. Liczba osobników na danym obszarze zmienia się w zależności od pory suchej lub deszczowej czyli poziomu rzek. Dokładne określenie wielkości populacji ogólnej lub populacji poszczególnych podgatunków jest trudne do ustalenia. Szacunki, odnośnie do tych wielkości opierane są jedynie na pojedynczych badaniach liczebności na wyznaczonych małych obszarach. Istnieją wyraźne różnice pomiędzy gęstością występowania inii w poszczególnych rzekach. Według badań z lat 80. XX wieku, przeprowadzonych na obszarze Boliwii, w rzece Ichilo zagęszczenie wynosi 1 os./4 km, w wodach Ipurupuru 1 os./0,9 km, a w rzece Ibare 1 os./1 km. Największe zagęszczenie występuje na obszarach Brazylii, Kolumbii i Peru, gdzie na obszarze jednego kilometra spotkać można nawet pięć lub więcej osobników tego gatunku. W dolnych biegach Amazonki i Orinoko występuje więcej zwierząt na kilometr rzeki, niż w ich górnych biegach. Skupienie zwierząt podczas pory suchej jest wyższe niż w czasie pory deszczowej. Powodem tej różnicy jest większa powierzchnia obszarów wodnych po podwyższeniu się poziomu wód płynących.
Od stycznia 1998 do września 1999 roku na 185 kilometrowym odcinku rzeki Tijamuchi w Boliwii, zaobserwowano 208 osobników inii (1,12 os./1 km). Badania przeprowadzone w 1987 roku na 1200 kilometrach Amazonki, od Manaus do Santo Antonio de Ica, wykazały obecność 332 osobników w przeciągu trzech tygodni. Na podstawie tych badań oraz w oparciu o dane dotyczące zasięgu występowania i zagęszczenia, określono, że w południowoamerykańskich rzekach żyje w przybliżeniu 13 000 osobników na powierzchni około 11 240 km².

</doc>
<doc id="52561" url="https://pl.wikipedia.org/wiki?curid=52561" title="Łódzkie Zakłady Radiowe Fonica">
Łódzkie Zakłady Radiowe Fonica

Łódzkie Zakłady Radiowe Fonica (ZWAT, ŁZR Fonica, T-4) – łódzkie przedsiębiorstwo zajmujące się produkcją urządzeń i podzespołów telekomunikacyjnych i elektronicznych. Wchodziło w skład "Zjednoczenia Przemysłu Elektronicznego i Teletechnicznego Unitra", a od 1978 r. "Zjednoczenia Przemysłu Elektronicznego Unitra-Dom".
Historia.
Okres PRL.
Zakłady powstały w marcu 1945 jako filialny zakład Państwowych Zakładów Tele- i Radiotechnicznych w Warszawie pod nazwą Fabryka Państwowych Zakładów Radio- i Teletechnicznych vel Państwowe Zakłady Tele-Radiotechniczne. Ich profil produkcyjny w tym czasie to produkcja aparatów telefonicznych.
W 1948 r. filię usamodzielniono i przekształcono w przedsiębiorstwo o nazwie "Zakłady Wytwórcze Aparatów Telefonicznych", w skrócie "ZWAT". Oprócz telefonów wprowadzono do produkcji części do odbiorników radiowych i inne elementy elektrotechniczne.
W 1954 r. uruchomiono produkcję gramofonów elektrycznych G-53. Nie były to pierwsze gramofony produkowane w Polsce, ale pierwsze wytwarzane w dużych seriach. Od tej chwili produkcja gramofonów zaczyna systematycznie wzrastać, stając się dominującą w ofercie przedsiębiorstwa. W 1956 r. wyprodukowano pierwszy gramofon ze wzmacniaczem lampowym. Podjęto również produkcję wzmacniaczy elektroakustycznych, w tym radiowęzłowych.
W 1957 r. produkcja gramofonów i sprzętu elektroakustycznego stanowiła już 40% produkcji przedsiębiorstwa. Nastąpiło przekazanie produkcji telefonów do Radomskich Zakładów Telefonicznych i uruchomienie produkcji podzespołów do telewizorów na potrzeby Warszawskich Zakładów Telewizyjnych.
W 1958 r. przedsiębiorstwo zmieniło nazwę na "Łódzkie Zakłady Radiowe T-4", co między innymi było związane z przeniesieniem produkcji telefonów do Radomia oraz uruchomieniem produkcji podzespołów do odbiornika telewizyjnego „Belweder”.
W 1959 r. zakład został włączony w strukturę Zjednoczenia Przemysłu Elektrotechnicznego i Teletechnicznego „Unitra”, a w 1960 przyjął nazwę firmową "Fonica", wybraną w konkursie wewnątrzzakładowym i opatentowaną. Profil produkcyjny zakładu się nie zmienił – produkowano głównie gramofony, a także inny sprzęt elektroakustyczny.
W 1963 duży pożar zniszczył budynek przy ul. S. Skrzywana 9. Po nim zapadła decyzja budowy nowych budynków przy ul. W. Wróblewskiego. Rozpoczęcie budowy nastąpiło w 1968 r., a zakończenie – na przełomie 1971/1972. W latach 1966 i 1975 następowało dalsze ujednolicenie produkcji, poprzez przekazanie do innych zakładów produkcji podzespołów telewizyjnych. W zakładzie funkcjonował też, na ostatnim piętrze, oddział produkcji wojskowej.
Pierwsze próby podjęcia produkcji urządzeń tranzystorowych nie były udane i Fonica zakupiła serię licencji – w 1968 od firmy Telefunken (na gramofony) oraz na początku lat 70. od Telefunkena (gramofony) i Thomsona (wzmacniacze Hi-Fi). Podniosło to znacząco poziom technologiczny przedsiębiorstwa i umożliwiło powstanie udanych własnych opracowań. Na początku lat 70. w oparciu o importowane podzespoły (wkładki Shure i silniki Hitachi) uruchomiono produkcję pierwszych gramofonów klasy Hi-fi. Wkrótce podjęto produkcję własnych wkładek magnetycznych na licencji holenderskiej firmy Tenorel. Licencyjną produkcję silników dla potrzeb Foniki podjęła sosnowiecka Silma. Dominującym produktem przedsiębiorstwa były jednak nadal gramofony klasy popularnej. W samym roku 1970 wyprodukowano ich 274 tysiące i dodatkowo 187 tysięcy gramofonów bez obudowy, przeznaczonych do wbudowania w odbiorniki radiowe.
Dużą rolę w rozwoju zakładu odegrał eksport do ówczesnego Związku Radzieckiego i innych krajów boku socjalistycznego. Na przykład w 1975 r., na Międzynarodowych Targach w Brnie ZSRR zakupił sprzętu za 1 mln rubli.
W szczytowym okresie rozwoju zakłady zatrudniały ok. 3.5 tys. pracowników.
Po 1989.
Po roku 1989 nastąpiło załamanie się rynków zbytu towarów produkowanych przez Fonicę. Jeszcze w końcu lat 80. produkowano 300 tys. gramofonów rocznie. Po załamaniu się rynków – około tysiąca. Οd 1990 r. Fonica regularnie przynosiła straty. Sytuację pogorszyły strajki w roku 1991 i rok później zdecydowano o postawieniu przedsiębiorstwa w stan likwidacji.
W październiku 1992 z części majątku została wyodrębniona Fonica sp. z o.o. W czerwcu 1996 roku 82% udziałów w spółce kupiły dwie koreańskie firmy, Kyungbang Ltd i Kyungbang Machinery, za łączną kwotę około 2,5 mln USD. Produkowano między innymi długopisy, zabawki i segregatory biurowe. W czerwcu 1998 właścicielem 82% udziałów Foniki stał się koncern Daewoo. Sytuację przedsiębiorstwa pogarszał ciągły konflikt zakładowej Solidarności z koreańskim zarządem. W 2002 r. przedsiębiorstwo zlikwidowano i zamknięto.
Lokalizacje.
Na przestrzeni lat funkcjonowania zakładu mieścił się on w różnych miejscach w Łodzi. W momencie uruchomienia go (marzec 1945) miał trzy miejsca produkcji: ul. S. Skrzywana 9 (główny zakład i dyrekcja) oraz oddziały: I przy ul. M. Mochnackiego 11/13, II: Fr. Żwirki 17 i III ul. S. Pogonowskiego (d. Zakątna) 13.
W 1946 r. zakład otrzymał dwie posesje przy ul. W. Wróblewskiego nr 12/14 i 16/18, na której znajdowały się przedwojenne budynki fabryczne (w 1940 na posesji 16/18 funkcjonował zakład „Polesie”, GmbH, Bleiche–, Färberei– und Appretur), ale nowe budynki powstały na niej dopiero na początku lat 70. XX wieku.
W latach 1957–1979... zakład posiadał oddział przy ul. G. Piramowicza 13, w d. fabryce włókienniczej R. Lipszyca, który nie był dostosowany do potrzeb produkcyjnych fabryki.
W 1979 r. rozpoczęto budowę filii Zakładów w Pabianicach, z przeznaczeniem na produkcję podzespołów do OTVC „Jowisz”, co miało zwiększyć jego produkcję dwukrotnie. W dniu 3 marca 1982 r., będąca na ukończeniu inwestycja została przekazana decyzją Komitetu Gospodarczego Rady Ministrów Państwowym Zakładom Środków Opatrunkowych w Pabianicach. W 1985 r. „Fonica” odzyskała tę inwestycję.
Obecnie (2016) zabudowania przy ul. W. Wróblewskiego 18 niszczeją, przede wszystkim budynek produkcyjny. Pomieszczenia biurowca są wynajmowane różnym podmiotom gospodarczym.
Produkty.
Sprzęt telefoniczny.
W początkowym okresie przedsiębiorstwo produkowało telefony typów MB-38 i CB-35, w oparciu o dokumentację dostarczoną z Centralnego Biura Konstrukcyjnego Telekomunikacji w Warszawie. Na przełomie lat 40. i 50. opracowano dwa nowe typy aparatów telefonicznych: MB-47 i CB-49. Produkcji telefonów w Fonice zaprzestano w roku 1957.
Gramofony.
Produkcja pierwszego gramofonu elektrycznego GE-53 natrafiła na kłopoty spowodowane głośnym i zawodnym napędem. W 1956 opracowano nowy model gramofonu "WG-36", który podobnie jak typ poprzedni, budowano w trzech wersjach: bez obudowy (przeznaczony do wbudowania), w obudowie walizkowej ("WGE-56") oraz w skrzynce drewnianej ("SGE-56"). Na jego podstawie uruchomiono produkcję gramofonu z lampowym wzmacniaczem "WW-GE56 Karolinka". W latach 60. wprowadzano ulepszone typy gramofonów: "G-220", "G-250", "G260" i "G270". Na ich podstawie budowano popularne gramofony ze wzmacniaczem lampowym "Bambino" (łącznie cztery modele).
W roku 1963 opracowano czterobiegowy gramofon "G-410", na bazie którego wyprodukowano gramofon ze wzmacniaczem "WG430 Luxton". Zbudowano też (w niewielkiej liczbie) wersję stereofoniczną – prawdopodobnie było to pierwsze urządzenie stereofoniczne wyprodukowane w Polsce.
W 1968 przygotowano stereofoniczny model gramofonu wyższej klasy typu "G-600", który wraz ze wzmacniaczem "W-600" i kolumnami "A-13" był określany przez Fonicę jako „zestaw klasy zbliżonej do Hi-Fi”. Wypuszczono też dwa pierwsze gramofony tranzystorowe "WG-291 Tranzyston" oraz "WGb-130 Bratek". Były to urządzenia nieudane i nie zdobyły popularności. Rok później, na licencji "AEG-Telefunken", uruchomiono serię gramofonów W-500 i pochodnych – w tym ze wzmacniaczami monofonicznymi i stereofonicznymi (zarówno lampowymi, jak i tranzystorowymi) oraz ze zmieniaczem płyt. Na podstawie następnej licencji Telefunkena uruchomiono serię gramofonów klasy popularnej "WG-400 Mister Hit" i pochodnych, konstrukcji wykonanych w większości z tworzyw sztucznych. Wyróżniały się one wzornictwem.
Na początku lat 70. uruchomiono produkcję urządzeń klasy Hi-Fi: gramofonu "G-601f" i gramofonu ze wzmacniaczem "WG-610f Fonomaster". Początkowo wyposażano je w importowaną wkładkę magnetyczną "Shure M44MB", później rozpoczęto licencyjną produkcję wkładek "MF100". Produkcję gramofonów Hi-Fi rozszerzano w latach 80., czego owocem były gramofony "G-1100 FS Daniel" czy późniejsze "G-620 Fryderyk", "GS-434 Bernard" i "G-420 Adam". Ich parametry lokowały je w dolnej strefie segmentu Hi-Fi, nie mniej jednak na tle ówczesnych produktów krajów RWPG bardzo wyróżniały się zarówno dobrymi parametrami, jak i ciekawym wzornictwem.
Sprzęt elektroakustyczny.
Pierwsze wzmacniacze elektroakustyczne wyprodukowano w połowie lat 50. – były to ZSW-2 oraz AW-40. Rozpoczęto też produkcję zestawów AWO-18 przeznaczonych do sieci radiowęzłowych.
Pod koniec lat 60. rozpoczęto produkcję stereofonicznych wzmacniaczy lampowych powszechnego użytku "W-480f" i "W-600f". Były one dopasowane wzorniczo do gramofonów. Produkowano również jeden typ wzmacniacza gitarowego "W-701".
Na przełomie lat 60. i 70. opracowano wzmacniacze tranzystorowe "W-900S" (na tranzystorach germanowych, rzadko spotykany) i "W-800f" (na tranzystorach krzemowych). Wkrótce zakupiono od francuskiego Thomsona licencję na wzmacniacze, na podstawie której rozpoczęto produkcję typów "PA-1801", "PA-107" i "PA-2801". Stały się one protoplastami dużej rodziny podobnych układowo rozwiązań produkowanych do lat 90. XX w. Późniejsze z nich wchodziły w skład zestawów typu wieża, produkowanych w kooperacji przez różne przedsiębiorstwa zjednoczenia UNITRA.
W latach 60. i 70. przebojem eksportowym przedsiębiorstwa były automaty muzyczne do lokali gastronomicznych. Zawierały 50 płyt, odtwarzanie było możliwe po wrzuceniu monety. Były to jedyne takie urządzenia produkowane w krajach RWPG.
Ponadto Fonica produkowała system łączności wewnętrznej ("Intervox-72") dla biur i przedsiębiorstw, wzmacniacze akustyczne projektorów kinowych, systemy tłumaczenia symultanicznego oraz wzmacniacze do organów elektronicznych. Jako wyposażenie własnych urządzeń produkowano kolumny głośnikowe typów A-11 do A-17 o mocy od 3 do 20W.
Fonica była także w okresie PRL i na początku lat 90. dostawcą urządzeń elektroakustycznych do wyposażenia dyskotek. Produkowała m.in. sterowniki świateł LUXOMAT SW-02, konsolety dyskotekowe ZM, 30, 40F, oraz dostarczała w latach 90. wzmacniacze estradowe z rodziny WS 70X (WS 701, WS702, WS703).
Podzespoły.
W początkowym okresie przedsiębiorstwo produkowało oprawy do świetlówek, podzespoły do odbiorników radiowych AGA, centrale sygnalizacyjne, przełączniki i inne drobne elementy elektrotechniczne. W roku 1957 włączono do produkcji podzespoły telewizyjne: filtry pośredniej częstotliwości, transformatory odchylania poziomego, zespoły cewek odchylających.
W latach 60. i 70. prowadzono produkcję modułów logicznych Logister, przeznaczonych do przemysłowych układów automatyki i sterowania pracujących w trudnych warunkach. Początkowo były one konstruowane na tranzystorach germanowych (seria E-50), później
na krzemowych.
W ostatnim okresie produkcji podzespołów (do połowy lat 70.) Fonica produkowała moduły do odbiorników telewizji kolorowej. W roku 1975 zaprzestano zarówno produkcji podzespołów telewizyjnych, jak i modułów Logister, które zostały wyparte przez układy hybrydowe produkowane przez krakowski Telpod.

</doc>
<doc id="52562" url="https://pl.wikipedia.org/wiki?curid=52562" title="James Mancham">
James Mancham

James Richard Marie Mancham (ur. 11 sierpnia 1939 w Victorii, zm. 8 stycznia 2017 w Glacis) – seszelski polityk, prawnik, pierwszy prezydent Seszeli.
W połowie lat 60. założył i stanął na czele Demokratycznej Partii Seszeli. Od chwili uzyskania przez Seszele autonomii (1970) sprawował funkcję premiera. W czerwcu 1976 objął urząd pierwszego prezydenta niepodległego państwa.
W 1977 roku obalił go France-Albert René. Mancham kilkakrotnie rywalizował z nim w późniejszym okresie w kolejnych wyborach, m.in. w 1993 i 1998, ale bez sukcesu.
Zmarł w 2017 roku. Spoczywa na cmentarzu w ogrodzie State House w Victorii, rezydencji prezydenta Seszeli.
Otrzymał Order Imperium Brytyjskiego, od 1976 nosił tytuł sir.

</doc>
<doc id="52563" url="https://pl.wikipedia.org/wiki?curid=52563" title="Forum dyskusyjne">
Forum dyskusyjne

Forum dyskusyjne – przeniesiona do struktury stron WWW forma grup dyskusyjnych, która służy do wymiany informacji i poglądów między osobami o podobnych zainteresowaniach przy użyciu przeglądarki internetowej.
Fora dyskusyjne są współcześnie popularną formą grup dyskusyjnych w Internecie.
Prowadzą je praktycznie wszystkie portale, większość wortali, znaczna liczba ISP. Są także powszechne na stronach wielu instytucji, czasopism, przedsiębiorstw, uczelni itp.; spotyka się również liczne fora zakładane prywatnie. Fora dyskusyjne są jednym z rodzajów mediów społecznościowych.
Zasady działania typowego forum.
Fora dyskusyjne od strony technicznej są zazwyczaj rozbudowanymi skryptami działającymi w technologii CGI, PHP lub ASP, które tworzą osobiście administratorzy stron WWW lub też adaptują z gotowych skryptów, z których wiele jest dostępnych jako wolne oprogramowanie.
Zazwyczaj oprogramowanie do prowadzenia forum pozwala zdefiniować jego właścicielowi lub administratorowi kilka początkowych "forów (działów)", które są podzielone na "tematy" zwane również "wątkami". Wątki te mogą już zazwyczaj tworzyć sami użytkownicy poprzez napisanie nowej wiadomości do danego forum. Następnie inni użytkownicy mogą odpisywać na wiadomość, która rozpoczęła wątek, co prowadzi do kontynuacji wątku.
Wybranym, szczególnie aktywnym użytkownikom, administrator może przydzielać uprawnienia moderatora, które pozwalają im tworzyć nowe fora, edytować i kasować wiadomości innych użytkowników, blokować wątki itp., zazwyczaj zgodnie z obowiązującymi na danym forum regułami postępowania (użytkownicy muszą stosować się do przyjętego regulaminu). Na wielu rozbudowanych forach istnieją całe hierarchie moderatorów (np. moderator działu, moderator globalny, supermoderator), o różnym zakresie praw i obowiązków, kontrolowanych przez administratorów forów, z kolei na innych moderatorzy są demokratycznie wybierani przez ogół użytkowników lub nawet po prostu losowo wybierani. Na niektórych, głównie bardzo małych forach, wystarczy tylko zgłosić się, a zostanie się moderatorem.
Użytkownicy posługują się z reguły pseudonimami (nickami), rzadko spotyka się imiona czy nazwiska.
Fora internetowe stają się coraz częściej cennym źródłem informacji na temat problemów z zakresu różnych dziedzin. Ponadto wykazano, że w przypadku porad na forum medycznym dla pacjentów istotna część odpowiedzi może być szkodliwa dla użytkownika poszukującego porady zdrowotnej.
Rodzaje forów.
Podstawowe rodzaje forów to:
Oprócz tego, fora mogą być:
Można je podzielić ze względu na treść:
Modyfikacja forum.
Modyfikacja (potocznie zwana „modem” lub rzadziej „pluginem”) rozszerza cechy użytkowe forum dyskusyjnego, dodając do niego nowe funkcje lub możliwości. Modyfikacja może przykładowo udostępniać okno szybkiej odpowiedzi w widoku tematu. Modyfikacje mogą być tworzone przez każdego użytkownika, z czego też może wyniknąć niekompatybilność, powodująca zagrożenie w postaci wystąpienia błędów lub utraty danych. Modyfikacja polega na edycji kodu źródłowego plików, podmianie pierwotnych plików, wstawieniu nowych plików lub rozbudowaniu/restrukturyzacji bazy danych. Większość modyfikacji podlega uaktualnieniom, które instaluje się w taki sam sposób jak modyfikacje. Dostępne są gotowe wersje forów z zainstalowaną dużą liczbą modyfikacji np. phpBB by Przemo. W przypadku SMF i MyBB modyfikacje mogą być instalowane automatycznie bez potrzeby ręcznej modyfikacji kodu.

</doc>
<doc id="52566" url="https://pl.wikipedia.org/wiki?curid=52566" title="Delfin słodkowodny">
Delfin słodkowodny



</doc>
<doc id="52567" url="https://pl.wikipedia.org/wiki?curid=52567" title="James Michel">
James Michel

James Alix Michel (ur. 16 sierpnia 1944 na Mahé) – polityk i wojskowy z Seszeli, prezydent tego kraju w latach 2004–2016.
Życiorys.
Pracował w przemyśle telekomunikacyjnym i hotelarskim; jeszcze przed uzyskaniem niepodległości przez Seszele związany z lewicową partią France-Alberta René Ludowym Frontem Postępowym Seszeli (wcześniej pod nazwą Zjednoczona Partia Ludowa Seszeli). Od 1974 był członkiem Komitetu Centralnego, w latach 1984–1994 zastępcą sekretarza generalnego partii, a od 1994 sekretarzem generalnym.
W rządzie prezydenta René sprawował wiele funkcji ministerialnych, m.in. szefa resortu edukacji, informacji, obrony i finansów. Tekę finansów zachował również po objęciu w 1996 stanowiska wiceprezydenta.
Jako oficer odszedł ze służby czynnej w stopniu pułkownika w 1993; zajmował wcześniej m.in. stanowisko szefa sztabu głównego.
W lutym 2004 prezydent René zapowiedział przekazanie władzy wiceprezydentowi Michelowi (po 27 latach prezydentury); uroczystość zaprzysiężenia nowego szefa państwa miała miejsce 16 kwietnia 2004. W wyborach prezydenckich w 2006 pokonał lidera opozycji Wavela Ramkalawana.
16 października 2016 prezydent Michel ustąpił ze stanowiska i przekazał urząd wiceprezydentowi Danny'emu Faure.

</doc>
<doc id="52570" url="https://pl.wikipedia.org/wiki?curid=52570" title="Suzu gangesowy">
Suzu gangesowy

Suzu gangesowy, suzu, delfin gangesowy, delfin indyjski, susuka ("Platanista gangetica") – gatunek ssaka morskiego z rodziny suzowatych (Platanistidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1801 roku holenderski przyrodnik Heinrich Julius Lebeck nadając mu nazwę "Delphinus gangeticus". Holotyp pochodził z rzeki Hugli w pobliżu Kolkaty, w Bengalu Zachodnim, w Indiach. Okazem typowym był dorosły samiec, odnaleziony wyrzucony na brzeg w listopadzie 1797 roku i zilustrowany przez Lebecka w oryginalnym opisie.
Wcześniej traktowany jako jeden gatunek z dwoma podgatunkami ("gangetica" i "minor"), lecz analizy genetyczne i morfologiczne wykazały, że "P. gangatica" i "P. minor" są odrębnymi gatunkami; w takim ujęciu "P. gangetica" jest gatunkiem monotypowym. 
Zasięg występowania.
Suzu gangesowy występuje w systemach rzecznych Ganges–Brahmaputra–Meghna i Karnaphuli–Sangu w południowego Nepalu, północnych i północno-wschodnich Indiach oraz Bangladeszu.
Morfologia.
Długość ciała 170–260 cm; masa ciała około 110 kg. Samice są dłuższe niż samce. Pysk wyciągnięty na kształt chirurgicznej pincety; w szczęce górnej 26-39, w żuchwie 26-35 par zakrzywionych do tyłu zębów. Zęby przednie są dłuższe niż tylne i wystają z zamkniętego dzioba, który może być bardzo długi (nawet 20% długości ciała) i jest większy u samic niż u samców. Małe oczy, wydatny melon i duża warstwa tkanki tłuszczowej, a wreszcie garb w tylnej części grzbietu sprawiają, że zwierzę ma dość masywny wygląd. Czaszka jest asymetryczna, głowa z grzebieniem w miejscu melona. Płetwa grzbietowa to mały trójkąt z szeroką podstawą. Delfin suzu ma giętki kark. Do polowania używa echolokacji (jest niemal całkowicie ślepy, a jego oczy mają mały rozmiar). Ubarwienie jest jasnoszare, szare, ciemnoszare lub brązowe; na brzuchu różowawe.
Ekologia.
Pożywienie.
Suzu je ryby, skorupiaki, mięczaki przydenne, krewetki, różne gatunki karpi (m.in. "gobio"), jak i słodkowodne rekiny.
Rozród.
Ciąża trwa około 8-9 miesięcy, noworodek ma od 65 do 90 cm długości. Suzu gangesowy rozmnaża się przez cały rok, nie ma żadnego specyficznego czasu reprodukcji. Samice rodzą raz na 2-3 lata, zazwyczaj jedynie jedno młode.
Wielkość grupy.
Zwykle tworzą małe grupy (do 10 osobników); spotykano też pojedyncze osobniki, pary i grupy liczące ponad 30 delfinów.
Zachowanie.
Suzu jest spokojny i raczej nieśmiały. Echolokację używa częściej do znajdowania pożywienia niż do komunikacji.
Status.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( „zagrożony”). Liczebność podgatunku "Platanista gangetica gangetica" to 1200-1800 osobników. Ilość osobników tego gatunku delfina zmniejsza się przez ostatnie stulecie głównie przez: 
Działania mające na celu konserwację gatunku.
Hinduski oddział WWF prowadzi działania chroniące tego delfina. Edukuje i prowadzi w tym celu kampanie społeczne.

</doc>
<doc id="52572" url="https://pl.wikipedia.org/wiki?curid=52572" title="Baji chiński">
Baji chiński

Baji chiński, delfin chiński ("Lipotes vexillifer") – gatunek ssaka morskiego z rodziny Lipotidae.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1918 roku amerykański zoolog Gerrit Smith Miller nadając im odpowiednio nazwy "Lipotes" i "Lipotes vexillifer". Holotyp pochodził z jeziora Tung Ting, około 600 km w górę rzeki Jangcy, w prowincji Hunan, Chińskiej Republice Ludowej. Okazem typowym były czaszka i kręgi szyjne dorosłego samca zebrane 18 lutego 1916 roku przez Charlesa M. Hoya i zdeponowane w Narodowym Muzeum Historii Naturalnej w Waszyngtonie. Jedyny przedstawiciel rodzaju baji ("Lipotes"). 
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Baji chiński występował w środkowym i dolnym biegu rzeki Jangcy w Chińskiej Republice Ludowej, w tym w jeziorach Dongting Hu i Poyang Hu.
Morfologia.
Długość ciała samic 200–253 cm, samców 180–229 cm; masa ciała maksymalnie do 167 kg. Występuje widoczny dymorfizm płciowy – samice są o 8% dłuższe od samców. Noworodki obu płci osiągają długość ciała 91 cm. Ubarwienie – ciemnoszaro-niebieskie, strona brzuszna jaśniejsza.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii CR ( „krytycznie zagrożony”). W 1997 roku żyło jeszcze 13 osobników, a ostatniego żywego widziano w 2002 roku. W 2007 roku został uznany za prawdopodobnie wymarły. W trakcie kilkutygodniowych poszukiwań delfinów chińskich przeprowadzonych przez grupę biologów w 2007 nie odnaleziono ani jednego osobnika, jednak sporadyczne niepotwierdzone doniesienia o obserwacjach oznaczają, że gatunek powinien pozostać jako krytycznie zagrożony (lub prawdopodobnie wymarły), a nie wymarły.
Za główne czynniki, jakie mogły spowodować wymarcie gatunku, uznaje się nadmierny połów ryb w rejonie jego występowania oraz zbyt duży ruch statków i łodzi w ich środowisku.

</doc>
<doc id="52574" url="https://pl.wikipedia.org/wiki?curid=52574" title="Tonina mała">
Tonina mała

Tonina mała, delfin mały, delfin La Platy ("Pontoporia blainvillei") – gatunek ssaka morskiego z rodziny Pontoporiidae.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1844 roku francuscy zoologowie Paul Gervais i Alcide d’Orbigny nadając mu nazwę "Delphinus Blainvillei". Holotyp pochodził z ujścia La Platy w pobliżu Montevideo w Urugwaju. Okazem typowym była czaszka znajdująca się w Muzeum Historii Naturalnej w Paryżu którą znalazł i dostarczył do muzeum Christophe-Paulin de La Poix de Fréminville. Jedyny przedstawiciel rodzaju tonina ("Pontoporia") który nazwał w 1846 roku angielski zoolog John Edward Gray oraz jedyny żyjący współcześnie przedstawiciel rodziny Pontoporiidae. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Tonina mała występuje w południowo-zachodnim Oceanie Spokojnym w południowo-wschodniej Brazylii (na północ od Espírito Santo), Urugwaju i północnej Argentynie (na południe od zatoki San Matías w północnej Patagonii); stosunkowo powszechny po urugwajskiej i argentyńskiej stronie ujścia rzeki La Plata; nie występuje w sposób ciągły i jest niezwykle rzadki lub nieobecny w dwóch obszarach na północy.
Morfologia.
Długość ciała samic 148–162 cm, samców 117–136 cm; masa ciała 20–40 kg. Występuje dymorfizm płciowy – dorosłe samice są o 15% dłuższe od dorosłych samców. Noworodki osiągają długość ciała 60–80 cm. Delfin mały ma długi,wąski dziób, który rośnie z upływem lat, trójkątną, zaokrągloną na końcu płetwę grzbietową i odstające, łopatowate płetwy piersiowe. Kolor przeważający to kolor szary, na grzbiecie ciemniejszy niż na stronie brzusznej. Ma ponad 200 zębów, w górnej szczęce 53–58 natomiast w dolnej 51–56.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU ( „narażony”).

</doc>
<doc id="52575" url="https://pl.wikipedia.org/wiki?curid=52575" title="Wakat">
Wakat



</doc>
<doc id="52581" url="https://pl.wikipedia.org/wiki?curid=52581" title="Państwowa Fabryka Głośników">
Państwowa Fabryka Głośników



</doc>
<doc id="52582" url="https://pl.wikipedia.org/wiki?curid=52582" title="Mechanika komputerowa">
Mechanika komputerowa

Mechanika komputerowa – pojęcie techniczne, wiążące mechanikę klasyczną i wytrzymałość materiałów z możliwościami obliczeń komputerowych.
Mechanika komputerowa najczęściej wiązana jest z zaawansowanymi pakietami do modelowania przestrzennego konstrukcji mechanicznych takich jak "Catia", Unigraphics, INVENTOR, Pro/E oraz komputerową symulacją zachowań konstrukcji w warunkach eksploatacji.
Drugą podstawową gałęzią narzędzi mechaniki komputerowej są programy Computer Aided Engineering (CAE). Do tej grupy należą m.in. "ABAQUS", "ANSYS", "NX Nastran", "FEMAP". 
Oprogramowanie to umożliwia modelowanie i symulowanie dowolnych zjawisk fizycznych, zachodzących w układach o zróżnicowanym stopniu złożoności - począwszy od prostych brył, skończywszy na kompletnych zespołach części.
Umożliwia symulację kinematyki lub dynamiki układu, analizę przepływu ciepła i masy, naprężeń i innych cech projektowanego wyrobu.
Programy te, wykorzystując zaawansowaną algorytmikę metody elementów skończonych (MES) lub metody elementów brzegowych (MEB), pozwalają sprawdzać poszczególne elementy lub złożenia komponentów (zespoły lub wyroby) pod względem wytrzymałościowym.
Pozwala to na znaczne przyspieszenie procesu projektowania i przede wszystkim na obniżenie kosztów projektowania.
Aplikacje typu AutoCAD, które zaprojektowane zostały jako "komputerowe deski kreślarskie" w chwili obecnej nie można już zaliczyć do oprogramowania wspomagającego projektowanie.

</doc>
<doc id="52603" url="https://pl.wikipedia.org/wiki?curid=52603" title="Kipa">
Kipa



</doc>
<doc id="52604" url="https://pl.wikipedia.org/wiki?curid=52604" title="Muzeum Ubezpieczeń w Krakowie">
Muzeum Ubezpieczeń w Krakowie

Muzeum Ubezpieczeń w Krakowie to instytucja, która stanowiła jedyne na świecie muzeum ubezpieczeń. Znajdowało się przy ulicy J. Dunajewskiego 3. Przedstawiało ponad dwustuletnią historię istnienia i działalności polskich towarzystw ubezpieczeniowych.
W zbiorach muzeum znajdowało się przeszło 36 000 eksponatów. Zgromadzono dokumenty, polisy ubezpieczeniowe, znaczki, tablice, zdjęcia, publikacje, albumy, osobiste pamiątki oraz narzędzia pracy: zestaw do kolczykowania bydła, przyrządy do pomiaru ziemi, firmowe skarbony.
Muzeum, mieszczące się w krakowskim oddziale PZU, w 1987 roku założyła grupa pracowników oddziału z Marianem Hampelem, naczelnikiem wydziału organizacyjnego. Okazją było 175-lecie polskich ubezpieczeń. Na wystawie pokazano wówczas 400 eksponatów. Kolejnych 800 było darem krakowian, którzy odpowiedzieli na apele zamieszczone w prasie. Za początek polskich towarzystw ubezpieczeniowych (w dzisiejszym rozumieniu) przyjmuje się utworzenie w 1803 roku dekretem Fryderyka Wilhelma III "Towarzystwa Ogniowego dla Miast w Prusach Południowych". Na terenie Księstwa Warszawskiego "Towarzystwo Ogniowe" powstało w roku 1807, a na terenie zaboru austriackiego w 1860 Towarzystwo Wzajemnych Ubezpieczeń w Krakowie Dopiero 4 lata później powstała w Krakowie straż pożarna.
Najstarszym eksponatem był rewers wystawiony przez "Towarzystwa Ogniowego dla Miast w Prusach Południowych" dla Woyciecha Kirstera z datą 14 grudnia 1804.

</doc>
<doc id="52609" url="https://pl.wikipedia.org/wiki?curid=52609" title="Fulmar zwyczajny">
Fulmar zwyczajny

Fulmar zwyczajny, fulmar, petrel ("Fulmarus glacialis") – gatunek dużego ptaka morskiego z rodziny burzykowatych (Procellariidae). Zamieszkuje Ocean Arktyczny, północny Atlantyk i Pacyfik, granica zasięgu wciąż przesuwa się na południe – tereny lęgowe znajdują się w Wielkiej Brytanii, a nawet na wybrzeżach Francji. W Polsce obserwowany sporadycznie, wyłącznie na wybrzeżu Bałtyku. 
Taksonomia.
Po raz pierwszy zgodnie z zasadami nazewnictwa binominalnego gatunek opisał Karol Linneusz w 1761 na podstawie holotypu ze Spitsbergenu. Nowemu gatunkowi nadał nazwę "Procellaria glacialis". Obecnie (2021) Międzynarodowy Komitet Ornitologiczny (IOC) umieszcza fulmara zwyczajnego w rodzaju "Fulmarus". Wyróżnia 3 podgatunki. Odrębność podgatunku "F. g. auduboni" bywała kwestionowana. Niektórzy autorzy sugerują status gatunku dla "F. g. rodgersii". Ptaki z północnej Grenlandii bywają opisywane w osobnym podgatunku "F. g. minor", jednak zmienne rozmiary fulmarów zdają się mieć bardziej charakter ekokliny. Epitet gatunkowy "glacialis" oznacza z łaciny „lodowaty”.
Podgatunki i zasięg występowania.
IOC wyróżnia następujące podgatunki:
W przeciągu XX wieku fulmary poszerzyły swój zasięg występowania na południe; niegdyś były to ptaki dalekiej północy. W Azji południowe krańce zasięgu znajdują się w Japonii. W Polsce w przeciągu ostatnich 60 lat (stan z 2016) fulmara stwierdzono sześciokrotnie; wszystkie stwierdzenia dotyczyły ptaków martwych. Szóste stwierdzenie miało miejsce w 2014, piąte w 2007, czwarte zaś 1973. Najbliższe Polski stanowiska lęgowe znajdują się na należącej do Niemiec wyspie Helgoland.
Morfologia.
Długość ciała wynosi 45–50 cm; u podgatunku nominatywnego masa ciała samców 730–1050 g, samic 535–855 g; u "F. g. auduboni" masa ciała samców 689–957 g, samic 661–760 g; rozpiętość skrzydeł 102–112 cm.
Występują dwie odmiany barwne (patrz: polimorfizm), form przejściowych niemal brak. Ptaki jednej odmiany są niemal jednolicie ciemnoszare, ptaki drugiej odmiany mają jasny spód ciała, a srebrnoszare pokrywy skrzydłowe i grzbiet. Dziób jest gruby, hakowato zakończony; na końcu żółtawy.
W odróżnieniu od mew, które przypominają kolorystyką upierzenia, fulmary w locie szybują na rozpostartych skrzydłach i nie poruszają nimi. Odmienna budowa dzioba widoczna jest dopiero z bliska. Ważną cechą diagnostyczną są również krawędzie skrzydeł, u mew czarne, u fulmarów szare – podobnie jak reszta skrzydła.
Ekologia i zachowanie.
Fulmary gniazdują na klifach skalnych, niekiedy na płaskich obszarach do 1 km w głąb lądu. Zdarza im się również gniazdować w pobliżu ludzkich osiedli, a nawet na nadbrzeżnych budynkach. W sezonie lęgowym oddalają się do 30–40 km od kolonii, poza sezonem lęgowym przebywają na otwartym morzu. Uderzenia skrzydeł są krótkie i szybkie. Głos fulmara przypomina gdakanie lub gęganie. Są to ptaki towarzyskie. Pożywienie stanowią ryby, kałamarnice, ślimaki, skorupiaki (w tym zooplankton, np. obunogi), padlina i odpadki, w tym te ze statków rybackich.
Lęgi.
Fulmary pojawiają się w pobliżu kolonii już w marcu i kwietniu. Samce przybywają do kolonii pierwsze. Toki odbywają się na wodzie; samce podnoszą rytmicznie ciała, uderzają skrzydłami i wydają z siebie okrzyki. Ptaki z Pacyfiku dodatkowo rozwierają dzioby, ukazując jaskrawopomarańczowe gardło. Okres lęgowy zaczyna się w maju, kolonie z niższych szerokości geograficznych są zajęte niemal cały rok, z wyjątkiem sierpnia–października. Wysiadują je obydwa ptaki z pary, zmieniając się co kilka dni. Inkubacja trwa około 7 tygodni. Pisklęta wykluwają się pokryte bardzo grubym puchem i podobnie jak ptaki dorosłe występują w dwóch odmianach barwnych; mogą być białe i szare (w odmianie jasnej) lub dymnoszare (w odmianie ciemnej). Młode mając 50–60 dni opuszczają gniazdo. Nie potrafią jeszcze latać, więc po zeskoczeniu ze skał pływają po morzu. Żywią się planktonem zbieranym z powierzchni wody. Fulmary zaczynają rozmnażać się w wieku 5–12 lat; dożywają do 50 (według innego źródła dojrzałość płciową uzyskują dopiero w wieku 9 lat).
Jedna z kolonii fulmarów znajduje się na wyspie Eynhallow.
Status i ochrona.
IUCN uznaje fulmara zwyczajnego za gatunek najmniejszej troski (LC, "Least Concern") nieprzerwanie od 1988. W przeszłości fulmary były intensywnie odławiane na pokarm; sporadycznie dzieje się to dalej na Alasce, Grenlandii, Islandii, Svalbardzie i Wyspach Owczych. W niektórych koloniach szczególnym zagrożeniem dla fulmarów jest drapieżnictwo ze strony inwazyjnych ssaków, między innymi lisów, szczurów, myszy. Cierpią również wskutek wycieków ropy, szczególnie na północno-wschodnim Atlantyku, i przypadkowego połykania śmieci wyrzucanych do mórz. Łapią się również na takle. W 2016 populację oszacowano na 7 mln par lęgowych lub 20 mln osobników. Globalny trend liczebności populacji uznawany jest za wzrostowy, ale liczebność populacji europejskiej maleje.
W Polsce fulmar podlega ścisłej ochronie gatunkowej.

</doc>
<doc id="52616" url="https://pl.wikipedia.org/wiki?curid=52616" title="Burzykowate">
Burzykowate

Burzykowate, petrelowate (Procellariidae) – rodzina ptaków z rzędu rurkonosych (Procellariiformes). 
Zasięg występowania.
Rodzina obejmuje gatunki oceaniczne zamieszkujące otwarte morza całego świata (na Bałtyku spotykane sporadycznie). 
Cechy charakterystyczne.
Ptaki te charakteryzują się następującymi cechami:
Systematyka.
Dawniej rodzinę dzielono na dwie podrodziny: fulmary (Fulmarinae) i burzyki (Puffininae), obecnie ten podział nie jest już stosowany. Do rodziny należą następujące rodzaje:

</doc>
<doc id="52618" url="https://pl.wikipedia.org/wiki?curid=52618" title="Miłorząb dwuklapowy">
Miłorząb dwuklapowy

Miłorząb dwuklapowy, m. chiński, m. dwudzielny ("Ginkgo biloba" L.) – gatunek drzewa należącego do rodziny miłorzębowatych. Pochodzi z Chin. Obecnie jest gatunkiem zagrożonym na stanowiskach naturalnych. Miłorząb dwuklapowy podobny jest do kopalnego gatunku "Ginkgo adiantoides". Czasami używana nazwa miłorząb japoński jest myląca, gdyż gatunek ten nie występuje naturalnie w Japonii, a jedynie z tego kraju drzewo to po raz pierwszy trafiło do Europy.
Występowanie.
Gatunek endemiczny i reliktowy występujący na stanowiskach naturalnych wyłącznie w południowo-wschodniej części Chin. Przez długi czas utrzymywało się przekonanie, że ani w Chinach ani w Japonii miłorząb nie występuje już w stanie dzikim, a jego osobniki rosnące m.in. przy wielu świątyniach i klasztorach zawdzięczają swe istnienie jedynie opiece kapłanów i mnichów. Dopiero w połowie XX w. sami Chińczycy odkryli jego jedyne stanowisko w prowincji Anhui.
Stanowisko naturalne zajmuje obszar 1018 ha, znajduje się tam 167 drzew o pierśnicy powyżej 123 cm, są to dwudziestometrowe drzewa o wieku powyżej 1000 lat, kilka drzew w wieku do 3400 lat i wysokości 40 m. Stamtąd w XI wieku został rozpowszechniony w innych prowincjach Chin i Japonii, najpierw jako drzewo owocowe (jadalny zarodek – „pestka”), głównie przez buddyjskich mnichów, a następnie jako drzewo ozdobne w innych rejonach świata. Roślina długowieczna, dożywająca nawet 4000 lat. Do Europy miłorząb został sprowadzony w pierwszej połowie XVIII wieku z Japonii do Holandii do ogrodu botanicznego w Utrechcie (najstarszy okaz w Europie). Nie jest pewne, kiedy sprowadzono go do Polski, a najstarszy zachowany okaz rośnie od lat 70. lub 80. XVIII w ogrodzie przy pałacu w Łańcucie. W latach 80. XX w. mierzył 31 m wysokości, a na wysokości 130 cm nad ziemią miał 352 cm obwodu. Inne okazy w Polsce pojawiały się kolejno: w 1808 – w Ogrodzie Botanicznym w Krakowie, 1824 – w Ogrodzie Botanicznym w Warszawie, 1827 – w arboretum w Kórniku w PAN oraz w Ogrodzie Dendrologicznym w Przelewicach.
Morfologia.
Jest jednym z nielicznych przedstawicieli roślin nagozalążkowych, które mają spłaszczone, opadające na zimę liście (nie przekształcone w szpilki). System korzeniowy palowy i głęboki.
Zastosowanie.
Roślina ozdobna.
W Polsce gatunek dosyć często spotykany w parkach i ogrodach jako drzewo ozdobne, odporne na mrozy. Dzięki odporności na zasolenie gleby i zanieczyszczenia powietrza w wielu krajach stosuje się go do obsadzania ulic. Wybiera się przy tym prawie wyłącznie okazy męskie, gdyż dojrzałe nasiona spadając zaśmiecają ulice, a rozkładając się wydają nieprzyjemną woń.
W Japonii jest jednym z popularnych drzew jesieni. Łatwo je znaleźć w świątyniach buddyjskich, chramach shintō, parkach miejskich i wzdłuż ulic. Metropolia Tokio wybrała miłorząb jako swoje drzewo-symbol.
W centrum Hiroszimy znajduje się ogród o nazwie Shukkei-en, założony czterysta lat temu. Podczas amerykańskiego ataku nuklearnego w 1945 roku został on całkowicie zniszczony, albowiem epicentrum eksplozji było oddalone zaledwie o 1,2 km. Po wojnie został odtworzony i udostępniony zwiedzającym. W ogrodzie rośnie miłorząb, którego wiek szacuje się na ponad 200 lat. Tablica umieszczona przy nim informuje: "Ten miłorząb jako jedyne drzewo [w tym ogrodzie] przetrwał burzę ogniową po bombardowaniu atomowym w dniu 6 sierpnia 1945 roku. Obwód pnia: około 4 m, wysokość: około 17 m. Jest przechylony przez podmuch wybuchu, przycinanie gałęzi zapobiega jego upadkowi".
Odmiany.
Na świecie jest około 200 odmian, m.in.:

</doc>
<doc id="52619" url="https://pl.wikipedia.org/wiki?curid=52619" title="Rezolwenta">
Rezolwenta

Rezolwenta to wynik przeprowadzenia wnioskowania metodą rezolucji na pewnych przesłankach.
Przykład.
Przesłanki: 
Jeżeli zdanie p jest prawdziwe (co stwierdza pierwsza przesłanka) i jeżeli jedna z części składowych prawdziwej alternatywy jest fałszywa (~p) to druga część składowa tej alternatywy musi być prawdziwa, ergo:
Rezolwenta: Sokrates jest człowiekiem.
q.e.d.

</doc>
<doc id="52626" url="https://pl.wikipedia.org/wiki?curid=52626" title="Ssaki zagrożone wyginięciem">
Ssaki zagrożone wyginięciem

Ssaki zagrożone wyginięciem – gatunki zwierząt zaliczanych do gromady ssaków uznane przez Międzynarodową Unię Ochrony Przyrody i Jej Zasobów za zagrożone wyginięciem.
W Czerwonej Księdze IUCN wyróżnione zostały trzy kategorie zagrożenia wyginięciem: krytycznie zagrożone (CR), zagrożone (EN) i narażone (VU), czyli podatne na wyginięcie w najbliższej przyszłości. 
Kategoria EN.
W kategorii EN ("endangered") Czerwonej Księdze IUCN (edycja 2006) znalazło się 348 gatunków ssaków. W edycji 2007 zaliczono kolejne dwa gatunki - dujker Abbotta ("Cephalophus spadix") i gazela środkowosomalijska ("Gazella spekei") - wcześniej zaliczane do kategorii VU. W poniższej tabeli przedstawiono gatunki najbardziej znane.

</doc>
<doc id="52629" url="https://pl.wikipedia.org/wiki?curid=52629" title="Programowanie funkcyjne">
Programowanie funkcyjne

Programowanie funkcyjne – filozofia i metodyka programowania będąca odmianą programowania deklaratywnego, w której wykorzystuje się to, że funkcje należą do typów pierwszoklasowych. Kładzie się nacisk na obliczanie wartości funkcji (często rekurencyjnych), ich kompozycje oraz funkcje wyższego rzędu.
W czystym programowaniu funkcyjnym, raz zdefiniowana funkcja zwraca zawsze tę samą wartość dla określonych wartości argumentów, tak jak funkcje matematyczne. Duży nacisk kładzie się także na niezmienność danych. 
Historia.
Podstawą teoretyczną programowania funkcyjnego jest rachunek lambda (a dokładnie rachunek lambda z typami). Został on opracowany w latach 30. XX wieku przez Alonzo Churcha.
Nazwa paradygmatu po raz pierwszy pojawiła się w pracy Johna Backusa „Can Programming Be Liberated From the von Neumann Style? A Functional Style and Its Algebra of Programs” w roku 1977, dzięki której Backus dostał nagrodę Turinga, mimo że programowanie funkcyjne było znane już wcześniej.
Pierwszym funkcyjnym językiem programowania był Information Processing Language (IPL) opracowany przez Allena Newella, Cliffa Shawa i Herberta Simona w połowie lat 50. XX wieku dla maszyny JOHNNIAC. Jednakże przełom dla programowania funkcyjnego stanowiło opracowanie przez Johna McCarthy pod koniec lat pięćdziesiątych języka LISP dla maszyn IBM 700/7000. LISP wprowadził wiele cech spotykanych we współczesnych językach programowania. Opracowany w latach 70. język Scheme miał za zadanie uproszczenie i poprawienie języka LISP.
W latach 70. powstały dwa kolejne funkcyjne języki programowania: język ML opracowany przez Robina Milnera na Uniwersytecie w Edynburgu oraz język Miranda opracowany przez Davida Turnera na Uniwersytecie w Kent. Język ML dał początek kilku dialektom, z których najpopularniejsze obecnie to Objective Caml oraz Standard ML. Pod koniec lat 80. został opracowany i ustandaryzowany język programowania Haskell, wywodzący się z języka Miranda.
Jednym z najnowszych języków funkcyjnych jest rozwijany przez firmę Microsoft język F#. Jest to przeniesienie języka Objective Caml na platformę .NET.
Podział języków funkcyjnych.
Języki funkcyjne można podzielić na dwie grupy:
Języki czysto funkcyjne.
Do tej grupy należą języki, w których nie występują zmienne ani efekty uboczne.
Wejście/wyjście w takich językach musi się odbywać jakimś alternatywnym mechanizmem, np. za pomocą monad.
Przedstawiciele tej podgrupy to Haskell oraz Clean.
Języki mieszane.
Języki tej grupy są popularniejsze niż języki czysto funkcyjne. Umożliwiają one stosowanie zmiennych, pozwalają na efekty uboczne, tradycyjne wejście/wyjście i mieszanie stylu funkcyjnego z imperatywnym bądź obiektowym. Wartościowanie w nich jest przeważnie zachłanne.
Do grupy tej należą Lisp z wszystkimi pochodnymi (np. Clojure, Scheme), Erlang, Scala, języki grupy ML (Standard ML, OCaml, więc i bazujący na nim F#), tworzony przez polskich studentów język Nemerle. Ponadto elementy programowania funkcyjnego występują również w językach takich jak Java (od wersji 8), Python, Ruby, a nawet do pewnego stopnia Perl, JavaScript, D.
Linki zewnętrzne.
Strony w języku polskim:
Strony w języku angielskim:

</doc>
<doc id="52630" url="https://pl.wikipedia.org/wiki?curid=52630" title="Wartościowanie zachłanne">
Wartościowanie zachłanne

Wartościowanie zachłanne, wartościowanie gorliwe (ang. "eager evaluation") – strategia wyznaczania wartości argumentów funkcji przed jej wywołaniem.
Zaletą tego podejścia jest możliwość określenia kolejności wykonywania obliczeń, wadą – konieczność wykonania czasochłonnych obliczeń nawet w sytuacji, kiedy mogą się okazać niepotrzebne.

</doc>
<doc id="52631" url="https://pl.wikipedia.org/wiki?curid=52631" title="Język funkcyjny">
Język funkcyjny



</doc>
<doc id="52637" url="https://pl.wikipedia.org/wiki?curid=52637" title="Nielecice">
Nielecice



</doc>
<doc id="52638" url="https://pl.wikipedia.org/wiki?curid=52638" title="Chutycy">
Chutycy



</doc>
<doc id="52639" url="https://pl.wikipedia.org/wiki?curid=52639" title="Czesi">
Czesi

Czesi () – naród zachodniosłowiański zamieszkujący głównie obszar Czech i będący ich głównym składnikiem ludnościowym; mniejsze zbiorowości występują także w USA, Kanadzie, Niemczech, Słowacji, Argentynie, Australii, Austrii, Szwajcarii i in. Przynależność do narodu czeskiego deklaruje ok. 12 mln osób.
Czesi posługują się językiem czeskim oraz pismem łacińskim (wariantem czeskim). 34,5% Czechów stanowią ateiści bądź agnostycy, a 10,3% katolicy, niezdeklarowani 44,7%.
Grupy etnograficzne.
W ramach narodu czeskiego wyróżnia się kilka grup etnograficznych – Chodowie, Pilzniacy, Błociacy, Dulebowie, Góracy, Hanacy, Słowacy Morawscy, Podłężacy, Wałasi i Lachowie (, zamieszkujący Lašsko) – które w przeszłości różniły się zwyczajami i używanym dialektem. Różnice te po II wojnie światowej zaczęły się zacierać, dotąd jednak wiele z nich da się zauważyć.
Etnogeneza.
Etnogeneza Czechów rozpoczęła się w X wieku, kiedy doszło do zjednoczenia zachodniosłowiańskich plemion zamieszkujących od V – VI w. obszar Czech właściwych – Czechów, Deczan, Dulebów, Cheban, Lemuzów, Litomierzycy, Łuczan, Pszowian, Siedliczan i Zliczan – pod władzą czeskich Przemyślidów. Po przyłączeniu do tego państwa Moraw na pocz. XI wieku zaczął się formować średniowieczny czeski „naród” obejmujący zjednoczone plemiona czeskie, morawskie i śląskich Gołęszyców. W XIII w. rozpoczęła się niemiecka kolonizacja ziem czeskich, w wyniku której powstało niemieckojęzyczne zachodnie i północne pogranicze (Kraj Sudetów) oraz liczne niemieckie wyspy językowe.
Nowoczesny naród czeski zaczął się kształtować od połowy XIX wieku (Wiosna Ludów). Odrodzenie narodowe pozwoliło, aby w 1918 r. po trzystu latach od faktycznego końca czeskiej państwowości Czechy (Czechosłowacja) powróciły na mapę Europy. Po wysiedleniu Niemców, do którego doszło po II wojnie światowej, Czechy stały się państwem jednolitym etnicznie – Czesi stanowią 94% ludności.

</doc>
<doc id="52640" url="https://pl.wikipedia.org/wiki?curid=52640" title="Drobina">
Drobina

1. mały kawałeczek czegoś
2. maleńka, delikatna istota

</doc>
<doc id="52641" url="https://pl.wikipedia.org/wiki?curid=52641" title="Draguviti">
Draguviti



</doc>
<doc id="52643" url="https://pl.wikipedia.org/wiki?curid=52643" title="Draguwici">
Draguwici

Draguwici, Drugowici, Druguwici, Dragowici, Dragoviti – plemię słowiańskie zamieszkujące od VII wieku południową Macedonię po rzekę Bystricę (gr. Aliakmon). Sąsiadowali na północy z plemionami Sagudatów i Rynchynów, a na południu z zajmującymi Tesalię Welegezytami.
Nazwa i siedziby.
"Draguwici" pojawiają się w źródłach bizantyńskich w formie "Δρογουβιται" ("Droguwītai") lub "Δραγουβιται" ("Draguwītai"). Nazwę wywodzi się od słowiańskiego rdzenia dreg-, dregъv- oznaczającego "moczar".
Lokalizacja plemienia nie jest jasna. Ze źródeł wynika, że istniały dwa, a może nawet trzy odłamy tego plemienia na Półwyspie Bałkańskim:
Ekspansja.
Draguwici pojawili się w Macedonii na początku VII wieku w ramach wielkiego exodusu sklawińskiego na ziemie Cesarstwa Bizantyjskiego. W latach 610–617 Słowianie wspólnie z Awarami spustoszyli półwysep grecki wypierając miejscową ludność grecką na tereny górskie w centrum półwyspu oraz na wyspy Morza Egejskiego. Nazwa plemienia ze względu na podobieństwo do nazwy Dregowiczów, może wskazywać, że Draguwici nie byli Sklawinami, lecz Antami. Na zajętych terenach Draguwici nie stworzyli własnego organizmu politycznego, żyjąc w ramach luźnych struktur plemiennych, doraźnie łącząc się w większe związki plemienne. W 615 roku spustoszyli wspólnie z Sagudatami, Rynchynami, Welegezytami, Wajunitami i Brsjakami rozległe obszary Iliricum. Ludność miejscowa, której udało się uniknąć śmierci, chroniła się w miastach na wybrzeżu. W roku następnym pod wodzą Hacona oblegli Tesalonikę.
"Chcieli zgodnie uderzyć na wymienione przez nas, miłe Chrystusowi, miasto i ograbić je jak pozostałe. W tej sprawie byli zgodni, więc wykonawszy mnóstwo łodzi wydrążonych z jednego pnia, rozłożyli się obozem w pobliżu morza, pozostałe zaś mrowie osaczyło miasto strzeżone przez Boga, ze wszystkich stron: od wschodu, północy i zachodu. Mieli ze sobą na lądzie rodziny i sprzęt domowy, obiecali obsadzić je bowiem w mieście po jego zdobyciu."
Wódz Hacon wziął udział w walce został jednak schwytany i stracony. W 618 roku ponownie pojawili się pod murami Tesaloniki wspólnie z Awarami. Oblężenie trwało 33 dni i również zakończyło się niepowodzeniem. W 626 roku wzięli udział w wielkim awarsko-słowiańskim oblężeniu Konstantynopola, zakończonym klęską słowiańskiej flotylli łódek jednodrzewek w bitwie w zatoce Złotego Rogu, konfliktem pomiędzy Słowianami a Awarami i odstąpieniem najpierw Słowian, a potem Awarów od oblężenia. Kolejne informacje o Draguwitach pochodzą z lat 70. VII wieku. W 674 roku przyłączyli się do związku Rynchynów, Sagudatów i Strumian powstałego około 670 roku w celu zdobycia Tesaloniki. Wódz Rynchynów Prebąd w trakcie pobytu w Tesalonice został uwięziony i odesłany do Konstantynopola. Schwytany w czasie próby ucieczki został stracony jesienią 674 roku. Oburzeni egzekucją swego wodza związkowcy oblegli Tesalonikę. Grekom udało się jednak uzyskać pomoc mieszkających w Tesalii Welegezytów. Przed decydującym szturmem z akcji wycofali się też Strumianie. Oblężenie zakończyło się niepowodzeniem. Ostatnim wspólnym przedsięwzięciem związku była nieudana próba zdobycia Tesaloniki w 677 roku.
Stopniowe uzależnianie od Bizancjum i Bułgarii.
Pod koniec VII wieku do kontrofensywy przeszli cesarze bizantyńscy. Na przełomie 688/9 cesarz Justynian II przedarł się z armią do Tesaloniki i uprowadził sporą liczbę Słowian z tego rejonu, którzy następnie zostali osiedleni w Azji Mniejszej. W 758/9 ziemie macedońskich Słowian najechał cesarz Konstantyn V Kopronim, w odwecie Słowianie dokonali wypraw rabunkowych i grabieżczych na wyspy Morza Egejskiego. W 769 roku cesarz wykupił 2500 jeńców, mieszkańców wysp greckich. W 783 roku wyprawa cesarzowej Ireny dotarła przez tereny Draguwitów na Peloponez. Pod koniec VIII wieku po raz pierwszy w źródłach greckich pojawia się nazwa temu Macedonia, choć trudno stwierdzić, jaki był zakres władzy bizantyńskiej nad mieszkającymi w Macedonii plemionami słowiańskimi. W latach 821–823 i 836-837 Słowianie macedońscy wzięli udział w buntach przeciw Bizancjum krwawo tłumionych. W 904 roku ziemie Draguwitów znalazły się w granicach Bułgarii Symeona I. Po upadku Bułgarii pod koniec X wieku zostały ostatecznie włączone do cesarstwa i znalazły się w temie Strymonu. Z tego okresu pochodzą informacje o istnieniu odrębnego biskupstwa Draguwitia dla prowadzenia akcji misyjnej wśród Draguwitów. Na obszarze zamieszkanym przez Draguwitów Bizantyńczycy powołali również chartulariat Draguwitia, prawdopodobnie zapewniający Draguwitom niezależność od administracji cywilnej cesarstwa. Istnienie chartulariatu potwierdzają jeszcze dokumenty z początku XIII wieku. Na początku XIII wieku działał w Macedonii kościół bogomilski "Draguwitia".

</doc>
<doc id="52644" url="https://pl.wikipedia.org/wiki?curid=52644" title="Dragowici">
Dragowici



</doc>
<doc id="52646" url="https://pl.wikipedia.org/wiki?curid=52646" title="Dudlebowie">
Dudlebowie



</doc>
<doc id="52647" url="https://pl.wikipedia.org/wiki?curid=52647" title="Gliopeani">
Gliopeani



</doc>
<doc id="52648" url="https://pl.wikipedia.org/wiki?curid=52648" title="Dalemińcy">
Dalemińcy



</doc>
<doc id="52649" url="https://pl.wikipedia.org/wiki?curid=52649" title="Łańcuch pokarmowy">
Łańcuch pokarmowy

Łańcuch pokarmowy, łańcuch troficzny – szereg organizmów ustawionych w takiej kolejności, że każda poprzedzająca grupa (ogniwo) stanowi źródło pokarmu (energii) dla następnej. Łańcuchy troficzne tworzą sieć zależności pokarmowych. Dzięki nim możliwe jest zachodzenie cykli biogeochemicznych w ekosystemach.
W skład typowego łańcucha pokarmowego wchodzą następujące poziomy troficzne:
Wśród łańcuchów pokarmowych wyróżnia się:

</doc>
<doc id="52650" url="https://pl.wikipedia.org/wiki?curid=52650" title="Gołęszycy">
Gołęszycy



</doc>
<doc id="52651" url="https://pl.wikipedia.org/wiki?curid=52651" title="Jezeriti">
Jezeriti



</doc>
<doc id="52656" url="https://pl.wikipedia.org/wiki?curid=52656" title="Kujawiacy">
Kujawiacy

Kujawiacy (nazwy gwarowe: Kujawiocy, Kujawusy) – grupa etnograficzna ludności polskiej, zamieszkująca rozległe Kujawy, daleko na wschód od Krajny. Ludność ta posługuje się gwarą kujawską dialektu wielkopolskiego.
Jan Stanisław Bystroń określił Kujawiaków jako starą grupę etnograficzną, blisko związaną z Wielkopolską, jednak mającą już wiele cech wspólnych z Pomorzem. Przedstawił, że Kujawy były także obszarem obu wpływów kulturowych Pomorza i Wielkopolski.
Świadomość etniczna.
Kujawiacy nie są jednolitą grupą etniczną, zarówno z powodu czynników fizjograficznych, jak i podziału Kujaw podczas zaborów przez granicę prusko-rosyjską, a także zmieniających się podziałów administracyjnych i kościelnych oraz związków z regionami sąsiednimi. Mimo wszystko, Kujawy zarówno w przeszłości jak i obecnie zasiedlone były w zdecydowanej przewadze przez zwartą grupę etniczną rodzimych Kujawiaków, którzy niezależnie od asymilacji z Olędrami i osadnikami narodowości niemieckiej w całokształcie kultury zachowali treści w pełni rodzime. Wyjątkiem są Kujawy północne, tzn. tereny położone pomiędzy Solcem Kujawskim na południu a Koronowem na północy, gdzie osadnictwo niemieckie było na tyle intensywne, że doprowadziło do zaniku kujawskiej tożsamości etnicznej na tym obszarze.
Pośród Kujawiaków wyróżnia się podgrupę opartą na kolonizacji leśnej tzw. Borowiacy Kujawscy.
Region etnograficzny.
W kwestii granic obecnego obszaru etnograficznego Kujawiaków, można przyjąć, iż północno-wschodnią granicę stanowi Wisła, zachodnia ciągnie się od Solca Kujawskiego do Pakości, dalej wzdłuż Jeziora Pakoskiego do Wójcina, południowa zaś od Wójcina przez okolice Sompolna, Babiaka, Brdowa, Przedcza do Skoków Dużych. Powyżej przedstawione granice były wyznaczone na podstawie wyników badań nad samookreśleniem etnicznym ludności Kujaw, przeprowadzonych przez Józefa Gajka w 1938 roku i Ryszarda Kukiera w 1963 r.
Etnogeneza.
Pierwszymi znanymi ludami zamieszkującymi obszar dzisiejszych Kujaw, które jednak nie pozostawiły po sobie wyraźnych śladów w obecnej kulturze kujawskiej byli Lugiowie – lud nieznanego, prawdopodobnie germańskiego pochodzenia często utożsamianego z Wandalami lub Wenedami, przybyli ze Skandynawii Goci i być może ludy trackie. W V–VI wieku na terytorium Kujaw zaczęły przenikać pierwsze fale ludności słowiańskiej.
Kujawiacy są częściowo odległymi potomkami plemienia słowiańskiego Kujawian, utożsamianego czasem z Goplanami lub Mazowszanami-Kłobianami. Pierwotnie plemię to miało zasiedlać nie tylko Kujawy, ale i część Wielkopolski właściwej. W tym czasie ludność kujawska miała wykazywać charakter mazowszański i jednocześnie bardzo zbliżony do pomorskiego. Sytuacja zmieniła się wraz z opanowaniem terytoriów Goplan-Kujawian przez przybyłych z południa Polan. Istnieje teoria głosząca, że przodkowie Polan, którzy musieli opuścić (wraz z Morawianami) terytoria panońskie na skutek zdobycia ich przez Awarów osiedlili się z czasem na obszarze dzisiejszej Wielkopolski. Wkrótce Polanie z pomocą wojsk wielkomorawskich opanowali Kujawy. Od tego czasu kultura kujawska ulegała silnym wpływom polańskim, stając się z czasem bardziej podobna do wielkopolskiej niż mazowszańskiej.
Innym istotnym wydarzeniem w etnogenezie Kujawiaków było pojawienie się osadników olęderskich i niemieckich kolonizujących obszary położone przede wszystkim wzdłuż rzek Wisły i Noteci. Na tło etniczne Kujawiaków miała wielki wpływ także ludność żydowska, która w większej mierze pojawiła się w czasach panowania Kazimierza III Wielkiego. Od XIX wieku na Kujawach zaczęli w większej liczbie osiedlać się Romowie. Część tych grup etnicznych uległo z czasem zupełnej lub częściowej asymilacji z Kujawiakami, którzy przejęli od nich różne cechy kultury materialnej i duchowej.
Literatura.
Do terenu Kujaw w swojej twórczości nawiązywali pisarze wywodzący się z tej społeczności Stanisław Przybyszewski i Jan Kasprowicz.

</doc>
<doc id="52657" url="https://pl.wikipedia.org/wiki?curid=52657" title="Lesice">
Lesice



</doc>
<doc id="52664" url="https://pl.wikipedia.org/wiki?curid=52664" title="Podstawowy błąd atrybucji">
Podstawowy błąd atrybucji

Podstawowy błąd atrybucji – pojęcie wprowadzone do psychologii społecznej przez . Jest jednym z przykładów błędów poznawczych, który polega na powszechnej skłonności do wyjaśniania zachowania obserwowanych osób w kategoriach przyczyn wewnętrznych i stałych (np. cech charakteru) przy jednoczesnym niedocenianiu wpływów sytuacyjnych, zewnętrznych.
I tak na przykład 90% nauczycieli matematyki ankietowanych przez Meyera i Butzkamma w 1975 r. różnice w postępach w nauce swoich uczniów wiązało przede wszystkim ze „zdolnościami” oraz „innymi czynnikami osobowościowymi” (np. problemami z koncentracją). W odpowiedziach ankietowanych zabrakło przyczyn zewnętrznych, np. uwzględniania warunków do nauki w domu ucznia.
Przykład: 
Uczeń pokłócił się z wychowawcą. Wychowawca prawdopodobnie uzasadni zachowanie ucznia jego krnąbrnością i nieposłuszeństwem. Pominie w ocenie fakt, że uczeń miał (na przykład) zły dzień (umarła mu mama, przypadkiem zabił kota czy podpalił kwiatki). Nauczyciel „dostrzeże” w uczniu te stałe cechy charakteru, które uzasadnią jego ocenę (atrybucję). Użycie tych właśnie wewnętrznych cech do uzasadnienia postępowania ucznia jest popełnieniem podstawowego błędu atrybucji. 
Prawdopodobnie ten podstawowy błąd jest efektem automatycznego przetwarzania informacji, z ograniczonym wpływem świadomości. Sama obserwacja zachowania innego człowieka wywołuje automatyczne przypisanie mu cechy zgodnej z jego zachowaniem. Natomiast uwzględnienie czynników sytuacyjnych jest procesem kontrolowanym i wymaga uwagi. Zjawisko to w znaczący sposób wpływa na nasze codzienne formułowanie ocen na temat innych ludzi (oszczędność poznawcza). Inne wyjaśnienie jest związane z tzw. perspektywą spostrzeżeniową – aktor, czyli osoba, której zachowanie jest wyjaśniane, znajduje się w centrum naszego pola spostrzeżeniowego (wobec czego to jego dyspozycjom przypisujemy odpowiedzialność za jego zachowanie).
Innym wytłumaczeniem powszechności podstawowego błędu atrybucji jest fakt, że tego typu atrybucje są łatwiejsze niż atrybucje sytuacyjne ze względu na mniejszą ilość rezultatów nietożsamych (szerzej zobacz: Teoria wnioskowania z czynników towarzyszących, teoria atrybucji).
Podstawowy błąd atrybucji posiada kilka specyficznych odmian:

</doc>
<doc id="52668" url="https://pl.wikipedia.org/wiki?curid=52668" title="Megatona">
Megatona



</doc>
<doc id="52672" url="https://pl.wikipedia.org/wiki?curid=52672" title="Ruch Rastafari">
Ruch Rastafari

Ruch Rastafari – millenarystyczno-mesjanistyczny synkretyczny ruch religijny powstały w chrześcijańskich kręgach kulturowych na Jamajce w latach 30. XX wieku i zapoczątkowany przez Marcusa Garveya.
Rastafarianie wierzą, że Jah, który jest Bogiem, stworzył świat i opiekuje się nim. Wierzą również, iż objawił się on m.in. w królewskim majestacie rasa "Tafari Makkonena", od momentu koronacji na cesarza Etiopii znanego jako Haile Selassie I, czym motywują cześć dla niego jako Zwycięskiego Lwa Plemienia Judy, Wybrańca Bożego, Pana Panów i Króla Królów, lub uznają go tylko za namiestnika boskiego majestatu na Ziemi. 
Ruch Rastafari zapoczątkowany został w ramach walki o równouprawnienie rasowe oraz koncepcji powrotu do Afryki ("Back to Africa"). Wyrasta też z interpretacji biblijnego proroctwa, aspiracji społeczno-kulturalnych osób czarnoskórych i kazań Marcusa Garveya. Rozpowszechniał się wraz z emigracją mieszkańców Jamajki. Nazwa ruchu pochodzi od imienia chrzestnego cesarza "Ras Tafari", co w języku amharskim znaczy "książę straszliwy/szanowany".
W 1996 roku ruch Rastafari na całym świecie otrzymał status doradczy przy Organizacji Narodów Zjednoczonych jako "International Rastafari Development Society".
Wprowadzenie.
Nazwa.
Rastafari jest często niewłaściwie nazywane rastafarianizmem, a określenie to przez część rastafarian uznawane jest za obraźliwe. Rastafarianie uważają, że słowa zakończone na -"izm" zostały wymyślone, aby wprowadzić podziały między dziećmi Jahwe. Głoszą oni zasadę „No ism, no schism”.
Charakterystyka.
Rastafari łączy cechy chrześcijaństwa (oparcie się na Biblii i zasadach chrześcijaństwa, głównie koptyjskiego), afrykańskich wierzeń animistycznych (m.in duży szacunek do natury i przyrody) oraz pokojowych nauk cesarza Haile Selassie I, który głosił, że „"pokój na ziemi zapanuje, gdy ludzie przestaną być dzieleni na ludzi pierwszej i drugiej kategorii, a kolor ich skóry będzie miał takie samo znaczenie, jak kolor ich oczu"”. Wszystkie te elementy wnieśli niewolnicy, sprowadzani na plantacje do Jamajki ze wschodniej Afryki i w mniejszym stopniu z Indii. W takim tyglu kulturowym powstał zupełnie nowy, synkretyczny ruch.
Krótki rys historyczny.
Jednym ze źródeł rastafari są kazania Marcusa Garveya, urodzonego na Jamajce czarnoskórego kaznodziei, publicysty, nauczyciela i organizatora ruchu walki o równouprawnienie rasowe. Podczas wizyty w Etiopii zafascynował się on osobą Ras Tafariego jeszcze zanim ten rozpoczął panowanie. Następnie rastafari rozpropagowali na całym świecie emigranci z Jamajki. Zyskał on popularność głównie w środowiskach czarnoskórych robotników w Stanach Zjednoczonych i Europie. Aż do lat siedemdziesiątych XX w. nie był szeroko znany w innych środowiskach społecznych. W latach 70. XX w. został rozpowszechniony przez Boba Marleya i innych muzyków wśród młodzieży amerykańskiej i europejskiej, co wiązało się ze wzrostem popularności kultury i muzyki reggae.
Wierzenia religijne.
Rastafarianie, nazywający się sami często „braćmi Rasta”, wierzą, iż nauki cesarza Haile Selassie I poprowadzą wszystkie ludy do Ziemi Obiecanej (często rozumianej jako Afryka), w której nie będzie już rasizmu i niesprawiedliwości.
Czarnoskórzy członkowie tego ruchu wierzą, że są resztką czystej czarnej rasy, prawdziwych potomków biblijnego króla Dawida. Według ich wierzeń w X wieku p.n.e. cesarstwo Etiopii zostało utworzone przez Menelika I, syna biblijnego króla Salomona i królowej Saby i przetrwało aż do upadku cesarza Haile Selassie I.
Sam Cesarz Selassie nie zaprzeczył jasno, jakoby był wcieleniem Boga czy Jezusa, co część rastafarian interpretuje jako wypełnienie się proroctwa biblijnego, w którym Jezus mówi: „przyjdę jak złodziej”. Jednakże Haile Selassie namawiał rastafarian do przystąpienia do Ortodoksyjnego Kościoła Etiopskiego. Wysyłał misjonarzy na Jamajkę, aby głosili tę wiarę. Kościół znalazł wielu wyznawców wśród Rasta, lecz większość z nich unika kontaktu ze zorganizowaną religią.
Symbole.
Lew Judy – jednym z głównych symboli rastafari jest lew, który symbolizuje nieustraszoność, samego Jah oraz częściowo Ras Tafariego.
Barwy – kolory czerwony, żółty i zielony, jako barwy flagi Etiopii, mają dla rastafarian szczególne znaczenie i są często obecne w ich strojach. Zielony oznacza Afrykę i spokojny kraj, żółty to złoto zagarnięte przez kolonistów i dawne bogactwo Afryki, czerwony oznacza krew przelaną podczas walk z najeźdźcą.
Dredy – noszenie sfilcowanych loków jest prawdopodobnie zapożyczone z judaizmu (zwyczaj Nazireatu) bądź hinduizmu Sadhu, zwłaszcza, że w etiopskiej wersji rastafari dredy były początkowo nieobecne. Noszenie dredów ma znaczenie symboliczne. Dredy są symbolem Lwa Judy, czyli nieustraszonego mesjasza; są wyrazem protestu przeciw „siłom Babilonu” i znakiem powrotu do natury, gdyż w Starym Testamencie (w Pięcioksięgu Mojżeszowym) jest wzmianka o ścinaniu włosów i goleniu się. Dredy wywodzą się także z Afryki, gdzie ludzie nosili je, aby upodobnić się do lwa, uznawanego za króla zwierząt.
Marihuana – często kojarzonym z tym ruchem jest zwyczaj rytualnego palenia "świętego ziela", marihuany, którą prawdopodobnie sprowadzili na Jamajkę hinduscy niewolnicy. Jej palenie jest rodzajem aktu duchowego, którego zasadność próbuje się potwierdzić cytatami z Biblii. Wykorzystywana jest do rozumowania i traktowana jest jako sakrament, który oczyszcza ciało i umysł, powiększa świadomość, ułatwia pokojowe współistnienie i przybliża do Jah. Rastafarianie są zaskoczeni faktem, że marihuana jest nielegalna. Postrzegają ją jako substancję otwierającą umysł – coś, czego system Babilonu, jak rozumują, jawnie sobie nie życzy. W swoim rozumowaniu przytaczają kontrastowe porównanie ziół do alkoholu, który według nich ogłupia ludzi i nie jest częścią afrykańskiej kultury. Pomimo takiej oceny działania marihuany, jej zażywanie nie jest nakazem religijnym i wielu rastafarian jej nie używa.
Niektórzy rastafarianie wierzą, że marihuana to Drzewo Życia, wspominane w Piśmie.
Część rastafarian opiera się na staroangielskiej wersji Biblii króla Jakuba z roku 1611. W tekście hebrajskim Biblii (Wj 30, 23) występuje słowo קְנֵה-בֹשֶׂם ("kaneh-bosm"), które rastafarianie tłumaczą jako „pachnące konopie” (choć bywa one tłumaczone różnie), co ma usprawiedliwić używanie konopi do praktyk religijnych. Słowo to występuje także w innych miejscach Starego Testamentu:
Iz 43, 24: „"wreszcie pięćset syklów kasji, według wagi przybytku, oraz jeden hin oliwy z oliwek."”
Jr 6, 20: „"Na co sprowadzacie Mi kadzidło ze Saby albo wyborny korzeń trzcinowy z dalekiej ziemi? Nie podobają Mi się wasze całopalenia, a wasze krwawe ofiary nie są Mi przyjemne."”
Ez 27, 19: „"Dan i Jawan począwszy od Uzzal drogą wymiany za twe towary dostarczały ci wyroby żelazne, cynamon i trzcinę."”
PnP 4, 14: „"nard i szafran, wonna trzcina i cynamon, i wszelkie drzewa żywiczne..."”
Ceremonie.
Oprócz świąt zależnych np. od Kościoła, do którego się należy (jak m.in. członkowie 12 Plemion Izraela), istnieją jeszcze inne ceremonie religijne:
Dyskusja lub krąg – spotkanie grupy rastafarian, którzy siadają w kręgu i podając sobie z rąk do rąk marihuanę („ganja”) w fajce, dyskutują o sprawach religijnych, etycznych i społecznych. Podczas spotkania używana jest chillum, fajka pochodząca z Indii, używana również przez hinduskich sadhu. W kręgu z założenia wszyscy są równi, choć pewien specjalny status ma osoba pełniąca uznawaną za zaszczytną funkcję podpalenia i pierwszego zaciągnięcia się fajką. Tradycja nakazuje przekazywać fajkę zawsze w lewym kierunku. 
Nyahbinghi – spotkanie, którego głównym celem jest wspólna gra na bębnach djembe lub kongach i modlitwa (często w postaci śpiewania Psalmów). W Nyahbinghi charakterystyczne jest 'serce', które jest równomiernie wybijane przez cały czas trwania gry, do którego dochodzi też główny rytm i gra solowa. Jest to związane z cytatem z Biblii, mówiącym, aby chwalić Jahwe bębnem i śpiewem. Nyahbinghi posłuchać możemy m.in. w nagraniach Ras Michaela, który zajmuje się właśnie tą muzyką. Nie zachowuje on jednak autentycznej formy Nyahbinghi, w której oryginalnie występują tylko bębny i śpiew, ponieważ korzysta też z innych instrumentów.
Święta.
Rastafarianie obchodzą wiele świąt w roku, celebrując wyjątkowe dni zawsze jednakowo – poprzez urządzenie binghi. 
Poszczególne święta są odmiennie postrzegane i różnie cenione przez rasta, jednakże bezsprzecznie dwoma najważniejszymi dniami są:
Dodatkowo w mniejszym lub większym stopniu celebrowane są inne wydarzenia, takie jak urodziny proroków, święta wynikające z chrześcijańskiej tradycji Ortodoksji Etiopskiej czy też (w obrębie poszczególnych nacji) rocznice wizyt Jego Cesarskiego Majestatu w konkretnych krajach. Mogą to być na przykład:
Historia Rastafari.
Okres Garveya.
Rastafari wywodzi swoją nazwę od Ras (książę) Tafari Makonnen, czyli chrzestnego imienia cesarza Haile Selassie, którego koronacja była traktowana jako spełnienie wygłoszonego trzy lata wcześniej proroctwa inicjatora tej religii, Marcusa Garveya:
oraz kilku proroctw biblijnych.
Imperator Haile Selassie przyjął po koronacji tytuł biblijny „Króla Królów, Pana Panów, Zwycięskiego Lwa z Plemienia Judy” i zgodnie z wierzeniami rastafarian jest 225. władcą Etiopii w ciągłym łańcuchu królów Etiopii, zaczynającym się od syna biblijnego króla Salomona, Menelika I.
Garvey wierzył w ideę panafrykanizmu, ogłoszącego, że kiedyś wszyscy czarni ludzie powstaną, połączą się w pełnym braterstwie i odzyskają Afrykę z rąk białych kolonizatorów. W latach 20. i 30. XX w. podróżował on po różnych krajach karaibskich z pół-religijnymi, pół-politycznymi kazaniami. Znalazły one szczególny oddźwięk wśród rolniczej ludności Jamajki. Po koronacji Haile Selassie w 1930 r. Garvey ogłosił go nowym mesjaszem. W tym czasie Etiopia była jedynym w pełni niepodległym państwem w Afryce, a Haile Selassie jedynym czarnoskórym władcą, którego poważnie traktowano w Europie. Sam Haile Selassie był chrześcijaninem obrządku etiopskiego i pozostał nim do samego końca. 
Jeden z głównych kaznodziejów rastafariańskich, Leonard Howell, ogłosił w latach 30. podstawowe prawdy tego ruchu społeczno-religijnego. Były to:
Po tym ogłoszeniu Howell został aresztowany i osadzony w więzieniu na 2 lata. Po wyjściu z więzienia ustanowił on komunę o nazwie "Pinnacle", która stała się pierwszą „wzorcową” komuną rastafariańską.
Krzepnięcie ruchu.
Rasizm występujący w pierwotnej wersji rastafari został z niego wyeliminowany, aczkolwiek w niektórych środowiskach rastafariańskich reminiscencje idei panafrykanizmu są wciąż żywe. Jeden z największych współczesnych odłamów rastafariańskich o nazwie "Dwanaście Plemion Izraela" zalicza wszelkie formy rasizmu do „sił Babilonu” i poszukuje wyzwolenia się z jego okowów przez studiowanie i medytację nad Pismem, które jest dostępne dla ludzi wszystkich ras i wyznań.
Pod koniec lat 30. XX w. zarówno Jamajka jak i Etiopia znalazły się w trudnej sytuacji politycznej. W 1935 roku Etiopia została najechana i okupowana przez faszystowskie Włochy, co rastafarianie traktują jako prawdziwy początek II wojny światowej. Haile Sellasie udał się na emigrację do Wielkiej Brytanii, gdzie utworzył Światową Federację Etiopską, w ramach której gromadził donacje, pochodzące przede wszystkim od rastafarian. W dowód wdzięczności po powrocie do władzy przeznaczył on znaczne tereny w jednej z prowincji etiopskich na osiedlanie się rastafarian z całego świata.
Równolegle w 1941 roku komuna "Pinnacle" została rozwiązana i zakazana przez władze Jamajki. Mimo tego ruch rastafariański rozwijał się na Jamajce w częściowym podziemiu. W 1950 roku został oficjalnie zakazany. Wielu rastafarian było w tym czasie prześladowanych, bitych, zmuszanych do obcinania dredów i więzionych za palenie marihuany.
Etiopska wspólnota emigrantów rastafariańskich, wspierana finansowo przez współwyznawców na całym świecie, zdobywała tymczasem wpływy na rządy w Etiopii, stając się jedną z głównych podpór kulejącej władzy cesarskiej.
Odwiedziny cesarza.
Haile Selassie w 1966 r. odwiedził Jamajkę, m.in. aby spotkać się ze starszyzną półoficjalnych komun rastafariańskich. Wizyta ta dała silny impuls do rozwoju tego ruchu na całym świecie, gdyż została zinterpretowana przez wielu rastafarian jako oficjalne uznanie swojej roli mesjasza przez Haile Sellasie, aczkolwiek on sam pozostał do końca życia chrześcijaninem obrządku etiopskiego i nigdy nie uznał oficjalnie tej roli.
Haile Selassie podczas pobytu na Jamajce starał się skierować ten ruch na bardziej pokojowe tory. Ogłosił on oficjalnie, że rastafarianie nie powinni opuszczać własnych krajów i emigrować do Afryki do czasu, aż uda im się wyzwolić spod jarzma „Babilonu” wszystkich uciskanych ludzi we własnym kraju, co radykalnie zmieniło charakter tego ruchu z panafrykańskiego na bardziej uniwersalny. Cesarz wysłał także na Jamajkę duchownych koptyjskich, dzięki którym wielu Rasta w swoich wierzeniach podążyło w stronę chrześcijaństwa, odrzucając wielożeństwo, reinkarnację i różne elementy niechrześcijańskie. Należy jednak zaznaczyć, że do dnia dzisiejszego większość Rastafarian nie uznaje żadnych przejawów zorganizowanej religii, w tym również kościoła koptyjskiego. Większość Rasta albo z kościołem tym jest powiązana w luźny sposób, albo w ogóle nie uznała jego roli w swoim życiu. Jest to jednak jedyna zorganizowana religia, która znajduje sobie jakichkolwiek wyznawców wśród podążających ścieżką Rasta. W tradycji Rasta leży brak hierarchii religijnej, a także częściowo brak dogmatów religijnych. Toteż pierwotne wierzenia Rastafarian wciąż są żywe w niektórych społecznościach Rasta. Należy też zaznaczyć, że wielu Rasta ma swoje prywatne spostrzeżenia i wierzenia na tematy powiązane z duchowością i życiem społecznym. Uwagami wymieniają się podczas spotkań zwanych "reasoning."
Walter Rodney, profesor na Jamaica University, utworzył w 1968 roku „Ruch Czarnej Siły” ("Black Power Movement"), który przejął wiele idei rastafarian i razem z nim rozprzestrzenił się na inne wyspy karaibskie – Trynidad i Tobago, Dominikę i Grenadę.
Okres po śmierci cesarza.
Po śmierci cesarza rastafariańscy „uczeni w piśmie” podzielili się na dwie frakcje. Pierwsza z nich głosiła, że cesarz przeniósł się czasowo do nieba, gdzie po mającym niebawem nadejść końcu świata będzie wybierał sprawiedliwych spośród ludu Rasta. Druga wierzyła, że tak naprawdę nie umarł, jego śmierć została sfingowana przez „siły Babilonu”, a tak naprawdę ukrywa się on gdzieś w Afryce, czekając na odpowiedni moment, aby poprowadzić swój lud do Ziemi Obiecanej.
Rastafari współczesne.
Ruch Rastafari nigdy nie był scentralizowaną religią, wielu rastafarian uznaje go nie za religię, a za „drogę życia”. Większość ludzi uważanych w Europie za rasta nie identyfikuje się z konkretnym wyznaniem, definiując siebie jako rasta przez ubiór, obyczaje, muzykę i częste przebywanie w gronie podobnych osób, tworząc w ten sposób subkultury. Kultura ta nigdy nie została szeroko zrozumiana poza Karaibami i częściowo Afryką. Niektórzy rastafarianie uprawiają również działalność polityczną, jak np. Nandor Tanczos albo Ras Sam Brown i jego partia Suffering People's Party z roku 1961, lub łagodzą konflikty polityczne, jak np. Bob Marley, który poprosił ówczesnego premiera Michaela Manleya oraz przywódcę opozycji Edwarda Seagę na scenę, a następnie wykonano sławne zdjęcie trzymających się za ręce w symbolicznym geście pokoju podczas bardzo brutalnej kampanii przedwyborczej.
Odłamy ruchu oraz domy.
Większość rastafarian nie identyfikuje się z żadnym odłamem, ale wyróżnić można trzy silne "domy" rastafari – Nyahbinghi, Bobo Ashanti (Bobos) oraz 12 Plemion Izraela. Dom Bobos ma charakter panafrykański i przypomina sektę z charyzmatycznym liderem, podczas gdy dom 12 Plemion Izraela ma charakter bardziej uniwersalistyczny. 
Większość świadomych swojej wiary rastafarian, zwłaszcza tych mieszkających na Karaibach, uznaje, że należy do jednego z „domów”, które są pozostałością oryginalnej struktury zniszczonej częściowo w latach 50. Są to domy "Nyahbinghi" i "Combsomes", które do lat 50. były zarządzane przez nieformalne zgromadzenia starszych „uczonych w piśmie”. Jednym z aspektów różniących oba odłamy jest to, że zwolennicy "Nyahbinghi" noszą dredy, a zwolennicy "Combsomes" nie. W niecałe dwadzieścia lat po rozłamie "Combsomes" niemalże zanikł, co zauważone zostało przez badacza Rastafari, Leonarda E. Barreta już w 1968 roku. Nyabinghi trwa i jest zarządzany przez obieralną radę 72 starców, która spotyka się raz do roku i ustala ogólne kierunki rozwoju tej formy rastafari.

</doc>
<doc id="52679" url="https://pl.wikipedia.org/wiki?curid=52679" title="Lut (technologia)">
Lut (technologia)

Lut, lutowie, spoiwo lutownicze – stop metalu, służący do lutowania, czyli wypełnienia szczeliny lutowniczej w formie ciekłej. W przypadku, gdy szczelina lutownicza spełnia warunki kapilarności, mowa jest o lutowaniu, zaś, gdy szczelina lutownicza jest większa niż odstęp kapilarny – proces nazywany jest lutospawaniem. Lut ma temperaturę topnienia znacznie niższą od temperatury topnienia lutowanych materiałów. Luty klasyfikowane są w normie PN-EN ISO 3677: 2016-12. Podział następuje na miękkie i twarde, a pierwsza litera oznacza przynależność do danej grupy.
Ze względu na temperaturę topnienia rozróżnia się luty miękkie i twarde. Lutowanie miękkie jest procesem, w którym temperatura likwidus lutu jest mniejsza od 450 °C, natomiast w przypadku lutowania twardego temperatura topnienia lutu jest większa niż 450 °C.
Luty miękkie.
Luty miękkie są spoiwami metalowymi, których temperatura topnienia nie przekracza 450 °C. Najczęściej temperatura likwidus tych lutów mieści się w przedziale 100–350 °C.
Ich skład chemiczny może być różny w zależności od potrzeb. Przed 1 lipca 2006 r. luty miękkie bazowały najczęściej na stopie cyny i ołowiu o składzie zbliżonym do eutektycznego i temperaturze topnienia ok. 185 °C, jednak ze względu na restrykcje nałożone przez Unię Europejską, opracowano luty bezołowiowe na bazie cyny z dodatkami miedzi, srebra, antymonu, bizmutu i indu o temperaturach topnienia 210–220 °C.  Mają też większe napięcie powierzchniowe, za czym idzie gorsza lutowność, wpływająca na jakość połączeń. W tabeli zamieszczono skład chemiczny, temperaturę topnienia oraz oznaczenia najczęściej stosowanych lutów cynowych. Niektóre stopy są eutektyczne – temperatura topnienia stopu jest najniższa z możliwych dla mieszaniny tych składników.
Luty twarde.
Luty twarde to stopy na osnowie srebra i miedzi.
Forma wytwarzania.
W lutowaniu przede wszystkim stosuje się luty w postaci drutów lub prętów, wtedy topnik zazwyczaj jest umieszczony wewnątrz rdzenia lutu, co znacznie ułatwia jego aplikację do obszaru złącza. Spoiwo lutownicze może być wytwarzane w formie lasek (te o większych średnicach są zwykle o przekroju trójkątnym).
Zastosowanie.
Przykładowe zastosowania lutów to elektronika i jubilerstwo.

</doc>
<doc id="52681" url="https://pl.wikipedia.org/wiki?curid=52681" title="Monety">
Monety

Zobacz też: Konopki-Monety

</doc>
<doc id="52682" url="https://pl.wikipedia.org/wiki?curid=52682" title="Dług publiczny">
Dług publiczny

Dług publiczny (zgodnie z definicją ustawową „państwowy dług publiczny”) – obejmuje łączne nominalne zadłużenie podmiotów sektora finansów publicznych, ustalane z pominięciem wzajemnych zobowiązań pomiędzy podmiotami należącymi do tego sektora (skonsolidowane zadłużenie brutto). Zgodnie z ustawą o finansach publicznych państwowy dług publiczny obejmuje zobowiązania zaciągnięte z następujących tytułów:
Minister Finansów określa, w drodze rozporządzenia, szczegółowy sposób klasyfikacji tytułów dłużnych zaliczanych do państwowego długu publicznego, w tym rodzaje zobowiązań zaliczanych do tytułów dłużnych, uwzględniając podstawowe kategorie przedmiotowe i podmiotowe zadłużenia oraz okresy zapadalności.
Państwowy dług publiczny (PDP) jest wskaźnikiem zadłużenia sektora finansów publicznych określającym wysokość zobowiązań zaciągniętych przez poszczególne jednostki sektora na rynku finansowym (w tym bankowym). Wskaźnik ten uwzględnia zatem proces konsolidacji, czyli wyeliminowanie wzajemnych zobowiązań w ramach sektora (np. nie uwzględnia się wartości pożyczek udzielonych z budżetu państwa dla samorządów terytorialnych, pożyczek dla FUS, czy skarbowych papierów wartościowych znajdujących się w portfelach jednostek sektora finansów publicznych).
Polityka dotycząca obniżania długu publicznego.
Dług publiczny można wyrażać w wartościach nominalnych (kwota łącznych zobowiązań) lub w stosunku do wartości produktu krajowego brutto. Drugi wskaźnik jest jednym z mierników wykorzystywanych w ocenie wiarygodności państwa na arenie międzynarodowej. Dlatego często pod pojęciem obniżania długu publicznego rozumie się obniżenie stosunku długu publicznego do PKB.
Zmiana wysokości stosunku długu do PKB może być prowadzona poprzez narzędzia związane z następującymi kierunkami działania:
Dług publiczny w Polsce.
Obliczanie wielkości długu publicznego.
Państwowy dług publiczny jest liczony według wartości nominalnej.
Zgodnie z art. 38a ustawy o finansach publicznych, dług wyrażony w walutach obcych przelicza się na walutę krajową z zastosowaniem średniej arytmetycznej średnich kursów każdej z walut obcych ogłaszanych przez Narodowy Bank Polski i obowiązujących w dni robocze danego roku budżetowego.
Wysokość długu publicznego w Polsce.
W 2011 roku decyzją Komisji Europejskiej państwa członkowskie zostały zobowiązane do raportowania wysokości długu i deficytu publicznego według ujednoliconej metody obliczania, co miało na celu ograniczenie wpływu rozmaitych zabiegów fiskalnych stosowanych w celu jego ukrycia. Według tej metody dług publiczny Polski wynosił w 2014 roku 50,4% PKB, zaś deficyt – 3,3% PKB. W 2014 r. dług publiczny został sztucznie zmniejszony poprzez przeksięgowanie pieniędzy zgromadzonych na kontach Otwartych Funduszy Emerytalnych (150 mld zł).
Część organizacji pozarządowych prowadzi niezależne badania długu publicznego w Polsce. Forum Obywatelskiego Rozwoju opracowuje licznik długu publicznego, w który prezentuje również dane o tzw. długu ukrytym. Według danych z 15 listopada 2015 wartość długu publicznego w Polsce przekroczyła 1090 mld zł, czyli 60,7% PKB, a wartość długu ukrytego 3045 mld zł, czyli 174% PKB. 10 stycznia 2017 dług publiczny przekroczył 1 000 000 000 000 (bilion) złotych. Wraz z długiem ukrytym jest on trzykrotnie wyższy.
Dług publiczny Stanów Zjednoczonych.
Na początku XXI wieku, gdy pod koniec prezydentury Billa Clintona Stany Zjednoczone notowały coroczne nadwyżki budżetowe, według części prognoz zarysowała się perspektywa spłacenia w tym kraju całego długu publicznego do 2012 r., po raz pierwszy od połowy XIX wieku. Raport ekonomiczny stworzony dla zbadania tej sytuacji rozważał wstępnie możliwe zagrożenia gospodarcze płynące m.in. ze zniknięcia sygnalizacyjnej roli publicznych instrumentów dłużnych. Ze względu na wybuch wojen, obniżki podatkowe oraz recesje ekonomiczne jakie potem nastąpiły, perspektywa nie zrealizowała się.
Efekty ekonomiczne.
Efekty ekonomiczne długu publicznego nie są jednoznacznie ustalone i opierają się głównie na badaniach korelacyjnych. Istnieją przesłanki, że wysokie zadłużenie (powyżej ok. 90% PKB) spowalnia wzrost gospodarczy. Poniżej tego poziomu dług może być korzystny dla gospodarki i dążenie do jego pełnego spłacenia jest niepożądane. Istotniejsza od samego poziomu długu jest dla gospodarki szybkość i kierunek jego zmian oraz cel wydatków publicznych.
W 2010 w trakcie kryzysu finansowego opublikowano głośną analizę "Growth in a Time of Debt", mającą opierać się na danych makroekonomicznych z 44 państw z okresu około dwustu lat. Jej wyniki wskazywały, że dług publiczny poniżej pewnego poziomu – około 90% PKB w krajach rozwiniętych i ok. 60% w krajach rozwijających się – nie koreluje w znaczącym stopniu ze spowolnieniem wzrostu gospodarczego. Ponad tym poziomem dług miał mieć istotnie negatywne efekty dla zwolnionego o ponad 1% wzrostu PKB. Na rynkach rozwijających się, poziom długu koreluje ponadto znacząco ze wzrostem inflacji. Publikacja ta była wykorzystana dla uzasadniania polityki zaciskania pasa i redukcji długu ("austerity") w czasie kryzysu. Student Uniwersytetu Massachusetts-Amherst, w trakcie ćwiczeń dot. replikacji badań naukowych, zwrócił jednak uwagę, że uzyskuje inne od autorów wyniki w próbach odtworzenia analizy. Ustalił, że autorzy m.in. pominęli część komórek arkusza kalkulacyjnego w obliczeniach. W 2013 opublikowano metodologiczną krytykę pracy. Po korekcie obliczeń, negatywna korelacja między kondycją gospodarek a wysokim długiem okazała się nadal obecna w średnich wynikach, lecz jako znacząco mniejsze i nie tak systematyczne zjawisko – mniej ważne od wielu innych czynników ekonomicznych. Wyniki dalszych badań wykorzystujących tę samą bazę danych zgromadzoną przez autorów "Growth in a Time of Debt" są podzielone: istnienie progu oraz w relacji pomiędzy długiem publicznym a PKB oraz jego poziom są wrażliwe na wybór metody badawczej (wyboru średniej ważonej lub nieważonej, estymatora, drobne zmiany w próbie badawczej itp.). Ponadto pozostaje nierozstrzygnięte, jak wygląda kierunek przyczynowości w tej relacji – w jakim stopniu powolny wzrost przyczynia się do zwiększenia zadłużenia, raczej niż na odwrót.
Analiza robocza Europejskiego Banku Centralnego z 2010 obejmująca gospodarki 12 krajów dzisiejszej strefy Euro w okresie około 40 lat również znajduje w danych nieliniową korelację długu publicznego ze wzrostem ekonomicznym. Dług publiczny może być pozytywnie związany ze wzrostem poniżej maksimum ok. 90–100% (z dolną granicą przedziału ufności sięgającą 70–80%). Powyżej tego maksimum koreluje ze spowolnieniem wzrostu. W analizie tej również nie próbowano rozstrzygać, jaki jest kierunek i mechanizm przyczynowy tego związku.
Analiza robocza Międzynarodowego Funduszu Walutowego z 2015 łącząca dynamiczne modele stochastyczne z danymi z 40 krajów z okresu 1965–2010 i kontrolująca szeroki zakres czynników makroekonomicznych nie znajduje uniwersalnego maksimum, po którym dług publiczny ma negatywne efekty. Wykazuje ona za to negatywny związek nie absolutnej wartości, lecz tempa przyrostu długu ze wzrostem gospodarczym. Autorzy zwracają uwagę, że kraje o wysokim zadłużeniu publicznym mogą notować szybki wzrost gospodarczy, jeśli trajektoria tego zadłużenia jest spadkowa. Nie podejmują oni wprost tematu przyczynowości. Inna publikacja robocza MFW z 2015 sugeruje, że redukcja długu, który nie jest fiskalnie obciążający, nie jest opłacalna i pożądana. Analiza z 2017 poświęcona polityce zaciskania pasa ("austerity") w czasie recesji sugeruje, że próby redukcji długu w okresie spowolnień gospodarczych są szczególnie niekorzystne.
Czynniki, które mogą decydować o tym, jak dług publiczny wpływa na wzrost gospodarczy, to m.in. moment cyklu koniunkturalnego lub skala efektu wypychania na rynku. Finansowanie nieregularnych wydatków z deficytu budżetowego pozwala rozłożyć ich koszt w czasie bez potrzeby gwałtownych zmian systemu podatkowego, dzięki czemu deficyt spełnia rolę automatycznego stabilizatora.

</doc>
<doc id="52684" url="https://pl.wikipedia.org/wiki?curid=52684" title="Pajęczaki">
Pajęczaki

Pajęczaki (Arachnida) – gromada stawonogów z podtypu szczękoczułkopodobnych i nadgromady szczękoczułkowców. Obejmuje około 112 tysięcy opisanych gatunków współczesnych, ale ich faktyczna liczba przekraczać może milion. Ponadto znanych jest około 2 tysięcy gatunków wymarłych. Ciało mają podzielone na dwie tagmy prosomę i opistosomę lub na dwie pseudotagmy gnatosomę i idiosomę. Dwie przednie pary przydatków to szczękoczułki i nogogłaszczki. Odnóży krocznych są 4 pary, rzadko mniej. Większość zasiedla lądy, rzadko są wtórnie słodko- lub słonowodne. Zamieszkują rozmaite siedliska i przyjmują różne strategie pokarmowe. Rozwój pozazarodkowy może mieć charakter epimorfozy lub metamorfozy. Liczne gatunki mają duże znaczenie dla człowieka, zarówno pozytywne (drapieżniki, destruenci) jak i negatywne (szkodniki upraw, pasiek i produktów spożywczych, pasożyty, wektory patogenów, źródła alergenów, zwierzęta jadowite).
Morfologia.
Przedstawiciele pajęczaków osiągają rozmiary od 0,08 mm w przypadku niektórych roztoczy do blisko metra długości u wymarłych "Brontoscorpio anglicus" i "Praearcturus gigas", a wśród współczesnych do 23 cm długości ciała u skorpiona "Heterometrus swammerdami" i do 25 cm rozpiętości odnóży u niektórych ptaszników. Masa ciała u form współczesnych dochodzi do 50 g u skorpiona cesarskiego. Kształt ciała może być różny: od wydłużonego po workowaty. Ciało typowo składa się z dwóch tagm: prosomy i opistosomy (zwanych też głowotułowiem i odwłokiem), jednak u roztoczy podział na pierwotne tagmy często zanika, a zamiast niego pojawiają się nieodpowiadające segmentacji pseudotagmy: gnatosoma i idiosoma, a w wyniku dalszych modyfikacji: proterosoma i hysterosoma.
Prosoma.
Prosoma powstaje w rozwoju zarodkowym przez zlanie się somitu ocznego (akronu) z sześcioma segmentami pozaocznymi. Somit oczny mieć może od 1 do 12 par oczu prostych, natomiast brak u pajęczaków oczu złożonych. Podobnie jak u innych szczękoczułkowców brak jest czułków i żuwaczek, za to pierwszy z somitów pozaocznych dysponuje przydatkami gębowymi w postaci szczękoczułków (chelicer). Zbudowane są one z 1–3 członów, mogą być zwieńczone szczypcami, pazurami, mieć postać sztyletów, igieł lub haków. Na szczękoczułkach uchodzić mogą gruczoły jadowe (np. pająki), gruczoły przędne (zaleszczotki) albo mogą znajdować się na nich aparaty kopulacyjne samców: spermatodaktyl, spermatotrema (żukowce) lub aparat biczykowy (solfugi). Drugi somit zaoczny zaopatrzony jest w nogogłaszczki, które albo są podobne budową do odnóży krocznych i pełnią funkcję zmysłową, albo zakończone są szczypcami i pełnią funkcję chwytną. U zaleszczotków szczypce nogogłaszczków mają ujścia gruczołów jadowych. U samców pająków ostatni człon nogogłaszczków zawiera aparat kopulacyjny w postaci bulbusa. Pozostałe somity prosomy typowo mają po parze odnóży krocznych (łącznie 4 pary). U roztoczy i kapturców liczba par odnóży może być mniejsza (2–3). Typowo odnóże kroczne buduje 6 członów: biodro, krętarz, udo, rzepka lub kolano, goleń i stopa, jednak mogą się one wtórnie zrastać lub dzielić (maksymalnie jest ich 8). U roztoczy odnóża kroczne mogą być zmodyfikowane do pełnienia innych funkcji, np. chwytnych lub pływnych, natomiast u spawęk pierwsza ich para przekształcona jest w narządy zmysłowe analogiczne czułkom.
Prosoma zwykle nakryta jest karapaksem, ale jej pierwsze cztery segmenty (cefalosoma) pokryte mogą być propeltidium, a kolejne dwa nienakryte żadną tarczką (solfugi) lub nakryte odpowiednio mezopeltidium i metapeltidium (rozłupnogłowce i głaszczkochody). Spód prosomy może być w całości zakryty biodrami albo może między nimi występować sternum.
Opistosoma.
Opistosoma może być maksymalnie 12-segmentowa (w rozwoju zarodkowych 13-segmentowa), przy czym u wielu grup segmentacja jest wtórnie zatarta. W pierwotnym planie budowy dzieli się na 7-segmentową mezosomę (zwaną też przedodwłokiem) i 5-segmentową metasomę (zwaną też zaodwłokiem). Taki podział zachowuje się np. u skorpionów. Powszechna jest jednak tendencja do redukcji liczby segmentów, w tym częsty jest całkowity zanik metasomy. Na mezosomie brak jest odnóży lokomocyjnych, za to występować mogą ich zmodyfikowane wersje w postaci narządów oddechowych (płucotchawki, worki płucne), zmysłowych (grzebienie), płciowych (wieczko płciowe) lub przędnych (kądziołki). Na metasomie odnóży zawsze brak. Opistosomę u skorpionów wieńczy telson z kolcem jadowym, a u rozłupnogłowców i biczykoodwłokowców biczyk homologiczny z owym telsonem.
Pseudotagmy.
U roztoczy podział na prosomę i opistosomę zastąpiony jest tym na pseudotagmy: gnatosomę i idiosomę, przy czym narządy gębowe leżą na tej pierwszej, ale oczy i mózg w tej drugiej. U dręczy idiosoma często dzieli się bruzdą sejugalną na propodosomę i hysterosomę. Propodosoma łączyć się może z gnatosomą w proterosomę. Gnatosoma u niektórych pasożytniczych Astigmata redukuje się, a nawet całkiem zanika. U Prostigmata idiosoma dzielić się może na aspidosomę, podosomę i opistosomę.
Anatomia i fizjologia.
Pokrycie ciała i szkielet.
Ciało pajęczaków pokryte jest chitynowym oskórkiem, stanowiącym szkielet zewnętrzny. Składa się on z zawierającej dużo wosków i lipidów epikutykuli, zesklerotyzowanej egzokutykuli (brak jej na błonach stawowych i międzysegmentalnych) oraz endokutykuli. Pod oskórkiem znajduje się jednowarstwowy, twórczy naskórek, zwany podskórkiem. Egzoszkielet po stronie wewnętrznej ma apodemy służące przyczepowi mięśni. Oprócz egzoszkieletu w prosomie obecny jest szkielet wewnętrzny w postaci endosternitu.
Układ nerwowy.
Układ nerwowy w większości przypadków jest silnie skoncentrowany i wszystkie zwoje nerwowe lub większa ich część zlewają się w jedną masę dookoła przełyku. Najsłabsza koncentracja występuje u skorpionów, ale nawet u nich w podprzełykową część masy nerwowej zlewają się wszystkie zwoje prosomy i cztery pierwsze mezosomy. Mózg składa się z przodomóżdża, śródomóżdża i tyłomóżdża. Przodomóżdże unerwia oczy, śródmóżdże szczękoczułki, zaś tyłomóżdże nogogłaszczki. Często w mózgu obecne są odpowiedzialne za kojarzenie ciała grzybkowate, które objętościowo mogą stanowić jego duży fragment. Tylna część mózgu łączy się z wegetatywnym układem nerwowym.
Zmysły.
Szczecinki zmysłowe (włoski czuciowe, sensilla) rozmieszczone są na całym ciele, przy czym najliczniej na szczękoczułkach, nogogłaszczkach i w odsiebnych częściach odnóży krocznych. Mogą one być wrażliwe na drgania (mechanoreceptory), temperaturę (termoreceptory), skład chemiczny (chemoreceptory zapachowe i smakowe) czy wilgotność (higroreceptory). Szczególnym ich przykładem są wyspecjalizowane w wyczuwaniu drgań powietrza mechanoreptory – trichobotria. Receptorem charakterystycznym dla pajęczaków są narządy szczelinowate – występujące pojedynczo lub w grupach (narządy lirowate). Są one narządami proprioreceptywnymi, co znaczy, że odbierają informacje o napięciu poszczególnych części oskórka – np. stawów, ale mogą być też czułe na ruch powietrza i drgania podłoża.
Wiele specyficznych narządów zmysłowych znaleźć można wśród roztoczy, np. solenidia, eupatidia, organ głaszczkowy, narząd Hallera, tritosternum czy organ Claparede'a.
Wzrok.
U pajęczaków występują tylko oczy proste o formie pęcherzykowej lub kubkowej (brak oczu złożonych). Pozbawione są one właściwego aparatu dioptrycznego zbudowanego ze stożków krystalicznych – ich rolę przejmują stożkowate wypustki rogówki. Wyróżnia się oczy boczne i środkowe (główne). Boczne wyewoluowały z oczu złożonych słonowodnych szczękoczułkowców i mają podział na siatkówkę, ciało szkliste, soczewkę i rogówkę, a ponadto mogą mieć błonę odblaskową zwiększającą zdolność do odbierania światła. Ich liczba u form współczesnych sięga 5 par, ale u wymarłych Trigonotarbida bywało ich 15, a u niektórych wymarłych skorpionów około 30. Oczy środkowe są strukturami pochodzenia ektodermalnego.
U niektórych bezokich roztoczy, np. niektórych kleszczy, spotkać można prostsze fotoreceptory.
Układ wewnątrzwydzielniczy.
Charakterystycznym dla pajęczaków elementem układu wewnątrzwydzielniczego jest, położony za mózgiem, organ retrocerebralny (Schneidera), odpowiedzialny m.in. za wytwarzanie hormonów linienia i wzrostu.
Oddychanie.
Skorpiony, biczykoodwłokowce, rozłupnogłowce, tępoodwłokowce i zdecydowana większość pająków oddycha za pomocą płuc książkowych (worków płucnych), leżących w opistosomie w liczbie 1–4 par i będących homologami skrzeli ostrogonów. Składają się one z komory płucnej połączonej przedsionkiem z zamykalną przetchlinką. Ściana komory sfałdowana jest w ciasno upakowane, silnie unaczynione blaszki. Powietrze, przechodząc przez przestrzenie między nimi, oddaje do hemolimfy tlen, a zabiera dwutlenek węgla i usuwa go z organizmu. U części pająków blaszki płucne są rurkowato zwinięte tworząc płucotchawki.
Kosarze, zaleszczotki, solfugi, kapturce, większość roztoczy i niektóre pająki oddychają tchawkami, przy czym u kosarzy, solfug, niektórych roztoczy i pająków są to tchawki krzewiasto rozgałęzione, u innych roztoczy i pająków tchawki nierozgałęzione, a u większości zaleszczotków i kapturców tchawki sitowe. U pająków tchawki mogą współwystępować z workami płucnymi. Przetchlinki tchawek rozmieszczone bywają bardzo różnie.
Głaszczkochody i niektóre roztocze oddychają całą powierzchnią ciała.
U tępoodwłokowców i niektórych głaszczkochodów występują wspomagające oddychanie woreczki brzuszne.
U niektórych tępoodwłokowców i roztoczy występuje pozwalający na oddychanie pod wodą plastron. Wodne pająki wykorzystują w tym celu hydrofobowe owłosienie opistosomy, a niekiedy też specjalne oprzędy.
Krążenie.
Występuje układ krwionośny otwarty, w którym krąży hemolimfa i którego stopień złożoności zależny jest od typu narządów oddechowych. U grup płucodysznych położone w grzbietowej części opistosomy, w zatoce osierdziowej serce ma kształt rurki poprzebijanej ostiami, ku przodowi przechodzącej w aortę przednią, a bokami w tętnice boczne. Hemolimfa ku przodowi dostaje się przez rozwidloną aortę do brzusznej zatoki prosomalnej, natleniając układ nerwowy i odnóża, a bokami do brzusznej zatoki opistosomalnej, natleniając narządy wewnętrzne. Z tej ostatniej zatoki dostaje się do worków płucnych, gdzie zachodzi oddychanie zewnętrzne, a następnie żyłami płucnymi do zatoki osierdziowej. Największy stopień złożoności występuje u skorpionów, gdzie ostiów jest 7 par, arterii bocznych 9 par, a worków płucnych 4 pary. U form prymitywnych serce wykazuje przewężenia zgodne z segmentacją opistosomy.
U grup mających tchawki, które są narządami doprowadzającymi tlen do wszystkich tkanek, system naczyń ulega uproszczeniu. U głaszczkochodów i wielu roztoczy zarówno naczynia jak i serce całkiem zanikły, a hemolimfa obmywa ciało dzięki skurczom innych mięśni.
Układ pokarmowy.
Otwór gębowy u wielu grup leży na spodzie prosomy w zagłębieniu zwanym myliosomą, będąc otoczonym biodrami nogogłaszczków i ewentualnie pierwszej lub pierwszej i drugiej pary odnóży. W rozdrabnianiu pokarmu często udział biorą wyrostki tych bioder zwane endytami. U kosarzy i skorpionów formują one jamę przedgębową zwaną stomoteką. U innych pajęczaków otwór gębowy leży na wydłużonym rostrum, przy czym aparat przedgębowy solfug i zaleszczotków zwie się rostrosomą. U roztoczy otwór gębowy leży na szczycie gnatosomy.
Z wyjątkiem roztoczy pajęczaki pobierają pokarm płynny, w związku z czym część trawienia jest zewnętrzna. Enzymy, a czasem też jad są wstrzykiwane w pokarm lub jest nimi on oblewany, po czym cząstki stałe odfiltrowywane są na specjalnych szczecinkach. W zasysaniu biorą udział: umięśniona gardziel, przełyk, a w niektórych grupach też żołądek ssący. Jelito środkowe jest silnie rozbudowane zachyłkami o funkcji trawiennej i magazynującej pokarm, tworzącymi wątrobotrzustkę. Zachyłki te zajmują zdecydowaną większość objętości opistosomy. Dzięki temu pajęczaki mogą przyjmować pokarm nieregularnie, z długimi przerwami. Z kolei występująca u roztoczy gnatosoma umożliwia zjadanie stałych cząstek pokarmowych.
Wydalanie i osmoregulacja.
Tak jak u innych szczękoczułkowców, występują u pajęczaków gruczoły biodrowe (koksalne), powstałe z przekształconych metanefrydiów i uchodzące w okolicach nasad odnóży krocznych, rzadziej nasad nogogłaszczków, a u roztoczy do kanału podocefalicznego. Pełnią one głównie funkcję osmoregulacyjną. Ponadto u roztoczy udział w osmoregulacji biorą organy pachwinowe i papille genitalne.
Z wyjątkiem niektórych roztoczy do tylnej części jelita środkowego otwierają się cewki Malpighiego (pochodzenia endodermalnego). Odpowiadają one za wydalanie guaniny i kwasu moczowego.
Niektóre pajęczaki, takie jak roztocze, tracą bardzo mało wody w wyniku parowania, a przy odpowiednio wysokiej wilgotności powietrza mogą wchłaniać wodę z powietrza atmosferycznego.
Układ rozrodczy.
Pajęczaki są rozdzielnopłciowe, najczęściej z zaznaczonym dymorfizmem płciowym. Układ rozrodczy może być różnorodnie ukształtowany. Jądra i jajniki mogą być parzyste lub nieparzyste, formy workowatej, nitkowatej lub groniastej. Oprócz roztoczy otwór płciowy (gonopor) leży na drugim segmencie opistosomy lub jego odpowiedniku. U niektórych grup brak narządów kopulacyjnych. U kosarzy i niektórych roztoczy występuje właściwy narząd kopulacyjny, w postaci prącia. Pozostałe grupy mają zastępcze narządy kopulacyjne na szczękoczułkach, nogogłaszczkach lub odnóżach krocznych.
Biologia i ekologia.
Rozród i rozwój.
U pajęczaków występuje zapłodnienie wewnętrzne, przy czym plemniki przekazywane są w spermatoforach składanych na podłożu lub zaplemnienie następuje przez kopulację. W pierwszym przypadku samiec może je składać przy samicy lub bez jej obecności. W drugim przypadku nasienie przekazywane może być z bezpośrednio z gonoporu samca do gonoporu samicy, za pośrednictwem prącia (np. kosarze, niektóre roztocze właściwe) lub za pośrednictwem innych narządów kopulacyjnych, znajdujących się na szczękoczułkach (np. solfugi, niektóre roztocze), nogogłaszczkach (pająki) lub stopach odnóży lokomocyjnych (np. kapturce i wodopójki). Nierzadko zaplemnienie poprzedzone jest zachowaniami godowymi, np. tańcami. Nasienie często wymaga kapacytacji. W wielu przypadkach samica ma możliwość przechowywania nasienia w spermatece przez długi czas i wykorzystania go do zapłodnienia dopiero w sprzyjających warunkach.
Jaja są najczęściej centrolecytalne, rzadziej telolecytalne lub oligolecytalne. Bruzdkowanie jaj ma różny przebieg w poszczególnych grupach, np. u skorpionów częściowe tarczowe, a u pająków częściowe powierzchniowe. Oprócz gatunków jajorodnych występują żyworodne, w tym odżywiające zarodki w macicy.
U pajęczaków spotyka się różne formy troski rodzicielskiej: pilnowanie, maskowanie lub noszenie ze sobą jaj, a nawet noszenie i karmienie młodych.
Rozwój pozazarodkowy może mieć charakter epimorfozy lub metamorfozy ze stadiami larwalnymi i nimfalnymi, a u Opilioacarida i niektórych roztoczy właściwych także z nieaktywnym stadium prelarwalnym. U pasożytów wielożywicielowych pojawiać się mogą złożone cykle życiowe.
Pokarm.
Pajęczaki przyjmują rozmaite strategie pokarmowe. Można wśród nich znaleźć fitofagi (np. fitofagi ssące i indukujące galasy), mykofagi, drapieżniki, wszystkożerców, saprofagi, detrytusożerców, komensale, ekto- i endopasożyty (w tym hematofagi, mukofagi i dermatofagi). Największą różnorodność pobieranego pokarmu spotyka się wśród roztoczy, podczas gdy pozostałe pajęczaki to drapieżniki, a rzadziej wszystkożercy lub padlinożercy. Pajęczaki często odgrywają kluczowe role w ekosystemach, np. mechowce mogą pożerać około połowy biomasy odkładającej się rocznie na dnie lasów.
Występowanie i różnorodność.
Do 2011 roku opisano ponad 110,6 tysiąca współczesnych gatunków pajęczaków, w tym 54,5 tysiąca roztoczy oraz 42,5 tysiąca pająków. Ich faktyczna liczba jest jednak znacznie większa – współczesną faunę samych roztoczy szacuje się na około miliona gatunków. Ponadto znane są liczne gatunki wymarłe; do 2008 roku opisano ich 1593.
Pajęczaki rozprzestrzenione są we wszystkich krainach zoogeograficznych, sięgając również za oba koła podbiegunowe. Zamieszkują głównie lądy, przy czym spotkać je można od pustyń po tundrę i do 6000 m n.p.m. w Himalajach. Rzadziej są wtórnie słodkowodne (np. wodopójki, topik) lub wtórnie słonowodne (niektóre roztocze właściwe, w tym "Bathyhalacarus quadricornis" spotykany nawet na 7000 m. p.p.m.). Drobne pająki i roztocze wchodzą w skład aeroplanktonu i mogą być unoszone na dużych wysokościach.
Systematyka i filogeneza.
Takson ten wprowadzony został w 1801 roku przez Lamarcka w "Systême des Animaux sans Vertébrés" pod nazwą "Arachnides", przy czym autor włączył doń także kikutnice i wije. Współcześnie pajęczaki umieszcza się wraz z wielkorakami, ostrogonami i innymi taksonami wymarłymi w nadgromadzie szczękoczułkowców, a te zaś wraz z kikutnicami w podtypie szczękoczułkopodobnych. Jeszcze szerzej definiuje się pajęczakokształtne, obejmujące też m.in. trylobity.
We współczesnych systemach dzieli się pajęczaki na 14 rzędów o ustalonym monofiletyzmie:
oraz roztocze (Acari ), które są przypuszczalnie difiletyczne, mogą mieć różną rangę (od rzędu do podgromady) i być rozdzielane na dwa (nad)rzędy:
i/albo na 6 rzędów:
Relacje pomiędzy wymienionymi rzędami jak i monofiletyzm pajęczaków jako całości są przedmiotem debat. W drugiej połowie XX wieku zamiast lub obok pajęczaków w randze gromad pojawiały się takie taksony jak: Acaromorpha, Apatellata, Cryptognomae, Dromopoda, Epimera, Opillonidea, Micrura, Scorpionidea, Scorpionomorpha czy Solifugomorpha. Współcześnie kwestia monofiletyzmu pajęczaków rozbija się o pozycję ostrogonów. W 2013 Lamsdell na podstawie analizy filogenetycznej obejmującej liczne taksony wymarłe znacząco zrewidował systematykę szczękoczułkowców, redefiniując Xiphosura i Xiphosurida (oba taksony nazywane są w polskojęzycznej literaturze ostrogonami). Według niej pajęczaki stanowią grupę siostrzaną dla wielkoraków, tworząc z nimi klad Sclerophorata, który to z Chasmataspidida tworzy klad Dekatriata. Natomiast "Offacolus" zajmuje pozycję bazalną wśród szczękoczułkowców, których pozostała część określona została jako klad Prosomapoda. Jednak według niektórych analiz molekularnych np. Pepato i Klimova z 2015 oraz Ballesterosa i Sharmy z 2019 ostrogony zagnieżdżają się w drzewie rodowym pajęczaków, np. w tym drugim badaniu tworząc klad z kapturcami i solfugami. Relacje między rzędami pajęczaków pozostają niepewne. Najstabilniejszym wynikiem analiz molekularnych i morfologicznych XXI wieku jest łączenie pająków, tępoodwłokowców, biczykoodwłokowców, rozłupnogłowców, Uraraneida i Haptopoda w klad Tetrapulmonata (np. wyniki Shultza z 2007, Pepato i innych z 2010, Regiera i innych z 2010, Rehma i innych z 2012, Sharmy i innych z 2014, Ballesterosa i Sharmy z 2019). Dość powszechnie analizy molekularne rozpoznają w roztoczach takson difiletyczny, złożony z nietworzących jednego kladu Parasitiformes i Acariformes (np. wyniki Shultza z 2007, Dabert i innych z 2010, Pepato i innych z 2010, Pepato i Klimova z 2015, Garwooda i Dunlopa z 2014, Ballesterosa i Sharmy z 2019).
Znaczenie gospodarcze.
Drapieżne pajęczaki ograniczają liczebność wielu szkodliwych stawonogów, nierzadko będąc ich głównymi wrogami. Liczne roztocze z grupy mechowców i Prostigmata stanowią główny element mezofauny glebowej i ściółkowej, zwłaszcza w lasach, np. na 1 m² drzewostanu sosnowego może występować 683 600 roztoczy, a mechowce mogą pożerać około połowy biomasy odkładającej się rocznie na dnie lasów. Odgrywają więc kluczową rolę w podtrzymywaniu żyzności gleby, zwłaszcza w ekosystemach zmienionych przez gospodarkę ludzką.
Fitofagiczne roztocze z grupy Prostigmata są szkodnikami roślin uprawnych. Należą tu m.in. szpeciele, przędziorki, Tenuipalpidae, Penthaleidae. Wśród roztoczy znaleźć można również wrogów tych szkodników, jak np. dobroczynkowate, Tydeidae, niektóre Stigmaeidae i różnopazurkowce.
W hodowlach pieczarek jako szkodnika notuje się "Tarsonemus myceliophagus".
Ważnymi szkodnikami magazynowymi są niektóre rozkruszkowate (np. rozkruszek mączny). Niszczyć mogą nie tylko ziarna i produkty zbożowe, ale też przetwory mleczne, suszone warzywa i owoce, mięso i jego przetwory, tkaniny naturalne i wyroby ze skóry. Do ich wrogów należy "Cheyletus eruditus" z rodziny sierposzy.
Przędzę pajęczą wykorzystuje się w bioinżynierii, przy czym jej białka produkowane są do tych celów przez organizmy transgeniczne. Jej potencjalne zastosowania obejmują liny, nici chirurgiczne, spadochrony, kamizelki kuloodporne, biodegradowalne opakowania, sztuczne ścięgna i wiele innych.
Niektóre pajęczaki bywają spożywane przez ludzi, np. w Kambodży za przysmak uchodzą smażone ptaszniki, a w niektórych rejonach Chin jada się smażone skorpiony.
Znaczenie medyczne i weterynaryjne.
Jady.
Użądlenia przez skorpiony mają duże znaczenie medyczne, zwłaszcza w słabiej rozwiniętych krajach strefy tropikalnej i subtropikalnej. Corocznie odnotowuje się ich około 1,2 miliona, z których zależnie od źródła od 0,27 do 3% ma skutki śmiertelne. Przykładowo w Brazylii w 2011 odnotowano 57 933 wstrzyknięć jadu z których 91 było śmiertelnych, w Meksyku notuje się około 1000 przypadków śmiertelnych rocznie, a w Stanach Zjednoczonych odnotowano zaledwie 4 przypadki śmiertelne w okresie 11 lat.
Ukąszenia przez pająki mają mniejsze znaczenie; w ciągu całego XX wieku wiarygodnie odnotowano tylko około 100 przypadków śmiertelnych. Duże znaczenie medyczne mają według WHO tylko przedstawiciele 4 rodzajów: "Loxosceles", "Phoneutria", "Latrodectus" i "Atrax". Spośród gatunków występujących naturalnie w Polsce konsekwencje zdrowotne odnotowywano tylko w przypadku ukąszenia kolczaka zbrojnego, jednak przedstawiciele niebezpiecznego rodzaju "Phoneutria" są często zawlekani z transportami towarów, zwłaszcza bananów.
Składniki jadów pajęczaków znajdują rozmaite zastosowania medyczne. Badano je pod kątem wykorzystania w terapii np. arytmii, choroby Alzheimera, udaru mózgu, zaburzeń erekcji czy guza mózgu. Potencjalnie służyć mogą zwalczaniu infekcji wirusowych, bakteryjnych i grzybiczych. Ponadto peptydy z jadów pająków wykorzystane mogą być do stworzenia przyjaznych środowisku insektycydów.
Pasożyty i wektory.
Żerowanie pasożytów wywołuje u żywicieli liczne negatywne skutki zdrowotne. Największe znaczenie mają tu roztocze: kleszczy, Astigmata i Prostigmata. 
Substancje zawarte w ślinie kleszczowatych wywoływać mogą u ludzi, psów, bydła i owiec paraliż kleszczowy. Ponadto kleszczowate są drugimi najważniejszymi wektorami chorób odzwierzęcych ludzi po komarowatych. Przenoszą patogeny boreliozy, kleszczowego zapalenia mózgu, babeszjoz, gorączki plamistej, tularemii i wielu innych chorób (zobacz: znaczenie medyczne i weterynaryjne kleszczowatych, choroby odkleszczowe).
Gatunki z rodzin Sarcoptidae i Psoroptidae żerując w naskórku wywołują dermatozy ludzi, bydła i innych ssaków domowych. Przykładem jest świerzbowiec ludzki wywołujący świerzb. Ponad 330 gatunków Psoroptida pasożytuje na drobiu i innych ptakach hodowlanych. Wywołują one duże straty, a niektóre Epidermoptidae potrafią uśmiercić cały inwentarz masowych ferm drobiu.
Spośród Prostigmata na ludziach i ssakach domowych żerują m.in. nużeńce oraz larwy swędzików i Leeuwenhoekiidae.
Kilka gatunków roztoczy pasożytujących na pszczole miodnej wywoływać może duże szkody w pasiekach, np. świdraczek pszczeli i dręcz pszczeli. Wrogiem tego drugiego jest zaleszczotek książkowy – również pajęczak.
Alergeny.
Liczni przedstawiciele grupy Astigmata wywołują alergie u ludzi i innych zwierząt. Największe znaczenie mają roztocze kurzu domowego z rodziny Pyroglyphidae (np. skórożarłoczek skryty) należące do najczęstszych przyczyn atopowego nieżytu nosa i atopowej astmy oskrzelowej. Czynnikami alergizującymi są ich odchody, martwe ciała, wylinki i wydzieliny.
W kulturze.
Pajęczaki, zwłaszcza pająki i skorpiony, pojawiają się w wierzeniach i opowieściach licznych kultur, co najmniej od czasów starożytnych. Sumeryjską boginię Uttu przedstawiano jako pajęczycę przędącą swą sieć. Już w okresie państwa nowobabilońskiego Chaldejczycy skorpionem nazwali jeden ze znaków zodiaków. Skorpion był symbolem Sekret – jednej z najstarszych bogiń Starożytnego Egiptu. W mitologii greckiej i rzymskiej pojawia się postać Arachne – mistrzyni tkactwa, która skończyła pod postacią pająka. Pająki przedstawiane były w sztuce różnych kultur prekolumbijskich, np. w geoglifie kultury Nazca, na ceramice kultury Mochica. Według kosmogonii północnoamerykańskiego ludu Hopi świat utkany został przez boginię-pajęczycę Kokyangwuti. Bogini-pajęczyca Na'ashjé'ii Asdzáá jako opiekunka ludzkości występuje w wierzeniach Nawahów. Pająk jest stwórcą wszechświata według tradycyjnych wierzeń niektórych mieszkańców Oceanii; według ludów z Kiribati nazywa się on Nareau, a według ludów z Nauru i Mikronezji – Areop-Enap. W kulturach Afryki oraz zachodniej, środkowej i południowej Azji skorpiony pojawiają się jako symbole zła, sił do walki z nim lub ludzkiej seksualności. Są częstym motywem w sztuce islamu. Umieszczanie motywu skorpiona na kilimie ma chronić przed jego użądleniem. Pająki w różnych kulturach symbolizować mogą cierpliwość (ze względu na polowanie z zasadzki) jak i szelmostwo czy złośliwość (ze względu na jadowitość). Istotną częścią folkloru ludów Afryki Zachodniej i Karaibów są opowieści o Anansi – szachraju pod postacią pająka. Postać pająka-szachraja pojawia się też w opowieściach północnoamerykańskich Dakotów. W mitach japońskich postać pająka ma yōkai: Tsuchigumo.

</doc>
<doc id="52688" url="https://pl.wikipedia.org/wiki?curid=52688" title="Cień opadowy">
Cień opadowy

Cień opadowy – zmniejszenie ilości opadu na zawietrznej stronie przeszkód terenowych – gór, lasu itp.
Przykładem cienia opadowego może być mała suma opadów na Pojezierzu Wielkopolskim (500 mm) spowodowana zatrzymywaniem opadów na wzgórzach Pojezierza Pomorskiego (700 mm). Wpływa na to rzeźba terenu, głównie wysokość nad poziomem morza. Nad najwyższymi wzniesieniami Pojezierza Pomorskiego następuje skroplenie pary wodnej zawartej w powietrzu nadciągającym znad Atlantyku i Bałtyku. Z tego powodu obfite opady występują na północno-zachodnich stokach wzniesień. Po ich przeciwnej stronie sumy opadów są znacznie mniejsze. Wzniesienia stanowią bowiem osłonę tych terenów przed napływem wilgotnych mas powietrza przynoszących opady. 

</doc>
<doc id="52690" url="https://pl.wikipedia.org/wiki?curid=52690" title="Stacja meteorologiczna">
Stacja meteorologiczna

Stacja meteorologiczna (ogródek meteorologiczny) – miejsce wykonywania pomiarów i obserwacji meteorologicznych.
Opis stacji.
Stacja meteorologiczna jest wyposażona w poletko pomiarowe (ogródek meteorologiczny) – trawiasty obszar o wymiarach 15 ×15 m, na terenie którego są zainstalowane przyrządy meteorologiczne. Podstawowy zestaw przyrządów to klatka meteorologiczna z kompletem termometrów, wiatromierz, deszczomierze, termometry gruntowe, heliograf, ewentualnie przyrządy do pomiarów promieniowania słonecznego.
Pomiary.
Na terenie stacji meteorologicznej wykonuje się pomiary: temperatury powietrza na wysokości 2 m nad poziomem gruntu, temperatury powietrza na wys. 5 cm n.p.g., wilgotności powietrza na wysokości 2 m n.p.g., ciśnienia powietrza, wysokości opadu atmosferycznego, czasu usłonecznienia, widzialności, etc.
Na nieporośniętym trawą, przekopanym poletku meteorologicznym zorientowanym w osi wschód–zachód mierzy się temperaturę gruntu na głębokości 5, 10, 20 i 50 cm. Oprócz tego oblicza się parowanie. Każdy z przyrządów występuje w kilku wersjach, jednak na stacji stosuje się zawsze jeden rodzaj w danym czasie. Przyrządy meteorologiczne muszą być normowane co kilka lat, czyli porównywane z wzorcowymi, nieeksploatowanymi aby zapobiec przekłamaniom spowodowanym zużyciem.
Obserwacje.
Oprócz pomiarów, na stacji meteorologicznej dokonuje się obserwacji zachmurzenia, widzialności poziomej, oceny stanu gruntu i pokrywy śnieżnej.
Terminy obserwacji.
Terminy obserwacji różnią się w zależności czy wykonywane są dla potrzeb synoptycznych czy klimatycznych.
Sposób obliczania średniej.
Z pomiarów dokonanych w godzinach: 1, 7, 13 i 19 liczy się średnią arytmetyczną dla większości elementów (temperatury, ciśnienia, wilgotności, zachmurzenia i prędkości wiatru). Na przykładzie temperatury przykłady obliczania różnych średnich:
formula_1
formula_2
formula_3
formula_4
formula_5

</doc>
<doc id="52691" url="https://pl.wikipedia.org/wiki?curid=52691" title="Bitwa pod Obertynem">
Bitwa pod Obertynem

Bitwa pod Obertynem – bitwa rozegrana 22 sierpnia 1531 niedaleko wioski Obertyn pomiędzy wojskami polskimi pod dowództwem hetmana wielkiego koronnego Jana Amora Tarnowskiego, a armią mołdawską, na której czele stał władca Mołdawii Piotr Raresz, zwany Petryłą. Bitwa zakończyła się całkowitym zwycięstwem Polaków nad wojskami hospodara i zdecydowała o zakończeniu konfliktu o Pokucie, a tym samym o końcu marzeń Raresza o mołdawskiej potędze. Pośrednim skutkiem kampanii pokuckiej Raresza była utrata przez Hospodarstwo Mołdawskie resztek pozorów niezależnej od Turcji państwowości.
Tło konfliktu.
Po przegranej wyprawie bukowińskiej Jana Olbrachta, który chciał odzyskać stosunek lenny Hospodarstwa Mołdawskiego utracony na rzecz Imperium Osmańskiego, w 1499 Polska pogodziła się z utratą mołdawskiego lenna. W 1503 Stefan III Wielki wkroczył ze swoim wojskiem na Pokucie, do którego rościł sobie prawa. Jednak siedem lat później ta pograniczna kraina wróciła do kraju Jagiellonów, po podpisaniu układu pokojowego między królem Zygmuntem I Starym, a hospodarem Bogdanem III Ślepym. Na mocy jego postanowień Mołdawia uzyskała niezależność od Polski, osłabiona jednak pustoszącymi ją wojnami, musiała uznać zwierzchnictwo Turcji i wypłacać haracz sułtanowi.
Pokucie było najdalej wysuniętym na południe punktem Królestwa Polskiego, wchodziło w skład województwa ruskiego. Pokucie leżało w ziemi halickiej, na którą składały się cztery powiaty: halicki, trembowelski, śniatyński i kołomyjski. Pokucie zajmowało 7000 km². Obszar ten był zamieszkany, w I połowie XVI wieku, przez 30 tysięcy ludzi. Na tym terenie w 1531 było 13 miast oraz 150 wsi.
Sprawa Pokucia ożyła z nową siłą w 1527, kiedy, po śmierci swego bratanka Stefana IV Młodego, tron mołdawski objął Piotr Raresz. Władca ten dążył do przywrócenia wysokiej pozycji międzynarodowej państwa, jak za czasów ojca, czyli stworzenia Wielkiej Mołdawii. Chciał to uzyskać uniezależniając się od Turcji i wiążąc się sojuszem z Wielkim Księstwem Moskiewskim oraz Habsburgami. Zdobycie Pokucia miało być jedynie krokiem do uzyskania głównego celu. Polska patrzyła na politykę zagraniczną Raresza z rosnącym zaniepokojeniem. Jednym z imperatywów (nakazów) polskiej racji stanu było niedopuszczenie do połączenia Wiednia z Moskwą, teraz pojawił się dodatkowy problem w postaci nowego, południowego członka koalicji antyjagiellońskiej. Polskie elity nie były skłonne do prewencyjnego uderzenia na Mołdawię, gdyż obawiano się reperkusji ze strony tureckiej, a świeża była pamięć o klęsce Węgrów w bitwie pod Mohaczem 1526, w której zginął król Ludwik II Jagiellończyk i praktycznie cała armia, co doprowadziło do politycznego rozkładu Węgier.
Raresz liczył, że strach przed Turcją zagwarantuje mu bierność Polski wobec zaboru Pokucia i latem 1530 wystąpił o zwrot tych ziem argumentując, że są częścią Hospodarstwa Mołdawskiego. Jednocześnie wysłał wojska, by zaczęły atakować polskie oddziały strzegące pogranicza, zaś kiedy opadną wody w Dniestrze i Prucie, miały je przekroczyć.
Przed bitwą.
Wkroczenie Mołdawian nastąpiło 3 grudnia 1530 i już dzień później padła pierwsza warownia w Śniatyniu, w której schronili się pobrzeźnicy na wieść o zbliżającej się armii. Dzięki temu Raresz miał otwartą drogę w głąb Pokucia. Następnego dnia padła Kołomyja, opór stawiał jedynie Gwoździec.
Wieści o najeździe mołdawskim dotarły do króla Zygmunta I podczas sejmu walnego w Piotrkowie. Pierwszy oddział wysłano już 12 grudnia. Hetman polny koronny Jan Koła z Dalejowa, dysponujący zaledwie ok. 1400 zbrojnymi w 11 chorągwiach próbował powstrzymać pochód Raresza. Wydał bitwę pod Chocimiem w dniu 31 grudnia 1530, lecz poniósł dotkliwą klęskę w walce z czterokrotnie liczniejszym nieprzyjacielem.
Teraz postanowiono przygotować solidną armię. Po długich negocjacjach szlachta zgodziła się opodatkować na potrzeby wojny. W kwietniu podjęto decyzję o wysłaniu Jana Ocieskiego z misją dyplomatyczną do Stambułu, z której wrócił w lipcu z dobrymi wiadomościami, iż sułtan Sulejman Wspaniały odcina się od działań Petryły, lecz podkreślił niezbywalne prawa do mołdawskiego lenna. Oznaczało to, że Polska może odebrać Pokucie, ale nie może wkroczyć w głąb hospodarstwa.
W międzyczasie senat powierzył 1 czerwca 1531 dowództwo w wyprawie Janowi Amorowi Tarnowskiemu, wodzowi doświadczonemu i cieszącemu się szacunkiem żołnierzy. W lipcu przebywający we Lwowie hetman otrzymał od króla dokładną instrukcję, która dawała mu pełną swobodę na terenie Pokucia, ale zabraniała przekraczania z wojskiem granicy Mołdawii, by nie drażnić Turków traktujących hospodarstwo Piotra Raresza jako swoje lenno. Kilka tygodni później armia koronna zebrała się w miasteczku Rohatyn koło Stanisławowa, by na początku sierpnia przekroczyć granice Pokucia i w ciągu trzech dni, do 5 sierpnia, oczyścić je z wrogów. Po tak szybkim zwycięstwie Tarnowski zawrócił w stronę Lwowa, zostawiając jedynie 1200 jazdy, jednak zwiadowcy donieśli mu, że hospodar gromadzi dużą armię tuż przy granicy; zawrócił więc, by przygotować się do walki. Już 15 sierpnia dwutysięczny oddział mołdawski obległ Gwoździec, gdzie broniło się zaledwie 186 członków załogi. Na odsiecz twierdzy ruszyła cała armia polska, spodziewając się tam znaleźć główne siły Mołdawian; 19 sierpnia doszło do bitwy z korpusem złożonym z 6 tysięcy lekkiej jazdy, średniozbrojnych bojarów oraz niewielkiej grupy zaciężnych. Polacy wygrali, zabijając prawie dwa tysiące żołnierzy z armii Raresza. Po tym zwycięstwie wojsko polskie rozłożyło obóz niedaleko Gwoźdźca i odpoczywało. Dopiero 21 sierpnia rozpoczęło wymarsz w stronę granicy i po przebyciu 15 kilometrów rozbito kolejny obóz pod wsią Obertyn, w kotlinie rzeki . Petryła jednak nie zamierzał dać za wygraną i rozpoczął pościg za wojskiem Tarnowskiego.
Przebieg bitwy.
Wieść, że posuwa się za nim wojsko Petryły, dotarła do hetmana 21 sierpnia, kiedy skończył pisać list do króla, w którym donosił o niedawnym zwycięstwie. Tarnowski odebrał kopertę posłańcowi Zbigniewowi Sienieńskiemu ze słowami: "„Nie chcę, żebyś już odjeżdżał, gdyż mam w Bogu nadzieję, że i ten tłum nieprzyjaciół pobijemy, a wówczas powieziesz podwójnie pomyślną wiadomość”". Natychmiast też kazał przenieść obóz na oddalone o dwa kilometry na północ płaskie wzgórze o bokach 2×0,5 kilometra przy drodze z Obertyna do Chocimierza. Miejsce wybrano doskonale, ponieważ nieprzyjaciel musiał szturmować polskie pozycje idąc pod górę i nie mógł sprawnie manewrować jazdą. Pozycja od północy opierała się o spory las, uniemożliwiający osaczenie. Na szczycie wzgórza zatoczono tabor: ustawiono wozy w prostokąt i spięto je łańcuchami, pozostawiając jednak dwie ruchome bramy, pierwszą zwróconą w stronę nieprzyjaciela, czyli od południowego zachodu – Obertyna i drugą tylną – od północno-zachodniej, prowadzącej do Chocimierza. Dłuższe boki liczyły 100 wozów ustawionych dyszlami do środka, krótsze 25 wozów. Okopano cały obóz i zastawiono zasieki, a całą artylerię zlokalizowano w południowo-wschodnim rogu taboru, gdzie spodziewano się głównego natarcia. Wozy w południowej części obstawiono rotami strzelców osłanianych przez halabardników i pikinierów, zaś resztę ulokowano blisko bram. Frontem do bramy przedniej stanął huf czelny złożony z około tysiąca żołnierzy pod wodzą rotmistrza Mikołaja Iskrzyckiego. Mógł on uderzyć na wroga tylko na wyraźny rozkaz hetmana. Huf walny stanął frontem do bramy tylnej. Po bokach obu tych hufców stanęły mniejsze hufce posiłkowe. Środek taboru był pusty. Stał tu jedynie namiot hetmana, w którym rozlokował się cały sztab.
Nieprzyjaciel pojawił się około godziny 9 rano 22 sierpnia 1531 puszczając z dymem Obertyn i powoli rozwijając półkole osaczające tabor polski od południowego zachodu do północnego wschodu. W jakiś czas potem Polacy rozpoczęli ostrzał artyleryjski. Od wziętego jeńca hetman dowiedział się, że przed nim stoi cała armia Raresza. Zwołał natychmiast naradę, podczas której przedstawił dowódcom sytuację; rotmistrzowie namawiali dowódcę do odwrotu. Tarnowski zdecydowanie przeciwstawił się panikarzom. W gorącym przemówieniu do zebranych zachęcał ich do walki i przekonywał o możliwości odniesienia zwycięstwa, a na zakończenie powiedział: "„Tutaj pobiję nieprzyjaciela lub mężnie zginę”".
Raresz wysłał pod polski obóz harcowników licząc, że sprowokuje to hetmana do wyjścia z obozu i stoczenia bitwy na polu. Tarnowski jednak nie przyjął wyzwania i rozkazał Janowi Staszkowskiemu, starszemu nad armatą (dowódcy artylerii polowej), odpędzić ich ogniem artylerii, co spowodowało pewne straty w szeregach wojsk hospodara. Po chwili podtoczono działa mołdawskie, których ogniem kierował katolicki ksiądz z Siedmiogrodu i rozpoczęto ogień salwowy. Obustronna wymiana ognia rozpoczęła bitwę. Kilkugodzinne bombardowanie polskiego obozu spowodowało spore straty oraz przyczyniło się do rosnącego zniecierpliwienia wojska. Mimo to hetman czekał z zimną krwią na ruch przeciwnika, przechadzał się po obozie uspokajając żołnierzy i dowódców. Pod koniec pojedynku artyleryjskiego, gdy był przy hufcu czelnym, o mało nie zginął, gdy tuż obok niego kula armatnia zabiła piechura.
Raresz w czasie bombardowania nakazał okrążenie taboru od strony lasu, bojąc się, że Polacy pod osłoną nocy uciekną przez puszczę i odbiorą mu zwycięstwo. Tarnowski, widząc te poczynania zadecydował sprowokować nieprzyjaciela. Na jego rozkaz 850 piechurów z rusznicami uformowało szyk i wyszło przez tylną bramę. Hospodar rzucił do szarży trzy tysiące lekkiej jazdy, aby rozbić polski oddział. Piechota dopuściła konnicę mołdawską na małą odległość i dopiero wtedy zasypała ją pociskami zadając poważne straty, a następnie wróciła do obozu. Petryła zrozumiał to działanie jako próbę wywalczenia sobie drogi odwrotu na Chocimierz i Halicz, więc wysłał do boju kolejne chorągwie jazdy. W tej sytuacji hetman kazał Andrzejowi Trojanowskiemu, Stanisławowi Balickiemu i Januszowi Święcickiemu, dowódcom hufca walnego, aby uderzyli na Mołdawian przez tylną bramę. Przodem ruszył hufiec Balickiego w sile 700 koni. Na jego czele ustawili się kopijnicy, za nimi husarze. Kopie tych drugich wysunęły się do przodu między końmi kopijników, tworzących klin uderzeniowy chorągwi. W trzeciej linii ustawili się konni strzelcy.
Jazda polska ruszyła z wolna, ale na kilkadziesiąt metrów przed nieprzyjacielem przeszła w cwał. Nad głowami kopijników i husarzy nieustannie strzelali łucznicy wypuszczając do 10 strzał na minutę. Mołdawianie również zasypali chorągiew polską chmurą strzał, ale niewiele one zaszkodziły odzianej w pełne zbroje jeźdźcom i osłoniętym metalowymi płytami koniom. Po chwili Polacy uderzyli w szyk wroga całkowicie miażdżąc pierwsze linie, następnie, po skruszeniu kopii, sięgnęli po miecze i szable, do walki włączyli się także strzelcy. Słabo uzbrojeni i pozbawieni zbroi konni hospodara nie mieli szans w starciu z wyszkoloną armią, która zadawała im coraz większe straty, lecz mimo to w miejsce zabitych ciągle przybywały nowe oddziały. Nie mogąc przełamać wielokrotnie liczniejszego wroga hufiec Balickiego wycofał się. Jej miejsce zajęły oddziały Janusza Święcickiego, Hipolita Młodeckiego i Andrzeja Trojanowskiego, lecz i one nie dały rady przebić się przez Mołdawian. Po chwili do walki wrócił hufiec Balickiego dozbrojony i wsparty przez hufiec posiłkowy pod wodzą strażnika polnego Mikołaja Sieniawskiego. Jednak trzykrotne szarże z powodu dużej przewagi liczebnej wojsk Raresza nie dały rezultatu.
Hospodar był pewien, iż szarże Polaków mają na celu wywalczenie drogi odwrotu, dlatego wydał rozkaz, aby wszystkie jego siły zagrodziły im drogę na Chocimierz. Na to właśnie czekał Tarnowski. Widząc uwikłane w przewlekłą walkę po północno-wschodniej stronie obozu siły przeciwnika, rzucił przez przednią bramę cały huf czelny, wzmocniony jeszcze hufcami posiłkowymi, które miały zaatakować prawe skrzydło mołdawskie. Najpierw wypadła rota strzelcza Mikołaja Iskrzyckiego, która po zasypaniu wroga strzałami rozsypała się na boki, dając miejsce do ataku kopijnikom i husarzom, jednocześnie ogień rozpoczęła artyleria w taborze. Zupełnie zaskoczeni Mołdawianie poszli w rozsypkę, a pędzący za nimi Polacy dotarli do drogi wiodącej do Obertyna i odcięli im odwrót. Rozbite grupki jazdy hospodara, zostały wycięte w pień przez roty husarskie i konnych strzelców. Rotmistrz Aleksander Sieniawski zagarnął prawie całą artylerię przeciwnika, którą po chwili chciała odebrać jazda mołdawska, ale zapobiegł temu oddział piechoty wysłany przez hetmana.
Po chwili polscy puszkarze odwrócili zdobyte działa w stronę centrum Raresza, które poczęli razić z flanki. W tej sytuacji, na sygnał cześnika dworu hospodara Popescula, rozbite prawe skrzydło armii Raresza rzuciło się do ucieczki, zaś lewe broniło się, ale coraz słabiej. Gdy hetman rzucił na centrum pozostający dotąd w odwodzie hufiec walny, wsparty przez część sił hufca czelnego (reszta hufca czelnego rzuciła się w pościg za uchodzącym prawym skrzydłem Mołdawian), centrum mołdawskie widząc chwiejące się i ustępujące lewe skrzydło uległo rozsypce. Popłoch przerodził się w panikę. Około godziny 14. bitwa była rozstrzygnięta. Dwukrotnie ranny Raresz, na czele niewielkiego pocztu, uciekał w stronę Mołdawii. Niezwłocznie podjęto za nim pościg, który trwał jednak tylko 10 kilometrów do granicy polsko-mołdawskiej, której żołnierze Tarnowskiego nie mogli przekroczyć.
Po bitwie.
W najprawdopodobniej pięciogodzinnej bitwie padło 7746 Mołdawian, w tym pod samym taborem 2 746, a około tysiąc zostało wziętych do niewoli (m.in. kanclerz mołdawski Teodor, cześnik dworu Popescula, siedmiu członków rady bojarskiej oraz osiemnastu innych, znaczących bojarów). Polacy zdobyli także cały obóz mołdawski, pięćdziesiąt dział i trzy chorągwie, w tym jedną wielką, podarowaną Rareszowi przez sułtana, a którą zdobył Jerzy Kalinowski. Po polskiej stronie zginęło 256 żołnierzy, wielu zostało rannych.
Po bitwie hetman odśpiewał z wojskiem dziękczynne "„Te Deum”", a następnie przemówił do towarzyszy, dziękując im w imieniu króla za poświęcenie. Potem rozpoczęto podział łupów pomiędzy żołnierzy, zostawiając armaty dla polskiego władcy. Dwa dni po bitwie, 24 sierpnia, Tarnowski zwinął obóz i ruszył do Polski zostawiając na Pokuciu zaledwie trzystuosobowy korpus jazdy i niewiele piechoty.
We wrześniu przybył do jego obozu poseł Raresza tłumacząc, iż cała wojna była nieporozumieniem. Wyjaśniał hetmanowi, że Pokucie jest własnością mołdawską, a Petryła upomniał się tylko o swoje i je zajął, lecz kiedy sułtan nakazał mu wycofanie się, tak uczynił, ale pozostawił kilka garnizonów, aby strzegły mieszkańców przed bandytami, zanim pojawią się siły polskie. Tymczasem Polacy zaatakowali owych strażników, wtedy hospodar odpowiedział tym samym. Poseł zażądał wydania jeńców i zwrotu armat. Tarnowski nie dał nabrać się na tę ekwilibrystyczną dyplomację. Napisał do Raresza list, w którym obszernie opisał dzieje Pokucia i odmówił wydania zdobyczy wojennych.
7 listopada 1531 Tarnowski przybył do Krakowa, gdzie przed murami witały go tłumy mieszczan i duchowieństwa. Niesiono zdobyczne chorągwie i prowadzono najznaczniejszych, z blisko tysiąca, jeńców. Szczególną uwagę budziło pięćdziesiąt zdobycznych armat, toczonych przed hetmanem. Na Wawelu zwycięzcę powitał sam król Zygmunt l, który wstał ze swego miejsca i wyszedł do połowy sali na spotkanie Tarnowskiemu. Następnego dnia zdobyczne chorągwie zawieszono w katedrze wawelskiej, obok grunwaldzkich.
Wojnę o Pokucie zakończył, zawarty 20 lutego 1532, rozejm. Aby jednak trwale zabezpieczyć południową flankę Rzeczypospolitej w 1533 król Zygmunt I zdecydował się na zawarcie pokoju ze sułtanem Sulejmanem I. Układ ten bronił także polsko-litewskie państwo przed mołdawskim szantażem turecką interwencją. Taka polityka obydwóch państw oznaczała początek końca aspiracji Raresza. Mimo to próbował on działać dalej. Bezskutecznie szukał poparcia u cesarza Ferdynanda I, odnowił także sojusz z Moskwą. Chcąc doprowadzić do wojny polsko-tureckiej, nękał polskie pogranicze drobnymi napadami. W styczniu 1538 napadł na Podole, a 1 lutego nad rzeką Seret rozbił słabe siły obrony potocznej zabijając prawie 900 polskich żołnierzy. Następstwa tej wyprawy były katastrofalne dla Mołdawii. Polacy zmobilizowali przeciwko niej wielką armię, zaś Turcy, mający dość polityki swego lennika, jednocześnie uderzyli od południa. Osaczony Raresz musiał ostatecznie wyrzec się wszelkich pretensji do Pokucia, a wkrótce został, w dramatycznych okolicznościach, usunięty z tronu przez sułtana. Tym samym Mołdawia straciła resztki suwerenności i dostała się w jarzmo niewoli tureckiej.
Upamiętnienie.
W 1931 r. na miejscu bitwy został ustawiony metalowy krzyż, który w czasie II wojny światowej został zniszczony. Po wojnie dzięki staraniom ks. Alfonsa Gurowskiego z diecezji tarnowskiej ustawiono nowy krzyż. W 2011 roku z inicjatywy samorządów powiatu tarnowskiego i miasta Tarnowa odsłonięto w tym miejscu okolicznościową tablicę, upamiętniającą polskie zwycięstwo. 

</doc>
<doc id="52700" url="https://pl.wikipedia.org/wiki?curid=52700" title="Deifikacja">
Deifikacja

Deifikacja (łac. "deificatio"; "deus" „bóg”, "facere" „czynić”) – ubóstwienie, przypisanie cech boskich temu, co bogiem nie jest, a następnie uprawienie kultu ubóstwionej istoty lub rzeczy.
W mistycyzmie pojęcie to związane jest m.in. z przebóstwieniem.

</doc>
<doc id="52701" url="https://pl.wikipedia.org/wiki?curid=52701" title="Lutowie">
Lutowie



</doc>
<doc id="52707" url="https://pl.wikipedia.org/wiki?curid=52707" title="Organizacja wojenna polskiej dywizji piechoty w 1939 roku">
Organizacja wojenna polskiej dywizji piechoty w 1939 roku

Organizacja wojenna polskiej dywizji piechoty – etat wojenny dywizji piechoty Wojska Polskiego II RP w kampanii wrześniowej 1939.
W latach 1921-1939, w Wojsku Polskim dominującą rolę odgrywała piechota zorganizowana w 30 wielkich jednostek, jak ówcześnie nazywano dywizje (o numerach od 1 do 30). Zmodyfikowany w 1939 r. plan mobilizacyjny „W” zakładał sformowanie kolejnych siedmiu rezerwowych dywizji piechoty (nr 33, 36, 39, 41, 44, 45, 55). Poza planem zdołano zorganizować dwie następne rezerwowe dywizje piechoty (nr 35 i 38).
Należy zaznaczyć, że pokojowy stan dywizji kształtował się na poziomie 1/3 stanów wojennych i różnił się zasadniczo od etatów przewidzianych na czas wojny. Obejmował oprócz dowództwa ze sztabem 3 pułki piechoty, pułk artylerii lekkiej, kompanię łączności i ośrodek sapersko-pionierski.
Polskie czynne dywizje piechoty w kampanii wrześniowej posiadały dwa typy pułków artylerii lekkiej. W okresie mobilizacji w 1939 roku postawiono w stan gotowości bojowej:
Dla rezerwowych dywizji piechoty zmobilizowano dziewięć pułków. Osiem pułków po dwa dywizjony uzbrojone w armaty 75 mm i jeden dywizjon z haubicami 100 mm. Jeden pułk (33 zmobilizowany dla 35 rez DP) uzbrojono wyłącznie w armaty 75 mm.
Jedna dywizja piechoty (19 DP) posiadała w swym składzie dywizyjną kompanię ppanc (na etacie takim samym jak pułkowe czyli konną). Żadna nie miała przewidywanej planem rozbudowy zmotoryzowanej kompanii ppanc.
Tylko 10 dywizji otrzymało batalion saperów typu II pozostałe dywizje otrzymały bataliony typu IIa (o słabszym wyposażeniu i z mniejszą ilością środków motorowych) albo typu IIb o starej organizacji (2 kompanie saperów starego typu i kolumna saperska zwana narzędziową). 
Dywizje rezerwowe były znacznie słabsze – nie posiadały dywizjonu artylerii ciężkiej, baterii plot, plutonów art w pułkach piechoty, kompanie ppanc w pułkach piechoty otrzymały 6 lub 4 armaty ppanc.
35, 38 i 55 rezerwowe dywizje piechoty nie otrzymały batalionu saperów lecz jedynie kompanie. 
W toku działań wojennych nie udało się przeprowadzić koncentracji zmobilizowanych oddziałów i pododdziałów 44 i 45 dywizji. Walczyły one w rozproszeniu, często w składzie innych związków taktycznych. Sformowano za to kilka dywizji improwizowanych, których stan etatowy różnił się od przedstawionego poniżej.
Organizacja wojenna dywizji piechoty.
Opracowano na podstawie: Ludwik Głowacki, "17 Wielkopolska Dywizja Piechoty w kampanii 1939 roku", Wydawnictwo Lubelskie, Lublin 1969.
Z powyższego zestawienia wynika, że do etatu podanego m.in. przez T. Jurgę i E. Kozłowskiego brakuje jednego samochodu. Według L. Głowackiego pluton parku uzbrojenia nie posiadał w etacie samochodów.
Kwatera główna dywizji piechoty.
Kwatera główna dywizji piechoty była zorganizowana według organizacji wojennej L.3181/mob.org.
Kompania sztabowa posiadała organizację wojenną L.3483/mob.org. kompanii asystencyjnej.
Pułk piechoty.
W organizacji wojennej pułku piechoty występowały:
W skład dowództwa pułku wchodzili:
Organizacja batalionu piechoty:
Dowództwo batalionu
Kompania strzelecka
Razem w kompanii: 4 oficerów, 31 podoficerów, 191 strzelców, 9 rkm, 3 karabiny ppanc, 3 granatniki, 15 koni, 3 wozy taborowe z uprzężami 2 konnymi, 4 biedki, kuchnia polowa. W przypadku wyposażenia kompanii w wozy taborowe z uprzężami 1 konnymi wówczas było 6 takich wozów i 3 dodatkowych strzelców.
Kompania ciężkich karabinów maszynowych
Pluton łączności batalionu piechoty
Służba sanitarna batalionu piechoty
rozwijała batalionowy punkt opatrunkowy
Razem batalion piechoty obejmował 24 oficerów, 917 podoficerów i szeregowych, 27 rkm, 12 ckm, 9 granatników 46 mm, 9 karabinów ppanc Ur 35, 2 moździerze 81mm, 150 koni, 37 biedek, 3 taczanki, 37 wozy taborowe, 4 kuchnie polowe, 6 rowerów, 1 radiostacja typu N-2
Kompania zwiadowcza
Kompania przeciwpancerna
Pluton artylerii piechoty
Pluton pionierów
Pluton przeciwgazowy
Pluton łączności
Kompania gospodarcza
Naczelny lekarz pułku
Łącznie w pułku: 91 oficerów, 3212 podoficerów i szeregowych, 87 lub 85 rkm, 36 ckm, 27 granatników, 6 moździerzy 81mm, 29 karabinów ppanc, 9 armat ppanc 37mm wz 36, 2 armaty 75mm wz 02/26, 664 koni, 1 samochód
Tabory.
Dywizje mobilizowane na terenie Okręgów Korpusów nr III i IX (Grodno i Brześć) otrzymały kolumny jednokonne o składzie po 4 plutony razem – 2 oficerów 190 podoficerów i szeregowych, 170 koni, 154 wozy taborowe, ładowność wozów po 250 kg
Tabory przewoziły zaopatrzenie dla dywizji – dziennie dywizja potrzebowała 37 t żywności i 75 t paszy dla koni, ponadto przewożono w taborach 2 jednostki ognia – 1 jednostka ognia ważyła około 56 t.
Pluton parkowy uzbrojenia.
Pluton parkowy uzbrojenia liczył 1 oficera oraz 52 podoficerów i szeregowych, 3 konie, 5 samochodów ciężarowych. Organizował dywizyjny punkt rozdzielczy amunicji

</doc>
<doc id="52712" url="https://pl.wikipedia.org/wiki?curid=52712" title="Mardoniusz">
Mardoniusz

Mardoniusz (, ; zm. 479 p.n.e.) – perski dowódca z okresu wojen persko-greckich w V wieku p.n.e.
Życiorys.
Był synem Gobryasa i zięciem króla Persji Dariusza I (poślubił jego córkę Artozostrę). W 492 p.n.e. został wysłany do Grecji, by rozszerzyć satrapię europejską. Nim wkroczył do Grecji, obalił perskich tyranów w jońskich miastach i wprowadził tam rządy demokratyczne – prawdopodobnie by zapobiec rebeliom. Następnie z flotą i wojskiem przekroczył Hellespont, po czym ruszył na zachód wzdłuż wybrzeża. Jego flota została jednak zniszczona przez sztorm niedaleko góry Athos. Według Herodota Persowie stracili wtedy 300 statków i 20 tysięcy ludzi. W tym czasie Mardoniusz z wojskami lądowymi walczył w Tracji, gdzie został ranny. Mimo sukcesów odniesionych podczas tych walk musiał zawrócić do Azji Mniejszej z powodu braku floty. Został pozbawiony dowództwa przez Dariusza, który wojska na Ateny wysłał pod wodzą Artafernesa i Datisa w 490 p.n.e., i poniósł klęskę pod Maratonem.
Kampania w Grecji.
Mardoniusz powrócił do łask za panowania syna i następcy Dariusza Kserksesa I. Perski wódz przekonał Kserksesa, że powinien pomścić klęskę Dariusza. Po klęsce pod Salaminą (480 p.n.e.) próbował nakłonić króla do pozostania w Grecji i wydania Grekom bitwy lądowej. Kserkses jednak zarządził odwrót głównych sił perskich do Suzy, w Grecji zaś pozostawił najlepsze wojska, w tym gwardię „nieśmiertelnych” pod dowództwem Mardoniusza. Herodot podaje liczbę wojsk powierzonych Mardoniuszowi na 300 tysięcy, co w opinii współczesnej nauki jest liczbą wielokrotnie zawyżoną i nieprawdopodobną.
Po objęciu dowództwa Mardoniusz wycofał się z Attyki na północ i przezimował swe wojska w Tesalii. Usiłował skłonić Ateńczyków do zawarcia separatystycznego traktatu pokojowego (proponując im powrót do miasta i pomoc w jego odbudowie w zamian za zawarcie rozejmu), a tym samym odciągnąć ich od sojuszu z Grekami Peloponezu. W tym celu wysłał w poselstwie do Aten swego sojusznika a proksenosa Ateńczyków – Aleksandra, syna Amyntasa z Macedonii. Ateńczycy odrzucili propozycję Mardoniusza, wobec czego Persowie wznowili działania wojenne, wkraczając na terytorium Attyki i po raz drugi pustosząc Ateny w połowie lipca 479 p.n.e. Na wieść o zbliżającej się armii peloponeskiej Mardoniusz wycofał się w okolice Teb, obawiając się, że w górzystej Attyce nie uda mu się wykorzystać przewagi sił konnicy przeciw pieszym oddziałom greckim. Na czele swej armii starł się z wojskami sprzymierzonych miast greckich pod Platejami. Poniósł klęskę i śmierć. Triumfujący Grecy odcięli jego głowę i nabili na pal (podobnie jak Kserkses postąpił z głową spartańskiego króla Leonidasa po bitwie pod Termopilami).

</doc>
<doc id="52714" url="https://pl.wikipedia.org/wiki?curid=52714" title="Wybrzeże klifowe">
Wybrzeże klifowe



</doc>
<doc id="52716" url="https://pl.wikipedia.org/wiki?curid=52716" title="Albatrosy">
Albatrosy

Albatrosy, albatrosowate (Diomedeidae) – rodzina dużych, morskich ptaków zaliczanych do rzędu rurkonosych (Procellariiformes). Pod względem rozpiętości skrzydeł są jednymi z największych latających ptaków, a albatros wędrowny ("Diomedea exulans") ma największą rozpiętość skrzydeł (251–350 cm; rekordowy osobnik miał 370 cm) ze wszystkich żyjących gatunków ptaków. Niewiele mniejszą przeciętną rozpiętość skrzydeł (260–320 cm) osiąga kondor wielki ("Vultur gryphus"). Albatrosy są ptakami bardzo długowiecznymi. W ciągu swojego życia ptaki te pokonują nawet 8 milionów kilometrów.
Występują nad Oceanem Południowym, południową częścią oceanów: Atlantyckiego, Spokojnego i Indyjskiego oraz nad północną częścią Oceanu Spokojnego. Skamieniałości dowodzą, że niegdyś zamieszkiwały również m.in. Bermudy.
Większość gatunków albatrosów jest zagrożona wyginięciem. Jedynym gatunkiem, któremu Międzynarodowa Unia Ochrony Przyrody (IUCN) nadała status najmniejszej troski (LC – "Least Concern"), jest albatros czarnobrewy.
Systematyka.
Systematyka w obrębie rodziny jest skomplikowana. Sytuację dodatkowo komplikuje trudny dostęp do miejsc występowania poszczególnych gatunków i co za tym idzie, ogranicza możliwość badań. Różni autorzy wymieniają od 13 do 24 gatunków albatrosów, np. Międzynarodowy Komitet Ornitologiczny (IOC) wyróżnia 21 gatunków, IUCN – 22, a polscy autorzy "Kompletnej listy ptaków świata" – 15.
Trzy gatunki: albatros białolicy ("Diomedea amsterdamensis"), albatros różowodzioby ("Diomedea antipodensis") i albatros atlantycki ("Diomedea dabbenena") uważane wcześniej (i obecnie jeszcze przez niektórych autorów) za podgatunki albatrosa wędrownego ("Diomedea exulans") podniesiono do rangi gatunków. Dwa gatunki: albatros siwogłowy ("Thalassarche eremita") oraz albatros szarogrzbiety ("Thalassarche salvini"), uważane wcześniej (i obecnie jeszcze przez niektórych autorów) za podgatunki albatrosa szarodziobego ("Thalassarche cauta") podniesiono do rangi gatunków.
Albatros żółtooki ("Thalassarche impavida"), uważany wcześniej za podgatunek albatrosa czarnobrewego ("Thalassarche melanophris"), oraz albatros białoszyi ("Thalassarche carteri"), uważany wcześniej za podgatunek albatrosa żółtodziobego ("Thalassarche chlororhynchos"), również zostały podniesione do rangi odrębnych gatunków, choć niektórzy autorzy zmian tych jeszcze nie zaakceptowali.
Albatros królewski został podzielony na dwa gatunki – albatros królewski ("Diomedea epomophora") oraz albatros ciemnoskrzydły ("Diomedea sanfordi").
Do rodziny należą następujące rodzaje:
Charakterystyka.
Ptaki te mają krępe ciało długości 71–135 cm oraz masywny, haczykowato zakończony dziób. Zazwyczaj są ubarwione na biało z domieszką koloru czarnego lub brązowego (jedynie ptaki z rodzaju "Phoebetria" jednolicie ciemno ubarwione).
Dzięki swym długim, ale stosunkowo wąskim skrzydłom, albatrosy są doskonałymi szybownikami. Przy odpowiednim wietrze mogą godzinami utrzymywać się w powietrzu. Okresy bezwietrzne spędzają zazwyczaj na powierzchni wody (są również bardzo dobrymi pływakami). Podstawę ich diety stanowią kałamarnice, chociaż czasami żerują także na odpadkach wyrzucanych ze statków. Większość życia spędzają na morzu, na lądzie pojawiają się wyłącznie w okresie lęgowym.
Rozród.
Toki albatrosów odbywają się w parach lub większych grupach i polegają na rozkładaniu skrzydeł oraz krzyżowaniu dziobów. Ptaki wydają przy tym dość doniosłe odgłosy. Po kopulacji samica składa na gołej ziemi (ewentualnie w zagłębieniu niewielkiego, usypanego kopczyka) jedno bardzo duże, białe jajo. Młode po wykluciu rozwijają się bardzo powoli (zwłaszcza u większych gatunków). Dopiero po 4–10 miesiącach uczą się one latać. Pierwsze 5–10 lat spędzają wyłącznie na morzu, przepierzając się kilkukrotnie. Dopiero po tym czasie po raz pierwszy przystępują do rozrodu.

</doc>
<doc id="52718" url="https://pl.wikipedia.org/wiki?curid=52718" title="Johan Museeuw">
Johan Museeuw

Johan Museeuw (ur. 13 października 1965 w Varsenare) – belgijski kolarz szosowy, mistrz świata i dwukrotny zdobywca Pucharu Świata. „Łowca klasyków”.
Nazywany "Lwem z Flandrii". Był mistrzem klasycznych wyścigów jednodniowych; wygrał 11 wyścigów w ramach Pucharu Świata. Odniósł łącznie w karierze 101 zwycięstw.
Kariera sportowa.
"Lew z Flandrii” zaczynał ściganie wśród zawodowców jako sprinter w belgijskiej ekipie ADR. Drużyna ta zdołała w 1989 roku dowieźć Amerykanina Grega LeMonda do drugiego zwycięstwa w Tour de France. Sam Museeuw po raz pierwszy pokazał się z dobrej strony szerszej publiczności w sezonie 1989, gdy zajął trzecie miejsce w „klasyku sprinterów” Paryż-Tours (za Holendrem Jelle Nijdamem i swym rodakiem Erikiem Vanderaerdenem), zaś podczas Touru finiszował też trzeci na czwartym etapie z metą w Wasquehal (gdzie również wygrał Nijdam). Nową dekadę Museeuw powitał już w ekipie Lotto i w kolejnej edycji „Wielkiej Pętli” triumfował na dwóch etapach: czwartym do Mont Saint Michel (na słynnej przypływowej wyspie) oraz bardzo prestiżowym ostatnim do Paryża na Polach Elizejskich. Niemniej rywalizację o zieloną koszulkę najlepszego sprintera TdF przegrał z Niemcem jeszcze wówczas z NRD Olafem Ludwigiem. Rok później nie był już na tyle szybki by zostawić w pokonanym polu wszystkich najlepszych sprinterów świata, lecz za to nabrał większej wytrzymałości i doświadczenia potrzebnego do odnoszenia sukcesów w wyścigach klasycznych. W kwietniu zajął drugie miejsce w rodzimym klasyku Dookoła Flandrii (Ronde van Vlaanderen) za rodakiem Edwigiem Van Hooydonckiem, zaś w sierpniu odniósł swe pierwsze pucharowe zwycięstwo na trasie Mistrzostw Zurychu (Meisterschaft von Zurich). Sezon 1991 zakończył na piątym miejscu w klasyfikacji indywidualnej UCI (w czołowej „10” tego rankingu utrzymywał się do roku 1997 włącznie) i łącznej klasyfikacji Pucharu Świata (w sumie dziewięć razy ukończy ten cykl w czołowej „10” w tym pięć razy na podium).
Początki wielkich sukcesów.
W następnym roku Museeuw został mistrzem Belgii, ponownie zajął drugie miejsce w klasyfikacji sprinterskiej TdF (tym razem za Francuzem Laurentem Jalabertem), zaś w ramach PŚ finiszował drugi w holenderskim Amstel Gold Race (za Ludwigiem) i trzeci w Mediolan-San Remo (za Irlandczykiem Seanem Kellym i Włochem Morenem Argentinem). Po przejściu do ekipy GB-MG (gdzie w sezonie 1993 był kolegą Zenona Jaskuły) spotkał się z dyrektorem sportowym Patrickiem Lefevre i tak zaczęła się wielce udana blisko 12-letnia współpraca tych dwojga. Już w 1993 roku Museeuw zdołał wygrać Ronde van Vlaanderen i Paryż-Tours, lecz w klasyfikacji łącznej PŚ uległ Włochowi Mauriziowi Fondriestowi. Dzięki wygranej wraz z kolegami jeździe drużynowej na czas oraz udziale w udanej ucieczce na etapie siódmym do Chalons-sur-Marne został dwudniowym liderem TdF, a chwilowe prowadzenie stracił na rzecz Baska Miguela Induráina po czasówce wokół Lac de Madine. Natomiast w klasyfikacji sprinterskiej „Wielkiej Pętli” raz jeszcze zajął drugą pozycję, a tym razem pokonał go Uzbek Dżamolidin Abdużaparow. W deszczowym wyścigu o Mistrzostwo Świata w Oslo był bliski medalu. Wszystkim uciekł niespełna 22-letni Amerykanin Lance Armstrong, zaś finisz po srebro wygrał Induráin, przed Ludwigiem i Museeuwem. Podczas sezonu 1994 znów był liderem TdF (tym razem trzydniowym również do czasu pierwszej długiej czasówki wygranej przez Induráina). Puchar Świata znów skończył na drugim miejscu, bo choć po drodze był najlepszy w Amstel Gold Race oraz drugi we Flandrii (RvV – gdzie o milimetry uległ Włochowi Gianniemu Bugno) i w Zurychu (MvZ) to ogólnie lepszy okazał się od niego Włoch Gianluca Bortolami.
Szczytowa forma (1995–1996).
Choć profesjonalna kariera Museeuwa była długa i obfitująca w sukcesy niemal do samego końca to jednak szczyt jego powodzenia przypadł na lata 1995-1996. Od roku 1995 Museeuw zaczął reprezentować najbogatszy zespół w zawodowym peletonie czyli włoski Mapei. W sezonie 1995 wreszcie dopiął swego i wygrał klasyfikację ogólną Pucharu Świata w dużej mierze dzięki swym drugim zwycięstwom w Ronde van Vlaanderen i Meisterschaft von Zurich. Jako że potrafił także dobrze jeździć na czas stać go było w owym czasie również na zwycięstwo w generalnej klasyfikacji pagórkowatej etapówki Quatre Jours de Dunkerque czy nawet GP Eddy’ego Merckxa – impreza ta była jeszcze wówczas rozgrywana w formule solowej czasówki, zaś Museeuw pokonał na niej takich specjalistów samotnej walki z czasem jak Belg Johan Bruyneel czy Szwajcar Tony Rominger. Sezon 1996 był dla niego jeszcze lepszy. Na wiosnę wygrał po raz pierwszy, aczkolwiek stało się to trochę za „wcześniejsze zasługi” bowiem kolarze Mapei w trójkę dojechali do velodromu w Roubaix blisko trzy minuty przed najlepszym z rywali i to Lefevre ustalił kolejność na mecie: 1. Museeuw, 2. Bortolami, 3. Włoch Andrea Tafi. Jako że tej samej wiosny był jeszcze trzeci w RvV i AGR, zaś latem w Leeds International Classic i MvZ, jego drugie zwycięstwo w PŚ nie podlegało najmniejszej dyskusji. Na dodatek w czerwcu po raz drugi został mistrzem swego kraju, zaś w październiku zwyciężył na mistrzostwach świata w Lugano. Pomimo bardzo ciężkiej trasy gdzie na każdej z 15 rund trzeba było pokonać dwa podjazdy o łącznej sumie przewyższeń 300 metrów (w teorii bardziej sprzyjającej specjalistom od górzystych klasyków takich jak: Liège-Bastogne-Liège czy Giro di Lombardia) Museeuw jako jedyny wytrzymał atak miejscowego tj. włoskojęzycznego Szwajcara Maura Gianettiego, a na następnie dość łatwo wyprzedził go na finiszu. W 1996 roku wystartował także na igrzyskach olimpijskich w Atlancie, zajmując dziesiąte miejsce w wyścigu ze startu wspólnego.
Wypadki i kolejne zwycięstwa.
Następny rok miał wyraźnie słabszy, bowiem generalne zwycięstwa w Driedaagse van De Panne-Koksijde i Quatre Jours Dunkerque oraz „tylko” trzecia lokata w Paryż-Roubaix były jedynymi powodami do umiarkowanego zadowolenia. Sezon 1998 zaczął odrodzony i na przełomie marca i kwietnia wygrał kolejno: po raz drugi GP E-3 Harelbeke i Brabantse Pijl oraz już po raz trzeci Ronde van Vlaanderen, lecz zaledwie tydzień później uległ ciężkiemu wypadkowi w Lasku Arrenberg podczas przejazdu przez najcięższy sektor bruku na trasie Paryż-Roubaix. Na domiar złego w trakcie leczenia złamanej nogi wdało się poważne zakażenie i groziła mu nawet jej amputacja z powodu gangreny. Reszta sezonu była stracona, gdyż po wyjściu ze szpitala kolarz musiał wręcz od nowa uczyć się chodzić i jeździć na rowerze. Jednak następnej wiosny (1999) „Lew” był już sobą i to prawie tak mocny jak przed ową kontuzją. Po raz drugi w karierze wygrał Dwars door Vlaanderen, zaś we wielkiej Ronde (RvV) uległ tylko swym młodszym rodakom Peterowi Van Petegemowi i Frankowi Vandenbroucke'owi. Sezon 2000 rozpoczął od zwycięstw w Omloop Het Volk (pierwszego) i Brabanste Pijl (już trzeciego w karierze), zaś w kwietniu po 40-kilometrowym solowym rajdzie wygrał swój drugi Paryż-Roubaix, a linię mety przekraczał wskazując na (niegdyś zagrożoną) lewą nogę. Na jesieni 2000 roku uległ jednak kolejnemu zagrażającemu życiu wypadkowi jadąc z żoną i synem na Harleyu Davidsonie po swej okolicy. Po urazie głowy przez trzy tygodnie leżał nieprzytomny w szpitalu, lecz i z tych „ciężkich terminów” wydobył się we właściwym dla siebie stylu.
Powrót do formy.
W kwietniu 2001 roku ex-kolarze Mapei już pod nowym szyldem Domo ponownie zdominowali „Piekło Północy” (czyli Paryż-Roubaix) i w końcówce wyścigu w 7-osobowej czołówce było ich aż czterech. Zmęczyli swych jedynych rywali (Belga Ludo Dierckxsensa, Amerykanina George’a Hincapie i Niemca Steffena Wesemanna) ciągłymi „skokami”, lecz po zwycięstwo sięgnął ostatecznie Holender Servais Knaven, zaś Museeuw najsilniejszy na trasie musiał zadowolić się „tylko” drugim miejscem. W sezonie 2002, który rozpoczął od swego drugiego zwycięstwa w Omloop Het Volk podjął ostatnią, poważną próbę wygrania całego Pucharu Świata. Najpierw w kwietniu wygrał po kolejnym długim rajdzie setną edycję Paryż-Roubaix, zaś w sierpniu najszybciej finiszował z 9-osobowej czołówki na mecie niemieckiego HEW Cyclassics w Hamburgu. Pomimo tego w ostatecznym rozrachunku minimalnie (o skromne 9 punktów) uległ swemu przyszłemu koledze z zespołu Quick Step Włochowi Paolowi Bettiniemu. W 2003 roku Bettini już niepodzielnie panował na trasach wyścigów o Puchar Świata, zaś Museeuw był w nich niemal niewidoczny.
Zakończenie kariery i afera dopingowa.
Skończywszy 38 lat postanowił zakończyć karierę, lecz dopiero po zaliczeniu jeszcze jednej sesji wiosennych klasyków. Chciał się bowiem pożegnać w wielkim stylu (zwycięstwem w Ronde bądź w Roubaix) i był bliski zrealizowania tego celu gdyż w końcówce „Piekła Północy” znalazł się w składzie 5-osobowej czołówki. Niestety defekt na ostatniej sekcji bruku w Hem pozbawił go szansy powalczenia o czwarte zwycięstwo w tym wyścigu. Zajął ostatecznie piąte miejsce kończąc ściganie u boku swego największego rywala pośród rodaków czyli Van Petegema. Wyścig wygrał niespodziewanie Szwed Magnus Bäckstedt), a Museeuw pożegnał się ze swoim ulubionym wyścigiem przyjacielskim uściskiem dłoni z Van Petegemem. Ostatnim startem Museeuwa był występ 14 kwietnia w Grote Scheldeprijs gdzie stary mistrz pomógł w zwycięstwie swemu uczniowi Tomowi Boonenowi.
Cień na bogatą karierę Museeuwa położyła afera dopingowa w 2003 roku z weterynarzem Jose Landuytem w roli głównej. „Lew z Flandrii” uznany został przez Belgijską Federację Kolarską za winnego korzystania „z usług” tego lekarza i w październiku (czyli już po zakończeniu kariery) zdyskwalifikowano go na cztery lata, z czego dwa w zawieszeniu – a to nie pozwoli mu w najbliższym czasie podjąć umówionej z szefostwem swej byłej grupy pracy w charakterze dyrektora sportowego Quick Step.
W styczniu 2007 roku w wywiadzie dla gazety „Le Soir” przyznał się do zażywania środków dopingujących pod koniec swojej kariery. 16 grudnia 2008 roku sąd ukarał go za to karą 10 miesięcy pozbawienia wolności (w zawieszeniu) oraz grzywną w wysokości 2500 euro.
Obecnie zajmuje się prowadzeniem własnej firmy składającej rowery – Museeuw Bikes, z siedzibą w Lokeren.

</doc>
<doc id="52720" url="https://pl.wikipedia.org/wiki?curid=52720" title="Polipeptyd">
Polipeptyd



</doc>
<doc id="52723" url="https://pl.wikipedia.org/wiki?curid=52723" title="Annecy (jezioro)">
Annecy (jezioro)

Annecy (fr. "Lac d’Annecy") – jezioro lodowcowe we Francji (Górna Sabaudia), w dorzeczu rzeki Rodan, w Alpach Sabaudzkich.
Annecy to drugie co do wielkości jezioro we Francji, z wyjątkiem francuskiej części Jeziora Genewskiego. Dzięki ścisłym ograniczeniom dotyczącym ochrony środowiska, wprowadzonym w latach 90., jezioro to znane jest jako jedno z najczystszych w Europie. Wśród turystów słynie z możliwości uprawiania wielu sportów wodnych oraz położonych w pobliżu pozostałości prehistorycznych budowli palowych. Jest także pierwszym dużym jeziorem alpejskim, które już w latach 80. zostało całkowicie otoczone siecią dróg rowerowych.
Jezioro powstało około 18 000 lat temu, podczas przesuwania się lodowca alpejskiego. Jest zasilane przez wiele pomniejszych rzek spływających z okalających je gór (Ire, Eau morte, Laudon, Bornette i Biolon) oraz potężne podwodne źródło, Boubioz, zlokalizowane na głębokości 80 m.
Pomimo alpejskiego położenia jezioro rzadko zamarza (m.in. ze względu na w/w. źródło) i tylko wyjątkowo pokrywa się pełną pokrywą lodową. To ostatnie miało miejsce w latach 1573, 1830, 1880 i 1981.

</doc>
<doc id="52724" url="https://pl.wikipedia.org/wiki?curid=52724" title="Paul Hamburger">
Paul Hamburger

Paul Hamburger (ur. 3 września 1920 w Wiedniu, zm. 11 kwietnia 2004 w Londynie) – pianista austriacki, pedagog.
Życiorys.
Studiował w Wiedniu oraz w Royal College of Music w Londynie. Od 1939 przebywał w Londynie na stałe. Od lat 40. brał udział w życiu artystycznym, występując na koncertach kameralnych oraz akompaniując wielu muzycznym sławom. Współpracował m.in. z zespołem Glyndebourne Opera oraz BBC. Produkował dla rozgłośni BBC recitale w Radio 3 oraz cykl "Artists of the Younger Generation". Ma na koncie wiele nagrań płytowych.
Jako pedagog był związany z Guildhall School of Music and Drama w Londynie (fortepian), współpracował również z Akademią Wiedeńską; był autorem prac teoretycznych na temat twórczości Mozarta, Chopina i Brittena. Został odznaczony m.in. austriackim Krzyżem Honorowym za Naukę i Sztukę.

</doc>
<doc id="52725" url="https://pl.wikipedia.org/wiki?curid=52725" title="Thonon-les-Bains">
Thonon-les-Bains

Thonon-les-Bains – miejscowość i gmina we Francji, leżąca nad Jeziorem Genewskim, u podnóża Alp Sabaudzkich, w regionie Owernia-Rodan-Alpy, w departamencie Górna Sabaudia.
Według danych na rok 1990 gminę zamieszkiwało 29 677 osób, zespół miejski 55 tys. mieszkańców (1990), a gęstość zaludnienia wynosiła 1363 osób/km² (wśród 2880 gmin regionu Rodan-Alpy Thonon-les-Bains plasuje się na 21. miejscu pod względem liczby ludności, natomiast pod względem powierzchni na miejscu 434.).
Znany ośrodek przemysłu precyzyjnego (produkcja zegarków), a także metalowego i elektrotechnicznego. Port śródlądowy. Ośrodek turystyczny i uzdrowisko (źródła mineralne).
Zabytki:

</doc>
<doc id="52727" url="https://pl.wikipedia.org/wiki?curid=52727" title="Bitwa nad Antietam">
Bitwa nad Antietam

Bitwa nad Antietam (znana też jako bitwa pod Sharpsburgiem) – starcie zbrojne, które miało miejsce 17 września 1862 roku pod miastem Sharpsburg w stanie Maryland w Stanach Zjednoczonych w trakcie wojny secesyjnej. Nazwa wzięła się od rzeki Antietam Creek przecinającej pole bitwy.
Łączne straty wyniosły ponad 23 tys. żołnierzy w ciągu jednego dnia walki. Był to najbardziej krwawy dzień w całej historii Stanów Zjednoczonych. Armia Unii odniosła zwycięstwo nad wojskami Konfederacji; natarcie południowców na Maryland zostało powstrzymane.
Bitwa ta uważana jest za przełomowy moment w wojnie, bowiem od tej pory – mimo szeregu dalszych wygranych starć – przewaga południowców zaczęła się wyraźnie zmniejszać, co ostatecznie doprowadziło do zwycięstwa Unii w dwa i pół roku później.
Tło wydarzeń.
Licząca 45 000 ludzi konfederacka Armia Północnej Wirginii wkroczyła na terytorium stanu Maryland 3 września 1862 roku po zwycięstwie 29 sierpnia w II bitwie nad Bull Run. Generał Robert E. Lee miał nadzieję zyskać dla swej armii zaopatrzenie i rekrutów z granicznego stanu, którego mieszkańcy w większości sympatyzowali z Południem, a jednocześnie wywrzeć presję na opinię publiczną Północy przed zbliżającymi się wyborami. Część polityków Konfederacji (także Jefferson Davis) wierzyła, że zwycięstwo w walnej bitwie na terenach stanów północnych pozwoli im zyskać uznanie i wsparcie finansowe ze strony Wielkiej Brytanii i Francji, chociaż nie ma dowodów na to, że Lee również brał pod uwagę taką możliwość. Tymczasem sytuacja konfederackich żołnierzy była rozpaczliwa. Ludzie szli przed siebie obdarci i głodni; jedna czwarta nie miała butów, raniąc stopy na kamienistych drogach. Nic dziwnego, że coraz więcej było maruderów ciągnących za armią w ślimaczym tempie.
Przed bitwą nad Antietam doszło na terenie Wirginii do dwóch starć: gen. mjr „Stonewall” Jackson zajął miejscowość Harpers Ferry, a McClellan przedarł się przez Pasmo Błękitne – zewnętrzny, wschodni i najwyższy łańcuch górski południowych Appalachów. Dzięki temu, że Jackson zajęty był odbieraniem kapitulacji garnizonu Harpers Ferry, znacząca część armii Lee była nieobecna podczas zbliżającej się bitwy nad Antietam. Z drugiej strony – wobec twardego oporu konfederatów na przełęczach – postępy armii McClellana były wolniejsze niż zakładano, co pozwoliło Lee skoncentrować znaczne siły pod Sharpsburgiem.
Jak należało się spodziewać, McClellan zareagował na wieść o przekroczeniu Potomaku przez Armię Północnej Wirginii nerwowo. Wyobrażał sobie, że ma przed sobą wielką, niepokonaną armię, o czym pisał do Hallecka: „Wszystkie dane, jakie napływają do nas z różnych źródeł, potwierdzają, że cała rebeliancka armia, licząca nie mniej niż 120 tysięcy ludzi, stoi pod Frederick City”. Tymczasem 13 września, gdy blisko 90-tysięczna Armia Potomaku była w marszu dążąc do spotkania z Lee, żołnierze Unii znaleźli przypadkiem tajne plany przeciwnika (tzw. Rozkaz specjalny 191). Zgodnie z tym planem Lee miał podzielić swą armię w celu zdobycia ważnego węzła komunikacyjnego i bogatych magazynów Unii w Harpers Ferry. Nadzwyczaj ostrożny McClellan czekał około 18 godzin z podjęciem decyzji, jak wykorzystać te informacje wywiadowcze, a tym samym zmarnował okazję na pokonanie rozczłonkowanych sił Południowców.
Bitwa.
Lee rozstawił 15 września swe siły pod miasteczkiem Sharpsburg nad brzegiem rzeki Antietam. Pozycja była obronna, ale nie taka, której nie można byłoby zdobyć. Ukształtowanie terenu dawało piechocie świetne (drewniane i kamienne ogrodzenia, wapienne skałki i zagłębienia) stanowiska strzeleckie, ale rzeka przed frontem oddziałów nie stanowiła poważnej przeszkody. Antietam na tym odcinku jest zaledwie 15-30 m szeroka i na tyle płytka, że łatwa do sforsowania zarówno przez kawalerię, jak i piechotę. Na dodatek oba brzegi łączą trzy kamienne mosty – odległe o około 1600 metrów od siebie. Pozycja była nadto niebezpieczna dla obrońców, bowiem na tyłach zajmowanych wówczas przez konfederatów płynie rzeka Potomak, a jedyny bród – dla ewentualnego wycofywania się – leży w miejscowości Shepherdstown (inny bród, w Williamsport w stanie Maryland, użyty przez Jacksona w marszu na Harpers Ferry, znajduje się w odległości 16 km na północ od Sharpsburga).
Pierwsze dwie dywizje unionistów dotarły na pole przyszłej bitwy po południu 15 września, a większość armii do wieczora. Gdyby unioniści zaatakowali rankiem 16 września, mieliby ogromną przewagę i szansę na zwycięstwo we wstępnym boju, ale McClellan był przekonany, że Lee ma ponad 100 tysięcy ludzi, co spowodowało opóźnienia o cały dzień. Dało to konfederatom czas na przygotowanie obrony i ściągnięcie korpusu Longstreeta spod Hagerstown oraz Jacksona (bez dywizji Hilla) z Harpers Ferry. Jackson zajął lewe (północne) skrzydło oparte o brzegi Potomaku, a Longstreet prawe, przylegające do Antietam; linia frontu była długa na blisko 6 km.
Wieczorem 16 września McClellan rozkazał I Korpusowi Hookera przekroczyć Antietam i wstępnym bojem rozpoznać pozycje konfederatów. Dywizja Meade’a poszła na pierwszy ogień w pobliżu Wschodniego Lasu. Po zmroku pod osłoną artylerii McClellan kontynuował rozmieszczanie swych wojsk. Jego plan zakładał zmasowanie sił naprzeciw lewego skrzydła przeciwnika, do czego skłaniała go dyslokacja mostów nad Antietam. Dolny most (od czasu bitwy nosi nazwę "Burnside Bridge") znajdował się pod ogniem konfederatów, którzy obsadzili pobliskie wzgórza. Most środkowy z kolei, na drodze z Boonsboro, był w zasięgu artylerii z przedpola Sharpsburga. Natomiast górny most znajdował się 3 km na wschód od konfederackich baterii i mógł być wykorzystany bezpiecznie. McClellan planował użyć do ataku połowę swej armii, rozpoczynając uderzenie dwoma korpusami wspieranymi przez trzeci i – jeśli zajdzie taka konieczność – czwarty. Miał jednocześnie zamiar przypuścić pozorowany atak dziewiątego korpusu Burnside’a na prawe skrzydło nieprzyjaciela oraz – gdy któryś z atakujących korpusów osiągnie postępy – uderzenie sił rezerwowych w centrum.
Działania w okolicy Wschodniego Lasu pokazały Lee, jakie są zamiary McClellana. Natychmiast przesunął gros swych sił na lewo i posłał depesze wzywające do pośpiechu generałów: Lafayette’a McLawsa (dwie dywizje) i A. P. Hilla (jedna).
Plany McClellana były źle skoordynowane i źle realizowane. On sam wydawał rozkazy podległym sobie dowódcom bez informowania ich o przedsięwziętym ogólnym planie bitwy. Dowódcy z kolei – ze względu na konfigurację terenu – nie mieli wglądu w sektory inne niż własne, a główna kwatera McClellana znajdowała się blisko dwa kilometry z tyłu, co uniemożliwiało koordynację działań poszczególnych korpusów. W rezultacie bitwa, która rozpoczęła się następnego dnia rano, składała się jakby z trzech niezależnych bitew: porannej na północy, południowej w centrum i popołudniowej na południu. Wobec braku koordynacji i uporządkowania sił McClellan niemal całkowicie zmarnował dwukrotną przewagę własnych wojsk i pozwolił Lee na przemieszczanie swych oddziałów tak, by pokonać każdy z atakujących korpusów.
Rano.
Bitwa rozpoczęła się o świcie (około 5.30) atakiem I Korpusu unionistów Josepha Hookera wzdłuż drogi Hagerstown Turnpike. 8600 ludzi Hookera miało zająć wzniesienie Dunker, na którym do dzisiaj stoi kościółek miejscowej sekty baptystów, osadników niemieckich. Pozycję o zdecydowanie obronnym charakterze trzymało 7 700 konfederackich żołnierzy Stonewalla Jacksona. Dywizja Abnera Doubledaya nacierała na prawo od Hookera, Jamesa Rickettsa na lewo w kierunku na Wschodni Las, a rezerwowa dywizja George’a Meade’a rozwijała się lekko cofnięta w centrum. Linia obrony Jacksona rozciągała się od Zachodniego Lasu (dywizje Alexandra Lawtona i John R. Jonesa) w poprzek drogi Hagerstown Turnpike, a dalej wzdłuż południowej krawędzi Pola Kukurydzy. Cztery brygady piechoty – jako rezerwa – okupowały Zachodni Las.
Gdy pierwsi żołnierze Unii wyszli z lasu i wkroczyli na Pole Kukurydzy, rozpoczął się pojedynek artyleryjski. Konfederaci prowadzili ogień z baterii artylerii konnej Jeba Stuarta i czterech baterii płk. Stephena D. Lee rozstawionych na wzniesieniu Dunker. Unioniści odpowiedzieli ogniem dziewięciu baterii ze wzgórz za Północnym Lasem, czterech baterii dział 20-funtowych z odległości 3 km na wschód od nurtu Antietam Creek. Ostrzał i wywołany przezeń pożar kukurydzy przyniósł obu stronom ciężkie straty.
1 Brygada Pensylwańska Meade’a pod dowództwem gen. Trumana Seymoura zaczęła posuwać się naprzód przez Wschodni Las, wdając się w wymianę strzałów z brygadą Alabamy, Georgii i Karoliny Północnej płk. Jamesa Walkera. Gdy ludzie Walkera zepchnęli Seymoura w tył, w czym bardzo pomógł ogień baterii Lee, dywizja Rickettsa weszła na Pole Kukurydzy, gdzie również została zmasakrowana przez artylerię. Brygada gen. Abrama Duryée’go wpadła wprost pod salwowy ogień brygady Georgii płk. Marcellusa Douglassa. Będąc pod ciężkim ogniem z odległości 250 metrów i nie mogąc doczekać się wsparcia Duryée zarządził odwrót.
Wsparcie, na które Duryée liczył – brygady gen. George’a L. Hartsuffa i płk. Williama A. Christiana – miało trudności z dotarciem na plac boju. Hartsuff został ranny, a Christian rozproszył oddział i uciekł w panice na tyły. Gdy jego żołnierze w końcu pozbierali się i ruszyli do przodu, natknęli się na Polu Kukurydzy na tę samą artylerię i piechotę, co ich poprzednicy. Coraz więcej i więcej żołnierzy Unii zaścielało plac bitewny. W tej sytuacji brygada „Tygrysów z Luizjany” Harry’ego Haysa uderzyła i wyparła ich resztki do Wschodniego Lasu. Straty poniesione przez 12. pp z Massachusetts (67% stanów) były tego dnia ze wszystkich jednostek obu stron największe. „Tygrysy” zostały powstrzymane dopiero przez baterię 3-calowych gwintowanych dział, których ogień zmusił ich do odwrotu – znów przez Pole Kukurydzy – gdzie zostali zdziesiątkowani (zginęło 323 spośród 500 żołnierzy).
Podczas gdy na Polu Kukurydzy trwała krwawa łaźnia, atak unionistów kilkaset metrów dalej na zachód przyniósł pozornie sukces. Żołnierze 4 Brygady gen. Johna Gibbona z dywizji Doubledaya (ostatnio nazwanej „Żelazną Brygadą”) ruszyli wzdłuż drogi Hagerstown Turnpike, spychając ludzi Jacksona na boki. Zostali powstrzymani nagłym uderzeniem 1150 ludzi z brygady Starke’a, którzy zaczęli strzelać z odległości zaledwie 30 metrów. Konfederatów odparł jednak gwałtowny ogień karabinowy „Żelaznej Brygady”, a sam Starke został śmiertelnie ranny. Unioniści nacierali w kierunku kościółka na wzniesieniu Dunker, wcinając się głęboko w linie obronne Jacksona. Mimo poważnych strat postępy korpusu Hookera były coraz bardziej widoczne.
Posiłki dla konfederatów nadeszły tuż po godz. 7 rano. Dywizje McLawsa i Richarda H. Andersona zjawiły się po całonocnym marszu z Harpers Ferry. Około 7.15 gen. Lee przerzucił z prawego skrzydła na pomoc Jacksonowi brygadę George’a T. Andersona.
O 7 rano 2 300 ludzi z dywizji Hooda uderzyło przez Zachodni Las i ponownie odepchnęło unionistów poza Pole Kukurydzy. Teksańczycy atakowali z furią, bowiem w chwili, gdy rzucono ich do walki, musieli przerwać swój pierwszy od wielu dni gorący posiłek. Wspierały ich trzy brygady z dywizji D. H. Hilla nadciągające od strony farmy Mumma leżącej na południowy wschód od Pola i brygada Jubala Early’ego, prąca przez Zachodni Las od strony farmy Nicodemusa; wspierała ją artyleria konna Jeba Stuarta. Ludzie Hooda, jakkolwiek wzięli na siebie cały ciężar walki i ponieśli ciężkie straty (60%) – zdołali utrzymać linię frontu i odepchnąć I Korpus unionistów. Zapytany przez któregoś z oficerów, gdzie jest jego dywizja, Hood miał odpowiedzieć: „martwa w polu” (ang. "dead on the field").
Ludzie Hookera również zapłacili wysoką cenę, a w dodatku nic nie osiągnęli. Po dwóch godzinach bitwy oraz stracie 2 500 zabitych i rannych, byli ponownie na pozycjach wyjściowych. Kukurydziane Pole, obszar o powierzchni 250 na 400 metrów, stał się widownią istnej masakry. W ciągu tego ranka co najmniej 15 razy przechodziło z rąk do rąk.
Hooker zażądał wsparcia ze strony liczącego 7 200 żołnierzy XII Korpusu Mansfielda. Tymczasem połowę ludzi Mansfielda stanowili rekruci z najnowszych zaciągów, a i sam Mansfield nie miał wielkiego doświadczenia, zostawszy dowódcą korpusu zaledwie dwa dni przed bitwą. Mając za sobą 40 lat służby, nigdy nie dowodził w polu żadną większą jednostką. Przewidując, że jego żołnierze rzucą się – pod ogniem – do ucieczki, kazał im maszerować naprzód w zwartym szyku zwanym „zmasowaną kolumną kompanii”, gdzie pułki były uformowane w dziesięć zwartych szeregów, zamiast dwóch luźnych tyralier. Gdy jego ludzie wkroczyli do Wschodniego Lasu stali się natychmiast przedmiotem zainteresowania artylerii konfederatów i „celem wielkim jak stodoła”. Sam Mansfield został trafiony przez snajpera i zmarł w kilka godzin później. Alpheus Williams przejął tymczasowo dowodzenie nad XII Korpusem.
Rekruci z 1. dywizji Mansfielda nie dali rady wiarusom Hooda, których wsparły dywizje korpusu D. H. Hilla dowodzone przez Colquitta i McRae’a. Jednakże 2. dywizja XII Korpusu (dowódca George Sears Greene) przełamała obronę ludzi McRae’a, którzy wycofali się w panice z obawy przed rzekomym oskrzydleniem. Powstała luka zmusiła Hooda i jego będących teraz w mniejszości ludzi, do cofnięcia się do Zachodniego Lasu, czyli na pozycje wyjściowe. Greene mógł w tej sytuacji zająć wzgórze Dunker w zmusić do odwrotu baterie Stephena Lee. Teraz unioniści zapanowali przejściowo nad całym terenem na wschód od drogi.
Hooker zamierzał raz jeszcze zebrać resztki swego I Korpusu i kontynuować natarcie, ale konfederacki snajper wypatrzył białego generalskiego konia i postrzelił Hookera w stopę. Dowodzenie Korpusem przejął gen. Meade, jako że zastępca Hookera, James B. Ricketts, również został ranny. Wraz ze zniesieniem Hookera z pola bitwy zabrakło autorytetu, który mógłby poderwać żołnierzy I i XII Korpusu. Na dodatek ludzie Greene’a dostali się pod silny ostrzał od strony Zachodniego Lasu i wycofali się, oddając ponownie wzgórze Dunker.
Chcąc zwinąć lewe konfederackie skrzydło i odciążyć ludzi Mansfielda, II Korpus Sumnera rzucił do boju o godz. 7.20 dwie dywizje. Pierwsza u brodu na Antietam znalazła się licząca 5400 ludzi dywizja Sedgwicka. Po wejściu do Wschodniego Lasu dywizja miała zmienić kierunek uderzenia na południowy z zamiarem zepchnięcia konfederatów na południe, wprost pod bagnety IX Korpusu Ambrose’a Burnside’a. Z wykonania planu nic nie wyszło. Po pierwsze wojsko nie miało kontaktu z dywizją Williama H. Frencha, a po drugie o godz. 9 Sumner, który towarzyszył dywizji, rzucił ją do ataku w niezwykłym wprost szyku – trzy brygady, w trzech długich liniach, z żołnierzami idącymi ramię przy ramieniu i z zaledwie 50-70-metrowymi odstępami między liniami. Najpierw wzięła się za unionistów artyleria, a wkrótce potem – z trzech stron – karabiny dywizji Early’ego, Walkera i McLawsa. W czasie krótszym niż pół godziny ludzie Sedgwicka stracili ponad 2200 kolegów i w wielkim nieładzie wycofali się na pozycje wyjściowe.
Końcowe akcje porannej fazy bitwy miały miejsce około godz. 10, kiedy to dwa pułki ze składy XII Korpusu poszły do ataku i prawie natychmiast trafiły na dywizję Johna G. Walkera, właśnie przerzuconą z prawego skrzydła konfederatów. Walki toczyły się pomiędzy Polem Kukurydzy i Zachodnim Lasem, ale wkrótce wojska Walkera zostały odrzucone przez dwie brygady z dywizji Greene’a i wojska Unii zajęły część Lasu.
Obie strony łącznie straciły tego ranka prawie 13 tys. zabitych i rannych, w tym dwóch dowódców korpusów unijnych.
W południe.
Do południa teatr działań przesunął się z lewego skrzydła ku centrum pozycji konfederatów. Sumner towarzyszył porannemu atakowi dywizji Sedgwicka, ale stracił kontakt z drugą atakującą dywizją korpusu pod wodzą Frencha, gdy Sumner i Sedgwick niespodziewanie skręcili na południe. Tymczasem French, który rwał się do boju, napotkał na swej drodze awangardę południowców i nakazał swym ludziom atak. W tym właśnie momencie adiutant (i syn) Sumnera odszukał Frencha, opowiedział mu o tragicznym w skutkach boju w Zachodnim Lesie i przekazał rozkaz ściągnięcia na siebie uwagi konfederatów poprzez uderzenie w sam środek ich pozycji.
French miał przed sobą dywizję D.H. Hilla. Hill dowodził jeszcze 2500 ludźmi, mniej niż połową tego, czym dysponował French, a trzy z pięciu jego brygad były bardzo wykrwawione w porannym boju. Teoretycznie odcinek zajmowany przez Longstreeta był najsłabszy. Ale ludzie Hilla zajmowali silną, obronną pozycję na szczycie wzniesienia, gdzie rozjeżdżana latami przez wozy droga zmieniła się w parów i tym samym stanowiła naturalny okop.
French dokonał kilku uderzeń siłami wielkości brygady na przedpiersia ludzi Hilla około 9.30 rano. Pierwsza z atakujących brygad, składająca się w większości z nowo zaciągniętych rekrutów pod dowództwem gen. Maxa Webera, znalazłszy się pod gradem kul karabinowych, szybko podała tył; w tym momencie żadna ze stron nie wprowadziła jeszcze artylerii do akcji. Drugi atak, równie nieostrzelanych rekrutów płk. Dwighta Morrisa, także znalazł się pod ciężkim ogniem, ale tym razem żołnierzom udało się odeprzeć kontratak Brygady Alabamy Roberta Rodesa. Trzecia próba, prowadzona przez gen. Nathana Kimballa, który miał trzy pułki weteranów, również zakończyła się fiaskiem pod ogniem z drogi w parowie. Dywizja Frencha straciła 1 750 ludzi (spośród 5 700) w niecałą godzinę.
Obie strony zaczęły otrzymywać wsparcie, a o godz. 10.30 Robert E. Lee rzucił do boju swoją ostatnią rezerwę – około 3 400 ludzi pod dowództwem gen. Richarda H. Andersona – by wzmocnić pozycje Hilla, rozciągnąć je w prawo tak, by móc oskrzydlić lewą flankę Frencha. Jednak w tym samym czasie na tejże lewej flance Frencha zaczęło rozmieszczać się 4 tys. ludzi z dywizji gen. Israela B. Richardsona. Była to ostatnia z trzech dywizji Sumnera, trzymana do tej pory na tyłach przez McClellana, który był głównie zainteresowany posiadaniem znacznych rezerw na wypadek kontrataku nieistniejących stutysięcznych sił generała Lee Świeże wojska Richardsona miały dokonać pierwszego uderzenia.
W pierwszej linii czwartego ataku na konfederackie stanowiska na drodze w parowie szła Brygada Irlandzka gen. Thomasa F. Meaghera. Składająca się w większości z irlandzkich imigrantów brygada niemal natychmiast, w wyniku jednej salwy, straciła 540 ludzi i została wycofana.
Gen. Richardson osobiście poprowadził koło południa brygadę gen. Johna C. Caldwella (gdy powiedziano mu, że Caldwell ukrywa się za stogiem siana na tyłach), co wreszcie doprowadziło do zmiany sytuacji. Konfederacka dywizja Andersona niewiele mogła pomóc obrońcom, bowiem sam Anderson został ranny jeszcze przed wejściem do bitwy. W chwilę później poległ jego zastępca, płk Charles Courtenay Tew, George B. Anderson (brak pokrewieństwa) oraz płk John B. Gordon z 6. pp Alabamy.
Gdy brygada Caldwella dokonała oskrzydlenia prawego skrzydła konfederatów płk Francis C. Barlow, stojący na czele 350 żołnierzy 61. i 64. pp ze stanu Nowy Jork, dostrzegł słaby punkt w liniach obrony przeciwnika i zajął pagórek dominujący nad drogą w parowie. Ta pozycja pozwoliła unionistom na otwarcie morderczego ognia wzdłuż linii okopu, zmieniając drogę w śmiertelną pułapkę. Tymczasem wśród konfederatów doszło do nieporozumienia, które mogło skończyć się klęską. Rozkaz obejścia i zaatakowania unionistów, wydany przez Rodesa, został opacznie zrozumiany przez ppłk. Jamesa N. Lightfoota, który zastąpił ciężko rannego i nieprzytomnego Gordona. Lightfoot rozkazał swym ludziom (i wszystkim pozostałym pułkom brygady) odwrót. Wojska konfederatów spływały w stronę Sharpsburga, a linia ich obrony przestała istnieć.
Żołnierze Richardsona rzucili się w pościg, gdy nagle wpadli pod zmasowany ogień kilku baterii artylerii, w ostatniej chwili ściągniętej przez Longstreeta i musieli odstąpić. Kontratak 200 ludzi, prowadzony osobiście przez D.H. Hilla, dotarł niemal do drogi w parowie i – choć odparty gwałtownym uderzeniem 5. pp z New Hampshire – sprawił, że centrum konfederatów zostało uratowane. W rezultacie (choć niechętnie) Richardson nakazał swej dywizji wycofanie się na północ, na wzgórza naprzeciw drogi w parowie. Dywizja straciła około 1 tys. ludzi. Płk Barlow był ciężko ranny, a sam Richardson śmiertelnie. Dowództwo dywizji przejął Winfield Scott Hancock. I jakkolwiek w przyszłości Hancock miał zdobyć sobie reputację agresywnego dowódcy, niespodziewana zmiana przyczyniła się do powstrzymania naporu unionistów.
Rzeź, jaka trwała od 9.30 do 13.00 przed i wzdłuż drogi w parowie, przyczyniła się do nadania pozycji nazwy „krwawa aleja” (ang. "Bloody Lane"), bowiem straty poniesione tutaj wyniosły 5 600 zabitych i rannych (unioniści 3 000, konfederaci 2 600) na zaledwie 800-metrowym odcinku. Ale rzeź ta dawała unionistom wielkie możliwości. Gdyby przerwa w linii frontu została pogłębiona, armia gen. Lee mogłaby zostać rozerwana na dwie połowy i prawdopodobnie zniszczona. Armia Potomaku miała wystarczające siły by tego dokonać. McClellan miał w rezerwie 3 500 kawalerii i 10 300 piechoty V Korpusu gen. Portera stojących o półtora kilometra przed środkowym mostem. Właśnie przybyły VI Korpus gen. Williama B. Franklina liczył 12 000 ludzi i był gotów do podjęcia ofensywy, ale Sumner zakazał mu wchodzić do akcji. Franklin odwołał się do McClellana, który wreszcie opuścił swe stanowisko na tyłach, by wysłuchać argumentów obu stron, ale ostatecznie zatwierdził decyzję Sumnera i rozkazał Franklinowi i Hancockowi zostać na miejscu.
Nieco później dowódca innej formacji rezerwowej w pobliżu centrum – V Korpusu – gen. Fitz John Porter, miał powiedzieć McClellanowi: „Proszę pamiętać, generale, że dowodzę ostatnimi rezerwami, jakie posiada Republika”. McClellan zgodził się z nim, zaprzepaszczając ostatnią szansę na zwycięstwo.
Po południu.
Teraz środek ciężkości zmagań przeniósł się na południową stronę pola bitwy. Zgodnie z planem McClellan’a IX Korpus gen. Ambrose’ego Burnside’a miał przeprowadzić atak dywersyjny dla odciążenia I Korpusu Hookera w nadziei, że manewr ten odciągnie uwagę konfederatów od głównego natarcia z północy. Jednakże Burnside został wcześnie poinstruowany, że ma czekać na szczegółowe rozkazy przed podjęciem ataku, stał więc w miejscu, a oczekiwane rozkazy nie dotarły do niego przed godziną 10. McClellan wydał rozkaz o 9.10, już po odparciu uderzeń Hookera i Mansfielda, bowiem czekał na przybycie VI Korpusu, który miał stanowić rezerwę. Burnside zachowywał się zadziwiająco biernie podczas przygotowań do bitwy. Był niezadowolony, że McClellan odstąpił od wcześniej stosowanego podziału na dowódcę armii, dowódców skrzydeł i dopiero wówczas korpusów. Do tej pory Burnside dowodził skrzydłem składającym się z I i IX Korpusu, teraz zaś pozostał mu tylko IX. Nie chcąc zrzec się wyższej rangi, „mianował” więc gen. Jesse’ego L. Reno (zginął pod South Mountain), a następnie gen. Jacoba D. Coksa z Dywizji Kanawha, dowódcą korpusu, wydając rozkazy poszczególnym dywizjom za jego pośrednictwem.
Burnside miał cztery dywizje (12 500 ludzi) i 50 dział na wschód od rzeki. Naprzeciwko, po drugiej stronie Antienam, stały siły bardzo osłabione poczynaniami Lee, który przerzucał oddziały na północ celem wzmocnienia swego lewego skrzydła. O świcie prawego skrzydła konfederatów broniły dywizje generałów Davida R. Jonesa i Johna G. Walkera, ale do godziny 10 cała dywizja Walkera i Brygada Georgii płk. George’a T. Andersona odeszły. Jonesowi zostało około 3 000 ludzi i 12 dział. Cztery słabe brygady obsadzały wzniesienia przed Sharpsburgiem oraz niewielki, niski płaskowyż zwany Wzgórzem Cmentarnym. Pozostałych 400 ludzi – 2. i 20. pp Georgii pod dowództwem gen. Roberta Toombsa oraz dwie baterie artylerii – broniło Mostu Rohrbacha, 3-przęsłowej, na 38 metrów długiej kamiennej budowli, stanowiącej najdalej na południe od miasta położone przejście przez Antietam. Po bitwie zaczęto używać obowiązującej do dzisiaj nazwy „Most Burnside’a”, ze względu na uporczywość toczonych tam walk. Zdobycie mostu było zadaniem trudnym. Prowadząca doń droga biegła równolegle do rzeki i była wystawiona na nieprzyjacielski ostrzał. Na zachodnim brzegu nad mostem dominował wysoki na 30 metrów zalesiony stok, urozmaicony głazami – pozostałościami po starych kamieniołomach – co stanowiło wielce dogodną dla piechoty, a zwłaszcza strzelców wyborowych i jednocześnie niebezpieczną dla atakujących pozycję.
Antietam Creek na tym odcinku była nie szersza niż 15 metrów, a w niektórych miejscach, znajdujących się poza zasięgiem konfederatów, tylko po pas głęboka. Burnside był wielokrotnie krytykowany za zlekceważenie tego faktu, aczkolwiek teren za brodami wcale nie był łatwiejszy. Burnside skoncentrował się na szturmowaniu mostu z jednoczesnym forsowaniem rzeki brodem położonym kilometr dalej. Bród był dość płytki, ale brzegi okazały się zbyt wysokie i strome do forsowania. W rezultacie, podczas gdy Brygada Ohio płk. George’a Crooka przygotowywała się do ataku ze wsparciem dywizji gen. Samuela Sturgisa, reszta Dywizji Kanawha i dywizja gen. Isaaca Rodmana przedzierały się przez gęste zarośla, starając się odnaleźć inny bród, 3 kilometry dalej, z zamiarem oskrzydlenia konfederatów.
Atak Crooka rozpoczęli strzelcy z 11. pp Connecticut, którzy otrzymali rozkaz oczyścić most i przygotować go na przejście oddziału z Ohio przeznaczonego do ataku na stok za mostem. Po 15-minutowej wymianie ognia żołnierze z Connecticut wycofali się ze stratą 139 ludzi (1/3 całego oddziału), w tym dowódcy, płk. Henry’ego W. Kingsbury’ego, który został ciężko ranny. Główne siły Crooka trafiły w próżnię, bowiem z powodu nieznajomości terenu wyszły nad rzekę 400 metrów powyżej mostu, gdzie przez następne kilka godzin prowadzili wymianę ognia z konfederatami na przeciwnym brzegu.
W czasie gdy dywizja Rodmana poszukiwała brodu, Burnside i Cox rzucili do drugiego ataku na most jedną z brygad Sturgisa. Ten atak nie powiódł się również, a żołnierze z Marylandu i New Hampshire stali się łatwym celem dla konfederackich snajperów i artylerii. Dochodziło południe i McClellan zaczął tracić cierpliwość. Wysyłał do Burnside’a kuriera za kurierem. Jednemu z nich przykazał: „Proszę mu powiedzieć, że nawet gdyby miało go to kosztować życie 10 tys. ludzi, ma natychmiast ruszać”. Wysłał wreszcie jednego ze swych czołowych sztabowców, płk. Delosa B. Sacketta, na widok którego Burnside powiedział: „McClellan zdaje się myśleć, że ja nic nie robię, by zdobyć ten most; jest pan trzecim czy czwartym, który zjawia się tutaj z takim samym rozkazem”.
Trzecia próba wzięcia mostu miała miejsce o 12.30, tym razem atakowała inna brygada Sturgisa, dowodzona przez gen. Edwarda Ferrero. Na czele szły 51. pp stanu Nowy Jork i 51. pp Pensylwanii. Żołnierze, którzy wreszcie otrzymali odpowiednie wsparcie artyleryjskie i obietnicę, że jeśli powiedzie im się przywrócone zostaną ostatnio wstrzymane przydziały whiskey, uderzyli z impetem i zajęli pozycje na brzegu. Podciągnąwszy na pozycję zdobyczną lekką haubicę, ostrzelali stok kartaczami i dotarli na około 25 metrów do stanowisk nieprzyjaciela. Około godz. 13 konfederatom zaczęło brakować amunicji, a jednocześnie Toombs otrzymał wiadomość, że ludzie Rodmana przekroczyli bród na jego skrzydle, nakazał więc odwrót. Bitwa o most kosztowała unionistów ponad 500 zabitych i rannych, podczas gdy konfederaci stracili mniej niż 160. Co więcej, wstrzymała atak Burnside’a przeciw południowemu skrzydłu na ponad trzy godziny.
Tymczasem natarcie Burnside’a utknęło ponownie. Jego oficerowie zaniedbali dostarczenia amunicji na drugą stronę mostu, który stał się wąskim gardłem dla żołnierzy, artylerii i wozów z zaopatrzeniem. To spowodowało następne dwie godziny opóźnienia, co Lee wykorzystał na wzmocnienie swego prawego skrzydła. Przede wszystkim ściągnął z północy wszystkie dostępne działa, nie mógł jednak wesprzeć przetrzebionych sił D.R. Jonesa piechotą. Liczył na rychłe przybycie lekkiej dywizji A.P. Hilla, która niedawno rozpoczęła męczący, 27-kilometrowy marsz z Harpers Ferry. O godz. 14 ludzie Hilla dotarli do Armii Północnej Wirginii, a o 14.30 Lee doczekał się samego Hilla, któremu kazał zająć stanowiska na prawo od Jonesa.
Unioniści nie mieli pojęcia, że 3 tys. nowych żołnierzy nieprzyjaciela stanie na ich drodze. Burnside planował obejście słabnącego prawego skrzydła konfederatów, zajęcie Sharpsburga, a na koniec odcięcie armii Lee od Brodu Botelera, jedynej drogi ucieczki na drugą stronę rzeki Potomak. O 15, zostawiając dywizję Sturgisa w rezerwie nad rzeką, Burnside ruszył na zachód, mając ponad 8 tys. ludzi (w większości świeżych) i 22 działa bliskiego wsparcia.
Wstępne uderzenie, prowadzone przez 79. pp „New York Cameron Highlanders”, doprowadziło do zepchnięcia osłabionej dywizji Jonesa poza Wzgórze Cmentarne, na odległość 200 metrów od pierwszych zabudowań Sharpsburga. Bardziej na lewo dywizja Rodmana posuwała się w kierunku drogi do Harpers Ferry. Jej czołowa brygada, dowodzona przez płk. Harrisona Fairchilda, mająca w szeregach kilku kolorowo umundurowanych żuawów z 9. nowojorskiego pułku, znalazła się pod ciężkim ogniem kartaczowym kilkunastu konfederackich dział rozstawionych na szczytach wzgórz przed nimi, ale posuwała się naprzód. Na ulicach Sharpsburga, zapchanych setkami wycofujących się konfederatów, wybuchła panika. Z pięciu brygad dywizji Jonesa jedynie brygada Toombsa była wciąż w niezłym stanie, ale liczyła zaledwie 700 ludzi.
Dywizja A.P. Hilla zjawiła się na polu bitwy o 15.30. Hill podzielił swoją kolumnę marszową, kierując dwie brygady na południowy wschód, by zabezpieczyć własne skrzydło, a pozostałe trzy, w sumie około 2 tys. ludzi, na prawe skrzydło Toombsa, przygotowując się do kontrataku. O 15.40 południowo-karolińska brygada gen. Maxcy’ego Gregga uderzyła na 16. pp Connecticut na lewym skrzydle Rodmana na polu kukurydzy miejscowego farmera Johna Otto. Żołnierze Unii pochodzili z nowego zaciągu, w linii byli od trzech tygodni, więc spłynęli z pola w popłochu, zostawiając 185 zabitych i rannych. 4. pp Rhode Island znajdował się po prawej, ale żołnierze niewiele widzieli, stojąc w wybujałej kukurydzy, a nadto zdezorientowani, bowiem konfederaci mieli na sobie mundury unionistów zdobyte w magazynach Harpers Ferry. Oni także rzucili się do ucieczki, zostawiając 8. pp Connecticut odcięty daleko w przodzie. Zostali zegnani z wzgórz w kierunki doliny rzeki Antietam. Ostatni kontratak pułków dywizji Kanawha załamał się również.
Straty IX Korpusu sięgały 20%, ale wciąż liczył on dwukrotnie więcej ludzi pod bronią niż jednostki konfederatów. Wstrząśnięty porażką na skrzydłach Burnside nakazał wszystkim oddziałom korpusu wycofanie za Antietam, skąd zażądał więcej ludzi i dział. McClellan mógł mu podesłać tylko jedną baterię. Miał powiedzieć: „Nie mogę zrobić nic więcej. Nie mam piechoty”. W rzeczywistości McClellan miał w rezerwie dwa świeże korpusy, V Portera i VI Franklina, ale bał się ich użyć, mając wciąż przed oczami nieistniejące rezerwy Lee. Ludzie Burnside’a spędzili resztę dnia na obronie mostu, który z takim trudem zdobyli.
Po bitwie.
Bitwa zakończyła się ostatecznie o 17.30. Straty były ciężkie po obu stronach. Unia straciła 12 567 ludzi, w tym 2108 zabitych, 9416 rannych i 1043 zaginionych; straty konfederatów wyniosły 10 318, w tym około 2700 zabitych. Stanowiło to 25% po stronie unionistów i 31% po stronie konfederatów. 17 września 1862 roku poległo więcej Amerykanów, niż w jakiejkolwiek bitwie w dziejach Stanów Zjednoczonych. Najkrwawszą bitwą była wprawdzie bitwa pod Gettysburgiem, ale 46 tysięcy strat należy rozłożyć na trzy dni.
Rankiem 18 września resztki armii Lee szykowały się do odparcia uderzenia unionistów, które nigdy nie nastąpiło. Po prowizorycznym zawieszeniu broni dla zebrania z pola swych rannych, armia konfederatów rozpoczęła odwrót przez Potomak do Wirginii. Lee przegrał bitwę i całą kampanię, nie osiągając żadnego z zakładanych celów.
Prezydent Lincoln nie był zadowolony z poczynań McClellana. Uznał, że nadmierna ostrożność McClellana i zła koordynacja działań w polu uratowały Lee i jego wojska przed pogromem.
Prezydent był ponadto zdumiony, że od 17 września do 26 października, pomimo wezwań ze strony Departamentu Wojny i samego prezydenta, McClellan odmawiał wszczęcia pościgu za Lee po drugiej stronie Potomaku, zasłaniając się problemami z zaopatrzeniem i obawą przed zbytnim rozciągnięciem swych sił. Generał Henry W. Halleck napisał w swym oficjalnym raporcie: „Długa bezczynność tak wielkiej armii w obliczu pokonanego przeciwnika i podczas okresu najlepszej pogody dla wykonania uderzenia, jest powodem do głębokiego niezadowolenia i ubolewania”. Lincoln pozbawił McClellana dowództwa 7 listopada, co było końcem jego generalskiej kariery.
Politycznym efektem bitwy było ogłoszenie pierwszej Proklamacji Emancypacji.

</doc>
<doc id="52728" url="https://pl.wikipedia.org/wiki?curid=52728" title="Vercelli">
Vercelli

 (wł. wym. , pol. uproszczona: "werczelli"; piem. Vërsèj) – miasto i gmina we Włoszech, w regionie Piemont, w prowincji Vercelli.
Vercelli położone jest na Nizinie Padańskiej, nad rzeką Sesia (dopływ Padu). Według danych na rok 2004 gminę zamieszkiwało 44 950 osób, 569 os./km². Ośrodek handlowy regionu rolniczego (głównie uprawa ryżu). Przemysł maszynowy, chemiczny, włókienniczy, cementowy, drzewny, spożywczy oraz zakłady produkujące instrumenty muzyczne. Węzeł kolejowy i drogowy.
W starożytności osiedle liguryjskie, później rzymskie municypium Vercellae. 101 p.n.e. w bitwie na Polach Raudyjskich (Campi Raudi), w pobliżu Vercelli, rzymski wódz Mariusz pokonał Cymbrów. Od IV w. siedziba biskupstwa. Po upadku Rzymu stolica longobardzkiego księstwa, później frankońskiego hrabstwa. W drugiej połowie XI w. jedna z najpotężniejszych komun miejskich północnej Italii. Od 1335 pod panowaniem Viscontich z Mediolanu, od 1427 książąt Sabaudii. Następnie dzieliło losy Piemontu.
Zabytki: zamek (XIII w.), katedra (XVI, XVIII w., kampanila z XII w.), kościoły: San Giuliano (XII w.), San Bernardo (XII w.), San Francesco (XIII w.), San Paolo (XII, XVII w.), San Cristoforo (XVI w.), bazylika Sant'Andrea (1224). Szpital (XIII w.). Liczne domy i pałace, m.in.: Casa Paolo (XII, XVII w.), Casa Ceritori (1496), Palazzo Borgogna (1836).
Z miastem Vercelli jest związany przez posługę biskupią św. Euzebiusz (ok.283-371).

</doc>
<doc id="52729" url="https://pl.wikipedia.org/wiki?curid=52729" title="Antietam">
Antietam

Antietam – jednostka osadnicza w Stanach Zjednoczonych, w stanie Maryland, w hrabstwie Washington.

</doc>
<doc id="52730" url="https://pl.wikipedia.org/wiki?curid=52730" title="Herb Andress">
Herb Andress

Herb Andress, właściwie Herbert Andreas Greunz (ur. 10 stycznia 1935 w Bad Goisern w Austrii, zm. 8 kwietnia 2004 w Monachium) – austriacki aktor filmowy i telewizyjny.
Zyskał sławę rolami w filmach Rainera Fassbindera – "Lili Marleen" i "Acht Stunden sind kein Tag". Ma także w dorobku wiele występów w serialach telewizyjnych, m.in.: "Monaco Franze", "Tatort", "Telefon 110" ("Polizeiruf 110") i filmach, w tym w komedii fantasy "Duch w niewidzialnym bikini" (1966), dramacie "Lili Marleen" (1981), dramacie katastroficznym "Sztorm na Bałtyku" ("Baltic Storm", 2003) czy "Luter" ("Luther", 2003).
Zmarł po chorobie nowotworowej w wieku 69 lat. Został pochowany na Cmentarzu Północnym w Monachium.

</doc>
<doc id="52735" url="https://pl.wikipedia.org/wiki?curid=52735" title="Kelucharan Mohapatra">
Kelucharan Mohapatra

Guru Kelucharan Mohapatra (8 stycznia 1926 - 7 kwietnia 2004), indyjski tancerz, mistrz tańca Odissi; pedagog.
Od dzieciństwa był kształcony na artystę ludowego - taniec w stylu Odissi (wywodzącym się ze stanu Orissa we wschodnich Indiach), malarstwo, rysunek, gra na bębnie "khol". Od 9. roku życia występował w teatrze ludowym.
Wielokrotnie jego partnerką w występach była żona, tancerka Laxmi Priya. W 1994 założył organizację Srijan, mającą na celu popularyzację sztuki tańca Odissi; kształcił wielu następców, jego uczniami byli m.in. Sanyukta Panigrahi, Kumkum Mohanty, Sonal Mansingh, Protima Bedi, Minati Mishra i Madhavi Mudgal.
Laureat wielu nagród artystycznych oraz państwowych, od 1995 sam był patronem nagrody dla zasłużonych artystów.

</doc>
<doc id="52738" url="https://pl.wikipedia.org/wiki?curid=52738" title="Czesław Somorowski">
Czesław Somorowski

Czesław Somorowski (ur. 14 lutego 1930 w Bukiszkach, zm. 7 kwietnia 2004), profesor dr hab., specjalista melioracji wodnych.
Życiorys.
W 1954 ukończył studia w Szkole Głównej Gospodarstwa Wiejskiego w Warszawie. W 1961 obronił doktorat, w 1965 habilitował się. Wieloletni pracownik naukowy SGGW (do 1991 pod nazwą SGGW-Akademia Rolnicza); był zastępcą asystenta, asystentem, adiunktem, docentem, a od 1973 profesorem. Związany z Katedrą Melioracji Rolnych i Leśnych, w latach 1968–1971 był prodziekanem Wydziału Melioracji Wodnych SGGW-AR. Od 1972 był wieloletnim dyrektorem Instytutu Melioracji Użytków Zielonych Ministerstwa Rolnictwa w Falentach.
Należał do kilku komitetów naukowych PAN i innych instytucji, m.in. członek Rady Naukowej Instytutu Meteorologii i Gospodarki Wodnej w Warszawie (od 1975). Był przewodniczącym Polskiego Komitetu Narodowego Międzynarodowej Komisji Nawodnień i Odwodnień.
Pod jego kierunkiem stopień naukowy doktora uzyskał w 1978 Stanisław Żakowicz.
Laureat Nagrody Wydziału Nauk Rolniczych i Leśnych PAN oraz nagród resortowych III i II stopnia; odznaczony m.in. Krzyżem Kawalerskim Orderu Odrodzenia Polski, Medalem 30-lecia Polski Ludowej, odznaką „Zasłużony Pracownik Rolnictwa”. Akademia Rolnicza we Wrocławiu nadała mu tytuł doktora "honoris causa".

</doc>
<doc id="52739" url="https://pl.wikipedia.org/wiki?curid=52739" title="Savielly Tartakower">
Savielly Tartakower

Savielly Tartakower, także: Ksawery (Xavier) Tartakower (ur. 22 lutego 1887 w Rostowie nad Donem, zm. 4 lutego 1956 w Paryżu) – czołowy szachista Polski i Francji w pierwszej połowie XX wieku.
Tartakower był postacią barwną. Lubił grę agresywną, ryzykowną i pełną pomysłów. Nie zdobył najwyższych szachowych nagród, choć pod koniec lat 20. XX wieku miałby szanse walczyć o mistrzostwo świata. Szachy traktował jednak bardziej jak sztukę i intelektualną rozrywkę niż pole rywalizacji. Był człowiekiem towarzyskim i lubianym, również za poczucie humoru i cięty dowcip. Był autorem wielu aforyzmów szachowych, oryginalnie nazywanych „tartakoweryzmami”.
Życiorys.
Urodził się w 1887 roku w Rosji w żydowskiej rodzinie o polsko-austriackich korzeniach, która w tym czasie przeszła na katolicyzm, stąd podwójne imię: rosyjsko-żydowskie Sawielij (Savielly) i chrześcijańskie Ksawery. Po ojcu zachował obywatelstwo austriackie i jako syn bogatego żydowskiego kupca od 1899 kształcił się najpierw w Genewie i następnie w Wiedniu, gdzie skończył studia prawnicze i obronił pracę doktorską w 1909 roku. Wiedeń był wówczas jednym z ważniejszych centrów szachowych w Europie. Tartakower był stałym bywalcem szachowych kawiarni, gdzie mógł spotkać Carla Schlechtera, Gezę Maroczego, Milana Vidmara czy Richarda Rétiego. Sukcesy w turniejach szachowych zaczął odnosić już jako student. W 1906 roku jako obywatel Austro-Węgier wygrał turniej w Norymberdze, a trzy lata później zajął drugie miejsce za Rétim w turnieju w Wiedniu i także jako obywatel Austro-Węgier wziął udział w silnym turnieju w Sankt Petersburgu.
W 1911 roku stracił rodziców, którzy zostali zamordowani w napadzie rabunkowym. Według niektórych źródeł – w jednym z mniej udokumentowanych pogromów czarnosecińskich w Rostowie nad Donem. Po tym zdarzeniu nie wrócił już na stałe do Rosji.
Po I wojnie światowej, w czasie której był oficerem armii austro-węgierskiej, zamieszkał w Paryżu. Nie znał języka polskiego, przyjął jednak obywatelstwo nowo powstałej Rzeczypospolitej Polskiej. Mimo posiadania tytułu doktora prawa nie podjął praktyki adwokackiej. Bardziej pociągała go zawodowa gra w szachy. Czuł się również doskonale jako szachowy dziennikarz i autor książek. Współpracował z wieloma czasopismami szachowymi, napisał mnóstwo artykułów, analiz i komentarzy. W 1924 roku opublikował swoją najsławniejszą książkę "Die hypermoderne Schachpartie", która jest wznawiana i popularna do dzisiaj. Był również w latach dwudziestych stałym uczestnikiem najbardziej prestiżowych turniejów szachowej elity. Dwukrotnie wygrał słynny turniej w Hastings (w 1927 i 1928 roku). W 1927 roku podzielił z Aronem Nimzowitschem pierwsze miejsce na turnieju w Londynie, przed Frankiem Marshallem, Milanem Vidmarem i Jefimem Bogolubowem. W 1930 roku wygrał turniej w Liège, aż o dwa punkty wyprzedzając Mir Sultana Khana, na dalszych miejscach znaleźli się m.in. Akiba Rubinstein, Nimzowitsch i Marshall.
W latach 30. XX wieku Tartakower sześciokrotnie reprezentował Polskę na olimpiadach szachowych, zdobywając w sumie pięć medali w drużynie (złoty, dwa srebrne i dwa brązowe) oraz trzy medale indywidualnie (złoty na drugiej szachownicy w 1931 roku i dwa brązowe na pierwszej, w 1933 i 1935 roku). Szczególnie mocno zaangażował się w przygotowania polskiej reprezentacji oraz organizacji olimpiady szachowej w Warszawie, w 1935 roku. W tym czasie startował również w mistrzostwach Polski, dwukrotnie zdobywając tytuł mistrza kraju w 1935 roku w Warszawie i w 1937 w Juracie.
Wybuch II wojny światowej zastał go w Buenos Aires, gdzie odbywała się właśnie ósma olimpiada szachowa. Po krótkim pobycie w Argentynie wrócił do Europy i pod przybranym nazwiskiem Cartier służył jako oficer w armii generała Charlesa de Gaulle’a. Po wojnie przyjął francuskie obywatelstwo, w dalszym ciągu aktywnie uczestniczył w życiu szachowym. Reprezentował Francję na olimpiadzie w 1950 roku. W tymże roku oficjalnie otrzymał tytuł arcymistrza, był jednym z trzech pierwszych polskich arcymistrzów, obok Akiby Rubinsteina i Mieczysława Najdorfa. W 1953 roku zdobył w Paryżu tytuł indywidualnego mistrza Francji. Zmarł w 1956 roku. Był jednym z ostatnich żyjących szachistów o liczbie Morphy’ego równej dwa.
Według retrospektywnego systemu rankingowemu Chessmetrics, najwyższe miejsce osiągnął w marcu 1921 r., zajmował wówczas 3. miejsce na świecie, za José Raúlem Capablanką i Akibą Rubinsteinem.

</doc>
<doc id="52740" url="https://pl.wikipedia.org/wiki?curid=52740" title="Milan Vidmar">
Milan Vidmar

Milan Vidmar (ur. 22 czerwca 1885 w Lublanie, zm. 9 października 1962 tamże) – słoweński naukowiec, specjalista od przesyłu prądu elektrycznego, szachowy arcymistrz.
Życiorys.
W 1907 roku ukończył studia na wydziale mechanicznym Uniwersytetu Wiedeńskiego. Kontynuował studia w Wiedniu, gdzie w 1911 roku otrzymał tytuł doktora inżyniera. Specjalizował się w badaniach nad przesyłaniem prądu elektrycznego oraz elektrycznymi transformatorami. Był członkiem Słoweńskiej Akademii Nauk i Sztuk i profesorem Uniwersytetu w Lublanie, a w latach 1928 i 1929 dziesiątym kanclerzem tej uczelni. W 1948 roku założył Instytut Elektrotechniczny, który otrzymał jego imię.
Vidmar był bardzo silnym szachistą, uczestnikiem prestiżowych turniejów w pierwszych dekadach XX wieku, jednym z nielicznych szachistów amatorów w światowej elicie. W 1908 roku zajął trzecie miejsce na turnieju w Pradze, za Oldřichem Durasem i Carlem Schlechterem, a przed Akibą Rubinsteinem. W bardzo silnie obsadzonym turnieju w San Sebastian w 1911 roku podzielił drugą lokatę z Rubinsteinem, za przyszłym mistrzem świata Jose Raulem Capablanką. Wśród pokonanych byli m.in. Frank Marshall i Siegbert Tarrasch. Turniej w Londynie w 1922 roku zakończył na trzecim miejscu, za Capablanką i Aleksandrem Alechinem. Wspólnie z Alechinem zwyciężył w Hastings w 1926 roku. Dwukrotnie reprezentował Jugosławię na olimpiadach w 1931 i 1935 roku. Był również arbitrem klasy międzynarodowej, w roku 1948 sędziował turniej o mistrzostwo świata, który rozegrany został w Hadze i Moskwie.
Vidmar jest również znany jako autor książek o tematyce szachowej, między innymi: "Pol stoletja ob šahovnici" ("Pół wieku przy szachownicy"), "Šah" ("Szachy"), "Razgovori o šahu z začetnikom" ("Rozmowy o szachach z początkującym") oraz oryginalnie wydana w języku niemieckim "Goldene Schachzeiten" ("Złote lata szachów").
Według systemu Chessmetrics, najwyższy ranking osiągnął w kwietniu 1919 roku, z wynikiem 2731 zajmował wówczas 5. miejsce na świecie (za Jose Raulem Capablanką, Emanuelem Laskerem, Aleksandrem Alechinem i Frankiem Marshallem).
Od roku 1969 organizowany jest w Słowenii międzynarodowy turniej szachowy poświęcony pamięci Milana Vidmara.

</doc>
<doc id="52741" url="https://pl.wikipedia.org/wiki?curid=52741" title="Alexander McDonnell">
Alexander McDonnell

Alexander McDonnell (ur. 22 maja 1798 w Belfaście, zm. 14 września 1835 w Londynie) – irlandzki szachista znany z serii meczów przeciwko francuskiemu mistrzowi Louisowi de la Bourdonnais rozegranych w lecie 1834 roku.
McDonnell pochodził z zamożnej irlandzkiej rodziny, jego ojciec i stryj byli lekarzami. Kształcony na kupca, pracował przez jakiś czas w Indiach Zachodnich. W 1820 roku został sekretarzem Kupieckiego Komitetu Indii Zachodnich w Londynie. Była to lukratywna posada, dająca spore przychody i pozostawiająca dużo wolnego czasu, który McDonnell poświęcał na doskonalenie się w królewskiej grze. W 1825 roku został uczniem czołowego brytyjskiego szachisty Williama Lewisa. Wkrótce poczynił takie postępy, że jego mistrz i nauczyciel zaczął unikać okazji do gry przeciwko swemu uczniowi.
W 1831 roku w Londynie George Walker założył Westminsterski Klub Szachowy, w którym McDonnell dość szybko uzyskał wiodącą rolę. W 1834 roku Klub w imieniu McDonnella zaprosił francuskiego mistrza, uważanego za najsilniejszego szachistę świata, Louisa de la Bourdonnaisa. W lecie tego roku rozegrano łącznie sześć meczów. Na osiemdziesiąt pięć partii McDonnell wygrał dwadzieścia siedem, przegrał czterdzieści pięć. Mimo że drugi z serii meczów zakończył się minimalnym zwycięstwem McDonnella, dla wszystkich obserwatorów było oczywiste, że La Bourdonnais był lepszym szachistą. 
Kolejne rozgrywane partie były szeroko publikowane, analizowane i komentowane przez ekspertów w całej Europie. Było to wyjątkowe wydarzenie w dotychczasowej historii szachów. Przebieg meczów został dokładnie opisany w książce, która przez następne lata służyła kolejnym pokoleniom adeptów królewskiej gry. Szósty mecz został przerwany. La Bourdonnais musiał wracać do Paryża, gdzie układał się z wierzycielami, czego przyczyną były katastrofalne inwestycje poczynione kilka lat wcześniej. Mecz zamierzano kontynuować, lecz rok później szybko postępująca choroba ostatecznie pokonała McDonnella.

</doc>
<doc id="52742" url="https://pl.wikipedia.org/wiki?curid=52742" title="Louis de la Bourdonnais">
Louis de la Bourdonnais

Louis Charles Mahé de la Bourdonnais (ur. 1795 lub 1797 na Reunionie, zm. 13 grudnia 1840 w Londynie) – francuski szachista, nieoficjalny mistrz świata w latach 1821–1840. 
Życiorys.
Urodził się na francuskiej wyspie Reunion na Oceanie Indyjskim. Jego ojcem był gubernator tej wyspy. Szachy poznał podczas studiów w Paryżu. Od 1818 roku był stałym bywalcem paryskiej kawiarni Café de la Régence, gdzie poznał najsilniejszego wówczas szachistę świata Alexandre'a Deschapellesa, u którego poznawał tajniki gry na mistrzowskim poziomie. W 1821 roku w rozegranym pod Paryżem trójmeczu pokonał swojego nauczyciela 6 - 1 (Deschapelles dawał piona i dwa ruchy przewagi) oraz szkockiego mistrza szachowego Johna Cochrane'a 7 - 0. Pokonany Deschapelles wkrótce po owym trójmeczu ogłosił wycofanie się z szachów (na rzecz wista). La Bourdonnaisa zaczęto uważać za najsilniejszego szachistę na świecie.
Swoją sławę niezwyciężonego szachisty La Bourdonnais podtrzymywał w następnych latach. W 1823 i 1825 roku odwiedził Londyn, gdzie pokonał wszystkich profesjonalnych szachistów, którzy przyjęli jego wyzwanie. W 1831 roku stracił cały swój majątek (w znacznej części odziedziczony po ojcu) na nieudanych spekulacjach i był zmuszony utrzymywać się z szachów. W 1833 roku wydał w Paryżu dwutomowy "Nouveau Traite du Jeux des Echecs" ("Nowy traktat o grze w szachy"), zawierający praktyczne rady, jak systematycznie uczyć się szachów oraz jak liczyć warianty.
W 1834 roku La Bourdonnais został zaproszony do rozegrania meczu z irlandzkim mistrzem, uważanym za najsilniejszego wówczas brytyjskiego szachistę, Alexandrem McDonnellem. W lecie tego roku w Londynie szachiści rozegrali sześć meczów, na które złożyło się 85 partii. Ogólny bilans partii był korzystny dla Francuza: +45 -27 =13. Było to pierwsze w historii szachowe wydarzenie, któremu towarzyszył szeroki rozgłos, głównie za sprawą dzienników i periodyków publikujących relacje na bieżąco. Poszczególne partie były w prasie komentowane i analizowane przez ekspertów. W oparciu o rozegrane partie została wydana książka, która służyła później kolejnym pokoleniom szachistów jako doskonały materiał dydaktyczny.
Szósty mecz został przerwany z powodu konieczności powrotu La Bourdonnaisa do Paryża. Planowano dokończenie meczu, jednak rok później McDonnell zmarł złożony ciężką chorobą. La Bourdonnais również podupadał na zdrowiu. Problemy zdrowotne i finansowe towarzyszyły mu już do końca życia. Został zmuszony przez swoich wierzycieli do sprzedania wszystkiego, co posiadał, łącznie z ubraniami. Przez krótki okres był sekretarzem Paryskiego Klubu Szachowego, który jednak dość szybko zbankrutował. W 1840 roku w poszukiwaniu pracy przeniósł się do Londynu, gdzie zmarł 13 grudnia. Został pochowany na tym samym cmentarzu, co jego wielki przeciwnik, Alexander McDonnell.

</doc>
<doc id="52743" url="https://pl.wikipedia.org/wiki?curid=52743" title="Alexandre Deschapelles">
Alexandre Deschapelles

Alexandre Louis Honore Lebreton Deschapelles (ur. 7 marca 1780 w Ville-d’Avray, zm. 27 października 1847 w Paryżu) – francuski szachista, nieoficjalny mistrz świata w latach 1800–1821.
Życiorys.
Walczył w armii napoleońskiej. Utracił prawą rękę w bitwie pod Moguncją, pozostawiony był na polu bitwy jako poległy. Pomimo utraty ręki był znany jako najlepszy bilardzista we Francji. Pasjonowały go wszelkie gry, był legendarnym rezydentem sławnej paryskiej kawiarni Café de la Régence. Twierdził, że nauka gry w szachy zabrała mu trzy dni. Ponad szachy przedkładał grę w wista, ze względu na wyższe stawki, jakie można było przy kartach uzyskać. We współczesnym brydżu, następcy dziewiętnastowiecznego wista, znany jest manewr Deschapelles, który polega na poświęceniu własnej figury w celu wyrobienia dojścia do ręki partnera w kolorze, w którym została poświęcona figura. Deschapelles w mistrzowski sposób opanował grę w warcaby polskie, z dużym powodzeniem grywał również w tryktraka.
W 1821 roku w Saint-Cloud pod Paryżem Deschapelles rozegrał szachowy trójmecz. Jego przeciwnikami byli: jego uczeń i towarzysz z Café de la Régence Louis de la Bourdonnais oraz szkocki mistrz szachowy John Cochrane. Deschapelles jako uznany mistrz grał wszystkie partie bez piona f7 dając oprócz tego przeciwnikom możliwość wykonania dodatkowego ruchu na początku partii. Łatwo pokonał Cochrane'a +7 -0 =0, uległ jednak swojemu uczniowi +0 -7 =0. Od tego meczu uważa się La Bourdonnais'a za nieoficjalnego mistrza świata, jako że łatwo uporał się również z Cochranem +6 -1 =0. Deschapelles oddał pierwszeństwo swojemu uczniowi i przestał grywać w szachy, preferując większe przychody z gry w wista. W 1836 roku jednakże rozegrał jeszcze jeden odnotowany przez potomnych mecz. Tradycyjnie dając przeciwnikowi piona i dwa ruchy przewagi zremisował z Pierre'em Saint-Amantem +1 -1 =1.

</doc>
<doc id="52744" url="https://pl.wikipedia.org/wiki?curid=52744" title="Pierre Saint-Amant">
Pierre Saint-Amant

Pierre Charles Fournier de Saint-Amant (ur. 12 września 1800, zm. 29 października 1872) – czołowy francuski szachista XIX wieku. 
Po śmierci Louisa de la Bourdonnais'a w 1840 roku Saint-Amant był uznawany za najsilniejszego szachistę Francji. W 1843 roku rozegrał dwa mecze przeciwko Anglikowi Howardowi Stauntonowi. Pierwszy, w Londynie, minimalnie wygrał 3½ - 2½. Drugi mecz odbył się w Paryżu i przyniósł zdecydowane zwycięstwo Stauntona 13 - 8. Ten drugi mecz jest często uważany za nieoficjalny mecz o mistrzostwo świata.
Saint-Amant był w Paryżu w 1858 roku, gdy po raz pierwszy odwiedził to miasto Paul Morphy. Francuski mistrz nie miał ambicji rozgrywania oficjalnego meczu z genialnym Amerykaninem, uznając po prostu jego wyższość. Szachiści rozegrali kilka towarzyskich partii, z których zachował się zapis jednej, wygranej przez Morphy'ego. W 1861 roku Saint-Amant przeprowadził się do Algierii, gdzie zginął w wypadku w 1872 roku.

</doc>
<doc id="52745" url="https://pl.wikipedia.org/wiki?curid=52745" title="Howard Staunton">
Howard Staunton

Howard Staunton (ur. w kwietniu 1810 w Westmorland w Anglii, zm. 22 czerwca 1874 w Londynie) – angielski szachista, nieoficjalny mistrz świata w latach 1843–1851. 
Jego prawdziwe nazwisko i pochodzenie nie są znane. Od 1836 roku zamieszkały w Londynie, od 1838 roku do końca życia związany był z Westminsterskim Klubem Szachowym. Zajmował się nie tylko praktyczną grą w szachy. Był również organizatorem życia szachowego (sekretarzem Klubu), dziennikarzem i autorem podręczników szachowych, uznanym teoretykiem gry szachowej i twórcą przepisów w zakresie samej gry, jak i sposobu rozgrywania meczów i turniejów.
W 1843 roku w Londynie Staunton rozegrał krótki mecz z francuskim mistrzem szachowym Pierre'em Saint-Amantem, uważanym po śmierci Louisa de la Bourdonnais (1840) za najsilniejszego szachistę Francji. Staunton przegrał ten mecz +2 -3 =1, lecz w tym samym roku jesienią udał się do Paryża na mecz rewanżowy. Mecz odbył się w Café de la Régence. Tym razem Staunton od początku miał przygniatającą przewagę, w połowie meczu prowadził +8 -1 =1. Ostatecznie mecz zakończył się jego zwycięstwem +11 -6 =4. Anglik w tym meczu z dużym powodzeniem stosował otwarcie 1. c4, które od tego czasu jest znane pod nazwą partii angielskiej. Paryski mecz jest przez wielu uznawany za nieoficjalny mecz o mistrzostwo świata. Wiele przesłanek wskazuje na to, że spotkali się w nim dwaj najsilniejsi gracze tych czasów. 
Do 1851 roku Staunton pozostawał niepokonany. W 1846 roku wygrał między innymi mecze z Danielem Harrwitzem i Bernhardem Horwitzem (w meczu tym po raz pierwszy zastosował wariant w obronie holenderskiej, nazwany później jego nazwiskiem). Od 1845 roku przez następne 29 lat redagował szachową kolumnę w londyńskiej gazecie "Illustrated London News", stając się najbardziej wpływowym szachowym publicystą na świecie. W 1847 roku wydał "Chess-Player's Handbook" ("Podręcznik szachisty"), najbardziej znaną z jego serii książek szachowych. W 1849 roku Staunton podpisał komplet bierek szachowych, zaprojektowany przez Nathaniela Cooka i wyprodukowany przez Johna Jaquesa. Bierki polecił w swojej gazecie szachowej. Ich kształt stał się najpopularniejszym wzorcem bierek szachowych na świecie, używanym do dziś na większości turniejów szachowych. Wszystkie komplety szachów produkowane przez Jaquesa były sygnowane przez Stauntona.
Staunton był głównym organizatorem pierwszego międzynarodowego turnieju szachowego, który odbył się w 1851 roku w Londynie. Turniej był rozgrywany systemem pucharowym z udziałem szesnastu zaproszonych szachistów o uznanej renomie. Staunton przegrał w trzeciej rundzie 1 - 4 z Adolfem Anderssenem, który został zwycięzcą całego turnieju. Rok 1851 uznaje się za początek supremacji Anderssena w światowych szachach. Staunton zredagował i wydał rok później książkę o londyńskim turnieju zatytułowaną po prostu "The Chess Tournament" ("Turniej szachowy").
W 1856 roku Staunton podjął prace nad jednolitym wydaniem dzieł Szekspira z komentarzami. Prace zostały zaplanowane na kilka lat, Staunton był zobowiązany umową do terminowego dostarczania opracowań w cyklu miesięcznym. Kolejne sztuki ukazywały się od października 1857 roku do maja 1860 roku. W 1858 roku Staunton został wyzwany na szachowy pojedynek przez przebywającego w Europie Paula Morphy'ego. Staunton do meczu nie przystąpił i unikał rozegrania choćby jednej partii przeciwko Amerykaninowi. Związany kontraktem z wydawcą nie chciał zaangażować się w pojedynki szachowe. Dwa lata później opublikował "Chess Praxis" ("Szachy w praktyce"), w znacznej części poświęcone grze Paula Morphy'ego.
Do końca życia Staunton pracował jako szachowy publicysta. Wydawał pierwszy szachowy miesięcznik pod nazwą "The Chess World" ("Świat szachów"). Umarł na atak serca podczas pracy nad kolejnym podręcznikiem szachowym.
W 1951 r. zorganizowano w Londynie turniej poświęcony pamięci Howarda Stauntona, w którym zwyciężył Svetozar Gligorić. Od 2003 r. memoriał ten jest organizowany cyklicznie.

</doc>
<doc id="52746" url="https://pl.wikipedia.org/wiki?curid=52746" title="Augustus Mongredien">
Augustus Mongredien

Augustus Mongredien (ur. 1807, zm. 1888) – czołowy angielski szachista XIX wieku. 
W 1859 roku rozegrał mecz z Amerykaninem Paulem Morphym. Po pierwszej remisowej partii Mongredien przegrał siedem kolejnych i cały mecz w stosunku ½ - 7½. Uczestniczył w pierwszym międzynarodowym turnieju rozegranym systemem kołowym w 1862 roku w Londynie. Zajął w tym turnieju jedenaste miejsce wśród czternastu uczestników.

</doc>
<doc id="52747" url="https://pl.wikipedia.org/wiki?curid=52747" title="Cyryl VI (koptyjski patriarcha Aleksandrii)">
Cyryl VI (koptyjski patriarcha Aleksandrii)

Cyryl VI ("Kirellos VI"), właściwie Azer Józef Atta (ur. 8 sierpnia 1902 w Damanhur, zm. 9 marca 1971) – egipski duchowny ortodoksyjnego Kościoła koptyjskiego, 92. patriarcha tego Kościoła w latach 1959-71.
W lipcu 1927 wstąpił do klasztoru. Śluby zakonne złożył 24 lutego 1928, przyjmując imię Mina El-Baramosy. W 1947 doprowadził do budowy kościoła pod wezwaniem św. Miny męczennika w koptyjskiej części Kairu.
10 maja 1959 został koptyjskim patriarchą Aleksandrii. 28 czerwca 1959, uznając niezależność Kościoła etiopskiego, mianował katolikosa Etiopii. W listopadzie 1959 rozpoczął budowę klasztoru św. Miny na pustyni Mariout; przeprowadził pierwszy synod Kościołów Wschodnich w Addis Abebie w styczniu 1965. W czerwcu 1968 sprowadził do Egiptu szczątki św. Marka Apostoła i uroczyście pochował je w nowej wielkiej katedrze św. Marka, przy udziale m.in. prezydenta Egiptu Nasera i cesarza Etiopii Haile Selassie I.
Jego następcą na aleksandryjskiej stolicy papieskiej Kościoła koptyjskiego został Szenuda III. Koptyjski Kościół ortodoksyjny wspomina go jako świętego 9 marca.

</doc>
<doc id="52748" url="https://pl.wikipedia.org/wiki?curid=52748" title="Joey Smallwood">
Joey Smallwood

Joseph Roberts „Joey” Smallwood (ur. 24 grudnia 1900, zm. 18 grudnia 1991) – dziennikarz i polityk kanadyjski wywodzący się z Nowej Fundlandii. Jedna z najważniejszych postaci polityki wyspiarskiej XX wieku.
Smallwood urodził się w Gambo na Nowej Fundlandii w ubogiej rodzinie. Niedługo później rodzina przeniosła się do St. John’s, gdzie Jospeh ukończył szkołę podstawową i rozpoczął naukę na poziomie średnim w "Bishop Field College". Porzucił jednak szkołę najmując się do pracy jako pomocnik drukarza. W wieku dwudziestu lat był już znanym reporterem. W 1920 przeniósł się do Nowego Jorku, gdzie rozpoczął pracę w socjalistycznym dzienniku "New York Call". W czasie pięcioletniego pobytu w USA założył rodzinę. Po powrocie na Nową Fundlandię rozpoczął działalność społeczną, organizując związki zawodowe i wydając lewicowo zorientowane pismo "Labour Outlook." Pracował także dla pisma "Daily Globe" wychodzącego w St. John’s oraz był założycielem "Humber Herald" wychodzącego w Corner Brook.
Smallwood wszedł w świat wyspiarskiej polityki jako menedżer kampanii wyborczej partii liberalnej. Za swoje zasługi został nagrodzony funkcją sędziego pokoju. W czasie kampanii wykazał się zdolnościami organizacyjnymi i stał się jednym z najważniejszych „kadrowców” partyjnych. Był założycielem i naczelnym redaktorem partyjnego organu liberałów "The Watchdog". W partii liberalnej związał się z frakcją zmierzającą do zawieszenia samorządności wyspy i objęcia jej brytyjskim zarządem komisarycznym. Po oficjalnym ogłoszeniu upadłości finansowej dominium Nowej Fundlandii i zawieszeniu samorządności Smallwood powrócił do działalności związkowej, powołując związek spółdzielni rybackich "Fishermen’s Cooperative Union". W 1936 rozpoczął kompilację materiałów historycznych dotyczących wyspy, które ostatecznie przybrały formę wielotomowego dzieła pod wspólnym tytułem "The Book of Newfoundland". W tym samym czasie powrócił do pracy publicystycznej pisząc serię artykułów do "Daily News" pod pseudonimem "The Barrelman". Cykl publicystyczny przekształcił się w audycję radiową, w której Smalwood używał tego samego pseudonimu. W krótkim czasie stał się jedną z najpopularniejszych osób na wyspie. W tym samym czasie zajął się też rolnictwem.
Smallwood powrócił do czynnej polityki w 1946, gdy władze brytyjskie postanowiły zakończyć komisaryczny zarząd wyspy. Został wybrany do Konwencji Narodowej, gdzie reprezentował siły prokonfederacyjne. W swej działalności nie ograniczał się do forum konwencji, lecz rozpoczął propagowanie przystąpienia do Konfederacji Kanady w swych radiowych audycjach. Został także założycielem i naczelnym redaktorem organu ugrupowań prokonfederacyjnych "The Confederate". Wkrótce stał się liderem ruchu konfederacyjnego "The Confedarate Association". Smallwood poprowadził związek konfederacyjny do zwycięstwa w referendum i był jednym z członków delegacji negocjującej unię z Kanadą w Ottawie. Jemu też zaproponowano objęcie funkcji premiera w rządzie tymczasowym. W czasie pierwszych wyborów prowincjonalnych w maju 1950 Smallwood jako lider Liberalnej Partii Nowej Fundlandii poprowadził ją do zwycięstwa i zagwarantował jej rządy prowincjonalne na kolejne 25 lat. Schyłek popularności partii i jej lidera wiązał się z błędami politycznymi, głównie w polityce gospodarczej. W 1968 wobec utraty popularności Smallwood zrezygnował z przywództwa partii liberalnej, jednak przed upływem dwóch tygodni powtórnie stanął w szranki wyborcze. Odzyskał kontrolę nad partią, lecz klęska wyborcza roku 1971 skłoniła go do ponownego odejścia w 1972. I tym razem nie była to decyzja ostateczna. Rozczarowany brakiem poparcia wyborców, a w konsekwencji członków partii, założył nową partię polityczną – "Liberal Reform Party", która zanim została wchłonięta przez partię liberalną, zdołała pod jego kierownictwem zdobyć cztery mandaty do prowincjonalnego zgromadzenia legislacyjnego. Ostatecznie w 1977 Smallwood zdecydował się zrezygnować z dalszej działalności politycznej. Od tego momentu poświęcił się pracy nad Encyklopedią Nowej Fundlandii, która była kontynuacją jego wcześniejszego dzieła. Pierwsze dwa tomy encyklopedii zostały wydane kolejno w 1981 i 1984. Wskutek problemów zdrowotnych Smallwood zmuszony został zrezygnować z prac nad kolejnymi tomami, lecz użyczył swego imienia fundacji gromadzącej środki dla kontynuacji prac nad encyklopedią. Pod finansową opieką "J.R. Smallwood Foundations" dzieło zostało doprowadzone do końca, choć sam jego twórca nie dożył wydania ostatnich woluminów, umierając w 1991 w St. John’s.

</doc>
<doc id="52750" url="https://pl.wikipedia.org/wiki?curid=52750" title="Kwasy beztlenowe">
Kwasy beztlenowe

Kwasy beztlenowe – ogólna nazwa kwasów, które w swojej reszcie kwasowej nie posiadają atomu tlenu. 
Najprostsze z kwasów beztlenowych składają się z atomów wodoru i atomu niemetalu, choć niektóre z nich mają bardziej złożoną strukturę.
Do pierwszej klasy kwasów beztlenowych zaliczają się m.in.:
Kwasy te można otrzymać w wyniku bezpośredniej reakcji gazowego wodoru z danym niemetalem, a następnie rozpuszczenie otrzymanego wodorku w wodzie lub innym polarnym rozpuszczalniku. W praktyce przemysłowej otrzymuje się je jednak zazwyczaj w inny sposób.
Kwasy te są zazwyczaj bardzo mocne. Ich moc wzrasta proporcjonalnie do spadku elektroujemności tworzącego je niemetalu. 
Oprócz prostych kwasów beztlenowych znane są także bardziej złożone tego rodzaju związki. Zalicza się do nich m.in.:

</doc>
<doc id="52755" url="https://pl.wikipedia.org/wiki?curid=52755" title="Proporcja (sztuka)">
Proporcja (sztuka)

Proporcja − rozumiana jest jako współgranie poszczególnych części w całości. Jest to jedno z głównych zagadnień teorii sztuki. Już w starożytności był poruszany ten problem. Wówczas powstała teoria pitagorejsko-platońska. Pitagorejczycy mówili o współbrzmieniu dwóch strun − efekcie, osiągniętym, gdy wysokości dźwięków generowanych przez te dwie struny są od siebie oddalone w stosunku 1:2, 2:3, 3:4. Natomiast Platon twierdził, że ta harmonia zachodzi wtedy, gdy występuje trzeci składnik w postaci proporcji. Wszystko co dobre jest piękne, a skoro jest piękne, to jest to efekt proporcji. Proporcje ciała określano przez kanony Polikleta i Lizypa. Proporcje architektury przez porządki architektoniczne.

</doc>
<doc id="52757" url="https://pl.wikipedia.org/wiki?curid=52757" title="Bacchiglione">
Bacchiglione

Bacchiglione – rzeka w północnych Włoszech. Długość – 118 km.
Wypływa na wschód od jeziora Garda w Alpach Tessyńskich. Nad Bacchiglione leżą Schio, Vicenza i Padwa.

</doc>
<doc id="52758" url="https://pl.wikipedia.org/wiki?curid=52758" title="Bach">
Bach

Geografia
Osoby
Inne osoby o nazwisku Bach
Inne

</doc>
<doc id="52759" url="https://pl.wikipedia.org/wiki?curid=52759" title="David Morales Bello">
David Morales Bello

David Morales Bello (ur. 1921, zm. 13 kwietnia 2004 w Caracas) – wenezuelski polityk, pisarz i prawnik.
Życiorys.
Był liderem partii Accion Democratica; senator, wybrany na przewodniczącego Kongresu, pełnił tę funkcję w latach 90., m.in. podczas nieudanego przewrotu Hugo Cháveza w 1992 roku.

</doc>
<doc id="52763" url="https://pl.wikipedia.org/wiki?curid=52763" title="Argeo Quadri">
Argeo Quadri

Argeo Quadri (ur. 1911 w Como, zm. 14 kwietnia 2004 w Mediolanie) – dyrygent włoski.
W 1933 ukończył Konserwatorium w Mediolanie. Pracował jako dyrygent we Włoszech, od 1956 w London's Covent Garden; ściśle współpracował także od lat 60. z Operą Wiedeńską (211 przedstawień). Występował w Metropolitan Opera House w Nowym Jorku, Teatro Colon w Buenos Aires, w Tokio oraz mediolańskiej La Scali.
Jako dyrygent operowy najczęściej pracował z repertuarem Pucciniego i Verdiego.

</doc>
<doc id="52765" url="https://pl.wikipedia.org/wiki?curid=52765" title="Werniks">
Werniks

Werniks – szlachetny lakier stosowany do celów artystycznych (malarskich). W najprostszej postaci jest roztworem naturalnej lub syntetycznej twardej żywicy w olejku lotnym, alkoholu lub innym rozpuszczalniku. W zależności od przeznaczenia i wymagań skład werniksu może być dużo bardziej złożony.
Zastosowanie.
Werniksy w technikach malarskich (zwłaszcza olejnej i temperowej) stosuje się w zasadzie na cztery sposoby:
Do wszystkich tych celów można używać takiego samego werniksu, jednak dużo lepsze efekty daje zróżnicowanie jego składu i konsystencji.
Skład.
Podstawowym składnikiem werniksu jest żywica rozpuszczana w odpowiednim rozpuszczalniku. Właściwości rozpuszczalnika decydują o przydatności werniksu do zamierzonych celów – między innymi musi dość szybko i bez reszty wysychać i nie może być agresywny względem podeschniętych farb. W zależności od rodzaju rozpuszczanej żywicy stosuje się:
Z żywic naturalnych najczęściej stosowane są:
W XVI i XVII w. na północy Europy używano (i wysoko ceniono) „balsamy” olejne, otrzymywane z oleju lnianego, zagęszczonego na słońcu do konsystencji miodu; po rozpuszczeniu w terpentynie lub olejku terpentynowym powstawał werniks. Według obecnej wiedzy technologicznej stosowanie takich werniksów może być niebezpieczne dla trwałości obrazu olejnego, jednak tworzone z ich użyciem obrazy przetrwały setki lat bez znaczących uszkodzeń.
Współcześnie stosowane są także żywice syntetyczne, zwłaszcza akrylowe, rzadziej winylowe, jednak skład werniksów syntetycznych pozostaje zwykle tajemnicą producenta.
Werniks składający się wyłącznie z roztworu żywicy jest nazywany chudym i stosowany najczęściej jako werniks końcowy (ze względu na łatwość zdjęcia lub zmycia zabrudzonej lub uszkodzonej warstwy wierzchniej) i pośredni (ze względu na neutralność wobec warstw obrazu).
Dodatki.
Właściwości werniksu można modyfikować przez dodatki:
Werniksy tłuste.
Przez dodatek oleju schnącego, na przykład lnianego, otrzymuje się werniksy „tłuste”, stosowane najczęściej jako retuszerskie lub medium. Dodatek oleju opóźnia wysychanie medium (umożliwia dłuższą pracę nad warstwą obrazu) i zmienia konsystencję farb na bardziej tradycyjną. Szczególnym rodzajem werniksów są werniksy czysto olejne, otrzymywane przez rozpuszczenie na gorąco żywicy w oleju; poza specjalnymi zastosowaniami (jak np. do złoceń lub impregnacji podobrazia) mogą być używane wyłącznie jako medium. Jedynym wyjątkiem jest zastosowanie gęstego werniksu żywiczno-olejnego jako werniksu końcowego (tzw. olifa) w niektórych szkołach malowania ikon. Werniksy czysto olejne lub bardzo tłuste (z wysoką zawartością oleju) stosowane jako pośrednie i końcowe mogą powodować spękania i odspajanie warstw obrazu, co zdarzało się przy nieudolnych próbach naśladowania klasycznej techniki olejnej i temperowo-olejnej w XIX wieku. Nadmiar oleju w werniksach pośrednich i końcowych z reguły skutkuje też nieodwracalnym żółknięciem lub czernieniem obrazu (np. w monumentalnym malarstwie akademickim XIX w., w którym efekty przestrzenne i światłocieniowe były osiągane z użyciem nadmiaru tłustych, żywiczno-olejnych mediów i werniksów, zwanych przez krytyków sosami).
Werniksowanie.
Werniksy nakładać można pędzlem (najlepiej specjalnie do tego przeznaczonym, szerokim i miękkim), dłonią (sposób preferowany przez wielu artystów) lub przez natryskiwanie (większość obecnie produkowanych werniksów, zwł. syntetycznych, sprzedawana jest w postaci aerozolu). Ten ostatni sposób jest najbezpieczniejszy dla powierzchni obrazu w wypadku werniksu końcowego, ale do werniksowania pośredniego lub retuszerskiego niezbyt się nadaje. Tradycyjną metodą nakładania werniksu jest tamponowanie (z użyciem tamponu z waty lub pakuł owiniętego tkaniną), jednak – jako wymagająca znacznej wprawy i niezbyt bezpieczna dla obrazu – jest ona dość rzadko stosowana.
Werniks należy nakładać jak najcieńszą warstwą, dla otrzymania grubszej warstwy ew. powtarzając zabieg. W wypadku werniksu końcowego konieczne jest całkowite wyschnięcie obrazu, co trwa od kilku dni (tempera, akryl, szybkoschnące farby olejne) do kilku tygodni (farby olejne z dużym dodatkiem werniksu), a nawet kilkunastu miesięcy (olejne impasty, obrazy malowane szpachlą). Nałożenie werniksu końcowego na niewyschnięty obraz grozi jego nieodwracalnym uszkodzeniem (głębokie spękania, krakelura, złuszczanie fragmentów obrazu)
Inne zastosowania.
Werniks o składzie wyżej opisanym lub lekko zmodyfikowanym jest kluczowym składnikiem w technice aureoli ("pictura translucida") i malarstwie na bizmucie. Media o składzie podobnym do tłustych werniksów olejnych (mikstion, mordant) są używane do złoceń (złotem płatkowym).

</doc>
<doc id="52766" url="https://pl.wikipedia.org/wiki?curid=52766" title="Stare Drawsko">
Stare Drawsko

Stare Drawsko d. Drahim (niem. "Alt Draheim") − wieś sołecka w Polsce, położona w województwie zachodniopomorskim, w powiecie drawskim, w gminie Czaplinek. W latach 1975−1998 miejscowość administracyjnie należała do województwa koszalińskiego. W roku 2007 wieś liczyła 124 mieszkańców.
Geografia.
Wieś leży ok. 5,5 km na północ od Czaplinka, przy drodze wojewódzkiej nr 163, pomiędzy miejscowością Połczyn-Zdrój a Czaplinkiem, na przesmyku między jeziorami Drawsko i Żerdno, nad łączącą je rzeką Drawą.
Historia.
Stara osada położona na pograniczu Pomorza i Wielkopolski, na szlaku solnym łączącym Wielkopolskę z Kołobrzegiem, teren częstych walk między Polską a zakonem krzyżackim i Brandenburgią. Początkowo wieś nosiła nazwę "Drawhim", potem "Drahim". Na Półwyspie Drawskim znajduje się grodzisko – pozostałość słowiańskiego grodu z VIII do XII w. W XIV wieku zakon joannitów wybudował tu zamek, w 1366 Kazimierz Wielki włączył te tereny do Polski i rozbudował zamek. Od 1407 do 1668 znajdowała się tu siedziba polskich starostów drahimskich.
Zabytki.
Do wojewódzkiego rejestru zabytków wpisane są:
inne zabytki:
Turystyka.
Obecnie, ze względu na położenie, Stare Drawsko jest letniskiem Pojezierza Drawskiego: warunki do uprawiania wędkarstwa, sportów wodnych, spływy kajakowe rzeką Drawą, miejsca biwakowania, pola namiotowe, ośrodki wypoczynkowe, wokół tereny porośnięte lasami. Z platformy widokowej na wzgórzu „Spyczyna Góra” można podziwiać panoramę Pojezierza Drawskiego.
Ciekawostka.
Stare Drawsko pod nazwą "Alt Draheim", występuje w kluczowym rozdziale drugowojennej epopei "Łaskawe" Jonathana Littella. W Starym Drawsku znajduje się rodowa posiadłość rodziny von Üxküll.

</doc>
<doc id="52767" url="https://pl.wikipedia.org/wiki?curid=52767" title="Dominika">
Dominika

Dominika, Wspólnota Dominiki (, "Commonwealth of Dominica") – państwo na wyspie o takiej samej nazwie na Morzu Karaibskim w grupie Wysp Nawietrznych (Małe Antyle), pomiędzy Gwadelupą i Martyniką.
Warunki naturalne.
Dominika jest górzystą wyspą pochodzenia wulkanicznego. Prawie cała wyspa, z wyjątkiem nizin nadbrzeżnych, pokryta jest pasmami górskimi z najwyższym szczytem Morne Diablotins (1447 m n.p.m.). Na wyspie panuje klimat podrównikowy, bardzo wilgotny, z występującymi dość często cyklonami tropikalnymi. Średnia temperatura powietrza utrzymuje się na stałym poziomie przez cały rok i wynosi od 19 do 32 °C, roczna suma opadów notowana w Roseau wynosi 1980 mm. Dominującą roślinnością kraju jest wilgotny las równikowy. Wyspa posiada rozwiniętą sieć rzeczną w postaci licznych rzek i potoków górskich, występują również liczne źródła mineralne. Bogaty świat zwierzęcy i roślinny obfituje w liczne gatunki ptaków oraz kwiatów, w tym w narodowy kwiat Dominiki – Bwa Carib.
Ustrój polityczny.
Dominika jest republiką, członkiem Wspólnoty Narodów. Aktualnie obowiązująca konstytucja z 1978 roku została uchwalona w roku uzyskania pełnej niepodległości. Głową państwa jest prezydent, wybierany przez parlament na 5-letnią kadencję (maksymalnie dwie kadencje). Władza ustawodawcza należy do jednoizbowego 30-osobowego parlamentu (tzw. Izba Zgromadzenia) o 5-letniej kadencji, większość jego członków jest wybierana w wyborach powszechnych, a pozostała część mianowana przez prezydenta. Władza wykonawcza należy do prezydenta i powoływanego przezeń rządu, odpowiedzialnego przed parlamentem, premier rządu jest wyłaniany spośród pochodzących z wyboru członków parlamentu.
Języki.
Językiem urzędowym jest język angielski, natomiast nieoficjalnym (potocznym) językiem jest "patois".
Demografia.
Według spisu powszechnego ludność czarna stanowi 86,8% populacji, ludność mieszana 9,1%, Indianie 2,9%, pozostali 1,3%, a nieokreśleni 0,2%.
Religia.
Struktura religijna kraju w 2015 roku, według "The Association of Religion Data Archives":
Historia.
Wyspa była w okresie prekolumbijskim zamieszkiwana przez Arawaków. W listopadzie 1493 roku odkrył ją dla Europy Krzysztof Kolumb. W 1632 pojawili się tu osadnicy francuscy, których wpływy kulturowe są widoczne do dziś. W 1763 wyspę przyznano Wielkiej Brytanii. Początkowo administrowana jako część Wysp Zawietrznych, od 1771 odrębna kolonia. W 1871 roku weszła w skład Federacji Wysp Podwietrznych. Na wyspie w okresie kolonialnym rozwijała się uprawa trzciny cukrowej, bananów i kakao. W 1939 Dominika wystąpiła z Federacji a rok później 1940 stała się częścią Wysp Zawietrznych. W latach 1958–1962 członek Federacji Indii Zachodnich. W 1967 roku przyznano jej status państwo stowarzyszonego z Wielką Brytanią. Niepodległość w ramach brytyjskiej Wspólnoty Narodów przyznano jej w 1978 roku. W latach 1980–1995 rządy sprawowała prawicowa Partia Wolności Dominiki, premierem była Eugenia Charles. W latach 1995–2000 rządziła Zjednoczona Partia Robotnicza. W 2000 roku wybory parlamentarne zwyciężyła Partia Pracy Dominiki, która tym samym objęła rządy.
Gospodarka.
Dominika jest jednym ze słabiej rozwiniętych krajów Małych Antyli. Jednostką monetarną jest dolar wschodniokaraibski. Podstawą gospodarki jest rolnictwo, produkując głównie na eksport. Produktami eksportowymi kraju są banany, mydło, orzechy kokosowe, kopra oraz olejki eteryczne.
Atrakcje turystyczne.
Atrakcją wyspy są źródła mineralne oraz górskie jezioro z wodą podgrzewaną przez ulatniające się podziemne gazy. Ciekawą formą zwiedzenia lasu tropikalnego jest przejazd wśród koron drzew kolejką linową, dającą możliwość obserwacji życia ogromnej menażerii ptaków, jaka występuje na Dominice. Szczególnie upodobały sobie to miejsce papugi. Dwa gatunki papug obecnych na wyspie nie występują nigdzie indziej na świecie. Są to: amazonka cesarska ("Amazona imperialis"), która jest narodowym ptakiem Dominiki, oraz amazonka dominikańska ("Amazona arausiaca").
Słynnym produktem jest dominickie piwo "kubuli", które w 2002 roku otrzymało Złoty Medal w konkursie Monde Selection Award, organizowanym przez browarników belgijskich. Na Dominice, oprócz standardowych atrakcji oferowanych przez „karaibskie raje”, można obserwować wieloryby oraz przyjrzeć się bliżej życiu i zwyczajom Indian karaibskich – Kalinago, których około 500-osobowa grupa zamieszkuje jeszcze wyspę.

</doc>
<doc id="52769" url="https://pl.wikipedia.org/wiki?curid=52769" title="Cisowsko-Orłowiński Park Krajobrazowy">
Cisowsko-Orłowiński Park Krajobrazowy

Cisowsko-Orłowiński Park Krajobrazowy – park krajobrazowy położony w województwie świętokrzyskim na południowy wschód od Kielc. Utworzony dla zachowania wielkiej różnorodności biologicznej przejawiającej się m.in. obecnością większości nizinnych typów siedliskowych, a także bogactwem roślin i zwierząt.
Powierzchnia parku wynosi 20 693 ha, natomiast jego otulina liczy 25 336 ha.
Flora.
Na terenie parku występują 52 gatunki roślin objętych ochroną i 15 gatunków roślin rzadkich. Wielką atrakcją parku są leśne i torfowiskowe zespoły roślinne, chronione prawem w dwóch rezerwatach Białe Ługi i Słopiec. W obrębie rezerwatów można znaleźć wiele ponad 200-letnich buków i innych starych dębów, klonów, jaworów i jodeł. W parku można też obejrzeć wspaniałe, blisko 200-letnie drzewostany jodłowo-bukowo-dębowe. Niektóre ze starych cisów i jałowców uzyskały status pomników przyrody.
Fauna.
Bogactwu roślinności odpowiada różnorodność gatunkowa fauny. W parku występują duże ssaki takie jak:
Bogata jest także fauna ptasia:
Geologia.
W obrębie parku występują skały paleozoiczne oraz wychodnie skał dewońskich. Na obszarze unikatowego stanowiska wapieni bitumicznych znajduje się 200-metrowa Jaskinia Zbójecka. Niektóre ze stanowisk mają charakter pomników przyrody, jak choćby gołoborza w Niwach czy odsłonięcia skał wulkanicznych w Sierakowie, a w Zalesiu – piaskowce płytowe z ordowiku i syluru oraz stanowiska fauny sylurskiej.
Zabytki.
Na terenie parku w rezerwacie leśnym „Zamczysko” znajduje się pogańskie sanktuarium, po którym pozostały ziemne wały i tarasy.

</doc>
<doc id="52772" url="https://pl.wikipedia.org/wiki?curid=52772" title="Zarządzanie">
Zarządzanie

Zarządzanie – ogólny zakres działań, procesów i decyzji, których zastosowanie w odniesieniu do zasobów, osób, kapitału lub organizacji ma zapewnić warunki do efektywnego ich funkcjonowania prowadzącego do osiągnięcia postawionych celów.
Od początku XX wieku, odkąd zarządzanie próbowano oprzeć na naukowych podstawach, aż do lat 60. XX wieku zarządzanie pojmowane było jako działanie kierownicze, obejmujące następujące sekwencje postępowania: planowanie, organizowanie, decydowanie, motywowanie i kontrolowanie, nazywane "klasycznymi funkcjami zarządzania".
Klasyczne funkcje zarządzania wyróżnił pierwszy „klasyk” zarządzania Henri Fayol. Jednakże paradygmat zarządzania zmienił się od tego czasu radykalnie, więc warto powrócić do starszej, bardziej ogólnej definicji: zarządzanie to sztuka bądź praktyka rozumnego stosowania środków dla osiągnięcia wyznaczonych celów.
Inne definicje zarządzania:
W odniesieniu do organizacji gospodarczych zamiast słowa zarządzanie używa się czasem terminu administracja biznesu (ang. "Business Administration"). Zadanie administracji biznesu ujmuje krótkie określenie: „Administracja biznesu ma zapewnić, aby zostało zrobione to, co ma być zrobione”. Administracja biznesu jest dyscypliną akademicką, a szereg uniwersytetów i szkół biznesu nadaje stopień magistra z tej dyscypliny ("Master of Business Administration", w skrócie MBA).
Przedmiot zarządzania.
Podmiot zarządzający nie zawsze jest tym, który wyznacza cele. Przykładem takiej sytuacji może być organizacja wojskowa, która ma do spełnienia określoną misję, ale ani ona sama, ani jej dowódcy (podmioty zarządzające) nie formułują tej misji. Formułują natomiast zadania (co jest do zrobienia) oraz określają wartości docelowe (ang. "targets"), czyli wyniki, jakie należy osiągnąć. Przykład ten pokazuje, że organizacja jest środkiem osiągania celów, a więc jest przedmiotem zarządzania. Inne typowe przedmioty zarządzania mające tożsamość to gospodarstwo, grupa ludzi, jednostka. Zazwyczaj wypełniają one klasyczne funkcje zarządzania, więc – pomijając wyjątki – powiemy, że przedmiot zarządzania mający tożsamość jest na ogół podmiotem zarządzania.
Z wyjątkiem szczególnych przypadków, jak np. zarządzanie osobistym budżetem przez pojedynczą osobę albo prowadzenie gospodarstwa w pełni samowystarczalnego, osiąganie zamierzonych wyników zależy częściowo od działania innych podmiotów. Zatem zarządzanie obejmuje także relacje (związki) podmiotu z otoczeniem.
Każdy podmiot w swym działaniu wykorzystuje zasoby. Zasoby są przedmiotem zarządzania. Do najważniejszych należą zasoby ludzkie (siła robocza i jej kwalifikacje), zasoby finansowe, aktywa materialne (środki trwałe) i czas. Ostatnio coraz większego znaczenia w działaniu organizacji nabierają zasoby środowiska naturalnego oraz zasoby niematerialne (np. licencje, prawa autorskie), wiedza i relacje z otoczeniem społeczno-gospodarczym zaliczane do zasobów kapitału niematerialnego (ang. "intangibles", "intangible capital"). Zatem w zarządzaniu zasobami wyróżniamy najczęściej:
Przedmiot zarządzania w organizacjach.
Przeznaczeniem organizacji jest systematyzowanie (porządkowanie) działania jej uczestników w taki sposób, aby realizowała swą misję, osiągała pożądane wyniki bądź wykonywała swe zadania przy optymalnym wykorzystaniu (zużyciu) zasobów.
Przedmiotem zarządzania ogólnego (ang. "General Management") jest organizacja jako całość. Do zadań zarządzania ogólnego należy zarządzanie strategiczne, kształtowanie struktur organizacyjnych i administracja zasobami ludzkimi oraz aktywami. Oprócz tego w nowym paradygmacie zarządzania kładzie się duży nacisk na przywództwo oraz kształtowanie kultury korporacyjnej.
Przedmiotem zarządzania funkcjonalnego są zadania względnie autonomicznych części organizacji, które nazywamy funkcjami. Według jednej z definicji (H. James Harrington) funkcja w organizacji to grupa ludzi wykonujących to samo zadanie. Najważniejszą dziedziną zarządzania funkcjonalnego jest zarządzanie operacjami, utożsamiane niegdyś z zarządzaniem produkcją, a dzisiaj często określane ogólniej jako zarządzanie wytwarzaniem wyrobów i usług. Współcześnie względne znaczenie zarządzania funkcjonalnego zmniejsza się, gdyż w coraz większym stopniu uzupełniane jest ono i częściowo zastępowane zarządzaniem procesowym.
Przechodzenie z zarządzania funkcjonalnego na zarządzanie procesowe jest zjawiskiem charakterystycznym dla wspomnianej zmiany paradygmatu zarządzania. W tym nowym paradygmacie zarządzanie operacjami można traktować jako zarządzanie czynnikami konkurencyjności.
Zarządzanie operacyjne – zarządzanie czynnikami konkurencyjności.
Wyróżnia się trzy klasyczne czynniki konkurencyjności: jakość, koszt i dostawa. Zapewnienie wymaganej przez rynek jakości produktu (wyrobu bądź usługi bądź pakietu produkty+usługi), kosztu nabycia i użytkowania produktu oraz wymaganej ilości, różnorodności, terminowości dostaw produktu i szybkości realizacji zamówień decyduje o konkurencyjności produktu, czyli o jego atrakcyjności rynkowej w porównaniu z innymi produktami. Oprócz czynników klasycznych dużego znaczenia nabierają ostatnio takie czynniki, jak sprawność obsługi klientów (ang. "Customer Service") oraz cechy jakości wykraczające poza jakość konstrukcji i wykonania, np. ekologiczność i bezpieczeństwo produktu i procesu produkcji. Istotna w obsłudze klientów jest jakość ich wykonywanej pracy, która powinna być bardziej ceniona niż ilość sprzedaży np. w pracy z pracownikami bankowymi.
Zapewnienie jakości na sposób tradycyjny jest zadaniem kontroli jakości. Kontrola jakości jest funkcją organizacyjną. Kontrola jakości wykonuje swoje zadanie w ten sposób, że spośród wytworzonych produktów wybiera produkty spełniające wymagania i kwalifikuje je jako nadające się do przekazania klientowi zewnętrznemu bądź wewnętrznemu. Produkty nie spełniające wymagań zostają odrzucone przez kontrolę jakości i kierowane do poprawek, do naprawy albo do złomowania.
Zapewnienie jakości na sposób nowoczesny (w nowym paradygmacie zarządzania) polega na zapewnieniu doskonałości procesu wytwarzania i dostarczania. Podstawą takiego postępowania jest twierdzenie, że jeśli praca na każdym etapie procesu jest wysokiej jakości, to na wyjściu procesu powstaje produkt wysokiej jakości. W praktyce parametry charakteryzujące jakość produktu muszą mieścić się w określonych i wąskich granicach. Jeśli tak jest, mówi się, że proces jest stabilny. Gdy natomiast zostanie stwierdzone, że któryś z parametrów jakości produktu nie mieści się w zadanych granicach, należy poszukać w procesie miejsc, które są przyczyną defektu, a następnie usunąć owe przyczyny. W ten sposób realizowane jest sprzężenie zwrotne pomiędzy wyjściem procesu a miejscami w procesie decydującymi o jego doskonałości.
Opisany sposób sterowania procesem jest istotą Kompleksowego Systemu Sterowania przez Jakość – (ang. "TQC" – "Total Quality Control"). W praktyce olbrzymia większość procesów to procesy nieciągłe. W takich procesach zarówno przetwarzanie, jak i jakość produktu na wyjściu mają naturę statystyczną. W odniesieniu do takich przypadków oraz w odniesieniu do procesów biznesowych mówimy o statystycznym sterowaniu procesami (ang. "SPC" – "Statistical Process Control").
Zarządzanie kosztami na sposób tradycyjny ma na celu redukcję kosztów działania organizacji. Dwa najpowszechniejsze środki prowadzące do tego to kontroling kosztów polegający na narzuceniu dyscypliny budżetowej (patrz: budżet, budżetowanie) wszystkim komórkom organizacyjnym oraz czynienie oszczędności.
W zarządzaniu procesowym zamiast o redukcji kosztów mówi się o redukcji strat. Podstawą programu redukcji strat jest klasyfikacja strat. W odniesieniu do niektórych procesów i funkcji, takich jak proces produkcji, czy utrzymanie ruchu, punktem wyjścia do klasyfikacji strat jest klasyfikacja standardowa (np. "siedem rodzajów strat produkcyjnych", tzw. "Sześć Wielkich Strat" w pierwszym standardzie "Total Productive Maintenance", szesnaście głównych strat w drugim standardzie tego systemu). W praktyce najpowszechniejszym przedsięwzięciem mającym na celu redukcję strat jest eliminowanie z procesu wszystkich elementów, które nie przynoszą wartości dodanej, są marnotrawstwem (patrz: "muda"). Przedsięwzięciem kompleksowym jest wyszczuplanie procesów (ang. "streamlining"). Zazwyczaj nie ogranicza się ono do eliminowania elementów zbędnych, lecz wymaga przeprojektowania procesu. Podstawową metodologią wyszczuplania procesów, zarówno produkcyjnych, jak i biznesowych, jest inżynieria przemysłowa – metodologia wspierająca zarządzanie operacyjne, traktowana często jako samodzielna dziedzina zarządzania.
Najprostszy przypadek konkurowania w oparciu o koszty to konkurencja cenowa. Na niektórych rynkach, zwłaszcza rynkach profesjonalnych, wysoka cena produktu jest akceptowana pod warunkiem niskich kosztów eksploatacji produktu i niskich kosztów wyłączenia produktu z eksploatacji. W takich przypadkach produkt konkurencyjny kosztowo to produkt o niskim koszcie cyklu życia.
Dostawa jako czynnik konkurencyjności jest właściwie wiązką kilku różnych czynników, które – zależnie od okoliczności (gł. od obszaru produktowo-rynkowego i sytuacji konkurencyjnej) – mają większe lub mniejsze znaczenie. Do najważniejszych z nich należy niezawodność dostaw, czyli wypełnianie przez dostawcę obietnic dotyczących terminu dostawy. Współcześnie rośnie znaczenie szybkości dostaw, czyli czasu, jaki upływa od momentu otrzymania zamówienia przez dostawcę do momentu dostarczenia towaru na miejsce przeznaczenia. Czynnikiem podstawowym jest zapewnienie wymaganej ilości towaru, ale w ramach tego rośnie znaczenie różnorodności produktów. Rynek wymaga bowiem coraz bardziej różnorodnych produktów dostarczanych coraz częściej i w coraz mniejszych partiach. Spełnienie tego warunku wymaga elastyczności systemu produkcyjnego, która jest tym większa, im krótszy czas i mniejszy koszt przestawiania (przezbrajania – patrz SMED).
Jak wspomniano powyżej, jakość, koszt i dostawa nie są jedynymi czynnikami konkurencyjności. Zapewnienie pozostałych ważnych obecnie czynników konkurencyjności odbywa się poprzez zarządzanie środowiskiem oraz zarządzanie bezpieczeństwem.
Wyszczuplanie procesu zazwyczaj prowadzi jednocześnie do jego przyspieszenia.
Prawidłowo prowadzone przeprojektowanie procesu pozwala osiągnąć jednocześnie redukcję kosztów i poprawę jakości produktu. Przeprojektowanie radykalne procesów biznesowych to reengineering, który stosowany jest obecnie bardzo rzadko, ponieważ radykalizm jego metodologii przynosi w warunkach przemysłowych na ogół więcej efektów negatywnych, niż pozytywnych. Do mniej radykalnych metodologii doskonalenia procesów należą "Business Process Redesigning" oraz Ulepszanie Procesów Biznesowych (ang. "Business Process Improvement").
Inne podmioty zarządzania.
Gospodarka przyswajająca (zbieractwo, łowiectwo, rybołówstwo, pierwotne rolnictwo) wykorzystuje ograniczone zasoby naturalne, więc jej celem jest nie tylko pozyskiwanie i wykorzystanie tych zasobów, ale także ich ochrona. Występują tu tylko niektóre, niezbędne elementy zarządzania, jak podział pracy, planowanie robót gospodarskich i koordynowanie ich oraz proste czynności administracyjne, jak rejestracja inwentarza.
W gospodarce pierwotnej (samowystarczalnej) podobnie jak w gospodarce przyswajającej oraz w wielu formach gospodarki kolektywnej (np. zagospodarowanie działów wodnych, gospodarka leśna) praca na ogół nie ma ustalonej ceny, toteż nie musi występować tu w ogóle zarządzanie finansowe. Nie występuje tu zarządzanie strategiczne, a zarządzanie operacyjne ogranicza się do organizacji pracy.
W gospodarstwach rolnych i w najprostszych formach działalności gospodarczej, jak drobny handel, usługi i wytwórczość (rzemiosło) występują elementy strategii i zarządzania zasobami (ponieważ występuje substytucja pracy, kapitału i energii), zarządzanie jakością i organizacja pracy. Kategorią wynikową jest tu dochód albo zarobek, występuje więc zarządzanie zakupami, ale nie występuje zarządzanie kosztami.
W gospodarstwach domowych podstawowym zagadnieniem zarządzania jest alokacja dochodu oraz dysponowanych zasobów pracy i czasu pomiędzy konsumpcję bieżącą (w tym odpoczynek, rekreacja i rozrywka), oszczędności i inwestycje w przyszłość (np. edukację).
Szczególną dziedziną zarządzania jest zarządzanie osobiste, którego podmiotem jest jednostka, a przedmiotem na ogół jej budżet czasu. Zarządzanie czasem za punkt wyjścia bierze uświadomienie sobie przez jednostkę hierarchii wartości dotyczącej tego, co jest dla niej ważne w jej życiu. Celem jest racjonalne gospodarowanie czasem, tzn. alokowanie go według priorytetów wynikających z owej refleksji. Umiejętność zarządzania czasem bywa także istotnym atutem pracownika w organizacji.
Inną szczególną dziedziną zarządzania są sytuacje szczególne; wyróżnia się na przykład zarządzanie katastrofami, zarządzanie konfliktami, zarządzanie kryzysowe.
Historycznie najwcześniejszą, w pełni dojrzałą dziedziną zarządzania jest administracja terytorialna i państwowa. Najwcześniej ukształtowała się administracja miast (prawdopodobnie w 2 połowie VI tysiąclecia p.n.e.), ponieważ miasta powstały zanim powstały państwa.

</doc>
<doc id="52773" url="https://pl.wikipedia.org/wiki?curid=52773" title="Jerzy Got">
Jerzy Got

Jerzy Got właśc. Jerzy Spiegel (ur. 9 marca 1923 w Krakowie, zm. 9 lutego 2004 w Wiedniu), historyk teatru.
W badaniach historii teatru polskiego kontynuował tradycję rodzinną – był synem Stanisława Dąbrowskiego, aktora, reżysera, dyrektora teatru, ale także znakomitego historyka, twórcy "Słownika biograficznego teatru polskiego".
Jerzy Got kształcił się w okresie okupacji niemieckiej na tajnych kompletach, a po wojnie studiował w Wyższej Szkole Ekonomicznej w Krakowie oraz na Uniwersytecie Adama Mickiewicza w Poznaniu (polonistykę). W 1965 na UAM obronił pracę doktorską "Teatr krakowski pod dyrekcją Adama Skorupki i Stanisława Koźmiana 1865-1885. Repertuar". W latach 1956-1967 był pracownikiem naukowym Instytutu Sztuki PAN, brał udział w pracach nad wspomnianym "Słownikiem" (tom obejmujący lata 1765-1965 ukazał się w 1973). W 1971 uzyskał habilitację na Uniwersytecie Wrocławskim (praca "Na wyspie Guaxary. Wojciech Bogusławski i teatr lwowski 1789-1799" ukazała się także w wydaniu książkowym w 1971). Od 1967 pracował w Instytucie Filologii Polskiej Uniwersytetu Jagiellońskiego. W 1974 był twórcą pierwszych w Polsce studiów teatrologicznych w tym instytucie.
Był wieloletnim współpracownikiem Teatru Starego w Krakowie; redagował czasopismo „Afisz teatralny”, które wchodziło w skład programów wydawanych przy okazji premier.
Od 1978 mieszkał na stałe w Wiedniu, gdzie kontynuował badania teatrologiczne, m.in. dotyczące teatrów galicyjskich.
Pochowany na Cmentarzu Rakowickim w Krakowie.
Niektóre publikacje:

</doc>
<doc id="52775" url="https://pl.wikipedia.org/wiki?curid=52775" title="Deskorolka">
Deskorolka

Deskorolka () – deska wykonana ze sklejki (zwykle 7-warstwowej) pokryta papierem ściernym (grip), posiadająca 4 kółka i 8 łożysk mocowanych do dwóch trucków (osiek) używana do rekreacji, oraz wykonywania ewolucji. Deskorolka pojawiła się w Kalifornii w latach 50. XX wieku, kiedy to entuzjaści surfingu doczepili do desek kółka, żeby móc szlifować technikę surfowania na suchym podłożu.
Później deskorolka zmieniła swoją postać. Nie tylko w kształcie, ale również w materiałach używanych do jej produkcji. Współcześnie wykorzystywane są elementy z metalu, plastiku, drewna, a nawet włókna szklanego. Deskorolki w przeszłości miały często tylko jedną warstwę drewna oraz kształt zbliżony do deski surfingowej z lekkim wygięciem. Kółka były trochę większe niż w dzisiejszych deskorolkach i były zwykle zrobione z aluminium. Trucki (ośki) również były większe i mniej wytrzymałe. Ogromny wkład w dzisiejsze deskorolki miał Rodney Mullen, który wymyślił wiele ewolucji takich jak kickflip, heelflip czy 360 flip.
Budowa deskorolki.
Blat.
Blat jest głównym elementem deskorolki, który zapewnia miejsce na nogi. Pokryty jest papierem ściernym – jest to tak zwany "grip", który powoduje zwiększenie przyczepności nóg na desce. Blaty początkowo były pojedynczym kawałkiem drewna. Aktualnie są one robione ze sklejki (najczęściej wykonanej z drewna klonu kanadyjskiego). Czasem do konstrukcji decka włączane są inne materiały, takie jak włókno szklane, włókno węglowe czy kevlar, aby zmniejszyć wagę blatu i zwiększyć jego wytrzymałość.
Deck obecnie ma szerokość 19–23 centymetrów. Szersze Blaty są zwykle bardziej przydatne dla skaterów, którzy jeżdżą na vercie. Takie blaty cechuje większa sterowność i stabilność podczas zjazdu ze stromych zboczy oraz po ścianach half-pipe’ów. Węższe blaty są przeznaczone dla ulicznych skaterów, którzy wolą wykonywać triki bardziej nacechowane techniką. Szeroka deska często utrudnia wykonanie takich trików.
Trucki.
Truck to element umożliwiający montaż kółek do deski oraz kierowanie nią przez pochylenie w stronę, w którą chce się skręcić. Do blatu przyłączane są dwa metalowe trucki(stop aluminium, czasem z dodatkiem magnezu – w środku ze stalową osią), które łączy się z kółkami.
Trucki są złożone z dwóch części. Górna część trucka, przytwierdzana do blatu, nazywana się baseplate, a poniższa to hanger. Pomiędzy baseplate a hangerem znajdują się bushingi, gumowe elementy, które zapewniają elastyczność przy skręcaniu deskorolką. Śruba o nazwie kingpin przytrzymuje te części razem. Pokręcając tą śrubą zmieniamy sztywność deski.
Kółka.
Kółka są zakładane na trucki z wykorzystaniem łożysk i tulejek dystansowych. W większości deskorolek są wykonane z poliuretanu lub innego tworzywa sztucznego. Większe rozmiary kółek ułatwiają jazdę na rampie oraz są mniej wrażliwe na nierówności podłoża. Mniejsze średnice ułatwiają triki typu grind i zmniejszają wagę deskorolki lecz także zmniejszają prędkość maksymalną. W latach 80. był pełny asortyment kółek o różnej twardości (twarde do jazdy na rampie, średnie do jazdy ulicznej i miękkie do slalomu) – obecnie większość kółek ma zbliżoną twardość oscylującą w okolicach 100A.
Łożyska.
W każdym kółku znajdują się dwa łożyska toczne rozdzielone tulejką dystansową. Łożyska produkowane wyłącznie do deskorolek i rolek są klasyfikowane według skali ABEC, której wartościami są liczby od 1 do 9 (nieparzyste). Wyższa klasyfikacja według skali ABEC odpowiada wyższemu stopniowi precyzji. Określa się tym samym stopień ślizgu łożyska – im większa liczba tym mniejszy opór wewnątrz spowodowany mniejszą ilością kulek i wypełniającym je smarem. Najczęściej spotykane są łożyska ABEC5 i ABEC7.
Często stosuje się też znacznie trwalsze i dokładniejsze zwykłe łożyska maszynowe o oznaczeniu 608Z.
Podkładki pod trucki.
Podkładki są umieszczane pomiędzy blatem a truckiem, aby amortyzowały uderzenia o podłoże. Dzięki temu zmniejsza się prawdopodobieństwo, że blat ulegnie zniszczeniu. Podkładki nie są niezbędną częścią deskorolki; są rzadko stosowane a praktyczna przydatność jest znikoma.
Śruby.
Śruby (tzw. "montażówki") trzymają razem blat, oraz trucki. Niektórzy skaterzy kolorują pary śrubek (można je również kupić), aby łatwiej było im odróżnić, która strona deskorolki to tail (tył). Montażówki mają różne długości, które są dopasowywane do grubości decku. Różnią się również otworem na narzędzie. Niektóre montuje się za pomocą klucza imbusowego, inne zaś na zwykły śrubokręt tzw. krzyżak.
Grip – papier ścierny.
Papier ścierny, który przykleja się na górną część blatu, jest najczęściej samoprzylepny. Dostępny w wielu kolorach i wzorach. Niektórzy skaterzy wycinają lub malują na gripie pasek lub wzorek, aby mogli łatwiej odróżnić, gdzie znajduje się tail.
Papier ścierny na górze deski pomaga też utrzymać nogi w jednym miejscu, by nie przesuwały się podczas jazdy i robienia tricków.
Dawniej używane części.
Slidery: Wąskie plastikowe paski przymocowywane pod blatem wzdłuż krawędzi. Były popularne wśród vert skaterów, którym ułatwiały przytrzymywanie deski podczas wykonywania trików w powietrzu. Powodowały również większy poślizg na dolnej warstwie decka, chroniąc tym samym deck przed zarysowaniem podczas wykonywania slide'ów. Większość skateboarderów już nie używa raili ze względu na małą przydatność i kłopot z montażem. W latach 90. zastąpiono je Everslickiem czyli pokryciem spodniej warstwy deski plastikową powłoką – taka sama powłoka stosowana jest w snowboardach.
Copery: Plastikowe nakładki na hangery trucka, zapewniające większy poślizg podczas wykonywania grindów. Zostały wymyślone w czasie, gdy street skating był w początkowej fazie swojego istnienia. Copery nie były bardzo popularne ze względu na małą trwałość.
Leppery: Plastikowe pokrycia mocowane w środku trucka, okrywające kingpin i baseplate. Ich przeznaczeniem było zapobieganie zatrzymywaniu deskorolki, gdy truck uderzy w jakąś przeszkodę. Pomysł zarzucono bo nie były przydatne.
Nose guardy: Plastikowe "zderzaki" nakładane na nose (przód) deskorolki. Ich celem była ochrona decka przez zniszczeniami przy uderzeniu o przeszkody.
Tail bone'y lub tail guardy: Kawałki plastiku przymocowane na tailu deskorolki. Ich celem była osłona taila przed zużyciem podczas skoków i hamowania. Tailbone utrudniał wykonywanie ollie i kilka innych trików tail bone'y są dzisiaj bardzo rzadkimi akcesoriami.
Korzystanie z dróg w Polsce.
Od 20 maja 2021 korzystanie z deskorolek w Polsce jest uregulowane przez ustawę Prawo o ruchu drogowym. Deskorolki zaliczają się do typu urządzeń wspomagających ruch (UWR). Osoba poruszająca się na deskorolkach jest obowiązana korzystać z chodnika, drogi dla pieszych lub drogi dla rowerów, poruszając się na drodze dla rowerów obowiązuje ruch prawostronny. Korzystając z chodnika albo drogi dla pieszych, jest obowiązana poruszać się z prędkością zbliżoną do prędkości pieszego, zachować szczególną ostrożność, ustępować pierwszeństwa pieszemu oraz nie utrudniać jego ruchu.
Osoba poruszająca się po drogach i chodnikach jest obowiązana:
Ponadto Kodeks drogowy zabrania użytkownikom UWR:

</doc>
<doc id="52776" url="https://pl.wikipedia.org/wiki?curid=52776" title="Short track">
Short track

Short track, łyżwiarstwo szybkie na torze krótkim – dyscyplina zimowa, stanowiąca odmianę łyżwiarstwa szybkiego. Jest jedną z najmłodszych wyczynowych dyscyplin sportów zimowych. Narodziła się w Stanach Zjednoczonych i Kanadzie. Wpisana do programu zimowych igrzysk olimpijskich od 1992.
Wyścigi odbywają się na krótkim torze, którego pętla standardowo wynosi 111,12 m. Tor jest wyznaczany na tafli lodowiska (do hokeja na lodzie). Zawodników jest od czterech do sześciu i wszyscy startują z jednej linii. Dystanse to: 500, 777, 1000, 1500, 3000, 5000 m. Rozgrywane są biegi indywidualne i sztafety, w których zawodnik wypycha swojego zmiennika, aby nabrał prędkości. Zmian takich dokonuje się średnio co 1–2 okrążenia. Liczy się kolejność na mecie, do następnego biegu kwalifikuje się dwóch pierwszych z każdego biegu. Zawodnicy w wyniku prędkości rozwijanych do 50 km/h podpierają się ręką na łuku (wykładanie).
Short track w Polsce.
W 1985 Zofia Tokarczyk wystartowała (podczas Zimowej Uniwersjady w Belluno we Włoszech) jako jedyna Polka we wprowadzanej wtedy konkurencji short track. W klasyfikacji końcowej zajęła 17. miejsce na 27 zawodniczek.
Pierwsze zawody w Polsce odbyły się podczas uniwersjady w Zakopanem w 1993. Polskę reprezentowali trener: Dariusz Tchórzewski i zawodnicy: Lidia Olcoń-Matuszek, Jarosław Ogórek, Jan Mazur, Maciej Kukułka, Krzysztof Cukier.
Pierwsze rekordy Polski zostały ustanowione podczas międzynarodowych zawodów w Sofii w Bułgarii w styczniu 1993, gdzie po raz pierwszy PZŁS wystawił reprezentację Polski w short tracku.
W Białymstoku znajdują się 3 szkoły, które zajmują się trenowaniem zawodników. Ważniejszymi ośrodkami propagującymi short track w Polsce są kluby z Białegostoku, Opola, Elbląga, Sanoka (lodowisko Arena Sanok), Gdańska, Torunia, Nowego Targu, Olsztyna, Giżycka i Domaniewic.
Reprezentanci Polski w short tracku na igrzyskach olimpijskich: Maciej Pryczek (Nagano 1998), Krystian Zdrojkowski (Salt Lake City 2002), Dariusz Kulesza (Turyn 2006), Patrycja Maliszewska (Vancouver 2010, Soczi 2014, Pekin 2022), Paula Bzura (Vancouver 2010), Jakub Jaworski (Vancouver 2010), Natalia Maliszewska (Pjongczang 2018, Pekin 2022), Magdalena Warakomska (Pjongczang 2018), Bartosz Konopko (Pjongczang 2018), Nikola Mazur (Pekin 2022), Kamila Stormowska (Pekin 2022), Łukasz Kuczyński (Pekin 2022), Michał Niewiński (Pekin 2022).
Jak dotychczas w tej dyscyplinie Polska ma w swoim dorobku kilka medali mistrzostw Europy, głównie za sprawą sióstr Natalii i Patrycji Maliszewskich oraz jeden, srebrny medal mistrzostw świata zdobyty przez Natalię w 2018 roku.

</doc>
<doc id="52778" url="https://pl.wikipedia.org/wiki?curid=52778" title="Andrzej Kowalski (1930–2004)">
Andrzej Kowalski (1930–2004)

Andrzej Seweryn Kowalski (ur. 23 października 1930 w Sosnowcu, zm. 11 kwietnia 2004 w Katowicach) – polski artysta malarz, grafik, pisarz, eseista, pedagog.
Życiorys.
W 1955 r. ukończył studia na Wydziale Malarstwa krakowskiej ASP, uzyskując dyplomy: malarza u Adama Marczyńskiego i grafika u Ludwika Gardowskiego. Od 1957 r. był członkiem Grupy Zagłębie, a od 1958 r. członkiem Grupy Krakowskiej. W latach 1958–1959 był członkiem zespołu redakcyjnego „Zebry”, gdzie drukował cykl krótkich impresji. Od 1958 do 1960 r. współpracował z eksperymentalnym „Teatrem 38” w Krakowie. W 1965 został członkiem Grupy Arkat. Od 1959 do 2003 r. pracował w katowickiej filii ASP w Krakowie, pełniąc m.in. funkcje dziekana i prorektora; kierował Pracownią Rysunku i Malarstwa, następnie Katedrą Kształcenia Ogólnoplastycznego. W latach 1972-1975 był prodziekanem, a od 1981 r. dziekanem; zrezygnował w 1982 po okresie internowania (13 XII 1981) w stanie wojennym. W latach 1975–1978 wykładał też w filii Uniwersytetu Śląskiego w Cieszynie na Wydziale Pedagogiczno-Artystycznym, a w latach 1989–1990 na Wydziale RTV UŚ. W 1982 r. został członkiem Biskupiego Komitetu Pomocy Uwięzionym i Internowanym w Katowicach.
W latach 50. malował abstrakcyjne obrazy, budowane z dużych, nieregularnych, kolorowych (z przewagą żółcieni, brązów) płaszczyzn, harmonicznie zrównoważonych wewnętrzną geometrią obrazu. W 2 poł. lat 60. wprowadził przedmiot do swych obrazów. Jednocześnie jego abstrakcje stały się bardziej fakturalne, a obrazy figuralne bardziej ekspresyjne (Pieta wietnamska, 1967) i metaforyczne (Śmierć konia, 1969). W latach 70. zaprzestał działalności wystawienniczej.
W latach 80. był silnie związany z ruchem kultury niezależnej (wystawiennictwo kościelne). Oprócz obrazów abstrakcyjnych, maluje liczne sceny ekspresyjne. Od lat 70. realizuje liczne projekty sakralne m.in. w Będzinie (kościół św. Trójcy, 1974), Mikołowie – Kamionce (1976), Boguszowicach (1978), Jaśle (1980), Brudzowicach koło Siewierza (1985), Świętochłowicach – Chropaczowie (droga krzyżowa w kościele, 1991).
Jego twórczość obejmuje malarstwo sztalugowe, ścienne, mozaikę, rysunek i grafikę. Wystawiał swoje prace w kraju i za granicą. Prace artysty znajdują się w zbiorach m.in. Galerii Sztuki Współczesnej BWA w Katowicach, Muzeum Śląskiego w Katowicach, Muzeum Historii Katowic, Muzeum Archidiecezjalnego w Katowicach, Muzeum Górnośląskiego w Bytomiu oraz licznych kolekcjach prywatnych.
Jest autorem powieści „Powrót”, wydanej przez PAX pod pseudonimem Andrzej Seweryn; publikował również w czasopismach drugiego obiegu pod pseudonimem Andrzej Surowiec.
W 1993 odznaczony Krzyżem Kawalerskim Orderu Odrodzenia Polski

</doc>
<doc id="52780" url="https://pl.wikipedia.org/wiki?curid=52780" title="Zhang Qun">
Zhang Qun

Zhang Qun (ur. 9 maja 1889, zm. 14 grudnia 1990) – polityk chiński.
Pochodził z Huayang w prowincji Syczuan. Otrzymał tradycyjną edukację konfucjańską i w 1906 dostał się na studia w Akademii Wojskowej w Baoding. W 1907 wysłany na stypendium rządowe do Tokio, gdzie poznał Czang Kaj-szeka, którego do końca życia był bliskim współpracownikiem. W Japonii Zhang i Czang wstąpili razem do republikańskiej Ligi Związkowej. Po ukończeniu edukacji służył w armii japońskiej, w 1911 roku powrócił jednak do Chin, by wziąć udział w rewolucji Xinhai. W 1913 roku uczestniczył w tzw. drugiej rewolucji, skierowanej przeciwko dyktatorskim zapędom prezydenta Yuan Shikaia; po jej upadku uciekł do Japonii.
Gdy Yuan Shikai ogłosił się w 1915 cesarzem, Zhang potajemnie przedostał się do Szanghaju, gdzie zajął się organizowaniem ruchu oporu. Na początku lat 20. XX w. walczył pod wodzą Feng Yuxianga przeciwko militarystycznemu rządowi pekińskiemu. Po ekspedycji północnej zajmował wysokie stanowiska w strukturach Kuomintangu, wojsku i dyplomacji. W 1928 wszedł w skład Centralnego Komitetu Wykonawczego KMT. W latach 1929-1931 był burmistrzem Szanghaju, następnie 1933-1935 gubernatorem prowincji Hubei. Od 1935 do 1937 roku był ministrem spraw zagranicznych Republiki Chińskiej. Uległy wobec Japończyków, nie potrafił przeciwstawić się ich ekspansji w północnych Chinach, próbując do samego końca szukać porozumienia na drodze negocjacji.
Po wybuchu w 1937 wojny z Japonią został sekretarzem generalnym Narodowej Rady Obrony. Od 1940 do 1945 piastował urząd gubernatora prowincji Syczuan. W 1946 był delegatem na zakończone niepowodzeniem rozmowy pokojowe z komunistami.
W latach 1947-1948 piastował urząd premiera Republiki Chińskiej, bezskutecznie próbując przeprowadzić reformę rolną i stabilizację pieniądza. W obliczu ofensywy komunistycznej pod koniec 1949 roku uciekł wraz z rządem kuomintangowskim na Tajwan. W latach 50. jako doradca prezydencki działał na rzecz współpracy japońsko-tajwańskiej. W 1965 był obserwatorem rządu RCh na II soborze watykańskim.

</doc>
<doc id="52782" url="https://pl.wikipedia.org/wiki?curid=52782" title="Henry Moore">
Henry Moore

Henry Spencer Moore (ur. 30 lipca 1898 w Castleford, zm. 31 sierpnia 1986 w Much Hadham) – brytyjski rzeźbiarz, rysownik i grafik; przedstawiciel abstrakcji organicznej, która w jego twórczości harmonijnie współistniała z kompozycją figuralną.
W latach 30. XX wieku był jedną z najważniejszych postaci w sztuce brytyjskiej, a już w następnej dekadzie także światowej. Jego prace wywierały istotny wpływ na całe pokolenia rzeźbiarzy. Odznaczony Orderem Towarzyszy Honoru (1955) i brytyjskim Orderem Zasługi (1963). Laureat Nagrody Erazma (1968).
Życiorys.
Głównym ich tematem była pojedyncza postać ludzka lub grupa, traktowana monumentalnie, i w syntetycznej formie. Jako rzeźbiarz, Henry Moore miał bardzo mocno rozwiniętą świadomość kształtu. Zdawał sobie sprawę, że wśród całego bogactwa form naturalnych, jakie nas otaczają, można znaleźć takie, które są dla człowieka szczególnie istotne – te właśnie rozpoznawał i używał w swojej sztuce. Dzieło sztuki według Moore’a jest koncentracją sił witalnych, przedstawionych w syntetycznej, zintegrowanej formie. Artysta sformułował zasady tworzenia rzeźby abstrakcyjnej jako przemiany bezładnej bryły w kompozycję zachowującą ciągłość ze swoim otoczeniem powietrznym. Reprezentował kult szlachetnego autentycznego materiału (drewno, brąz, marmur).
Ewolucja twórczości.
Przed 1939 rokiem działalność Moore’a charakteryzowała się:
W latach trzydziestych XX wieku prace Moore’a stały się mniej przedstawiające, bardziej abstrakcyjne, chociaż artysta właściwie nigdy nie przekroczył granicy czystej abstrakcji. Wyraźna synteza formy przedstawiającej miała na celu uwypuklenie treści psychologicznych i zwiększenie intensywności ich oddziaływania. Także wtedy pojawiły się jego pierwsze prace wydrążone („Interior/Exterior Forms”). Ten zabieg formalny służył artyście do ukazania przestrzeni wewnętrznej rzeźby, a także zacierał granice pomiędzy obiektem a jego otoczeniem (podobne poszukiwania, choć niezależnie prowadziła na gruncie konstruktywizmu w Polsce Katarzyna Kobro).
W czasie wojny, artysta wykonał serie znakomitych „Rysunków ze Schronów”, przedstawiających ludzi chroniących się przed nalotami w tunelach londyńskiego metra.
Po wojnie wykonywał głównie brązy, kontynuując pracę we własnym stylu abstrakcji organicznej. Wtedy też powstało najwięcej dzieł monumentalnych, przeznaczonych zarówno dla przestrzeni miejskiej, jak i dla otwartego krajobrazu.
Inspiracje.
W twórczości Moore’a wyodrębnić można trzy silne inspiracje:
Oprócz tych źródeł na twórczość Moore’a ogromny wpływ miała natura. Istotną rolę dla Moore’a odgrywała obserwacja przyrody i jej form, np. drzew, głazów, muszli. „Przestrzeń, odległości, pejzaż, rośliny, kamienie, kości – wszystko to oddziałuje na mnie i daje mi nowe pomysły” – pisał Moore. Był namiętnym zbieraczem różnych okazów przyrodniczych, kolekcjonował muszle, kamienie, kawałki drewna, a inspiracje tymi biomorfocznymi kształtami znajdziemy w całej jego twórczości. Jak twierdził, „rzeźba musi mieć w sobie życie, siłę witalną, musi dawać uczucie organicznej formy, określonego patosu i ciepła”. Uważał też, że czysta abstrakcja byłaby lepiej realizowana w architekturze. To uwielbienie dla natury przekładało się także na stosunek do krajobrazu, który cenił nie tylko jako źródło inspiracji: mówił, że najchętniej ustawiłby rzeźbę w jakimkolwiek krajobrazie, niż pozwoliłby na umieszczenie jej w nawet najpiękniejszym budynku, gdyż rzeźba jest sztuką "open air", otwartej przestrzeni.
Tematyka.
Moore wszędzie dookoła widział tematy dla swojej twórczości. Jak mawiał, może doprowadzić się do stanu, w którym cały pokój i każdy w nim obiekt mogą stać się inspiracją dla jego rzeźb, wspominając nawet w tej samej wypowiedzi o daliach, które byłyby idealnym tematem, bo można by wykorzystać rytm ich liści. Jego fascynacja naturą, otaczającym go światem form organicznych właściwie nigdy nie gasła.
Rzeźby Moore’a nigdy nie są symboliczne. Autor nie nadaje im skomplikowanych tytułów, zawsze nazywając je figurami, kompozycjami czy prostymi określeniami jak ‘matka i dziecko’, ale nigdy ‘macierzyństwo’.
Główną ideą i tematem bogatej sztuki Henry Moore’a jest człowiek, a konkretnie figura ludzka, powtarzająca się w różnych okresach jego twórczości jako motyw odpoczywającej postaci kobiecej lub przedstawiona w kameralnych grupach, najczęściej w układzie postaci, matka i dziecko lub rodzina.
Czy dzieło Moore’a można poddawać analizie? Jak on sam powiedział, niegdyś, w latach 60., psychiatra ze szkoły Junga napisał o nim książkę, omawiającą archetypiczny świat Moore’a, i wysłał ją artyście z prośbą o przeczytanie. Moore po pierwszym rozdziale przerwał lekturę, bo stwierdził, że mówi to zbyt dużo o nim samym, i że zbyt wyjaśnia jego motywy. Obawiał się bowiem, że go to powstrzyma przed badaniem własnej głębi, własnym przekazem. Stwierdził: „Gdybym był poddany psychoanalizie, mógłbym przestać być rzeźbiarzem, a tego bym nie chciał”.
Figura ludzka.
Jak powiedział sam Moore, w całej jego twórczości przewijały się dwa motywy:
przy czym uwaga, jaką poświęcał tematowi matki z dzieckiem była prawdopodobnie większa. Leżąca figura była dlań całkowitą obsesją, i taką samą stała się relacja zachodząca pomiędzy matką i dzieckiem. Jak sam mówił, nie lubił powtarzać doświadczeń z jednego tematu, ale od tego zagadnienia nie mógł uciec. Ogólnie ciało ludzkie przyjmuje trzy pozycje: stojącą, siedzącą i leżącą. Stojąca postać ludzka jest najcięższa do oddania w rzeźbie: kamień nie jest tak wytrzymały, jak kości, i stojąca postać nie mogłaby się utrzymać w pionie. Rzeźba antyczna rozwiązuje ten problem przez dodanie udrapowanej materii w dolnej części korpusu; artyści nowożytni najczęściej opierają człowieka na kolumnie czy konarze. Jak twierdził Moore, „z siedzącą lub leżąca postacią nie ma tego problemu. A pomiędzy nimi jest wiele wariacji, tak by zająć całe życie rzeźbiarza. Gdyby ktoś mi powiedział, że od teraz powinienem rzeźbić tylko siedzące figury, w ogóle bym się nie przejął takim ograniczeniem”. Artysta uważał także, że leżąca poza daje najwięcej swobody, zarówno pod względem kompozycji, jak i przestrzeni. „Siedząca figura musi mieć miejsce, na którym siedzi. Niemożliwe jest uwolnienie jej od piedestału. Spoczywająca figura może spoczywać na jakiejkolwiek powierzchni. Jest wyzwolona i stabilna w tym samym czasie. Pasuje to do mojego przekonania, że rzeźba powinna być permanentna, powinna przetrwać wieczność”.
Rysunki.
Rysunki Moore’a tematycznie zbliżone są do jego rzeźby. Przedstawiają one głównie postać ludzką, także w najbardziej typowej dla Moore’a pozie odpoczywającego człowieka. Jego szkice, podobnie jak rzeźba, także wkraczają na drogę abstrakcji, co jest szczególnie widoczne w pracach z lat 40.
Polonica.
W roku 1958 Henry Moore przyjechał do Polski, zaproszony, jako przewodniczący, do zespołu oceniającego wyniki konkursu na pomnik ofiar hitleryzmu w Oświęcimiu i Brzezince.

</doc>
<doc id="52785" url="https://pl.wikipedia.org/wiki?curid=52785" title="Huang Shao-ku">
Huang Shao-ku

Huang Shao-ku (; ur. 24 lipca 1901, zm. 16 października 1996) – tajwański polityk.
W latach 1954–1958 wicepremier Republiki Chińskiej. Od 1958 do 1960 roku był ministrem spraw zagranicznych, następnie 1960–1962 ambasadorem Republiki Chińskiej w Hiszpanii. W 1967 roku został mianowany pierwszym sekretarzem generalnym Narodowej Rady Bezpieczeństwa; w latach 1979–1987 pełnił także funkcję przewodniczącego Yuanu Sądowniczego.
Jego syn Huang Jen-chung (1941–2004) był przemysłowcem branży elektronicznej i finansistą; cieszył się opinią „tajwańskiego playboya nr 1”.

</doc>
<doc id="52786" url="https://pl.wikipedia.org/wiki?curid=52786" title="Adam Bahdaj">
Adam Bahdaj

Adam Bahdaj, ps. „Jan Kot”, „Dominik Damian” (ur. 2 stycznia 1918 w Zakopanem, zm. 7 maja 1985 w Warszawie) – polski pisarz, tłumacz z języka węgierskiego. Uczestnik wojny obronnej 1939. W czasie II wojny światowej był kurierem tatrzańskim.
Życiorys.
Studiował na Wydziale Prawa UJ w Krakowie i w Szkole Głównej Handlowej w Warszawie. W czasie studiów pracował jako przewodnik tatrzański. Był uczestnikiem wojny obronnej 1939, a następnie działaczem Polonii na Węgrzech. W 1945 powrócił do Polski. Był członkiem Koła Literacko-Artystycznego Start. Debiutował tomem poezji "Iskry spod młota" pod pseudonimem Jan Kot. Powieści sensacyjne pisał pod pseudonimem Dominik Damian.
Znany jest głównie z powieści dla dzieci i młodzieży. W plebiscycie czytelników „Płomyka” i „Świata Młodych” na najpopularniejszego pisarza otrzymał w 1970 „Orle Pióro”.
Przekładał poezję Lajosa Áprilyego. W 1943 wydany został w Budapeszcie „Wybór poezji” węgierskiego twórcy w polskiej wersji językowej.
W 1974 został odznaczony Złotym Krzyżem Zasługi oraz otrzymał nagrodę Prezesa Rady Ministrów za całokształt twórczości dla dzieci i młodzieży. Ponadto otrzymał Medal Komisji Edukacji Narodowej.
Był ojcem Marka Bahdaja, scenarzysty filmowego. Został pochowany na Cmentarzu Komunalnym Północnym w Warszawie (kw. E-VIII-5-1-1).
Ekranizacje.
W latach 1988–1992 w łódzkim Se-ma-forze zrealizowano 26 odcinkowy animowany serial lalkowy "Mały Pingwin Pik-Pok" na podstawie książki Adama Bahdaja. Bohaterem jest pingwinek, który ma dość siedzenia na Wyspie Śniegowych Burz i postanawia zwiedzić świat.

</doc>
<doc id="52787" url="https://pl.wikipedia.org/wiki?curid=52787" title="Efekt halo">
Efekt halo



</doc>
<doc id="52788" url="https://pl.wikipedia.org/wiki?curid=52788" title="Haggis">
Haggis

Haggis () – specjał szkockiej kuchni narodowej, aromatyczny pudding przyrządzany z owczych podrobów (wątroby, serca i płuc), wymieszanych z cebulą, mąką owsianą, tłuszczem i przyprawami, zaszytych i duszonych w owczym żołądku, chociaż współcześnie często zamiast tego ostatniego używana jest sztuczna osłonka. Według angielskiej edycji „Larousse Gastronomique” z 2001 roku „chociaż opis nie jest od razu atrakcyjny, haggis ma doskonałą orzechową konsystencję i pyszny pikantny smak”.
Chociaż nazwa „hagws” lub „hagese” została po raz pierwszy zapisana około roku 1430 w Anglii, haggis jest uważany za danie szkockiego pochodzenia i szkockie danie narodowe, co jest rezultatem wiersza szkockiego poety Roberta Burnsa "Address to the Haggis" z 1786 r. Haggis jest tradycyjnie podawany z „neeps and tatties” – brukwią i ziemniakami, ugotowanymi i tłuczonymi oddzielnie, oraz kieliszkiem szkockiej whisky, zwłaszcza jako danie główne kolacji Burnsa.
Historia i etymologia.
Powszechnie przyjmuje się, że Haggis ma pochodzenie szkockie, ale wiele krajów produkuje podobne dania, aczkolwiek pod różnymi nazwami. Jednak obecnie znane i ustandaryzowane przepisy są wyraźnie szkockie. Pierwsze znane pisemne przepisy dania o tej nazwie, wykonanego z podrobów i ziół, zapisane są jako „hagese”, w wersecie "Liber Cure Cocorum" datowanym na rok około 1430 w Lancashire w North West England i jako „hagws of a schepe” z angielskiej książki kucharskiej również ok. 1430 roku.
Wczesny drukowany przepis na haggis pojawia się w 1615 roku w „The English Huswife” Gervase Markhama. Zawiera sekcję zatytułowaną "Skill in Oate meale": „Użycie i wartość tych dwóch różnych rodzajów płatków owsianych w utrzymaniu Rodziny, jest ich tak wiele (zgodnie z wieloma zwyczajami wielu Narodów), że prawie niemożliwe jest obliczenie wszystkich”; a następnie przechodzi do opisu „mączka owsiana zmieszana z krwią, a wątroba owcy, cielęcej lub wieprzowej tworzy ten pudding, który nazywa się Haggas lub Haggus, którego dobrocią na próżno się chwalić, ponieważ tam trudno znaleźć człowieka, który by ich nie dotykał.”.
Autor książek o żywności Alan Davidson sugeruje, że starożytni Rzymianie byli pierwszymi, o których wiadomo, że wytwarzali produkty typu haggis.
Angielska celebrytka kuchni Clarissa Dickson Wright mówiła, że hagis „przybył do Szkocji na langskipie [tj. ze Skandynawii] jeszcze zanim Szkocja była jednym narodem”. Cytowała też filologa Waltera Williama Skeata jako dalszą sugestię dotyczącą możliwego pochodzenia skandynawskiego: Skeat twierdził, że element "hag–" pochodzi od staronordyckiego „haggw” lub staroislandzkiego „hoggva” ("höggva" oznacza "siekać" we współczesnym islandzkim), we współczesnym scots "hag" oznacza „rąbać” lub „uderzać ostrą bronią”, co odnosi się do posiekanej zawartości naczynia.
W swojej książce „The Haggis: A Little History” Dickson Wright sugeruje, że haggis został wymyślony jako sposób na gotowanie szybko psujących się podrobów w pobliżu miejsca polowania, bez konieczności noszenia ze sobą dodatkowego naczynia do gotowania. Wątrobę i nerki można było grillować bezpośrednio nad ogniem, ale to nie było odpowiednie dla żołądka, jelit lub płuc. Posiekanie płuc i wypchanie nimi, wraz z innymi wypełniaczami, żołądka, a następnie ugotowanie – prawdopodobnie w naczyniu zrobionym ze skóry zwierzęcia – było jednym ze sposobów na wykorzystanie tych części zwierzęcia.
Współczesność.
Haggis jest tradycyjnie podawany jako część Kolacji Burnsa w dniu 25 stycznia, w rocznicę urodzin narodowego poety Szkocji Roberta Burnsa. Burns napisał wiersz "Oda do haggisa" (oryg. "Address to the Haggis"), który zaczyna się: "Fair fa' your honest, sonsie face, Great chieftain o' the puddin-race!" Za życia Burnsa haggis było powszechną potrawą ubogich, ponieważ był pożywny, ale bardzo tani, przyrządzany z resztek owiec, które w innym przypadku wyrzucano.
Haggis jest szeroko dostępny w supermarketach w Szkocji przez cały rok, a tańsze marki zwykle pakowane są w sztuczne osłonki, a nie w żołądki. Czasami haggis są sprzedawane w puszkach lub pojemnikach, które można gotować w kuchence mikrofalowej lub tradycyjnym piekarniku. Niektóre komercyjne haggis są w większości wykonane z podrobów wieprzowych, a nie owczych. Produkowane są koszerne haggis, nie tylko bez wieprzowiny, ale w pełni zgodne z żydowskimi przepisami żywieniowymi.
Haggis jest często podawany w szkockich fast-foodach w postaci dużej kiełbasy smażonej w głębokim cieście. Razem z frytkami składa się na „kolację z haggisem”. „Haggis burger” to kotlecik ze smażonego haggisu podawany na bułce. „Haggis pakora” to kolejny wariant smażony w głębokim tłuszczu, dostępny w niektórych indyjskich restauracjach w Szkocji. Haggis może być używany nie jako główna część dania, a jako składnik innych potraw, nawet pizzy.
Wegetariańskie haggis.
Wegetariański haggis był po raz pierwszy dostępny na rynku w 1984 roku, a teraz może stanowić od 25% do 40% jego sprzedaży . Mięso zastępują różne rośliny strączkowe, orzechy i warzywa. Mogą do tego dołączyć owies i jęczmień, podobnie jak różne rodzaje soczewicy, groszek łuskany, fasola adzuki, fasola nerkowata, fasola borlotti, orzechy ziemne oraz inne orzechy i grzyby, cebula i marchew.
Haggis poza Szkocją.
Legalność.
W 1971 roku import haggisu do USA z Wielkiej Brytanii stał się nielegalny ze względu na zakaz sprowadzania żywności zawierającej owcze płuca, które stanowią w tradycyjnej recepturze 10–15% wkładu. Zakaz obejmuje całe płuca, ponieważ płyny takie jak kwas żołądkowy i flegma mogą dostać się do płuc podczas uboju. Sytuacja uległa dalszemu skomplikowaniu w 1989 roku, kiedy zakazano importu całej brytyjskiej wołowiny i jagnięciny do USA z powodu BSE. W 2010 roku rzeczniczka Departamentu Rolnictwa Stanów Zjednoczonych oświadczyła, że ​​dokonuje przeglądu zakazu produktów z wołowiny i jagnięciny, ale zakaz żywności zawierającej owcze płuca pozostanie w mocy. W sierpniu 2020 ówczesna minister handlu międzynarodowego Wielkiej Brytanii Liz Truss podczas negocjacji warunków wymiany handlowej pomiędzu UK i USA zaapelowała o zniesienie zakazu eksportowania brytyjskiej jagnięciny do USA. W końcu w grudniu 2021 roku Departament Rolnictwa USA zniósł zakaz importu brytyjskiej jagnięciny do USA. 
Ponieważ do tej pory haggis nie mógł być eksportowany do Stanów Zjednoczonych, zamiast tego są tam produkowane, czasami przez szkockie firmy. W jednej z takich firm, o której mówi się, że używa tej samej 150-letniej receptury wykorzystującej takie same składniki co w Szkocji, nie używa się owczego płuca, a osłonka, zamiast żołądka jest sztuczna.
Haggis w folklorze.
Czasami mówi się dowcip, że haggis to małe szkockie zwierzę z dłuższymi nogami z jednej strony, dzięki czemu może biegać po stromych wzgórzach szkockich wyżyn bez przewracania się. Według jednego z sondaży 33 procent amerykańskich turystów odwiedzających Szkocję uważało haggis za zwierzę.

</doc>
<doc id="52789" url="https://pl.wikipedia.org/wiki?curid=52789" title="Prawo podwójnej negacji">
Prawo podwójnej negacji

Prawo podwójnej negacji lub prawo podwójnego zaprzeczenia – reguła rachunku zdań, która stwierdza, że zaprzeczenie negacji zdania jest tym samym zdaniem (bardziej formalnie: jest równoważne ze zdaniem wyjściowym).
Symbolicznie:
Na przykład, zdanie „nieprawda, że nie pójdę do kina” mówi to samo, co zdanie „pójdę do kina”.
Prawo podwójnej negacji jest tautologią rachunku zdań.
Niezgodności językowe.
Przykładem niezgodności języka polskiego z tym prawem jest zdanie „Nikt nie jest idealny”. Analizując je matematycznie, otrzymuje się podwójne zaprzeczenie, czyli można by wysnuć wniosek, że wypowiedzenie to odpowiada zdaniu „Co najmniej jedna osoba jest idealna”. Jednakże zgodnie z zasadami językowymi wyrażenie to oznacza „Każdy ma jakieś wady”. Wynika to z tego, że w języku polskim utrwaliła się pozorność podwójnego zaprzeczenia.

</doc>
<doc id="52791" url="https://pl.wikipedia.org/wiki?curid=52791" title="Aleksandre Dumas (ojciec)">
Aleksandre Dumas (ojciec)



</doc>
<doc id="52793" url="https://pl.wikipedia.org/wiki?curid=52793" title="Słowianie karantańscy">
Słowianie karantańscy



</doc>
<doc id="52794" url="https://pl.wikipedia.org/wiki?curid=52794" title="Karantianie">
Karantianie



</doc>
<doc id="52795" url="https://pl.wikipedia.org/wiki?curid=52795" title="Chorutanie">
Chorutanie



</doc>
<doc id="52796" url="https://pl.wikipedia.org/wiki?curid=52796" title="Rastafari">
Rastafari



</doc>
<doc id="52801" url="https://pl.wikipedia.org/wiki?curid=52801" title="Robert Burns">
Robert Burns

Robert Burns (ur. 25 stycznia 1759 w Alloway, obecnie przedmieście Ayr, zm. 21 lipca 1796 w Dumfries) – narodowy poeta szkocki, prekursor romantyzmu.
Robert Burns należał do grona poetów wiejskich, opiewających uroki prostego życia i szczęście rodzinne. Jego wiersze niemal zupełnie pozbawione są wzniosłych dywagacji, wyciągając proste, chłopskie prawdy życiowe z pospolitych zdarzeń dnia codziennego. Mottem jego twórczości była łacińska sentencja „Amor vincit omnia” (Miłość wszystko zwycięża). Pisał w języku scots oraz angielskim. Propagował idee postępowe.
Życie.
Urodzony w Alloway w Ayrshire w Szkocji, w ubogiej rodzinie rolniczej. Mimo problemów materialnych, rodzice zadbali o jego dobre wykształcenie. W 1783 zaczął pisać poezje w tradycyjnym stylu, w rodzimym dialekcie Ayrshire. Wiersze były lokalnie dobrze przyjmowane i w 1786 miejscowa drukarnia w Kilmarnock wydała tomik "Poems". Burns zyskał dzięki temu natychmiastową sławę i w wyniku tego zaczął być częstym gościem na salonach – spędził kilka lat w Edynburgu. Sławie nie towarzyszyło bogactwo, w związku z czym poeta musiał powrócić do pracy w gospodarstwie.
To także nie przyniosło mu spodziewanych zysków, więc w 1789 roku rozpoczął pracę jako urzędnik rządowy do spraw ceł i akcyzy.
Ostatnie lata spędził w miasteczku Dumfries nad zatoką Solway Firth, zbierając szkockie pieśni ludowe. Obecnie znajduje się tam dom i muzeum poświęcone pisarzowi. Zmarł w wieku lat 37 w wyniku dolegliwości sercowych, które były skutkiem ciężkiej pracy na roli od dzieciństwa. W krótkim czasie po jego śmierci, do wdowy po nim i dzieci zaczęły z całej Szkocji spływać pieniądze na utrzymanie – dowód docenienia poety przez społeczeństwo.
Pamięć Burnsa jest czczona na całym świecie poprzez kluby jego miłośników. Data jego urodzin to nieoficjalne narodowe święto Szkotów i osób o szkockich korzeniach, obchodzone poprzez tzw. "Burns suppers" – wieczorki burnsowskie.
Burns jest autorem m.in. słów do popularnej pieśni "Auld Lang Syne", tradycyjnie śpiewanej w wigilię Nowego Roku (zwaną przez Szkotów "Hogmanay").
Forma.
Burns bardzo często posługiwał się w swoich utworach strofą sześciowersową o specyficznej budowie, nazywaną dziś jego imieniem. Strofa Burnsa rymuje się aaabab.
Wyrazy uznania.
Burns cieszył się wielkim szacunkiem u poetów angielskich. William Wordsworth, sam uznawany za pomnikowego poetę, poświęcił szkockiemu bardowi wiersz "At the Grave of Burns" ("Przy grobie Burnsa"), napisany jego ulubioną zwrotką. Natomiast John Keats napisał wiersze "On Visiting the Tomb of Burns" ("O odwiedzeniu grobu Burnsa") i "Lines Written in the Highlands after a Visit to Burns's Country" ("Linijki napisane w górach po odwiedzeniu rodzinnego kraju Burnsa"). Ten ostatni utwór Keatsa był dwukrotnie tłumaczony na język polski, przez Zygmunta Kubiaka (w tomie John Keats, Poezje wybrane) i Stanisława Barańczaka (w tomie John Keats, 33 wiersze).
Nawiązania.
Z poezji Burnsa (z wiersza "To a Mouse" (Do myszy) wzięty jest tytuł powieści Johna Steinbecka "Myszy i ludzie" ("Of Mice and Men"):
Od tytułu pieśni Burnsa „Comin’ Through the Rye” Jerome David Salinger zaczerpnął tytuł swojej powieści „Buszujący w zbożu”.
Stanisław Grochowiak uczynił Burnsa bohaterem jednego ze swych wierszy pt. „"Nie było lata"".
Teksty Burnsa śpiewali po polsku Krystyna Zachwatowicz, Mieczysław Święcicki, Magda Umer i Piotr Fronczewski. 
Przekłady.
Na język polski wiersze Burnsa tłumaczyli Stanisław Barańczak, Wiktor Jarosław Darasz, Jan Kasprowicz, Zofia Kierszys, Stanisław Kryński, Ludmiła Marjańska i Jerzy Pietrkiewicz.
W 2016 roku ukazało się tłumaczenie wierszy na język śląski autorstwa Mirosława Syniawy.

</doc>
